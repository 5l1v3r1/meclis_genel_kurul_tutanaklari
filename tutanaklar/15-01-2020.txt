



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 43’üncü
Birleşim
 15
Ocak 2020 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Osmaniye Milletvekili Mücahit Durmuşoğlu’nun, Osmaniye’nin düşman
işgalinden kurtuluşunun 98’inci yıl dönümüne ve Osmaniye iline yapılan
yatırımlara ilişkin gündem dışı konuşması
2.- Ağrı Milletvekili Ekrem Çelebi’nin, 2020 yılının “İshak Paşa Sarayı
Yılı” ilan edilmesi talebine ilişkin gündem dışı konuşması
3.- Tokat Milletvekili Yücel Bulut’un, nakliyeci ve kamyoncu esnafının
sorunlarına ilişkin gündem dışı konuşması

IV.- AÇIKLAMALAR
1.- Kocaeli Milletvekili İlyas Şeker’in, 2019 yılı ihracat rekoru kıran
Kocaeli ilinin ihracat dinamosunu otomotiv ve kimya endüstrisinin oluşturduğuna
ilişkin açıklaması
2.- Mersin Milletvekili Ali Cumhur Taşkın’ın, Enerji Verimliliği
Haftası’na ilişkin açıklaması
3.- Sivas Milletvekili Ulaş Karasu’nun, Sivas ilinde sağlık alanında
yaşanan sorunların çözümüne yönelik adım atmak için neyin beklendiğini Sağlık
Bakanından öğrenmek istediğine ilişkin açıklaması
4.- Hatay Milletvekili Serkan Topal’ın, Türkiye Büyük Millet Meclisini
ziyaret ederek çiftçi ve üreticilerin taleplerini dile getiren 81 ilin ziraat
odası başkanlarına kulak verilmesi gerektiğine ilişkin açıklaması
5.- Mersin Milletvekili Hacı Özkan’ın, ülkemizin Orta Doğu’daki tarihî
sorumluluğunun bölgede yaşanan zulme “dur” demeyi gerektirdiğine ilişkin
açıklaması
6.- Adana Milletvekili Müzeyyen Şevkin’in, aşırı yağışlar nedeniyle
Adana ilinde afet meydana geldiğine, Adana milletvekillerini ziyaret eden
ziraat odası başkanlarının çiftçi ve üreticilerin sorunlarına yönelik
taleplerine ilişkin açıklaması
7.- Denizli Milletvekili Gülizar Biçer Karaca’nın, Denizli ilinde
değişik gerekçelerle yıkılan okulların tamamlanabilmesi için inşaatların
liyakatli ellere teslim edilmesi gerektiğine ilişkin açıklaması
8.- Niğde Milletvekili Ömer Fethi Gürer’in, kadro verilemeyen taşeron
işçilerin sorunlarının devam ettiğine ilişkin açıklaması
9.- Gaziantep Milletvekili Bayram Yılmazkaya’nın, Gaziantep ilinde kış
aylarında yaşanan uçak iptalleri ve rötarlar yüzünden Gaziantep sanayisinin,
ticaretinin ve turizminin zarar gördüğüne ilişkin açıklaması
10.- Muğla Milletvekili Burak Erbay’ın, hiçbir ayrım yapılmadan taşeron
işçilerin kadroya geçirileceği ifade edilmiş olmasına rağmen mağdur edilen
öğretmenevi personelinin hak kayıplarının giderilmesi gerektiğine ilişkin
açıklaması
11.- Kahramanmaraş Milletvekili İmran Kılıç’ın, sözlerin büyükleri
büyüklerin de öğütleri olduğuna ve ünlü mütefekkir İbni Haldun’un sözlerine
ilişkin açıklaması
12.- Çanakkale Milletvekili Özgür Ceylan’ın, 32 milyar 48 milyon lira
ödenek üstü harcama yapan Millî Eğitim Bakanlığının kasasının neden başıboş
bırakıldığını ve 920 ücretli öğretmene neden kadro verilmediğini öğrenmek
istediğine ilişkin açıklaması
13.- Uşak Milletvekili Özkan Yalım’ın, ulaştırma sektörünün
problemlerine yönelik çözüm önerilerine ilişkin açıklaması
14.- Kırıkkale Milletvekili Ahmet Önal’ın, zor durumda olan kamyoncu
esnafına acilen mazot desteği, BAĞ-KUR desteği, otoyol ve köprülerden indirimli
geçiş desteği ile ağır ticari araçlara plaka tahdidinin getirilmesi gerektiğine
ilişkin açıklaması
15.- Kahramanmaraş Milletvekili Sefer Aycan’ın, gıda denetimlerinin
geniş kapsamlı ve cezaların caydırıcı olması, ayıplı gıda üretenlerin tekrar
üretmelerine izin verilmemesi gerektiğine ilişkin açıklaması
16.- Adıyaman Milletvekili Abdurrahman Tutdere’nin, Adıyaman ilinde sulama
projeleri bitirilemediği için Adıyaman ilinin elektrik enerjisinin
desteklendiği iller kapsamına alınması konusunda Tarım ve Orman Bakanına
çağrıda bulunduğuna ilişkin açıklaması
17.- Samsun Milletvekili Neslihan Hancıoğlu’nun, 229 gıda firmasının 386
üründe taklit, tağşiş yaptığının saptandığına ancak sorunun çözümü için
cezaların caydırıcı olması, ruhsat iptalleri ve vatandaşların alım gücünü
artıracak politikaların uygulanması gerektiğine ilişkin açıklaması
18.- İzmir Milletvekili Kani Beko’nun, 696 sayılı Kanun Hükmünde
Kararname’yle şirketlere geçirilen taşeron işçilerin mağduriyetinin giderilmesi
gerektiğine ilişkin açıklaması
19.- İstanbul Milletvekili Mahmut Tanal’ın, kurumlardaki iltimas, israf
ve şatafata dair haberlerin gelmediği günün neredeyse olmadığına, tüyü bitmemiş
yetimin hakkını yedirmeyeceklerine ilişkin açıklaması
20.- Gaziantep Milletvekili Ali Muhittin Taşdoğan’ın, kırsal kalkınmanın
artırılmasının tarımsal üretim için önemli olduğuna, gerek tarımsal plan ve
altyapının güçlendirilmesi gerekse Antep fıstığına verilecek ürün bazlı
desteğin Gazianteplilerin hakkı olduğuna ilişkin açıklaması
21.- Gaziantep Milletvekili İmam Hüseyin Filiz’in, Gaziantep ili Oğuzeli
ilçesi ve köylerinde yapılan arazi toplulaştırma işlemlerinin sonuçlanmadığına
ilişkin açıklaması
22.- Afyonkarahisar Milletvekili Burcu Köksal’ın, kamyoncu esnafının
taleplerine ilişkin açıklaması
23.- Adana Milletvekili Ayhan Barut’un, Gazi Meclisin çatısı altında
dile getirdikleri halkın sorunları ve çözüm önerilerini iktidarın duymazdan
geldiğine ilişkin açıklaması
24.- Amasya Milletvekili Mustafa Levent Karahocagil’in, tarımda girdi
maliyetlerine destek verilmediğinin doğru olmadığına ilişkin açıklaması
25.- Adana Milletvekili Mehmet Metanet Çulhaoğlu’nun, Adanalı
çiftçilerin girdi maliyetlerinin yüksek olması sebebiyle zor durumda olduğuna
ve yoğun yağış sebebiyle Adana ilinin afet bölgesi ilan edilmesi gerektiğine
ilişkin açıklaması
26.- Balıkesir Milletvekili Fikret Şahin’in, Isparta Şehir Hastanesinde
1 hastanın hayatını kaybetmesine, 1 hastanın yoğun bakıma, 6 hastanın da tedavi
altına alınmasına neden olan “Dormofol” isimli ilacın kullanımının ve satışının
yasakladığına, ilaçların güvenli olarak kullanımının sağlanması için Sağlık
Bakanlığının tedbir alması gerektiğine ilişkin açıklaması
27.- İstanbul Milletvekili Gökan Zeybek’in, İstanbul iline 1 milyar
metreküpten fazla su temin edeceği ifade edilen ve 2016 yılında hizmete
alınması planlanan Melen Barajı’nın hâlâ tamamlanamadığına ilişkin açıklaması
28.- Kastamonu Milletvekili Hasan Baltacı’nın, Kastamonu ili Tosya
ilçesindeki ahşap sanayicileri ve marangozlarının zor durumda olması nedeniyle
ahşap imalat sektöründe de KDV’nin yüzde 8’e çekilmesinin zorunluluk hâline
geldiğine ilişkin açıklaması
29.- Eskişehir Milletvekili Utku Çakırözer’in, 31 Mart seçimleri öncesi
söz verilen Eskişehir ili Seyitgazi ilçesi Kırka Mahallesi’ne hastanenin ve Han
ilçesine polis lojmanının yapılması gerektiğine ilişkin açıklaması
30.- İstanbul Milletvekili Ali Şeker’in, Anayasa Mahkemesi kararına
rağmen Wikipedia’nın hâlâ niye açılmadığını, Cumhurbaşkanı danışmanı Adnan
Tanrıverdi ASSAM Kongresi’nde şeriatı esas alan bir İslam birliğinin 2023’e
kadar kurulacağını iddia eden konferanslar düzenlerken cumhuriyet savcılarının
neyi beklediğini öğrenmek istediğine ilişkin açıklaması
31.- Antalya Milletvekili Feridun Bahşi’nin, Türkiye’de 3 bin engelli
öğretmen ile 27.500 rehabilitasyon öğretmeninin devlette istihdamlarının
olmadığına ilişkin açıklaması
32.- Yozgat Milletvekili Ali Keven’in, Toprak Mahsulleri Ofisini
çiftçinin yanında görmenin imkânsız hâle geldiğine ve lisanlı depoculuk
şirketlerinin olduğu bölgelerde Toprak Mahsulleri Ofisi şubelerinin tasfiye
edildiğine ilişkin açıklaması
33.- Mersin Milletvekili Olcay Kılavuz’un, Suriye’de gerçekleştirilen
operasyonlar sırasında şehit düşen hemşehrisi İstihkam Astsubay Çavuş Sinan
Köse ile Piyade Uzman Onbaşı Halil Karakoç’a, Mersin ilinde yaşanılan heyelan
nedeniyle hayatını kaybeden 2 vatandaşa, Niğde ili Ulukışla ilçesi Hacıbekirli
köyünde bir evde çıkan yangında hayatını kaybeden vatandaşlara Allah’tan
rahmet, Tarsus Devlet Hastanesinde meydana gelen patlamada yaralananlara geçmiş
olsun dileğinde bulunduğuna ilişkin açıklaması
34.- Sinop Milletvekili Barış Karadeniz’in, Türkiye’nin dört bir yanından
Türkiye Büyük Millet Meclisine gelerek çiftçilerin sorunlarını dile getiren
ziraat odası başkanlarına çiftçilerin geleceği için yardımcı olmaya söz
verdiklerine ilişkin açıklaması






35.- İzmir Milletvekili Dursun Müsavat Dervişoğlu’nun, 15 Ocak Kıbrıs
Türklerinin millî mücadele kahramanı Doktor Fazıl Küçük’ün vefatının 36’ncı yıl
dönümüne, 15 Temmuz şehit ve gazileri için toplanılan paranın teslim
edilmemesini protesto etmek amacıyla sokağa inme kararı alan yakınlarını
desteklediklerine, Güneydoğu gazilerimizin mağduriyetleri giderilinceye kadar
konunun takipçisi olacaklarına, Anayasa Mahkemesi kararıyla Wikipedia’ya erişim
yasağının ortadan kalktığına, İYİ PARTİ olarak hukukun tam ve bağımsız
işlemesi, demokrasinin hızla ilerlemesi ve yasakların kalkması için verdikleri
mücadeleye devam edeceklerine, ekonomi yönetiminin 2019 yılında sınıfta kaldığına
ilişkin açıklaması
36.- Sakarya Milletvekili Muhammed Levent Bülbül’ün, 15 Ocak Kıbrıs
Türklerinin millî mücadele kahramanı Doktor Fazıl Küçük’ü vefatının 36’ncı yıl
dönümünde rahmetle yâd ettiğine, Sakarya ilinin 8 Haziran 2018 tarihinde Resmî
Gazete’de yayımlanan Bitkisel Üretime Destekleme Ödemesi Yapılmasına Dair
Tebliğ’de yapılan değişikliklerden müstesna tutulmasını talep ettiklerine
ilişkin açıklaması
37.- İstanbul Milletvekili Hakkı Saruhan Oluç’un, Wikipedia’yla ilgili
gerekçeli karar Resmî Gazete’de yayımlanmasına rağmen henüz siteye
erişilemediğine, Türkiye’de 133 hukuk fakültesi bulunduğu hâlde hukukun
olmadığına ve çok sayıda haber ajansının engellemeyle karşı karşıya kaldığına,
İşçi Sağlığı ve İş Güvenliği Meclisinin yayımladığı 2019 yılına dair rapora, iş
cinayetlerinin engellenmesi için ne iktidarın ne sermayenin ne de iş yeri
sahiplerinin üzerine düşeni yapmadığına, Kürt kadın siyasetçi Hevrin Halef’in
öldürülmesi olayına ilişkin açıklaması
38.- Manisa Milletvekili Özgür Özel’in, 15 Ocak Kıbrıs Türklerinin millî
mücadele kahramanı Doktor Fazıl Küçük’ü vefatının 36’ncı yıl dönümünde rahmetle
andıklarına, 15 Ocak büyük şair Nazım Hikmet’in doğumunun 118’inci yıl
dönümüne, Anayasa Mahkemesi gerekçeli kararını açıklamasına rağmen Wikipedia’ya
erişim engelinin devam ettiğine, 5 Ocakta kaldığı yurttan çıktıktan sonra haber
alınamayan Munzur Üniversitesi Çocuk Gelişimi Bölümü 2’nci sınıf öğrencisi Gülistan
Doku’yla ilgili sağlıklı bir açıklama yapılmadığına ve Meclis Başkan Vekili
Süreyya Sadi Bilgiç’in inisiyatif alarak Meclisi konuyla ilgili bilgilendirmesi
gerektiğine, 2018 KPSS sınavında başarılı oldukları hâlde hâlâ atanamayan
sağlıkçıların mağduriyetinin giderilmesi gerektiğine ilişkin açıklaması
39.- Çanakkale Milletvekili Bülent Turan’ın, 15 Ocak Kıbrıs Türklerinin
özgürlük mücadelesinde büyük görevler ifa etmiş olan Doktor Fazıl Küçük’ü
vefatının 36’ncı yıl dönümünde rahmetle andıklarına, Genel Kurul gündemine,
Türkiye’de hukukun kendi mecrasında usulünde devam ettiğine ve Anayasa Mahkemesinin
Wikipedia’yla ilgili kararına ilişkin açıklaması
40.- Manisa Milletvekili Özgür Özel’in, Çanakkale Milletvekili Bülent
Turan’ın yaptığı açıklamasındaki bazı ifadelerine ve Anayasa’nın 138’inci
maddesinin dördüncü fıkrasının Anayasa Mahkemesi kararlarına karşı yasama ve
yürütme faaliyeti yapılmayacağına, Anayasa’nın 153’üncü maddesinin Anayasa
Mahkemesi kararlarının tüm kurumlar, kuruluşlar, organlar açısından
bağlayıcılığına hükmettiğine ilişkin açıklaması
41.- Manisa Milletvekili Özgür Özel’in, Çanakkale Milletvekili Bülent
Turan’ın yerinden sarf ettiği bazı ifadelerine ilişkin açıklaması
42.- Çanakkale Milletvekili Bülent Turan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
43.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
44.- Manisa Milletvekili Özgür Özel’in, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
45.- Çanakkale Milletvekili Bülent Turan’ın, Manisa Milletvekili Özgür
Özel’in ve İstanbul Milletvekili Hakkı Saruhan Oluç’un yaptığı
açıklamalarındaki bazı ifadelerine ilişkin açıklaması
46.- Manisa Milletvekili Özgür Özel’in, bir siyasi parti binasının
önünde havaya ateş açtıktan sonra saldırganın polis merkezine sığınmasının
kabul edilemez olduğuna, Halkların Demokratik Partisine, HDP İstanbul İl Başkanlığına
ve HDP Grubuna geçmiş olsun dileğinde bulunduklarına ilişkin açıklaması
47.- Çanakkale Milletvekili Bülent Turan’ın, Siirt Milletvekili Meral
Danış Beştaş’ın 134 sıra sayılı Kanun Teklifi’nin 1’inci maddesi üzerinde HDP
Grubu adına yaptığı konuşmasındaki bazı ifadelerine ilişkin açıklaması
48.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ve Adalet ve Kalkınma
Partisinin hukuk komisyonları gibi çalışan mahkemelerin aldığı kararları
uluslararası hukuk nezdinde er ya da geç geri çevireceklerine ilişkin
açıklaması
49.- Çanakkale Milletvekili Bülent Turan’ın, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ilişkin açıklaması
50.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
51.- Çanakkale Milletvekili Bülent Turan’ın, sulh ceza hâkimliğinin
Wikipedia’yla ilgili kararına ilişkin açıklaması
52.- Manisa Milletvekili Özgür Özel’in, Mısır polisinin Anadolu Ajansı
Kahire Ofisine düzenlediği baskını kınadıklarına, Anadolu Ajansı ile tüm basın
camiasına geçmiş olsun dileğinde bulunduklarına ilişkin açıklaması
53.- Çanakkale Milletvekili Bülent Turan’ın, Mısır polisinin Anadolu
Ajansı Kahire Ofisine düzenlediği baskın olayını yakından takip ettiklerine ve
geçmiş olsun dileğinde bulunduğuna ilişkin açıklaması
54.- Çanakkale Milletvekili Bülent Turan’ın, Manisa Milletvekili Özgür
Özel’in 79 sıra sayılı Kanun Teklifi’nin 1’inci maddesi üzerinde CHP Grubu
adına yaptığı konuşmasındaki bazı ifadelerine ilişkin açıklaması
55.- Manisa Milletvekili Özgür Özel’in, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
56.- Çanakkale Milletvekili Bülent Turan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması

V.- BAŞKANLIĞIN GENEL KURULA SUNUŞLARI
A) Tezkereler
1.- Rabia Naz Vatan Başta Olmak Üzere Şüpheli Çocuk Ölümlerinin Araştırılması
ve Bu Konuda Alınması Gereken Tedbirlerin Belirlenmesi Amacıyla Kurulan Meclis
Araştırması Komisyonu Başkanlığının süre uzatımına ilişkin tezkeresi (3/1051)

VI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Ruanda Cumhuriyeti Hükûmeti Arasında Gelir Üzerinden Alınan Vergilerde
Çifte Vergilendirmeyi Önleme ve Vergi Kaçakçılığına Engel Olma Anlaşmasının
Onaylanmasının Uygun Bulunduğuna Dair Kanun Teklifi (2/1944) ve Dışişleri
Komisyonu Raporu (S. Sayısı: 134)
2.-Türkiye Büyük Millet Meclisi Başkanı Tekirdağ Milletvekili Mustafa
Şentop’un Türkiye Cumhuriyeti ile Arjantin Cumhuriyeti Arasında Gelir Üzerinden
Alınan Vergilerde Çifte Vergilendirmeyi Önleme ve Vergi Kaçakçılığı ile
Vergiden Kaçınmaya Engel Olma Anlaşması ve Eki Protokolün Onaylanmasının Uygun
Bulunduğuna Dair Kanun Teklifi (2/1804) ve Dışişleri Komisyonu Raporu (S.
Sayısı: 79) 
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükûmeti ile Katılımcı BM Kuruluşları Adına
Birleşmiş Milletler Kalkınma Programı (BMKP) Arasında İncek/Ankara’daki
Diplomatik Yerleşkede BM Binaları İçin Arazi Tahsisi, Tasarımı ve İnşasına İlişkin
Protokolün Onaylanmasının Uygun Bulunduğuna Dair Kanun Teklifi (2/1414) ve
Dışişleri Komisyonu Raporu (S. Sayısı: 49)
4.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Polonya Cumhuriyeti Arasında Sosyal
Güvenlik Anlaşması ve Anlaşmada Değişiklik Yapılmasına Dair Notaların
Onaylanmasının Uygun Bulunduğuna Dair Kanun Teklifi (2/1360) ve Dışişleri
Komisyonu Raporu (S. Sayısı: 46)
5.- İzmir Milletvekili Binali Yıldırım’ın Türkiye Cumhuriyeti Hükûmeti
ile Arjantin Cumhuriyeti Hükûmeti Arasında Gümrük Konularında İşbirliği ve
Karşılıklı Yardım Anlaşmasının Onaylanmasının Uygun Bulunduğuna Dair Kanun
Teklifi (2/1592) ve Dışişleri Komisyonu Raporu (S. Sayısı: 84)
6.- Tekirdağ Milletvekili Mustafa Şentop’un Uluslararası Sivil Havacılık
Sözleşmesinin 50 (a) ve 56’ncı Maddelerinin Tadiline İlişkin Olarak 6 Ekim 2016
Tarihinde Montreal’de İmzalanan Protokollerin Onaylanmasının Uygun Bulunduğuna
Dair Kanun Teklifi (2/1945) ve Dışişleri Komisyonu Raporu (S. Sayısı: 99)
7.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükûmeti ile Mali Cumhuriyeti Hükûmeti Arasında
Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi (2/1368) ve Dışişleri Komisyonu
Raporu (S. Sayısı: 59) 
8.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Özbekistan Cumhuriyeti Hükûmeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun
Teklifi (2/2001) ve Dışişleri Komisyonu Raporu (S. Sayısı: 112)
9.- Tekirdağ Milletvekili Mustafa Şentop’un 8 Mayıs 1996 tarihinde
Taşkent’te İmzalanan Türkiye Cumhuriyeti Hükûmeti ile Özbekistan Cumhuriyeti
Hükûmeti Arasında Gelir Üzerinden Alınan Vergilerde Çifte Vergilendirmeyi
Önleme Anlaşmasını Değiştiren Protokolün Onaylanmasının Uygun Bulunduğuna Dair
Kanun Teklifi (2/2031) ve Dışişleri Komisyonu Raporu (S.Sayısı:116)
10.- İzmir Milletvekili Binali Yıldırım’ın Türkiye Cumhuriyeti Hükûmeti
ile Gine Cumhuriyeti Hükûmeti Arasında Askeri Alanda Eğitim, Teknik ve Bilimsel
İş Birliği Çerçeve Anlaşmasının Onaylanmasının Uygun Bulunduğuna Dair Kanun
Teklifi (2/1597) ve Dışişleri Komisyonu Raporu (S. Sayısı: 62)
11.- İzmir Milletvekili Binali Yıldırım’ın Türkiye Cumhuriyeti Hükûmeti
ile Nijerya Federal Cumhuriyeti Hükûmeti Arasında Ticari ve Ekonomik İşbirliği
Mutabakat Zaptının Onaylanmasının Uygun Bulunduğuna Dair Kanun Teklifi (2/1589)
ve Dışişleri Komisyonu Raporu (S. Sayısı: 61)
12.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükûmeti ile Kırgız Cumhuriyeti Hükûmeti
Arasında Sosyal Güvenlik Anlaşmasının Onaylanmasının Uygun Bulunduğuna Dair
Kanun Teklifi (2/1460) ve Dışişleri Komisyonu Raporu (S. Sayısı: 51)

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, Anadolu
Ajansı çalışanlarının derhâl serbest bırakılması ve özür dilenmesi gerektiğine
ilişkin konuşması

VIII.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun 16 Ocak 2020 Perşembe günkü
birleşiminde, 132 sıra sayılı Hayvanların Haklarının Korunması ile Hayvanlara
Eziyet ve Kötü Muamelelerin Önlenmesi İçin Alınması Gereken Tedbirlerin
Belirlenmesi Amacıyla Kurulan Meclis Araştırması Komisyonu Raporu’nun Gündem’in
“Özel Gündemde Yer Alacak İşler” kısmına alınarak görüşmelerinin bu birleşimde
yapılmasına; 132 sıra sayılı Rapor’un görüşmelerinin tamamlanmasına kadar
çalışmalara devam olunmasına ve yapılacak görüşmelerde siyasi partiler adına
yapılacak konuşmaların birden fazla kişi tarafından kullanılabilmesine ilişkin
önerisi 

IX.- OYLAMALAR 
1.- (S. Sayısı: 134) Tekirdağ Milletvekili Mustafa Şentop’un Türkiye
Cumhuriyeti Hükûmeti ile Ruanda Cumhuriyeti Hükûmeti Arasında Gelir Üzerinden
Alınan Vergilerde Çifte Vergilendirmeyi Önleme ve Vergi Kaçakçılığına Engel
Olma Anlaşmasının Onaylanmasının Uygun Bulunduğuna Dair Kanun Teklifi’nin
oylaması 
2.- (S. Sayısı: 79) Türkiye Büyük Millet Meclisi Başkanı Tekirdağ
Milletvekili Mustafa Şentop’un Türkiye Cumhuriyeti ile Arjantin Cumhuriyeti
Arasında Gelir Üzerinden Alınan Vergilerde Çifte Vergilendirmeyi Önleme ve
Vergi Kaçakçılığı ile Vergiden Kaçınmaya Engel Olma Anlaşması ve Eki Protokolün
Onaylanmasının Uygun Bulunduğuna Dair Kanun Teklifi’nin oylaması 
3.- (S. Sayısı: 49) Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti Hükûmeti ile Katılımcı BM
Kuruluşları Adına Birleşmiş Milletler Kalkınma Programı (BMKP) Arasında
İncek/Ankara’daki Diplomatik Yerleşkede BM Binaları İçin Arazi Tahsisi,
Tasarımı ve İnşasına İlişkin Protokolün Onaylanmasının Uygun Bulunduğuna Dair
Kanun Teklifi’nin oylaması 
4.- (S. Sayısı: 46) Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti ile Polonya Cumhuriyeti
Arasında Sosyal Güvenlik Anlaşması ve Anlaşmada Değişiklik Yapılmasına Dair
Notaların Onaylanmasının Uygun Bulunduğuna Dair Kanun Teklifi’nin oylaması 
5.- (S. Sayısı: 84) İzmir Milletvekili Binali Yıldırım’ın Türkiye
Cumhuriyeti Hükûmeti ile Arjantin Cumhuriyeti Hükûmeti Arasında Gümrük
Konularında İşbirliği ve Karşılıklı Yardım Anlaşmasının Onaylanmasının Uygun
Bulunduğuna Dair Kanun Teklifi’nin oylaması 
6.- (S. Sayısı: 99) Tekirdağ Milletvekili Mustafa Şentop’un Uluslararası
Sivil Havacılık Sözleşmesinin 50 (a) ve 56’ncı Maddelerinin Tadiline İlişkin
Olarak 6 Ekim 2016 Tarihinde Montreal’de İmzalanan Protokollerin Onaylanmasının
Uygun Bulunduğuna Dair Kanun Teklifi’nin oylaması 
7.- (S. Sayısı: 59) Türkiye Büyük Millet Meclisi Başkanı İzmir
Milletvekili Binali Yıldırım’ın Türkiye Cumhuriyeti Hükûmeti ile Mali
Cumhuriyeti Hükûmeti Arasında Yatırımların Karşılıklı Teşviki ve Korunmasına
İlişkin Anlaşmanın Onaylanmasının Uygun Bulunduğuna Dair Kanun Teklifi’nin
oylaması 
8.- (S. Sayısı: 112) Tekirdağ Milletvekili Mustafa Şentop’un Türkiye
Cumhuriyeti Hükûmeti ile Özbekistan Cumhuriyeti Hükûmeti Arasında Yatırımların
Karşılıklı Teşviki ve Korunmasına İlişkin Anlaşmanın Onaylanmasının Uygun Bulunduğuna
Dair Kanun Teklifi’nin oylaması 
9.- (S.Sayısı:116) Tekirdağ Milletvekili Mustafa Şentop’un 8 Mayıs 1996
tarihinde Taşkent’te İmzalanan Türkiye Cumhuriyeti Hükûmeti ile Özbekistan
Cumhuriyeti Hükûmeti Arasında Gelir Üzerinden Alınan Vergilerde Çifte
Vergilendirmeyi Önleme Anlaşmasını Değiştiren Protokolün Onaylanmasının Uygun
Bulunduğuna Dair Kanun Teklifi’nin oylaması 
10.- (S. Sayısı: 62) İzmir Milletvekili Binali Yıldırım’ın Türkiye
Cumhuriyeti Hükûmeti ile Gine Cumhuriyeti Hükûmeti Arasında Askeri Alanda
Eğitim, Teknik ve Bilimsel İş Birliği Çerçeve Anlaşmasının Onaylanmasının Uygun
Bulunduğuna Dair Kanun Teklifi’nin oylaması 

X.- YAZILI SORULAR VE CEVAPLARI
1.- İstanbul Milletvekili Mahmut Tanal'ın, kamu kurumlarında istihdam
edilen gıda mühendisi sayısına ilişkin sorusu ve Tarım ve Orman Bakanı Bekir
Pakdemirli’nin cevabı (7/22793)








15 Ocak 2020 Çarşamba
BİRİNCİ OTURUM
Açılma Saati: 14.01
BAŞKAN: Başkan Vekili Süreyya Sadi BİLGİÇ
KÂTİP ÜYELER: Emine Sare AYDIN YILMAZ (İstanbul), Nurhayat
ALTACA KAYIŞOĞLU (Bursa)
-----0-----
BAŞKAN
– Türkiye Büyük Millet Meclisinin 43’üncü Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce 3 sayın milletvekiline gündem dışı söz vereceğim.
Gündem
dışı ilk söz, Osmaniye’nin düşman işgalinden kurtuluşunun yıl dönümü ve
Osmaniye’deki yatırımlar hakkında söz isteyen Osmaniye Milletvekili Mücahit
Durmuşoğlu’na aittir.
Buyurun
Sayın Durmuşoğlu. (AK PARTİ sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Osmaniye Milletvekili Mücahit Durmuşoğlu’nun, Osmaniye’nin düşman
işgalinden kurtuluşunun 98’inci yıl dönümüne ve Osmaniye iline yapılan
yatırımlara ilişkin gündem dışı konuşması
MÜCAHİT
DURMUŞOĞLU (Osmaniye) – Sayın Başkan, değerli milletvekilleri; terörle
mücadeleye verdiği şehitlerle aziz milletimizin gönlünde müstesna bir yeri olan
Osmaniye’nin, düşman işgalinden kurtuluşunun 98’inci yıl dönümünü Gazi
Meclisimizin çatısı altında kutlamak ve bu vesileyle ilimizdeki güncel ekonomik
durumu ve yatırımları paylaşmak için gündem dışı söz almış bulunmaktayım.
Ekranları başında bizleri izleyen aziz milletimizi ve Genel Kurulu saygıyla
selamlıyorum. 
7
Ocak, sadece Osmaniye için değil Anadolu için de çok önemli tarihlerden
birisidir. Mavi göklerin beyaz ve kızıl süsü, kız kardeşimin gelinliği,
şehidimizin son örtüsü mukaddes Bayrağımızı gönderden indirmeye çalışanların bu
topraklardan bir kez daha silindiği gündür. 7 Ocak, kahraman ecdadımızın
teslimiyetçi ve tutsak yaşamın tüm aşamalarını, hayatını ortaya koyarak
reddettiği ve bağımsızlık destanını tarihe altın harflerle yazdığı gündür.
Cumhuriyetimizin kurucusu Gazi Mustafa Kemal Atatürk’ün önderliğinde Güney
Cephesi olarak bilinen Çukurova’daki kurtuluş ve bağımsızlık mücadelesi çok
büyük destanlarla doludur. Saygımızı ve minnetimizi anlatabilmek için her
birini ayrı ayrı anmamız gereken Onbaşı Rahime Hatun, Yaveriye çetesi, Yastı
Kelle, Ali Kılıç, Mamık Hüseyin, Kadir Çavuş, Muhammet Hoca, Nacar Ökkeş,
Borazan Mehmet, Hacı Ağa Oğulları Ali ve Ahmet, Ali Bekiroğlu Ahmet ve nice
Osmaniyeli vatan evladı bu toprakları vatan bildikleri için şehit olmuş,
neticesinde gazilik makamına ulaşarak Osmaniye’mizi yiğit Osmaniye
yapmışlardır.
Sayın
Başkan, değerli milletvekilleri; akla ilk olarak tarım ve hayvancılıkla gelen
Osmaniye, iktidara geldiğimiz son on yedi yılda sanayide, enerjide, ulaşım ve
daha birçok alanda söz sahibi olan bir il hâline getirmek için durmaksızın
çalıştık, çalışıyoruz. Fıstık ve turp üretiminin ana üssü olan Osmaniye
binlerce yıllık tarihi, geleneksel halk kültürü, muhteşem doğal güzellikleri,
14 bine yakın öğrencisi bulunan Osmaniye Korkutata Üniversitemizle beraber
Cumhurbaşkanımız Sayın Recep Tayyip Erdoğan’ın liderliğinde yeni bir seviyeye
ulaşmıştır. İktidarımız döneminde bölgesel gelişmişlik düzeyi farkını azaltmak,
üretimi, istihdamı, ihracatı ve teknoloji ağırlıklı yatırımları artırmak için
verilen yatırım teşviklerini 312 kat artırdık ve böylece 2002 yılında yaklaşık
2 milyon TL olan yatırım teşviklerinin tutarı 2019 yılında 624 milyona kadar
yükseldi. 2003 yılından bu yana sabit yatırım tutarı 5,5 milyar TL olan 402
adet yatırım teşvik belgesi verildi. Bu teşviklerin yatırıma dönüşmesiyle
birlikte 11.697 kişiye ilave istihdam sağlanmış oldu. 
Osmaniye’mizin
yatırımda öncelikli bölge statüsü kazanması, 2 OSB’si, verilen teşviklerin
yatırıma dönüşmesi ve lokasyon olarak da liman bölgesine yakın olması nedeniyle
ihracat potansiyeli önemli ölçüde artmıştır. 
Türkiye
İhracatçılar Meclisi verilerine göre Osmaniye son on yedi yılda ortalama
ihracatı en hızlı artan iller sıralamasında yüzde 63’le 2’nci sırada yer
almıştır. 2002 yılında 698 bin dolar olan ihracatımız, 438 kat artarak 2019
yılında 307 milyon dolar seviyesine kadar yükselmiş ve en fazla ihracat yapan
iller sıralamasında 31’inci sırada yer almıştır. 2002 yılında 2 milyon dolar
olan dış ticaret hacmimiz, 2019 sonu itibarıyla 860 milyon dolar seviyelerine
kadar yükselmiştir. Bugün Osmaniye’miz, başta çelik ve tekstil ihracatı olmak
üzere 65’i aşkın ülkeye irili ufaklı ihracat gerçekleştirmektedir. 
Sayın
Başkan, değerli milletvekilleri; Osmaniye son on yedi yılda ekonomisini önemli
oranda büyütmeyi başarmıştır. 2002 yılında 81 il içerisinde 57’nci büyük
ekonomiye sahip il iken bugün 38’inci büyük ekonomiye sahip il durumuna
gelmiştir. İktidarlarımız döneminde TÜİK verilerine göre yıllık ortalama yüzde
10’un üzerinde büyüme performansı gösteren Osmaniye, ekonomik büyüme hızında
ilk sıralarda yer almayı başarmıştır. 
Ulaşım
alanında hemşehrilerimizin daha hızlı ve güvenli bir şekilde gidecekleri
yerlere erişmesini sağlamak için kara yolu, demir yolu ve hızlı tren
projelerimiz devam etmekte olup, inşallah projelerimizin tamamlanmasıyla
Adana-Osmaniye arası ulaşım süresi otuz beş dakikaya, Mersin-Osmaniye arası ise
altmış dakikaya inmiş olacaktır. 
Sağlık
alanında da 600 yataklı, 800 yatak kapasiteli Osmaniye Devlet Hastanesinin
inşasına başlanmış olup en kısa zamanda hemşehrilerimizin hizmetine
sunulacaktır. Elbette ki çalışmalarımız bu saydıklarımızla sınırlı kalmayacak.
Osmaniye olarak, 2023, 2053 ve 2070 vizyonuna ulaşmak için hiç durmadan,
usanmadan çalışmaya devam edeceğiz inşallah. 
Sayın
Başkan, değerli milletvekilleri; “kaleler şehri” olarak da anılan Osmaniye’de
tarihin izlerini taşıyan ve birçoğu günümüze kadar korunarak ulaşmış 26 kale
bulunmaktadır. Toprakkale ilçemizin de ismini aldığı Toprakkale, Düziçi
ilçemizde bulunan Harun Reşit Kalesi, Kadirli ilçemizde bulunan Değirmendere
Kalesi, Hemite Kalesi bunlardan sadece birkaçıdır.
(Mikrofon
otomatik cihaz tarafından kapatıldı) 
BAŞKAN
– Sayın Durmuşoğlu, tamamlayın sözlerinizi. 
MÜCAHİT
DURMUŞOĞLU (Devamla) – Teşekkürler Sayın Başkan. 
MAHMUT
TANAL (İstanbul) – Toprakkale Kalesi ne zaman restore edilecek?
MÜCAHİT
DURMUŞOĞLU (Devamla) – Doğal güzelliği, tarihi ve yaban hayatını birlikte sunan
Aslantaş Barajı’yla çevrelenen ender güzellikte bir yerde bulunan 4.341 hektar
büyüklüğündeki millî park içerisinde yer alan Karatepe Aslantaş Açık Hava
Müzesi, Türkiye’nin en büyük ve ilk açık hava müzesi olmakla birlikte,
özellikle yabancı misafirler tarafından en fazla ziyaret edilen mekânlar
arasında yer almaktadır. Amfiteatrı, kalesi, hamamı, sütunlu caddesiyle
Çukurova’nın Efes’i sayılabilecek Kastabala Ören Yeri ve Kadirli ilçemizde
bulunan Çukurova’nın Ayasofyası denilebilecek Ala Cami herkesin ziyaret etmesi
gereken yerlerden biridir. 
Sayın
Başkan, değerli milletvekilleri; geçmişimizden aldığımız güçle geleceğe doğru
emin adımlarla ilerliyoruz. Kurtuluş Savaşı’nda topla tüfekle canımızı ortaya
koyarak verdiğimiz bağımsızlık mücadelesini bugün, Cumhurbaşkanımız Sayın Recep
Tayyip Erdoğan’ın liderliğinde tüm dünyada örnek olan yatırım hamleleriyle
vermeye devam edeceğiz. Artık üzerinde rahatça oyun oynanan değil, bölgesinde
oyun kuran, oyunbozan kararlı bir Türkiye var. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Durmuşoğlu. 
MÜCAHİT
DURMUŞOĞLU (Devamla) – Sayın Başkanım, tamamlıyorum sözlerimi.
BAŞKAN
– Sadece selamlama için açıyorum. 
Buyurun.

MÜCAHİT
DURMUŞOĞLU (Devamla) – Sözlerime son verirken Cumhurbaşkanımız Sayın Recep
Tayyip Erdoğan başta olmak üzere, bölgemize yapılan tüm yatırımlarda emeği
geçen bakanlarımıza, bürokratlarımıza, ülkemizin dört bir yanından gelerek
Osmaniye’mizde hizmet veren memur ve işçi kardeşlerime tüm hemşehrilerim adına şükranlarımı
sunuyor, şehitlerimize yüce Allah’tan rahmet, gazilerimize acil şifalar
diliyor, yüce Meclisi saygıyla selamlıyorum. 
Teşekkürler
Sayın Başkanım. (AK PARTİ sıralarından alkışlar) 
BAŞKAN
– Gündem dışı ikinci söz, 2020 yılının, İshak Paşa Sarayı yılı ilan edilmesi
talebiyle ilgili söz isteyen Ağrı Milletvekili Ekrem Çelebi’ye aittir. 
Buyurun
Sayın Çelebi. (AK PARTİ sıralarından alkışlar) 
2.- Ağrı Milletvekili Ekrem Çelebi’nin, 2020 yılının “İshak Paşa Sarayı
Yılı” ilan edilmesi talebine ilişkin gündem dışı konuşması
EKREM
ÇELEBİ (Ağrı) – Sayın Başkan, değerli milletvekilleri; şahsım adına gündem dışı
söz almış bulunmaktayım, bu vesileyle yüce heyetinizi saygıyla selamlıyorum.
Göğü
mavi, dalı yeşil, tarlası sarı; kuşların, çiçeklerin ve yiğitlerin diyarı;
dağı, taşı, suyu başka; yaşamak gibi, sevmek gibi, güzel memleketim, güzel
Türkiye’m. Cennet vatan Türkiye’nin çatısı; dağıyla, balıyla, insanlığa 2’nci
kez hayat veren Nuh’un gemisiyle, tarihiyle, doğasıyla, kültürüyle kadim
şehrimiz Ağrı’yı anlatmak ve sizlere Ağrı’yı tanıtmak istiyorum.
Değerli
milletvekilleri, 2.241 rakımlı, Balıklı Göl’de yetişen, Türkiye’nin ve dünyanın
en güzel ve en lezzetli kırmızı benekli alabalığını yediniz mi?
İnsanlığın
ilk yerleşim yerlerinden biri olan Meya Mağaralarında sarp kayalıklardan oluşan
ve oyularak yapılan evleri, tapınakları ve insani yaşam aletlerini ve yerlerini
gezdiniz mi?
Diyadin
Kanyonu’na inip yemyeşil dağların arasında coşkun akan nehirlerinde rafting,
yaylalarında yürüyüş yaptınız mı?
Sayın
Başkan, değerli milletvekilleri; bir süslü gelin gibi nazlı olan Köse Dağ’ın
bulunduğu şirin yeşil ilçemiz -ovasıyla, türküsüyle meşhur- Eleşkirt’imizi
gördünüz mü? 
Hamur
ilçemizde bulunan Selçuklu Dönemi’ne ait kümbeti gördünüz mü?
Murat
Nehri’nin coşkun aktığı, birçok uygarlığa ev sahipliği yapan, mantarıyla, çeçil
peyniriyle şirin ve küçük ilçemiz Tutak’ımızı ziyaret ettiniz mi?
Urartular,
Selçuklular ve Osmanlı’ya yurtluk yapan, Sultan Alparslan’a 1071’de Ağrı’nın,
Anadolu’nun ilk kapısını açan, yeni adıyla Doğansu köyünü, eski adıyla
Sultanmut Ovası’nı gezip gördünüz mü?
MAHMUT
TANAL (İstanbul) – Gördük, yaşanmaz hâle getirdiniz Ağrı’yı! Ağrı’yı yaşanmaz
hâle getirdiniz! Hayat durdu Ağrı’da!
EKREM
ÇELEBİ (Devamla) – Sayın Tanal, sen Ağrı’ya geldin, bir şey söyledin o tarihte,
2013 yılında dedin ki: “Ya, helal olsun bu Ağrı’ya…” 
MAHMUT
TANAL (İstanbul) – Gezdik, gördük. Yaşanmaz hâle getirdiniz Ağrı’yı! 
EKREM
ÇELEBİ (Devamla) – O tarih itibarıyla 13 katrilyon lira para yatırılmıştı. Bir
şehit cenazesine gittik, orada. Sana hatırlatırım bu cümleleri. (AK PARTİ
sıralarından alkışlar) 
SERKAN
TOPAL (Hatay) – Ama Sayın Vekilim, ben de Ağrı’da görev yaptım, Ağrı hakikaten
çok geri kalmış.
EKREM
ÇELEBİ (Devamla) – Sırtını Süphan Dağı’na yaslayan…
ÖZKAN
YALIM (Uşak) – Ağrı’da 1 tane fabrika kalmadı be!
EKREM
ÇELEBİ (Devamla) – …ve üzerinde krater gölü bulunan, heybetiyle Anadolu’ya ev
sahipliği yapan, koyunuyla kuzusuyla bu vatanı besleyen Patnos ilçemizin
dağında ve ovasında üretilen muhteşem balın tadına baktınız mı hiç?
Ağrı,
gönlümüzün sızısı, Türkiye’nin çatısı; balımız, peteğimiz, gururumuz Ağrı. 
MAHMUT
TANAL (İstanbul) – Ağrı’nın ağrısı daha bitmedi.
EKREM
ÇELEBİ (Devamla) – Bu güzellikleri Ağrı’yı ziyaret eden her bir vatandaşımızın
gelip görmesini arzu ediyoruz. Biz ilimizi Türkiye’nin ve dünyanın yakından
tanımasını gerçekten çok istiyoruz. 
Değerli
milletvekilleri, 2018 yılından bu yana, ülkemizin sahip olduğu kültürel mirası
hem gelecek kuşaklara aktarmak hem de ülkemizde iç ve dış turizmi geliştirmek
üzere her yıl bir sembol belirleyerek ülke tanıtımı yapılmaktadır. İlk olarak,
2018 yılı, Homeros’un İlyada Destanı’nda bahsedilen Troya Savaşı’nın yapıldığı
yer olarak da bilinen Çanakkale’deki “Troya Antik Kenti Yılı” olarak ilan
edildi. Akabinde, 2019 yılı, Sayın Cumhurbaşkanımız tarafından, on iki bin yıl
öncesine uzanan tarihin ortaya çıkarıldığı Şanlıurfa’daki yerleşim alanı sembol
olarak belirlenerek “Göbeklitepe Yılı” olarak ilan edildi. Şimdi de 2020 yılı
için bir sembol çalışması yapılıyor. 
İshak
Paşa Sarayı, 2000 yılında UNESCO tarafından Dünya Mirası Geçici Listesi’ne
alınmış çok önemli bir eserimizdir. Osmanlı mimarisinin Anadolu’da günümüze
ulaşabilen tek saray yapısı olarak kabul edilmektedir. İshak Paşa Sarayı, gezerken
attığınız her adımda tarih, baktığınız her köşede sanatla karşılaşacağınız,
incelediğiniz her motifte Türk-İslam kültürüyle yoğrulmuş bir eserdir. Burada,
her adımbaşı Selçuklu sanatının geleneksel örnekleriyle karşılaşmak mümkündür.
İshak Paşa Sarayı doksan dokuz yılda tamamlanmış olup, İstanbul Topkapı
Sarayı'ndan sonra son devirde yapılmış sarayların en ünlüsü ve en muhteşemidir.

Türkiye’nin
çatısı olarak kabul edilen, 5.137 metrelik yüksekliğiyle heybetini her mevsimde
gösteren Ağrı Dağı, İshak Paşa Sarayı’na komşudur. Ayrıca, Urartu Kalesi ve
bölgenin İslam Âlimi Ahmed-i Hani Türbesi de karşısındaki İshak Paşa Sarayı’na
ayrı bir sıcaklık katmaktadır.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Çelebi.
Buyurun.
EKREM
ÇELEBİ (Devamla) – Büyüleyici güzelliğiyle ve dünyada ilk kez kalorifer
sisteminin kurulduğu bir mekân olması sıfatıyla herkesin görmesini arzu
ettiğimiz bir saraydır İshak Paşa Sarayı. 
Değerli
milletvekilleri, Ağrı, kültür ve doğal yapılarıyla turizm pastasından çok daha
fazlasını hak eden bir şehrimizdir, serhat şehrimizdir. Yıllardır terörün
ızdırabını çekmiş ve maalesef terörle anılmış bölgemiz yönünden pozitif bir
farkındalık oluşturacağı da nazara alınarak, 2020 yılının, Selçuklulara ve Osmanlı’ya
ev sahipliği yapan Doğubeyazıt ilçemizdeki bu muhteşem eserle anılan bir yıl
olmasını arzu ediyoruz. 
Dünyaya
ikinci kez hayat veren, Nuh’un gemisinin olduğu, eteklerinde kuş cennetinin
bulunduğu, Alaska’dan sonra dünyanın 2’nci büyük meteor çukurunun yer aldığı,
Ağrı Dağı’yla müsemma ilimizin tüm zenginlikleriyle yeniden keşfedileceği;
birliğimize, beraberliğimize ve kardeşliğimize katkı sağlayacağı bir dönem
olması adına 2020 yılının “İshak Paşa Sarayı Yılı” olması için Yüce
Meclisimizden destek talep ediyoruz. 
Bu
vesileyle hepinizi saygıyla selamlıyorum. (AK PARTİ sıralarından alkışlar) 
ÖZKAN
YALIM (Uşak) – Son on yedi yılda Ağrı’dan kaç kişi göç etti acaba?
MAHMUT
TANAL (İstanbul) – Başkanım, biraz daha konuşsun hatip, insanlar niye Ağrı’dan
göç ediyor?
ÖZKAN
YALIM (Uşak) – Biz daha iyi olmasını isteriz ama gerçek bu yani. 
EKREM
ÇELEBİ (Ağrı) – Sayın Tanal, Ağrı’ya gelirseniz bu güzellikleri görürsünüz. 
Teşekkür
ediyorum. 
MAHMUT
TANAL (İstanbul) – İnsanlar niye göç ediyor?
ÖZKAN
YALIM (Uşak) – Daha güzel bir Ağrı olmasını isteriz ama gerçek bu.
BAŞKAN
– Teşekkür ediyoruz Sayın Çelebi. 
Gündem
dışı üçüncü söz, nakliyeci ve kamyoncu esnafının güncel sorunları hakkında söz
isteyen Tokat Milletvekili Yücel Bulut’a aittir.
Buyurun
Sayın Bulut. (MHP sıralarından alkışlar) 
3.- Tokat Milletvekili Yücel Bulut’un, nakliyeci ve kamyoncu esnafının
sorunlarına ilişkin gündem dışı konuşması
YÜCEL
BULUT (Tokat) – Sayın Başkan, değerli milletvekilleri; kamyoncu esnafımızın
Anadolu’dan son günlerde yükselen feryadının bir kısmını sizlere aktarabilmek
adına, şahsım adına gündem dışı söz almış bulunuyorum. 
Gerçekten
de hayatımızın hemen hemen her aşaması, taktığımız kravat, üzerimizdeki ceket,
ayağımızdaki ayakkabı, soframızdaki peynir, domates, salatalık, dolaptaki
yiyecek, evdeki beyaz eşya da dâhil olmak üzere her şey, hiç kuşkunuz olmasın
ki bu çilekeş meslek erbabının yani kamyoncuların birer eseri. Yuvalarından,
konutlarından, ailelerinden ayrı, aylarını yollarda geçiren kamyoncu ve
nakliyeci esnafımızın emeği sayesinde biz bu mal, hizmet ve ürünlerle
tanışıyoruz ve bunları tüketiyoruz. Şimdi bu insanların yükselen bir feryadı
var, bunu sizin de duyduğunuzu biliyorum. İşte, tüm bu sorunları siyasi
istismar alanlarından uzaklaştırmak suretiyle ve kendi gündemimize bağlı
kalarak ortak akılla, ortak şuurla bir çözüme kavuşturabilmek umuduyla bugün
burada sizlerin takdir ve tensibine sunacağım. 
Şimdi,
Milliyetçi Hareket Partisinin her milletvekili kendi bölgesinde kamyoncu
esnafının -eminim ki diğer siyasi partiler de bunu yapmıştır- dertlerini
dinlediler. Biz, esas itibarıyla, AK PARTİ’nin kamyoncu ve nakliyeci esnafıyla
ilgili yapmış olduğu düzenlemelerin esas ve içeriğine bütünüyle karşı değiliz
ve itirazımız yok. Ancak, bu düzenlemelerin hayata geçirilmesi konusundaki
aceleciliğin kamyoncu ve nakliyeci esnafımızın sosyolojik gerçekleriyle
örtüşmediğine ve onların ekonomik mahvına sebep olabileceğine inanıyoruz. 
Bakın
-kendi tabirleriyle söylüyorum- bizim kamyoncu ve nakliyeci esnafımızın
ağırlıklı profili, maalesef ki, çok arzu etmelerine rağmen belki
imkânsızlıklardan dolayı yeterli eğitim alamamış, eğitimine devam edememiş, bir
devlet kapısında da iş bulamadığı için bu sektöre girmiş insanlardan oluşuyor. 
Şimdi,
bugün getirilen düzenlemelerin de esası yoğun teknoloji kullanımına dayalı
düzenlemeler ve biz bu insanlardan -yine kendi tabirleriyle söylüyorum- şu anda
akıllı telefonu dahi yeni yeni kullanmaya başlayan bu çilekeş esnaf grubumuzdan
bu yoğun teknolojiye bir an önce adapte olmalarını istedik. 
Şimdi,
bu mümkün değildi. Allah’tan geçtiğimiz günlerde bu sese bir kulak verildi ve
e-faturayla ilgili düzenleme 2024 tarihine kadar -bildiğim kadarıyla-
ertelendi. Fakat bu yeterli değil. 2024 tarihine kadar da bu esnaf grubumuza
mutlaka ama mutlaka kendilerine bir külfet teşkil etmeksizin, külfet
oluşturmaksızın gerekli eğitimin devlet eliyle ve taşıyıcılar kooperatifiyle
müşterek hareket etmek suretiyle verilmesi gerekiyor. 
Şimdi,
tabii ki tek sorun e-fatura değildi, bunun dışında da sorunlar var. Yıllardır
nakliyecilik sektörünü düzenleyebilmek adına birbiri ardına devlet tarafından
bu insanlara belge satılıyor. Bakın, belge veriliyor demiyorum, belge
satılıyor. Bu belgelerden bir tanesi, nakliye sektöründe “R Belgesi” olarak
bilinen bir belge. Devlet bu belgeyi ilk çıkardığında -bu belgenin fiyatı
sanıyorum 350 bin TL gibi fahiş bir rakam- dedi ki: “Bu belgeyi alacaksınız,
ancak ve ancak 100 ton ve üzeri taşımacılıkta bu belge sahibi olanlar ihalelere
girebilecek.” dediler. İnsanlar emeklerinden artırdılar, zor bela kooperatifler
bu belgeleri temin etti ve şimdi bu R1 belgesi bir duvar süsü gibi asılı
duruyor çünkü hiçbir ihalede bu uygulanmıyor, hiçbir şekilde de kullanılmıyor. 
Bunun
dışında “Taşımacılık için K1 belgesi alacaksınız.” dedik. K1 belgesini aldılar.
K1 belgesinin hiçbir işlevselliği kalmadı, kalmadığı gibi de 60 yaşındaki bir
kamyoncu günün birinde kamyonunu devretmek durumunda kaldığında diyor ki: “Ben
daha yol gidemiyorum, oğlum devam edecek.” “Hayır, senin oğlun da bir daha K1
belgesi alacak.” diyoruz. Yani K1 belgelerinin devrinin de önünü kapatmış
durumdayız.
Bakın,
devlet gerekli düzenlemeyi yapıyor ama düzenlemeden ibaret kalıyor, denetim yok
yani “regülasyon” dediğimiz müessese bu kamyoncular için hiç uygulanmadı.
Düzenlemeyi yaptık, hiçbir denetim mercisini devreye sokmadık. Hâl böyle olunca
ortaya şu tablo çıktı: Adam, İran’dan yükü alıyor, yurt içi taşıma belgesi yok,
sınıra geliyor, deposunu Türkiye'nin dörtte 1’ni fiyatına dolduruyor, mazotu
ağzına kadar dolduruyor, getiriyor yükü bırakıyor, geri dönerken de deposu ucuz
mazotla dolu “Boş dönmeyeyim.” diyerek tekrar yük alıyor, 5 bin liraya taşıması
gereken bir yüke 2 bin lira fiyat verip haksız rekabet oluşturuyor. Hiçbir
denetim kurumu da ortada olmadığı için, bu insanlarımız hem Türkiye’de 4 kat
pahalı fiyatla mazotunu doldurup hem de bu haksız rekabet ortamında ayakta
kalmaya çalışıyor. 
Dolayısıyla,
bizim acil ihtiyacımız olan konu şu: Kamyoncular, biliyorsunuz ki taşıyıcılar
kooperatifleri vasıtasıyla örgütlenmiş ve bunlar özel birer müessese şeklinde,
hiçbir üst birlikleri ve denetim yetkileri yok. Korsan taşımacılığa karşı bu
kooperatiflerin yapabileceği hiçbir yaptırımları söz konusu değil. Acilen ama
acilen bu haksız rekabetin ortadan kaldırılabilmesi amacıyla çok sıkı denetim
şartlarının devreye sokulması… 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Bulut. 
Buyurun.

YÜCEL
BULUT (Devamla) - … gerekirse de Bakanlık vasıtasıyla bu denetimlerin
artırılması suretiyle önce piyasa koşullarındaki haksız rekabetin ortadan
kaldırılması gerekiyor. 
Tabii,
gündem dışı konuşma süresi içerisinde belki de yüzlerce sayfa tutabilecek
sorunları özetlememiz mümkün değil ama en temel noktalara değinmeye çalıştık.
Milliyetçi Hareket Partisi milletvekilleri olarak da bundan sonraki süreçte, şu
an köşeye sıkışmış ve âdeta “Şoförsem günahım ne?” demekten başka diyecek bir
şeyi olmayan bu kamyoncu esnafıyla ilgili 49 milletvekilimizle beraber onların
sesi ve sözcüsü olmaya da devam edeceğimizi buradan ilan ediyor, hepinizi
saygıyla selamlıyorum. (MHP ve AK PARTİ sıralarından alkışlar) 
ÖZKAN
YALIM (Uşak) – Bir araştırma önergesine neden ret oyu verdiniz Sayın Vekil?
YÜCEL
BULUT (Tokat) – Kendi gündemimize bağlıyız çünkü.
ÖZKAN
YALIM (Uşak) – Hayır. Ama burada sorunları, bak, siz de kabul ediyorsunuz.
BAŞKAN
– Sayın Yalım, kulise alayım sizi.
ÖZKAN
YALIM (Uşak) – Ama dün… 
YÜCEL
BULUT (Tokat) – Burada önergelik hiçbir şey yok, sorunlar belli, önergelik
hiçbir şey yok.
BAŞKAN
– Sayın milletvekilleri, şimdi, sisteme giren…
YÜCEL
BULUT (Tokat) – Önergelik ne var? Sorunlar belli, neyi araştıracağız?
ÖZKAN
YALIM (Uşak) – Sizinle birlikte Komisyon kurup bütün sorunları çözecektik.
BAŞKAN
– Sayın Yalım…
YÜCEL
BULUT (Tokat) – Ya, 4 maddenin neyini araştıracaksınız?
BAŞKAN
– Sayın Bulut…
ÖZKAN
YALIM (Uşak) – Ama bakın, güzel şeyler söylemeye çalıştınız ama uymuyorsunuz.
Olmuyor ama yani.
ÜMİT
YILMAZ (Düzce) – Her şeye önerge, her şeye önerge!
BAŞKAN
– Sayın Yalım, siz şu arka taraflarda otururken daha iyi oluyor.
ÖZKAN
YALIM (Uşak) – Sayın Başkan, nerede oturacağıma ben kendim karar verebiliyorum
herhâlde.
BAŞKAN
– Şimdi, sayın milletvekilleri, sisteme giren milletvekillerimizin tamamına söz
vereceğim, 30 milletvekiline. Şu ana kadar 28 milletvekilimiz sisteme girdi, 2
arkadaşımız daha varsa söz talebi olan, sisteme girebilirler. 30
milletvekilimizin de söz taleplerini karşılayacağım. Ondan sonra da 60’a göre
başka söz vermeyeceğim.
Sayın
Şeker, buyurun.
IV.- AÇIKLAMALAR
1.- Kocaeli Milletvekili İlyas Şeker’in, 2019 yılı ihracat rekoru kıran
Kocaeli ilinin ihracat dinamosunu otomotiv ve kimya endüstrisinin oluşturduğuna
ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Değerli
milletvekilleri, dün, Kocaeli ilimizin 2019 yılı ihracat rekoru kırdığını ifade
etmiştim. Kocaeli’nin nitelikli insan gücü, lojistik ve avantajlarından
faydalanan firmalar, Türkiye'nin “dünyanın en büyük ihracat ülkelerinden biri
olma” vizyonuna da büyük destek ve katkı sağlamaktadır. Kocaeli ihracatının
dinamosu otomotiv ve kimya endüstrisidir. Kocaeli’de üretilerek ihraç edilen
ürünlerden otomotiv, lastik üretimi ve petrokimya gibi katma değeri yüksek
ürünler dünya çapında büyük ilgi görmektedir. Kocaeli’de yapılan ihracatın ilk
sırasında otomotiv ihracatı bulunmaktadır. 2’nci sırasında, en çok ihracat
yapan sektör ise kimya sektörüdür. 3’ncü sırada ise çelik sektörü gelmektedir.
Bu sektörler Kocaeli ihracatının yaklaşık üçte 2’sini oluşturmaktadır. Üretim
yapan, istihdam sağlayan, ihracat yapan sektörlerimizin bütün çalışanlarına
teşekkür ediyorum.
BAŞKAN
– Sayın Taşkın…
2.- Mersin Milletvekili Ali Cumhur Taşkın’ın, Enerji Verimliliği
Haftası’na ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Enerji
ve Tabii Kaynaklar Bakanlığı tarafından, 1981 yılından beri her yıl ocak ayının
2’nci haftası Enerji Verimliliği Haftası olarak kutlanmaktadır. 
Enerji
Tasarrufu Haftası’nın amacı, enerjinin ne kadar değerli olduğu ve nasıl
tasarruf yapabileceğimiz konusunda halkımız ve genç kuşakları bilgilendirmek,
bilinçlendirmek ve eğitmektir. 
Sürdürülebilirlik
açısından en ucuz enerji verimli kullanılan enerjidir. Enerji verimliliği
üzerine yapılan çalışmalar göstermektedir ki günlük hayatımıza yapacağımız
basit değişikliklerle, enerji harcamamızdan en az yüzde 20 oranında tasarruf
edebilmemiz mümkün olabilmektedir. Özellikle elektrikli ev aletlerinin verimli
olması ve bina yalıtımlarının mutlaka yapılması gerekmektedir. 
Enerji
verimliliği konusunun bir haftayla sınırlı kalmaması ve konuyla ilgili
farkındalığın artırılarak devam etmesi gerekmektedir diyor, Genel Kurulu
saygıyla selamlıyorum.
BAŞKAN
– Sayın Karasu…
3.- Sivas Milletvekili Ulaş Karasu’nun, Sivas ilinde sağlık alanında
yaşanan sorunların çözümüne yönelik adım atmak için neyin beklendiğini Sağlık
Bakanından öğrenmek istediğine ilişkin açıklaması
ULAŞ
KARASU (Sivas) – Teşekkür ediyorum Sayın Başkan.
Sivas
ilimiz sağlık hizmetlerinde yaşanan sorunlarla gündeme gelmeye devam ediyor.
Son olarak Sivas’ta kalp rahatsızlığı geçiren bir yurttaşımız, Cumhuriyet Üniversitesi
Hastanesinde ve Numune Hastanesinde stent bulunmadığı için hayatını kaybetti.
Cumhuriyet Üniversitesinde malzeme alınamadığı için birçok ameliyat
yapılamamaktadır. 2020 yılında yaşanan bu acı olay, “Sağlıkta reform” naraları
atan iktidarın sağlıkta nasıl sınıfta kaldığının net bir göstergesidir. 
Ayrıca,
Sivas’ta görev yapan kadrolu doktorlarımız, 4924 sayılı Kanun’a bağlı
yönetmelik çerçevesinde atanan sözleşmeli doktorlarla aralarında oluşan özlük
hakları ayrımı nedeniyle art arda tayin istemektedir. İktidar yöneticileri,
doktorlarımızın talebine kulağını tıkayarak Sivaslıları doktorsuz bırakmakta ve
mağdur etmektedir. 
Bu
bağlamda Sağlık Bakanına soruyorum: Sivas’ta yaşanan bu sorunlar karşısında
adım atmak için neyi bekliyorsunuz?
BAŞKAN
– Sayın Topal…
4.- Hatay Milletvekili Serkan Topal’ın, Türkiye Büyük Millet Meclisini
ziyaret ederek çiftçi ve üreticilerin taleplerini dile getiren 81 ilin ziraat
odası başkanlarına kulak verilmesi gerektiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
81
ilimizin ziraat odası başkanları, bugün sorunlarını anlatmak üzere Türkiye
Büyük Millet Meclisini ziyaret etmektedirler. 
Çiftçimizin
devletimizden ve Hükûmetten talepleri var. Tarımsal desteklemeler konusunda
ciddi destek bekliyorlar. Tarımda kullanılan elektrikten Enerji Fonu
uygulamasının, TRT payının ve KDV’nin kaldırılmasını talep ediyorlar. Ekonomik
nedenlerle ödeme güçlüğü çeken ve Ziraat Bankasına olan tarımsal kredi borcunu
ödeyemeyen çiftçiler adil bir yeniden yapılandırma istiyorlar. 
Türkiye
Ziraat Odaları Birliği, çiftçilerin tüm bankalara olan borçlarının faizinin
silinmesini ve beş yıl vadeyle yapılandırılmasını Hükûmetten talep ediyor, biz
de onlar adına talep ediyoruz. Hükûmet çiftçimize kulak vermelidir. Çiftçi üretmezse
ülke üretemez, çiftçi batarsa biliniz ki ülke batar. Atatürk’ün dediği gibi
“Millî ekonomimizin temeli ziraattır.” Bunu tekrar hatırlatmak istiyorum. 
(Mikrofon
otomatik cihaz tarafından kapatıldı) 
BAŞKAN
– Sayın Özkan…
5.- Mersin Milletvekili Hacı Özkan’ın, ülkemizin Orta Doğu’daki tarihî
sorumluluğunun bölgede yaşanan zulme “dur” demeyi gerektirdiğine ilişkin
açıklaması
HACI
ÖZKAN (Mersin) – Teşekkürler Sayın Başkan.
Ülkemizin
Orta Doğu’daki tarihî sorumluluğu, bölgede yaşanan zulme “dur” demeyi gerektirmektedir.
Bölgesinde her daim huzur ve barış isteyen devletimiz kahraman milletimizin
güçlü desteğiyle her adımını bu uğurda atmıştır. Köklü ve güçlü bir devlet
olarak bölgenin huzurunu tehdit eden, hem bölge halkına hem de
vatandaşlarımızın canlarına kasteden terör örgütleriyle mücadele etmek
Türkiye’nin boynunun borcudur. Bu topraklarda ezan sesi yankılansın, bayrağımız
özgürce dalgalansın, topraklarımızda barış ve adalet hep hâkim olsun diye
canlarını feda eden aziz şehitlerimizin emanetine sahip çıkarak bu sorumluluğu
her daim taşımalıyız. Uluslararası platformlarda her fırsatta bu tarihî
sorumluluğu haykıran Cumhurbaşkanımız Sayın Recep Tayyip Erdoğan’a
şükranlarımızı sunuyor, Genel Kurulu saygıyla selamlıyorum. 
BAŞKAN
– Sayın Şevkin…
6.- Adana Milletvekili Müzeyyen Şevkin’in, aşırı yağışlar nedeniyle
Adana ilinde afet meydana geldiğine, Adana milletvekillerini ziyaret eden
ziraat odası başkanlarının çiftçi ve üreticilerin sorunlarına yönelik
taleplerine ilişkin açıklaması
MÜZEYYEN
ŞEVKİN (Adana) – Teşekkür ederim Sayın Başkan.
Bugün
14 ziraat odası başkanı Adana milletvekillerini ziyaret etti. Adana,
biliyorsunuz, geçtiğimiz iki haftada neredeyse metrekareye 350 kilogram yağışla
bir afet yaşadı. Burasının bir an önce çiftçilerin hasarının karşılanması
nedeniyle afet bölgesi ilan edilmesi yolunda, ÇKS kaydı olsun olmasın, bütün
çiftçilerin zararlarının karşılanması yolunda önlem alınması talepleri oldu.
Çiftçi borçlarının faizsiz beş yıl ertelenmesi, TARSİM’de sel afeti gibi
afetleri kapsayan paket sigorta olması gerekliliği ve TARSİM’in yedi gün sonra
değil aynı gün devreye girmesi gerektiği, yine enerji, TRT ve KDV paylarının
kaldırılması veya makul bir seviyeye çekilmesi talepleri, İyi Tarım
Uygulamalarında da teşviklerin 2016’da başlatılıp 2019’da neden kesildiğinin
anlaşılamadığı gibi sorunlarını ilettiler. 
Yine,
damla sulamada hem Sulama Birliğine hem de DSİ’ye para ödemek durumunda
olduklarını, ulusal bir tarım politikasının olmadığını ifade ettiler.
(Mikrofon
otomatik cihaz tarafından kapatıldı) 
BAŞKAN
– Teşekkür ettim.
Sayın
Biçer Karaca…
7.- Denizli Milletvekili Gülizar Biçer Karaca’nın, Denizli ilinde
değişik gerekçelerle yıkılan okulların tamamlanabilmesi için inşaatların
liyakatli ellere teslim edilmesi gerektiğine ilişkin açıklaması
GÜLİZAR
BİÇER KARACA (Denizli) – Teşekkür ederim Sayın Başkan.
Denizli’de
birçok okul değişik gerekçelerle yıkılıp yandaş müteahhitlere ihale edildi.
Müteahhitler kaçtı, çocuklarımız okul yollarında sefil duruma geldi. 
Denizli
ilimizin en büyük mahallelerinden biri olan Pamukkale ilçemizin 20 bin nüfuslu
Fatih Mahallesinin tek ilkokulu, Adil Demireren Mustafa Musoğlu İlköğretim
Okulu 2017 Haziran ayında yıkıldı ve 2017-2018 eğitim öğretim yılının ikinci
yarısına yetiştirileceği sözü verildi. 800 öğrencimiz hâlâ yollarda, sefil bir
durumda, kışın zor şartlarında okula gitmeye çalışmaktadır. Çocukların
sesleriyle dolması gereken sınıflar uyuşturucu kullananların mekânı hâline
gelmiş, bahçeler ise çöplüğe dönüşmüştür. Millî Eğitim Bakanımızın basınla
kahve içmek yerine çocuklarımızın okul inşaatlarını tamamlaması ve yandaş
müteahhitlere değil, liyakatli ellere inşaatları teslim etmesi gerekir.
Teşekkür
ediyorum.
BAŞKAN
– Sayın Gürer…
8.- Niğde Milletvekili Ömer Fethi Gürer’in, kadro verilemeyen taşeron
işçilerin sorunlarının devam ettiğine ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Taşeron
düzenlemesini içeren 696 sayılı Kararname’ye rağmen kadro verilmeyen binlerce
taşeron işçisi vardır. Bakanlara sorduğumuzda da bunu doğrulamaktadırlar.
Taşeronda çalışanların sorunu bu nedenle devam etmektedir. Hizmet alım
sözleşmesine tabi çalışanlar sözleşme sonunda işsiz kalmaktadır. Kamuda kiralık
araç şoförleri gibi, sağlıkta hastane bilgi işlemcilerine, görüntüleme
çalışanlarına, sosyal tesis çalışanlarına ne yazık ki kadro verilmemiştir. KİT
çalışanları kadro hakları verilmediği için mağdurdur. Enerji, Karayolları,
Demiryolları, PTT, Devlet Su İşleri, Millî Park, orman çalışanları, güvenlik
çalışanları gibi KİT’lerde çalışan yüzlerce işçi kadro beklemektedir.
Belediyelerde kadro beklerken şirket kadrosuna alınanlar da mağdurdur. Millî
Eğitimde “Toplum Yararı” projesi kapsamında çalışanlara da kadro verilmelidir.
Eşit işe eşit ücret ve kadro verilmediği için iktidar taşerona verdiği sözü
tutmamıştır. Mağduriyetler sürmektedir. Haksızlıklar giderilmeli, çalışanların
kadro hakları verilmelidir.
(Mikrofon
otomatik cihaz tarafından kapatıldı) 
BAŞKAN
– Sayın Yılmazkaya…
9.- Gaziantep Milletvekili Bayram Yılmazkaya’nın, Gaziantep ilinde kış
aylarında yaşanan uçak iptalleri ve rötarlar yüzünden Gaziantep sanayisinin,
ticaretinin ve turizminin zarar gördüğüne ilişkin açıklaması
BAYRAM
YILMAZKAYA (Gaziantep) – Sayın Başkan, beş saatlik uçak mesafesiyle 2 milyarlık
nüfusa ulaşan sanayi ve turizm kentimiz Gaziantep, kış aylarında yaşanan uçak
iptalleri ve rötarlar yüzünden büyük zararlar görmekte; sanayisine,
ekonomisine, ticaretine ve turizmine büyük darbe vurulmaktadır. Gaziantep
Havalimanı’ndaki uçak iniş yaklaşma kategorisinin üst model CAT2’ye yükseltilmesi
amacıyla defalarca Ulaştırma Bakanlığını ve Devlet Hava Meydanlarını uyarmamıza
rağmen geçen yıl ocak ayında “Tamam, sistemi kuracağız.” sözü veren Devlet Hava
Meydanları, 2020 Ocak ayı itibarıyla yine aynı sözleri vermektedir. Çok şükür,
havalar açık ve güzel gidiyor ancak Devlet Hava Meydanları bu sene bölgeye ve
ilimize verdiği zararın farkına vararak Gaziantep Havaalanı için söz verdi, bu
sistemi bu defa kurar diye umut ediyorum. Gaziantep Havalimanı’nın fiziki
yetersizliği, sefer sayısının azlığı ve biletlerin aşırı pahalı oluşu
noktasında Ulaştırma Bakanlığını ve Devlet Hava Meydanlarını bir vatandaş
olarak bir kez daha uyarıyor, gereğini yerine getirmeye davet ediyorum.
BAŞKAN
– Sayın Erbay…
10.- Muğla Milletvekili Burak Erbay’ın, hiçbir ayrım yapılmadan taşeron
işçilerin kadroya geçirileceği ifade edilmiş olmasına rağmen mağdur edilen
öğretmenevi personelinin hak kayıplarının giderilmesi gerektiğine ilişkin
açıklaması
BURAK
ERBAY (Muğla) – Teşekkürler Sayın Başkan.
696
sayılı Kanun Hükmünde Kararname’yle yapılan düzenleme sonucunda kamuda taşeron
statüsünde görev yapan personelin bir kısmı 2018 yılında kadroya geçirilmiştir.
Dönemin Çalışma Bakanı tarafından hiçbir ayrım yapılmadan taşeron işçilerin
kadroya geçirileceği söylenmiştir. Ancak kadroya geçirilme sürecinde ülke
genelinde yaklaşık 750 öğretmenevinde hem öğretmenlerimize hem de diğer kamu
personeline hizmet veren, bizim rahat, güvenli ve huzurlu bir şekilde
konaklamamızı sağlayan; resmî tatil, bayram demeden gece ve gündüz vardiyalı
olarak çalışan binlerce öğretmenevi personeli haksızlığa uğramış ve maalesef
kadroya geçirilmemiştir. Kamu personeli olmak için gerekli şartları taşıyan ve
uzun yıllardır öğretmenevlerinde çalışan binlerce personel, Anayasa’nın
gerektirdiği eşitlik ilkesi çerçevesinde bir an önce kadro haklarının
verilmesini ve hak kayıplarının ortadan kaldırılmasını beklemektedir.
(Mikrofon
otomatik cihaz tarafından kapatıldı) 
BAŞKAN
– Sayın Kılıç…
11.- Kahramanmaraş Milletvekili İmran Kılıç’ın, sözlerin büyükleri
büyüklerin de öğütleri olduğuna ve ünlü mütefekkir İbni Haldun’un sözlerine
ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Sözlerin
büyükleri, büyüklerin öğütleri vardır. Ünlü mütefekkir ve sosyolog İbni Haldun
şöyle der: “Coğrafya kaderdir. Adaletsizlik medeniyeti mahveder. Mağluplar
galipleri taklit ederler. İnsan, alışkanlıklarının çocuğudur. Gayrimemnunlar
medeniyet kuramazlar. Zulüm umranın harap oluşunun habercisidir. İnsanı açlık
öldürmez, alıştığı tokluk öldürür. Kalpleri müteferrik olanların akılları
birleştirilemez. Her şeyi takdir eden Allah’tır. Kader de gayrete âşıktır.
Geçmişler geleceğe suyun suya benzemesinden daha çok benzer. Her akıl, gücünün
yetmediği ve idrak edemediği şeyleri inkâr eder. Devletler de insanlar gibi doğar,
büyür, yaşlanır ve ölürler. İnsan beyni değirmen taşına benzer, içine yeni bir
şeyler atmazsanız kendi kendini öğütür. Akletmeyenler zelil duruma düşerler.” 
BAŞKAN
– Sayın Ceylan…
12.- Çanakkale Milletvekili Özgür Ceylan’ın, 32 milyar 48 milyon lira ödenek
üstü harcama yapan Millî Eğitim Bakanlığının kasasının neden başıboş
bırakıldığını ve 920 ücretli öğretmene neden kadro verilmediğini öğrenmek
istediğine ilişkin açıklaması
ÖZGÜR
CEYLAN (Çanakkale) – Sayın Başkan, 2018 Sayıştay Raporu’nda Millî Eğitim
Bakanlığında Bakanlık bütçesine dâhil edilmesi gereken bazı gelir ve
giderlerin, yasal dayanağı olmayan, açılan hesaplardan yönetildiği tespit
edilmiş. Bu hesapların da ücretsiz dağıtılan kitaplar, taşımalı eğitime tabi
çocukların yemekleri, engelli öğrencilerin ücretsiz taşınması, kamu ve özel
kişilerin Bakanlığa yaptığı bağışlar, okul öncesi kurumların beslenme ve
temizlik giderleri; karne, kampanya, imtihan, banka promosyon, kırtasiye hesabı
gibi bütçe dışında işletilen hesaplar olduğu belirtilmiştir. 32 milyar 48
milyon lira ödenek üstü harcama yapan bir Bakanlığın kasası neden bu kadar
başıboş bırakılmıştır? Her şeye bütçe var, atama bekleyen öğretmenler söz
konusu olunca mı bütçe yok? Açtığınız yazılı sınavı kazanan ve mülakatı geçen
920 ücretli öğretmene neden kadro vermiyorsunuz?
(Mikrofon
otomatik cihaz tarafından kapatıldı)
BAŞKAN
– Sayın Yalım…
13.- Uşak Milletvekili Özkan Yalım’ın, ulaştırma sektörünün
problemlerine yönelik çözüm önerilerine ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Ulaştırma
sektörünün, maalesef son zamanlardaki büyük problemleri karşısında en acil
yapılması gereken 3 tane çözüm önerim vardır: Bunlardan bir tanesi, haksız yere
uygulanması istenen, 2015 yılı öncesi analog takografların dijitalle değiştirilmesi.
Araç başı, en azından 2.500, artı, “harddisk”i indirme yani bir veri bildirimi
indirme makinesiyle birlikte toplam 5.500 TL’lik bir masraf meydana
gelmektedir. Avrupa uyum yasalarında bile olmayan… 2015 yılı öncesi araçlarda
analog takografların devam etmesiyle kesinlikle bu sorun ortadan kalkacaktır.
Onun için böyle bir uygulama Avrupa’da bile yoktur. 
İkincisi:
Mevcutta taşıma belgesi olan K belgelerinde işlenmiş olan araçlara derhâl plaka
tahdidinin yapılmasıyla sektöre bir can gelecektir. 
Üçüncüsü
ise araçlarımız akaryakıt kullanmaktadırlar; biliyorsunuz, 100 kilometrede
yaklaşık 35-40 litre civarında mazot kullanmaktadır…
(Mikrofon
otomatik cihaz tarafından kapatıldı) 
BAŞKAN
- Sayın Önal…
14.- Kırıkkale Milletvekili Ahmet Önal’ın, zor durumda olan kamyoncu
esnafına acilen mazot desteği, BAĞ-KUR desteği, otoyol ve köprülerden indirimli
geçiş desteği ile ağır ticari araçlara plaka tahdidinin getirilmesi gerektiğine
ilişkin açıklaması
AHMET
ÖNAL (Kırıkkale) – Teşekkürler Sayın Başkan.
1
Ocak 2020 tarihi itibarıyla nakliye sektöründe faaliyet gösteren kamyoncu
esnafımıza dijital takograf kullanma zorunluluğu getirilmiştir ancak gösterilen
tepkiler nedeniyle bu uygulama altı ay ertelenmiştir. Kamyoncu esnafımıza, bu
haksız uygulamayla 10 bin TL’nin üzerinde ek yük daha getirilmek istenmiştir.
SGK primi ödeyemeyen, BAĞ-KUR yatıramayan nakliyeci esnafımız motorlu taşıtlar
vergisi, trafik cezası ve vergi borcu yüzünden araçlarının muayenesini
yaptıramıyor; muayenesi olmayan araçlar trafikten men ediliyor. 
Kantarlarda
yapılan tartım hataları esnafa yansıtılıyor. Park yerleri yetersiz ve güvensiz.
Dört buçuk saat araç kullanan şoförümüz dinlenme yeri bulamıyor. Kamyoncu
esnafımızın elinden aracı ve mesleği alınmak isteniyor. 
Esnafımız,
acilen mazot desteği, BAĞ-KUR desteği, otoyol ve köprülerden indirimli geçiş,
ağır ticari araçlara plaka tahdidi getirilmesini, kısacası, nakliyeciler
ekmeğini ve aşını istiyor. 
Saygılarımla…
BAŞKAN
– Sayın Aycan…
15.- Kahramanmaraş Milletvekili Sefer Aycan’ın, gıda denetimlerinin
geniş kapsamlı ve cezaların caydırıcı olması, ayıplı gıda üretenlerin tekrar
üretmelerine izin verilmemesi gerektiğine ilişkin açıklaması
SEFER
AYCAN (Kahramanmaraş) – Sayın Başkan, Tarım ve Orman Bakanlığı gıda üretimi
yapan 229 firmanın 386 parti ürününün mevzuata uygun olmadığını açıkladı. 
Ülkemizde
on binlerce gıda üreten firma olduğunu, bunların farklı partilerle üretim
yaptığını ve hatta kayıt dışı gıda üretimi olduğunu da dikkate aldığımızda ne
kadar büyük bir tehlike altında olduğumuz ortaya çıkmaktadır. Gıda olsun diye
yenilenlerin güvenli olmadığında insanda akut veya kronik sağlık sorunlarına
sebep olduğu bilinmektedir. Bu durumda gıda denetiminin daha geniş kapsamlı ve
daha yoğun yapılması gerektiği ortaya çıkmaktadır. Tarım Bakanlığı gıda
denetimini ülkenin her noktasında daha yoğun bir şekilde yapmalıdır; cezalar
caydırıcı olmalıdır, ayıplı gıda üretenlerin tekrar gıda üretimine izin
verilmemelidir. 
Teşekkür
ederim. 
BAŞKAN
– Sayın Tutdere…
16.- Adıyaman Milletvekili Abdurrahman Tutdere’nin, Adıyaman ilinde
sulama projeleri bitirilemediği için Adıyaman ilinin elektrik enerjisinin
desteklendiği iller kapsamına alınması konusunda Tarım ve Orman Bakanına
çağrıda bulunduğuna ilişkin açıklaması
ABDURRAHMAN
TUTDERE (Adıyaman) – Teşekkür ediyorum Sayın Başkan. 
Bugün
81 ilin ziraat odaları başkanları birtakım ziyaretler gerçekleştirmek için
Türkiye Büyük Millet Meclisindeydiler. Bu kapsamda, Adıyaman’ımızın; Adıyaman
merkez, Kâhta, Samsat, Sincik, Tut, Gerger, Çelikhan, Gölbaşı Ziraat Odaları Başkanları
da bizlere ziyarette bulundular. Ziraat odaları başkanlarımızın bize iletmiş
olduğu o çiftçilerimizin temel sorunlarından birkaç tanesini ben de buradan
Tarım Bakanına iletmek istiyorum. 
Adıyaman’ımız
tarım kenti. Sulama projeleri bitirilemediği için, Adıyaman’da, çiftçilerimizin
bir kısmı elektrik enerjisi kullanarak tarlalarını sulamaktadırlar. Adıyaman
elektrik enerjisinin desteklendiği iller kapsamında bulunmamaktadır. Ben
buradan Tarım Bakanlığına çağrıda bulunmak istiyorum: Adıyaman’ın da tarımda
kullanılan elektriğin desteklendiği iller arasına alınmasını talep ediyorum.
Teşekkür
ediyorum. 
BAŞKAN
– Sayın Hancıoğlu…
17.- Samsun Milletvekili Neslihan Hancıoğlu’nun, 229 gıda firmasının 386
üründe taklit, tağşiş yaptığının saptandığına ancak sorunun çözümü için
cezaların caydırıcı olması, ruhsat iptalleri ve vatandaşların alım gücünü
artıracak politikaların uygulanması gerektiğine ilişkin açıklaması
NESLİHAN
HANCIOĞLU (Samsun) – Teşekkür ederim Sayın Başkan. 
Tarım
ve Orman Bakanlığı, 229 gıda firmasının 386 ürününde taklit, tağşiş yaptığını
veya ilaç etken maddesi ilave ettiğini saptadı. At eti, eşek eti, domuz eti
karıştırılmış hazır hayvansal ürünler; GDO’lu ürünler eklenmiş, nişasta
katılmış süt ürünleri; kimyasal tatlandırıcılı ballar, boya katılmış
baharatlar, çikolatalara karıştırılmış özel kimyasallar ve daha niceleri… Alım
gücünün her geçen gün daha da gerilediği, vatandaşın, karnını doyurabilmek için
bütçesinden daha fazla para harcamak zorunda kaldığı şu günlerde ne yazık ki
bazı fırsatçılar, sahtekârlar halkın sağlığını tehdit edecek işlere daha fazla
yöneliyor. Bu sorun, sahtekârları ifşa etmekle çözülemez; caydırıcı cezalar,
ruhsat iptalleri ve hepsinden önemlisi, vatandaşın refahını, alım gücünü
artıracak politikaların uygulanması şarttır. 
BAŞKAN
– Sayın Beko…
18.- İzmir Milletvekili Kani Beko’nun, 696 sayılı Kanun Hükmünde
Kararname’yle şirketlere geçirilen taşeron işçilerin mağduriyetinin giderilmesi
gerektiğine ilişkin açıklaması
KANİ
BEKO (İzmir) – Sayın Başkan, değerli milletvekilleri; 696 sayılı Kanun Hükmünde
Kararname’yle kamuda, belediye ve özel idarelerde sayıları 1 milyona yaklaşan
taşeron işçiye kadro sözü sonrası bu işçilerin bazılarına kadro verildi.
Yerleştirmeler yapıldıktan sonra geride kalan 750 bine yakın taşeron işçisi
şirketlere geçirildi. Kanun hükmünde kararnameyle geçen bu işçilere 2020 yılı
sonuna kadar toplu iş sözleşmesi yapılmayacak, ikramiye ve sosyal haklar
verilmeyecek; sadece ilk altı ayda yüzde 4, ikinci altı ayda yüzde 4 olmak
üzere zam yapılacak. Bu durum eşitliğe ve Anayasa’ya aykırıdır. 2020 yılı
içerisinde 750 bine yakın taşeron işçisi, gerçek enflasyon yüzde 25, pazar
enflasyonu yüzde 40 iken ekonomik, demokratik, sosyal haklarının ne olacağını
merak ediyor. Bu konuyla ilgili vermiş olduğum kanun teklifinin bir an önce ele
alınıp 750 bin çalışanın sorununun mutlaka çözülmesi gerekmektedir. 
BAŞKAN
– Sayın Tanal…
19.- İstanbul Milletvekili Mahmut Tanal’ın, kurumlardaki iltimas, israf
ve şatafata dair haberlerin gelmediği günün neredeyse olmadığına, tüyü bitmemiş
yetimin hakkını yedirmeyeceklerine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Değerli
milletvekilleri, kurumlarda kokuşmuşluk, iltimas, israf ve şatafat haberlerinin
gelmediği gün neredeyse yok, bize de ihbar ve şikâyetler yağıyor. Bize
aktarılan bilgi ve belgeleri paylaşıyoruz. İnanın, hangisinden başlayacağımı
şaşırıyorum.
1)
Adalet Teşkilatını Güçlendirme Vakfının AK PARTİ teşkilatını güçlendirme
vakfına dönüştürülmesini mi istersiniz?
2)
Aile, Çalışma ve Sosyal Hizmetler Bakanlığında hukuka aykırı olarak VIP araç
kiralanması denetimlerinin bilerek yavaşlatılmasını mı istersiniz?
3)
Yüz altmış üç yıllık Türkiye Cumhuriyeti Devlet Demiryollarının nasıl batma
noktasına getirildiğinin detaylarını mı istersiniz?
4)
Son olarak Diyanet Vakfının Uluslararası İyilik Ödülleri’nin organizasyonu
işindeki yolsuzlukları gündeme getirdim. Ulaştığım belgelerle birlikte Diyanet
İşleri Başkanı Sayın Ali Erbaş’a şikâyet ve ihbar mektuplarını gönderdim ama
ses seda yok. 
Şunu
söyleyeyim ki tüyü bitmemiş yetimin hakkını kimseye yedirmeyeceğiz.
(Mikrofon
otomatik cihaz tarafından kapatıldı)
MAHMUT
TANAL (İstanbul) – Harama el uzatanlara sesleniyorum: Hakla, hukukla oynamayın.
Hakla, hukukla oynamak ateşle oynamaktır. Ateşle oynayanın eli yanar.
Teşekkür
ederim.
BAŞKAN
– Sayın Taşdoğan…
20.- Gaziantep Milletvekili Ali Muhittin Taşdoğan’ın, kırsal kalkınmanın
artırılmasının tarımsal üretim için önemli olduğuna, gerek tarımsal plan ve
altyapının güçlendirilmesi gerekse Antep fıstığına verilecek ürün bazlı
desteğin Gazianteplilerin hakkı olduğuna ilişkin açıklaması
ALİ
MUHİTTİN TAŞDOĞAN (Gaziantep) – Sayın Başkan, sayın milletvekilleri; ülkemizin
sahip olduğu doğal kaynakların ve ekosistemin korunması önceliğiyle tarımsal
üretimin artırılması ve tarıma dayalı sanayi entegrasyonunun sağlanmasının
önemi kadar tarım işçilerinin, tarımsal ve kırsal alandaki köylülerimizin gelir
düzeyinin yükseltilmesi de ülke ekonomisinin önemli bir konusudur. Ürün bazlı
devlet desteğiyle tarımsal üretim yapan köylülerimizin desteklenmesi, tarımsal
pazarlamanın geliştirilmesi, gıda güvenliğinin daha da güçlendirilmesi
gerekmektedir. Kırsal alanda emeğiyle hayatını idame ettiren köylülerimizin
alternatif desteklerle güçlendirilmesi, kırsal ekonomik kalkınmanın bölgesel
olarak planlanması, tarımsal faaliyetlerde kullanılacak yeni teknolojilerin
kullanımının devlet teşvikiyle yaygınlaştırılması, kırsal kalkınmanın etkin bir
biçimde artırılması bölgemizdeki tarımsal üretim için oldukça önemlidir. 
Gerek
tarımsal plan ve altyapının güçlendirilmesi gerekse Gaziantep’e tescillenmiş
Antep fıstığına verilecek ürün bazlı destek Gazianteplilerin hem beklentisi hem
de hakkıdır.
Teşekkür
ederim.
BAŞKAN
– Sayın Filiz…
21.- Gaziantep Milletvekili İmam Hüseyin Filiz’in, Gaziantep ili Oğuzeli
ilçesi ve köylerinde yapılan arazi toplulaştırma işlemlerinin sonuçlanmadığına
ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Seçim
bölgem Gaziantep’in Oğuzeli ilçesinde 60 köyde yapılan arazi toplulaştırma
işlemleri hâlâ sonuçlanamamıştır. Şubat 2019 tarihinde yaptığım konuşmada da
belirttiğim gibi, toplulaştırma işlemlerinin masa başında ve harita üzerinde
arazilerin verim durumu gözetilmeden yapıldığı, bazı vatandaşların arazilerinin
birleştirilmekten ziyade parçalanarak birbirinden uzak parseller hâline
getirildiği, askıda da bazı sorunların yaşandığı, itiraz edenlerin ise
süresinde itiraz etmedikleri gerekçesiyle taleplerinin reddedildiği, mal
sahipleri arasında dikili arazilerin birbirine girmesinden kaynaklanan önemli
sıkıntıların yaşandığı şikâyetleri hâlen devam etmektedir. Toplulaştırma
işlemlerinin mağduriyetler giderilerek sağlıklı bir şekilde ve hızla
tamamlanması konusunda çiftçi ve köylülerimizin taleplerini Tarım ve Orman
Bakanlığına aracılığımızla iletiyor, Genel Kurula saygılarımı sunuyorum.
BAŞKAN
– Sayın Köksal…
22.- Afyonkarahisar Milletvekili Burcu Köksal’ın, kamyoncu esnafının
taleplerine ilişkin açıklaması
BURCU
KÖKSAL (Afyonkarahisar) – Geçtiğimiz haftalarda seslerini duyurmaya çalışan
kamyoncu esnafının eylemine katıldım, sıkıntılarını AKP gibi bürokratlardan
değil, bizzat kamyoncuların kendilerinden dinledim. Onlar ne diyorlar? 2015
model öncesi araçlara konulan dijital takograf zorunluluğunun kaldırılmasını
istiyorlar. Onlar ne diyorlar? Dinlenme tesisleri yetersizliği sebebiyle
takografın sürüş süresinin on beş saat olmasını istiyorlar. Navlun miktarları
ton ve kilometre bazında belirlensin istiyorlar. Kamyoncu esnafı ÖTV’siz yakıt
alabilsin diyorlar. Maliyet, trafik, köprü, otoban cezalarının faizleri silinip
kamyoncunun ödeyebileceği şekilde yapılandırılsın istiyorlar. Köprü ve
otobanlarda kamyonlar diğer vasıtalarla bir tutulmasın çünkü onlar buraları
sürekli kullanıyor, onun için indirim uygulansın istiyorlar. Zamlı köprü ücretlerinden
bıkmış durumdalar. Komisyon ücretleri belirlenip fatura karşılığında alınsın,
yeterlilik belgesi olanlar bu işi yapsınlar diyorlar. Biz de diyoruz ki ekmek
kavgasında olan kamyoncuların cebinden elinizi çekin artık. 
BAŞKAN
– Sayın Barut…
23.- Adana Milletvekili Ayhan Barut’un, Gazi Meclisin çatısı altında
dile getirdikleri halkın sorunları ve çözüm önerilerini iktidarın duymazdan
geldiğine ilişkin açıklaması
AYHAN
BARUT (Adana) – Sayın Başkan, Ulu Önderimiz Atatürk’ün kurduğu bu Gazi Meclis
çatısı altında esnafından çiftçisine, işsizinden emeklisine tüm halkımızın
sorunlarını sürekli gündeme getiriyor ve çözüm önerilerimizi sıralıyoruz.
Yaşlısından gencine, memurundan köylüsüne herkesin sorunlarına değiniyor,
ülkemizin problemlerine çözüm üretmeye çalışıyoruz. Ekonomik kriz var diyoruz,
siftahsız dükkân kapatan esnaflarımızı da ürünleri dalında kalan çiftçilerimizi
de anlatıyor, bu yangına çözüm bulunmasını istiyoruz. Ne yazık ki iktidar
milletvekilleri ve yetkili makamda oturanlar bunları duymazdan geliyor. Yiğidin
kuru soğana muhtaç edildiği bir dönemi yaşıyoruz. Mutfaklar yangın yeri,
ocaklara ateş düşmüş durumda. Bu acı tablonun sorumlusu bizler değiliz, bu kara
günleri iktidar getirdi. Buna rağmen, on yedi yıldır memleketi yönetenler,
sanki hiç sorumlulukları yokmuş gibi kafalarını kuma gömüyorlar. Unutmayalım,
halk bizden çözüm istiyor. Lafı eğip bükmeden bu sorularımıza yanıt verin. Bu
yangını söndürmek için daha ne bekliyorsunuz, niye harekete geçmiyorsunuz...
(Mikrofon
otomatik cihaz tarafından kapatıldı) 
BAŞKAN
– Sayın Karahocagil...
24.- Amasya Milletvekili Mustafa Levent Karahocagil’in, tarımda girdi
maliyetlerine destek verilmediğinin doğru olmadığına ilişkin açıklaması
MUSTAFA
LEVENT KARAHOCAGİL (Amasya) – Tarımda girdi maliyetlerine destek vermiyormuşuz
deniliyor. Gübre ve yemde KDV’yi kaldırdık. Mazot desteğini ilk kez 2003
yılında biz başlattık. Mazot ve gübreye bugüne kadar toplam 20,1 milyar TL
destek verdik. 2019 yılında 2,3 milyar TL mazot desteklemesi ödemesi yaptık.
Mazot maliyetinin yüzde 50’sini karşılıyoruz. Ürüne göre dekara 11,35 TL ile
45,4 TL arasında mazot desteği veriyoruz. Nadas alanlarında ise dekara 6,81 TL
destek veriyoruz. Gübrede yüzde 18, karma yemde yüzde 8 olan KDV’yi 2016
yılında kaldırdık. Tarımda ana ham maddesi, suda da DSİ tarafından 2003-2019
yılları arasında 208 milyar TL’lik yatırımla rekor kırdık. 565 baraj, 553 HES,
239 içme suyu tesisi, 1.341 sulama tesisi, 4.876 taşkın kontrol tesisi...
(Mikrofon
otomatik cihaz tarafından kapatıldı) 
BAŞKAN
– Sayın Çulhaoğlu...
25.- Adana Milletvekili Mehmet Metanet Çulhaoğlu’nun, Adanalı
çiftçilerin girdi maliyetlerinin yüksek olması sebebiyle zor durumda olduğuna
ve yoğun yağış sebebiyle Adana ilinin afet bölgesi ilan edilmesi gerektiğine
ilişkin açıklaması
MEHMET
METANET ÇULHAOĞLU (Adana) – Teşekkür ederim Sayın Başkan.
Girdi
maliyetlerinin yüksek olması sebebiyle zaten zor durumda olan Adanalı
çiftçilerimiz, bir de yaşadıkları metrekareye 350 kilogram yağış sebebiyle
iyice mağdur olmuş durumdalar. Adana, acilen afet bölgesi ilan edilmeli. Tüm
Adanalı çiftçilerimiz ve ziraat odası başkanlarımız, acilen, tarım sektöründe
üretim yapabilmeleri ve tarımda sürdürülebilir bir politikanın gerçekleşmesi
için çiftçilerimizin tüm bankalara olan borçlarının -çiftçi kayıt sistemine kayıtlı
olsun olmasın, tarım sigortası olsun olmasın tümünün- faizlerinin silinmek
suretiyle en az beş yıl vadeyle yapılandırılmasını beklemektedirler. Tarımda
girdi yükünün hafifletilebilmesi için çiftçilerimizin kullanmış oldukları
elektrikte birim fiyatları acilen düşürülmeli, elektrikte uygulanan yüzde 1
enerji fonu, yüzde 2 TRT payı, yüzde 18 KDV oranı acilen kaldırılmalıdır. Bu
hususlarda, Tarım ve Orman Bakanı Sayın Bekir Pakdemirli ile Enerji ve Tabii
Kaynaklar Bakanı Sayın Fatih Dönmez’in…
(Mikrofon
otomatik cihaz tarafından kapatıldı)
BAŞKAN
– Fikret Bey, buyurun. 
26.- Balıkesir Milletvekili Fikret Şahin’in, Isparta Şehir Hastanesinde
1 hastanın hayatını kaybetmesine, 1 hastanın yoğun bakıma, 6 hastanın da tedavi
altına alınmasına neden olan “Dormofol” isimli ilacın kullanımının ve satışının
yasakladığına, ilaçların güvenli olarak kullanımının sağlanması için Sağlık
Bakanlığının tedbir alması gerektiğine ilişkin açıklaması
FİKRET
ŞAHİN (Balıkesir) – Teşekkür ederim Sayın Başkan. 
Propofol
etken maddeli “Dormofol” isimli anestezik ilacın kullanımına bağlı, Isparta
Şehir Hastanesinde 1 hasta hayatını kaybetmiş, 1 hasta yoğun bakımda, 6 hasta
da hastanede tedavi altına alınmıştır. Benzer olaylar İstanbul ve Kocaeli gibi
diğer illerden de bildirilmiştir. Yaşanan bu olaylar sonrasında Sağlık
Bakanlığı 9 Ocak tarihinde yayımladığı genelgeyle bu ilacın bazı partilerinin
kullanımını ve satışını yasaklamıştır. İlgili ilaç yerli üretim olduğu için,
aynı etken maddeye sahip benzer ilaçların yurt dışından gelişi de kısıtlıdır.
Yerli üretimin elbette desteklenmesi gerekir ama “Yerli üretim yapacağım.”
derken vatandaşın hayatıyla da oynanmamalıdır. Hem hekimlerimizin hem de
hastalarımızın bu ilacın kullanımına ait ciddi endişeleri bulunmaktadır. Sağlık
Bakanlığından ilaçların güvenli olarak kullanımının sağlanması için gerekli
tedbirlerin alınmasını ve kamuoyunu doğru olarak bilgilendirmesini
beklemekteyiz. 
Teşekkür
ediyorum. 
BAŞKAN
– Sayın Zeybek…
27.- İstanbul Milletvekili Gökan Zeybek’in, İstanbul iline 1 milyar
metreküpten fazla su temin edeceği ifade edilen ve 2016 yılında hizmete
alınması planlanan Melen Barajı’nın hâlâ tamamlanamadığına ilişkin açıklaması
GÖKAN
ZEYBEK (İstanbul) – Sayın Başkan, teşekkür ederim. 
Melen
Çayı üzerinde yapılan ve İstanbul’a 1 milyar metreküpten fazla su temin edecek
olan Melen Barajı’nın 2016 yılında hizmete alınması gerekiyordu. Melen
Barajı’na kamu kaynaklarından bugüne kadar 1,5 milyar TL’nin üzerinde bedel
ödenmiştir. 2020 yılında hâlâ Melen Barajı’nda tutulan su miktarı 1 metreküp
bile değildir. Liyakat sahibi mühendisleri kızağa alıp tüm kurumlarda yandaş
atama yapmanın temel sonucudur bu. Projede imzası olan, denetim görevi yapan
Tarım ve Orman Bakanı, DSİ Genel Müdürü, fen işleri daire başkanının
görevlerine devam ettikleri, hatta bazılarının terfi ettiği dikkate alındığında
biz kimi kime şikâyet edeceğiz, kimden hesap soracağız? 
Barajın
tamamlanması için 500 milyon TL’den daha fazla ek kaynağa ihtiyaç
duyulmaktadır. Mevcut barajın gövdesinin de yeni yapılacak olan barajın kalıbı
olarak kullanılacağı anlaşılmaktadır. Baraj gövdesindeki çatlaklar AKP’nin
beceriksizliğinin bir belgesi olarak arşivlerde ve tarihte yerini alacaktır.
Zayıf zeminlerde yüksek tonajlı baraj yapılamayacağını hiç düşünmediniz mi? 
BAŞKAN
– Sayın Baltacı…
28.- Kastamonu Milletvekili Hasan Baltacı’nın, Kastamonu ili Tosya
ilçesindeki ahşap sanayicileri ve marangozlarının zor durumda olması nedeniyle
ahşap imalat sektöründe de KDV’nin yüzde 8’e çekilmesinin zorunluluk hâline
geldiğine ilişkin açıklaması
HASAN
BALTACI (Kastamonu) – Teşekkür ederim Sayın Başkan. 
Bundan
birkaç yıl önce Türkiye kapı üretiminin yüzde 30’unu gerçekleştiren, günde 12
bin kapı imal edip ABD’den Gana’ya, Irak’tan Fas’a kadar 15 ülkeye ihracat
yapan seçim bölgem Kastamonu’nun en büyük ilçesi Tosya’da binlerce kişinin
geçimini sağladığı bu sektör maalesef bugün can çekişmektedir. Ekonomik krizin
derinden hissedildiği, kapanan fabrika ve atölyeler nedeniyle binlerce işçinin
işsiz kaldığı Tosya’da ahşap sanayicilerimiz ve marangozlarımız üretmekten
vazgeçmek istemiyor. Bu nedenle, mobilyada olduğu gibi ahşap imalat sektöründe
de KDV’nin yüzde 8’e çekilmesi, iflas eden fabrikalara yenilerinin eklenmemesi
sektörün nefes alabilmesi için bir zorunluluk hâline gelmiştir. Üreten Tosya,
üreten Kastamonu üreten Türkiye demektir. İktidar, kapı üreticisinin sesine
kulak tıkamaktan bir an önce vazgeçmelidir. 
Teşekkür
ediyorum. 
BAŞKAN
– Sayın Çakırözer… 
29.- Eskişehir Milletvekili Utku Çakırözer’in, 31 Mart seçimleri öncesi
söz verilen Eskişehir ili Seyitgazi ilçesi Kırka Mahallesi’ne hastanenin ve Han
ilçesine polis lojmanının yapılması gerektiğine ilişkin açıklaması
UTKU
ÇAKIRÖZER (Eskişehir) – Teşekkür ederim Sayın Başkanım. 
31
Mart seçimleri öncesi, Sağlık Bakanı, iktidar partisi milletvekillerini de
yanına alarak Seyitgazi ilçemizin Kırka Mahallesi’ne hastane yapım sözü verdi.
Seçim bitince bu söz tutulmadı, tutulmadığı gibi hastane yerine konulmuş olan
levha da söküldü. Seçimi Seyitgazi’de CHP kazandı diye Kırkalı, Seyitgazili
hemşehrilerimiz cezalandırılmaktadır. Sözü verilen hastane bir an önce
yapılmalıdır. 
Benzer
biçimde yine Han ilçemizin ihtiyacı olan polis lojmanları da on yıllardır
yapılmış değildir. Şu anda görev yapmakta olan 21 Emniyet mensubu her gün ya
Afyon’a ya Eskişehir’e 100 kilometrenin üzerinde yol gidip gelerek görevlerine
devam etmektedir. Han’a sözü verilen polis lojmanının da bir an önce yapılması
gerekmektedir. 
Teşekkür
ederim. 
BAŞKAN
– Sayın Ali Şeker… 
30.- İstanbul Milletvekili Ali Şeker’in, Anayasa Mahkemesi kararına
rağmen Wikipedia’nın hâlâ niye açılmadığını, Cumhurbaşkanı danışmanı Adnan
Tanrıverdi ASSAM Kongresi’nde şeriatı esas alan bir İslam birliğinin 2023’e
kadar kurulacağını iddia eden konferanslar düzenlerken cumhuriyet savcılarının
neyi beklediğini öğrenmek istediğine ilişkin açıklaması
ALİ
ŞEKER (İstanbul) – Sayın Başkan, Wikipedia üç yıldır kapalı, hâlâ açılmıyor,
hâlâ açılmamaya devam ediyor. Bu Anayasa Mahkemesi kararına rağmen Wikipedia
hâlâ niye açılmadı, özgür ansiklopedi ne zaman özgür olacak? 
Cumhurbaşkanlığı
Danışmanı Adnan Tanrıverdi ASSAM Kongresi’nde İstanbul merkezli, şeriatı esas
alan, anayasal hükümleri olarak da şeriat hükümlerini ihtiva eden bir anayasası
olacak, bir İslam birliği kurulacağını ve bunun 2023’e kadar kurulacağını iddia
eden konferanslar düzenliyor ve bu konferanslara Diyanet İşleri Başkanı da
katılıyor. Böyle bir toplantı yapılırken cumhuriyet savcıları, emniyet
görevlileri ne güne duruyor? IŞİD’in hedeflediği şeriat esaslı bir devlet
kurmayı bir Cumhurbaşkanlığı Başdanışmanı nasıl hedefine alabiliyor? Bu
devletin yetkilileri bu konuda görevlerini yapmamaktan dolayı suç işlemektedir.
Cumhuriyet savcılarını göreve davet ediyorum.
BAŞKAN
– Sayın Bahşi…
31.- Antalya Milletvekili Feridun Bahşi’nin, Türkiye’de 3 bin engelli
öğretmen ile 27.500 rehabilitasyon öğretmeninin devlette istihdamlarının
olmadığına ilişkin açıklaması
FERİDUN
BAHŞİ (Antalya) – Teşekkür ederim Sayın Başkan.
Ben
iki sınıf öğretmenin sorunlarını dile getireceğim. 
Birincisi,
Türkiye’de 3 bin engelli öğretmen bulunmaktadır; bunlar hâlen devlette herhangi
bir kadroya yerleştirilmemiştir. Millî Eğitim Bakanına sorduğumuz soruda 3 bin
engelli öğretmenden 750’sinin bu yıl yerleştirileceği ifade edilmiştir ancak
geri alan 2.250 öğretmen yine mağdur, yine aç, yine muhtaç bir şekilde devam
etmektedir.
Yine,
rehabilitasyon öğretmenlerinin durumundan kısaca bahsedeceğim. Bunlar
Türkiye’de 27.500 öğretmendir. Devlette istihdamları yoktur. Özel okullarda zor
şartlarda, asgari ücretle çalışmaktadırlar. Haftanın altı günü çalışmakta, bir
günü dinlenmekte; altı günün yorgunluğunda da kendi çocuklarıyla, eşleriyle bir
gün, yorgunluk sebebiyle ilgilenememektedirler. 
(Mikrofon
otomatik cihaz tarafından kapatıldı) 
BAŞKAN
– Sayın Keven…
32.- Yozgat Milletvekili Ali Keven’in, Toprak Mahsulleri Ofisini
çiftçinin yanında görmenin imkânsız hâle geldiğine ve lisanlı depoculuk
şirketlerinin olduğu bölgelerde Toprak Mahsulleri Ofisi şubelerinin tasfiye
edildiğine ilişkin açıklaması
ALİ
KEVEN (Yozgat) – Teşekkür ederim Sayın Başkan.
Çiftçinin
kara gün dostu denilen Toprak Mahsulleri Ofisini son yıllarda çiftçinin yanında
görmek imkânsız hâle geldi. Toprak Mahsulleri Ofisi adım adım tasfiye ediliyor,
Toprak Mahsulleri Ofisine ait şubelerin kapısına kilit vuruluyor. Yozgat’ta
Şefaatli ve Doğankent Ajans Amirlikleri kapatıldı. Bölgemizin en büyük
silolarına sahip Yerköy Şube Müdürlüğüne ait silolar boş dururken çiftçiler iki
yıldır özel bir şirkete ait lisanslı depoya yönlendiriliyor. Yenifakılı ve
Sarıkaya ilçelerinde Toprak Mahsulleri Ofisi tesisleri Türkiye Odalar ve
Borsalar Birliğine ait Lisanslı Depoculuk Şirketine devrediliyor. Lisanlı
depoculuk şirketlerinin girdiği bölgelerde Toprak Mahsulleri Ofisinin şubeleri
tasfiye ediliyor. Cumhuriyetin bütün fabrikalarını yakıp yıktınız, şimdi sıra
Toprak Mahsullerine mi geldi Sayın Bakan? Dikkat edin.
BAŞKAN
– Sayın Kılavuz…
33.- Mersin Milletvekili Olcay Kılavuz’un, Suriye’de gerçekleştirilen
operasyonlar sırasında şehit düşen hemşehrisi İstihkam Astsubay Çavuş Sinan
Köse ile Piyade Uzman Onbaşı Halil Karakoç’a, Mersin ilinde yaşanılan heyelan
nedeniyle hayatını kaybeden 2 vatandaşa, Niğde ili Ulukışla ilçesi Hacıbekirli
köyünde bir evde çıkan yangında hayatını kaybeden vatandaşlara Allah’tan
rahmet, Tarsus Devlet Hastanesinde meydana gelen patlamada yaralananlara geçmiş
olsun dileğinde bulunduğuna ilişkin açıklaması
OLCAY
KILAVUZ (Mersin) – Teşekkür ediyorum Sayın Başkanım.
Vatan,
millet, bayrak ve mukaddesat uğruna mücadele ederken şehit düşen Tarsuslu
hemşehrimiz Sinan Köse ve Toroslar ilçesinden kardeşimiz Halil Karakoç’u
rahmetle, minnetle yâd ediyorum; ailelerinin ve milletimizin başı sağ olsun.
Mersin’de
aşırı yağışlar neticesinde meydana gelen sel ve heyelandan dolayı hayatını
kaybeden 2 vatandaşımızı rahmetle anıyorum. Bir daha böylesi afetlerin
yaşanmaması için gereken önlemler alınmalı ve meydana gelen zarar tez elden
karşılanarak çiftçilerimizin borçlanmaları silinmelidir.
Tarsus
Devlet Hastanesinin kazan dairesinde meydana gelen patlamadan dolayı yaralı
vatandaşlarımıza ve Tarsus’umuza geçmiş olsun.
Niğde’nin
Ulukışla ilçesinde Hacıbekirli köyünde meydana gelen yangında 2 evladımız ve 2
vatandaşımız hayatını kaybetmiştir. Hepsini rahmetle anıyorum. Acılarını
yürekten paylaşıyorum. Milletimizin başı sağ olsun. 
Saygıyla
selamlıyorum.
BAŞKAN
– Sayın Karadeniz…
34.- Sinop Milletvekili Barış Karadeniz’in, Türkiye’nin dört bir
yanından Türkiye Büyük Millet Meclisine gelerek çiftçilerin sorunlarını dile
getiren ziraat odası başkanlarına çiftçilerin geleceği için yardımcı olmaya söz
verdiklerine ilişkin açıklaması
BARIŞ
KARADENİZ (Sinop) – Teşekkür ederim Başkanım.
Bugün,
Türkiye’nin dört bir yanından ziraat odası başkanlarımız Ankara’da
Meclisimizdeler. Öncelikle bütün ziraat odası başkanlarımıza hoş geldiniz
diyoruz. Çiftçilerimizin Türkiye'de büyük sorunları var, onları burada gündeme
getiriyorlar, bütün siyasi parti grupları olarak tabii ki hepimizi ziyaret
ettiler. Biz de onlara buradan çiftçilerimizin geleceği için yardımcı olmaya
söz veriyoruz. BAĞ-KUR ödemeleriyle ilgili birtakım sorunları var, borçlarının
yeniden yapılandırılmasıyla ilgili birtakım sorunları var; en azından bunlara
bütün siyasi parti grupları el birliğiyle destek verirsek Türkiye'de
çiftçilerimizin kalkınacağını düşünüyorum.
Teşekkür
ederim.
BAŞKAN
– Değerli milletvekilleri, milletvekillerimizin söz talepleri karşılanmıştır.
Sisteme giren 34 arkadaşımıza söz vermiş oldum. 60’a göre bundan sonra söz
vermeyeceğim.
Şimdi,
talepleri hâlinde Sayın Grup Başkan Vekillerimize söz vereceğim, söz
taleplerini karşılayacağım.
Sayın
Dervişoğlu, buyurun.
35.- İzmir Milletvekili Dursun Müsavat Dervişoğlu’nun, 15 Ocak Kıbrıs
Türklerinin millî mücadele kahramanı Doktor Fazıl Küçük’ün vefatının 36’ncı yıl
dönümüne, 15 Temmuz şehit ve gazileri için toplanılan paranın teslim
edilmemesini protesto etmek amacıyla sokağa inme kararı alan yakınlarını
desteklediklerine, Güneydoğu gazilerimizin mağduriyetleri giderilinceye kadar
konunun takipçisi olacaklarına, Anayasa Mahkemesi kararıyla Wikipedia’ya erişim
yasağının ortadan kalktığına, İYİ PARTİ olarak hukukun tam ve bağımsız
işlemesi, demokrasinin hızla ilerlemesi ve yasakların kalkması için verdikleri
mücadeleye devam edeceklerine, ekonomi yönetiminin 2019 yılında sınıfta
kaldığına ilişkin açıklaması
DURSUN
MÜSAVAT DERVİŞOĞLU (İzmir) – Teşekkür ederim Sayın Başkan. 
Genel
Kurulu saygılarımla selamlıyorum. 
Kıbrıs
Türklerinin millî mücadele kahramanı olan ve hayatını Kıbrıs Türklerinin
bağımsızlığına adamış, büyük devlet adamı Doktor Fazıl Küçük’ün vefatının
36’ncı yılını idrak ediyoruz. Kendisini saygı ve rahmetle anıyorum; kabri nur,
ruhu şad, mekânı cennet olsun. 
15
Temmuz gazi ve şehit yakınları, darbe girişimi sonrası toplanan 300 milyon
liradan fazla bağış parasının kendilerine ödenmemesi durumunu protesto etmek
için sokağa iniyor, Kahramankazan Gaziler ve Şehit Yakınları Yardımlaşma ve
Dayanışma Derneğinin yaptığı açıklamaya göre önümüzdeki günlerde, faiziyle
birlikte –toplanan- 350 milyon liraya yakın paranın akıbetini sormak üzere
haklarını arayacaklar. Gazi ve şehit yakınlarımızın bu haklı eylemini
destekliyor ve yakinen takip ediyoruz. 
Ayrıca,
dün grup toplantımıza da katılan Güneydoğu gazilerimizin kesilen maaşlarını
gündeme getirmiştik. Sayın Cumhurbaşkanımız bunun üzerine sorunun çözüleceğini
ifade etti ama hangi adımların atıldığını bilmiyoruz. Gazilerimizin
mağduriyetleri tamamen giderilinceye kadar da konunun takipçisi olmaya devam
edeceğiz. 
Wikipedia’ya
erişim yasağı Anayasa Mahkemesinin kararıyla bugün itibarıyla ortadan kalktı.
Alınan bu özgürlükçü kararı destekliyoruz. Teknolojinin hızla ilerlediği ve
bilgiye erişimin kolaylaştığı 21’inci yüzyılda getirilen bu tarz yasaklamaları
doğru bulmadığımızı da bu vesileyle bir kere daha ifade etmiş olalım. İYİ PARTİ
olarak hukukun tam ve bağımsız işlemesi, demokrasinin hızla ilerlemesi ve yasakların
kalkması için verdiğimiz mücadeleye kesintisiz devam edeceğiz.
(Mikrofon
otomatik cihaz tarafından kapatıldı)
BAŞKAN
– Buyurun.
DURSUN
MÜSAVAT DERVİŞOĞLU (İzmir) – Sabah saatlerinde Hazine ve Maliye Bakanlığından
yapılan açıklamaya göre merkezî yönetim bütçesi 2019 yılında 123,7 milyar lira
açık vermiştir. Sayın Albayrak’ın sene başındaki açıklamasına göre bütçede 80
milyar açık beklenirken bugün açıklanan rakamlara göre yüzde 50 civarında bir
negatif sapma meydana gelmiş ve 123 milyar liraya çıkmıştır. Ekonomide yapılan
hesaplarda yüzde 50’den fazla bir sapma ortaya çıkıyorsa ekonomi yönetiminin
başarısından bahsedebilmek mümkün değildir. Başta Sayın Albayrak olmak üzere
ekonomi yönetimi 2019 yılında sınıfta kalmıştır. Böyle yapmaya devam edersek 2020
yılında bütçe açığı 200 milyar lirayı aşacaktır ki bu, ekonomi yönetiminin
iflası demektir.
Genel
Kurulu saygılarımla selamlıyorum efendim.
BAŞKAN
– Muhammed Bey, buyurun.
36.- Sakarya Milletvekili Muhammed Levent Bülbül’ün, 15 Ocak Kıbrıs
Türklerinin millî mücadele kahramanı Doktor Fazıl Küçük’ü vefatının 36’ncı yıl
dönümünde rahmetle yâd ettiğine, Sakarya ilinin 8 Haziran 2018 tarihinde Resmî
Gazete’de yayımlanan Bitkisel Üretime Destekleme Ödemesi Yapılmasına Dair
Tebliğ’de yapılan değişikliklerden müstesna tutulmasını talep ettiklerine
ilişkin açıklaması
MUHAMMED
LEVENT BÜLBÜL (Sakarya) – Teşekkür ederim Sayın Başkanım.
Ben
de konuşmamın başında Kıbrıs Türkünün önemli liderlerinden, 1959 yılında Kıbrıs
Türkleri ile Kıbrıslı Rumlar arasında mevcut olan anlaşma gereğince kurulan
Kıbrıs Cumhuriyeti’nin ilk hükûmetinin Cumhurbaşkanı Yardımcısı olan Sayın
Fazıl Küçük’ü, ölümünün 36’ncı yıl dönümünde rahmetle ve minnetle yâd ediyorum.
Sayın
Başkan, 8 Haziran 2018 tarihinde yayınlanan Resmî Gazete’de Bitkisel Üretime
Destekleme Ödemesi Yapılmasına Dair Tebliğ’de bir kısım değişiklikler
yapılmıştır. Buna göre örtü altı üretimler ve çeltik hariç olmak üzere bir
parsele tek yıllık bitki arka arkaya 3 kez ekilirse 3’üncü üretim için havza
bazlı destekleme ödemesi yapılamayacağı belirtilmiştir. Münavebe şartı olarak
ifade edilen bu düzenleme ve uygulama kuşkusuz toprakta bitki besin maddesi
eksikliğinden kaynaklı verim kaybı, hastalık ve zararlılardan kaynaklı
olumsuzluklar ve aşırı sulama sebebiyle çoraklaşma risklerini azaltmak gibi
oldukça makul sebeplere dayanmaktadır. Ancak Sakarya iliyle ilgili olarak
farklı bir değerlendirmenin yapılması gerektiği kanaatindeyiz çünkü Sakarya
ilinde özellikle mısır üretiminde münavebeli ekim uygulaması kabul edilirse
çiftçimizin benzer şekilde gelir elde edebileceği ikame edilebilecek başka bir
ürün olmadığı görülmektedir. Yani Sakarya’da çiftçimiz arka arkaya mısır
ekebilmeli ve 3’üncü defa ekim yaptığında da desteklemelerden
faydalanabilmelidir. 
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMED
LEVENT BÜLBÜL (Sakarya) - Belirtmek gerekir ki Sakarya’da mısır ekilen tarım
toprakları sulamaya ihtiyaç duymadan sulamalı tarımda elde edilebilecek
rekoltenin dahi üzerinde ürün alınabilen topraklardır. Arka arkaya ekimden
kaynaklanan veya sulamadan kaynaklanan riskler ve zararlar Sakarya’da bugüne
kadar meydana gelmediği gibi, verim her geçen gün artarak devam etmektedir.
Sakarya’daki mısır çiftçimiz, ziraat odalarımız, tarım il ve ilçe müdürlüğü
yetkililerimiz bu ifade ettiğimiz hususları teyit edeceklerdir. 
Sonuç
olarak, Sakarya’nın genel uygulamadan yani tebliğde yapılan destekleme ve
münavebe şartı uygulamasından müstesna tutularak arka arkaya ekimde 3’üncü ürün
ekiminde de Sakarya’da mısır çiftçisinin, aynı şekilde desteklemelerden
faydalanmasını talep etmekteyiz.
Genel
Kurulu saygıyla selamlıyorum. 
BAŞKAN
– Sayın Oluç, buyurun.
37.- İstanbul Milletvekili Hakkı Saruhan Oluç’un, Wikipedia’yla ilgili
gerekçeli karar Resmî Gazete’de yayımlanmasına rağmen henüz siteye
erişilemediğine, Türkiye’de 133 hukuk fakültesi bulunduğu hâlde hukukun
olmadığına ve çok sayıda haber ajansının engellemeyle karşı karşıya kaldığına,
İşçi Sağlığı ve İş Güvenliği Meclisinin yayımladığı 2019 yılına dair rapora, iş
cinayetlerinin engellenmesi için ne iktidarın ne sermayenin ne de iş yeri
sahiplerinin üzerine düşeni yapmadığına, Kürt kadın siyasetçi Hevrin Halef’in
öldürülmesi olayına ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, evet “özgür ansiklopedi” olarak da bilinen dijital bilgi alma
platformu Wikipedia, neredeyse üç yıldır Türkiye’de yasaklı, 29 Nisan 2017’den
bu yana. 26 Aralık 2019’da Anayasa Mahkemesi Wikipedia’nın erişime açılmasıyla
ilgili ihlal kararına varmıştı ve gerekçeli karar bugün Resmî Gazete’de
yayınlandı. Anayasa Mahkemesi yerel mahkemeye bu kararı da gönderdi ancak henüz
siteye erişilemiyor yani yerel mahkeme gereken adımı henüz atmadı. Bu Anayasa
Mahkemesi ve Avrupa İnsan Hakları Mahkemesi gibi üst mahkemelerin bağlayıcı
kararlarını uygulamayan birinci derece mahkemelerin hukuk garabeti devam ediyor
aslında, ilk değil bu sonuç olarak.
Şimdi,
Anayasa Mahkemesinin aldığı bu karar da çok büyük bir heyecanla karşılandı ama
iki buçuk sene sonra bu kararın alınmış olduğunu tespit etmek gerekiyor, iki
buçuk sene boyunca Wikipedia’ya ağır bir sansür uygulandı ve bu sansürün esas
müsebbibi bu iktidar. Özellikle, AİHM’de Wikipedia’nın başvurusunun gündeme
alınacağı anlaşıldıktan sonra Anayasa Mahkemesinin bu kararı vermesi de son
derece manidar elbette ki.
Bakın,
Fransa’da 56, İngiltere’de 81, Almanya’da 43 hukuk fakültesi bulunuyor, başka
ülkelerden de örnekler verilebilir. Türkiye’de 133 hukuk fakültesi bulunuyor.
Peki, hukuk var mı? Yok. Hukukçu var mı? Çok az. Hukukun üstünlüğünü tanıyan
hâkimler kaç kişi kaldı? Yani saysanız elle sayabilirsiniz öyle diyeyim;
hukukun üstünlüğünü tanımıyorlar, evrensel, demokratik hukuk ilkelerini
uygulamıyorlar, kendi kafalarına göre takılıyorlar. 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) – 133 hukuk fakültesinin bulunması, ülkede hukukun
uygulandığı anlamına gelmiyor, bunu belirtmiş olalım. Fakat, mesele sadece
Wikipedia’yla sınırlı da değil. Bugün Türkiye’de çok sayıda haber ajansı,
içlerinde Sendika.Org, Sputnik, DİHA, Siyasi Haber gibi sayılabilecek çok
sayıda haber ajansı engellemeyle karşı karşıya, bu mahkemelerin verdikleri
kararlarla 3 bin civarında... Bu da yetmiyor, sulh ceza hâkimlerinin
kararlarıyla binlerce, abartmadan söylüyorum, binlerce haber engellenmiş
vaziyette. Bu haberlerin neyle ilgili olduğuna baktığınızda, hep iktidarla
ilgili, iktidara yönelik eleştirilerle ilgili, iktidarın en merkezindeki,
sarayda oturanların aileleriyle ilgili ya da yandaşlarıyla ilgili olan bütün
eleştirel haberler engelleniyor bir şekilde. 
(Mikrofon
otomatik cihaz tarafından kapatıldı) 
BAŞKAN
– Toparlayalım lütfen. 
HAKKI
SARUHAN OLUÇ (İstanbul) – Binlerce erişime engelli haberden söz ediyorum.
Sansür çok açık bir biçimde dijital medyada ve sosyal medyada karşımıza
çıkıyor. 
İkinci
değinmek istediğim konu, İşçi Sağlığı ve İş Güvenliği Meclisi var, 2019’a dair
rapor yayınladılar. Bu rapora göre, en az 1.736 işçi yaşamını yitirdi 2019
yılında. Baktığımızda, günde neredeyse 5 işçi, ayda 145 işçi ediyor,
ortalamasını aldığımızda. Feci bir durumla karşı karşıyayız, gerçekten feci bir
durum. “En az” dememizin nedeni şu: Bazı iş cinayetleri kayıtlara girmiyor. Ama
daha vahim bir durum daha var: Uluslararası Çalışma Örgütü (ILO) ve Dünya
Sağlık Örgütü’nün açıklamalarına baktığımızda, dünyadaki ortalamalara baktığımızda, 1 iş kazası sonucu ölüm
karşılığında yaklaşık 6 meslek hastalığı sonucu ölüm yaşanmaktadır. 
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen. 
HAKKI
SARUHAN OLUÇ (İstanbul) – Türkiye'de SGK verilerine baktığımızda, her yıl
yaklaşık -ortalama- 500 civarı işçi meslek hastalığına yakalanıyor görülüyor
ama meslek hastalığından ölen işçi yok yani SGK, meslek hastalığından ölen
işçileri kayıt altına almıyor. O nedenle İşçi Sağlığı ve İş Güvenliği
Meclisinin 2019 için açıkladığı “en az 1.736” rakamını vurgulamış oluyoruz. Bu
iş cinayetlerinin engellenmesi için maalesef ne iktidar ne sermaye ne de iş
yeri sahipleri üzerlerine düşenleri yapmıyor ve insanlar ekmek parası kazanmak
isterken güvencesiz çalışmaktan dolayı, sağlıksız çalışmaktan dolayı, insanca
çalışamamaktan dolayı hayatlarını yitiriyorlar. Vahim bir durum. Bunun bir an
önce önlenmesi için adımlar atılması gerekiyor. 
(Mikrofon
otomatik cihaz tarafından kapatıldı)
BAŞKAN
– Buyurun. 
HAKKI
SARUHAN OLUÇ (İstanbul) – Son olarak bir şeye değinmek istiyorum, burada daha
evvel de gündeme getirmiştik fakat yeni verilere ulaşıldığı için bir kez daha
altını çizmek istiyorum. Hevrin Halef öldürülmüştü kuzey ve doğu Suriye işgal
girişimi sırasında. Şimdi, BBC Arapça bu Kürt kadın siyasetçi Hevrin Halef’e
yönelik suikastın Türkiye destekli ve Millî Suriye Ordusu içinde faaliyet
gösteren Ahrar el- Şarkiye tarafından gerçekleştirildiğini destekleyen yeni kanıtlara
ulaştı ve paylaşılan videoları ortaya koydu, uydu görüntüleri ile topografya
karşılaştırması yaptı ve Hevrin Halef’in infaz anlarına ait görüntüleri net
olarak ortaya koymuş oldu. Bunu bir kez daha kayıtlara geçmesi için söylüyoruz.
Suriye Millî Ordusu isimli çetelerin sivil bir siyasetçiye, Kürt kadın
siyasetçi Hevrin Halef’e yönelik yapmış oldukları bu suikastı bir kez daha
lanetliyoruz. 
(Mikrofon
otomatik cihaz tarafından kapatıldı)
BAŞKAN
– Tamamlayın. 
HAKKI
SARUHAN OLUÇ (İstanbul) – Hevrin Halef’in yakınlarına, bölge halkına ve Kürt
halkına bir kez daha başsağlığı diliyoruz. 
Teşekkür
ediyorum.
BAŞKAN
– Sayın Özel…
38.- Manisa Milletvekili Özgür Özel’in, 15 Ocak Kıbrıs Türklerinin millî
mücadele kahramanı Doktor Fazıl Küçük’ü vefatının 36’ncı yıl dönümünde rahmetle
andıklarına, 15 Ocak büyük şair Nazım Hikmet’in doğumunun 118’inci yıl
dönümüne, Anayasa Mahkemesi gerekçeli kararını açıklamasına rağmen Wikipedia’ya
erişim engelinin devam ettiğine, 5 Ocakta kaldığı yurttan çıktıktan sonra haber
alınamayan Munzur Üniversitesi Çocuk Gelişimi Bölümü 2’nci sınıf öğrencisi
Gülistan Doku’yla ilgili sağlıklı bir açıklama yapılmadığına ve Meclis Başkan
Vekili Süreyya Sadi Bilgiç’in inisiyatif alarak Meclisi konuyla ilgili
bilgilendirmesi gerektiğine, 2018 KPSS sınavında başarılı oldukları hâlde hâlâ
atanamayan sağlıkçıların mağduriyetinin giderilmesi gerektiğine ilişkin
açıklaması
ÖZGÜR
ÖZEL (Manisa) – Teşekkür ederim Sayın Başkan. 
Dün
rahmetli Rauf Denktaş’ı anmıştık, bugün de Kıbrıs mücadelesinin ilk liderlerinden
birleşik Kıbrıs Cumhuriyeti’nde uzun yıllar Cumhurbaşkanı Yardımcılığı görevini
yapmış Doktor Fazıl Küçük’ü ölümünün 36’ncı yılında rahmetle ve minnetle
anıyoruz. Bugün Kuzey Kıbrıs Türk Cumhuriyeti varsa, Kıbrıs Adası’nda
soydaşlarımız can ve mal güvenliği içinde yaşayabiliyorlarsa bu Fazıl Küçük’ün
ve arkadaşlarının mücadelesi sayesindedir. Hatıraları önünde bir kez daha
saygıyla eğiliyoruz.
Bugün,
aynı zamanda, büyük usta Nazım Hikmet’in 118’inci doğum yıl dönümü. Eserlerinde
Türkçenin en özgün ve en güzel örneklerini vermiş büyük şair Nazım Hikmet, ne
yazık ki siyasi görüşü nedeniyle vatanına hasret yaşadığı uzun yıllar geçirdi
ve Nazım Hikmet’i biz Kuvayı Milliye Destanı’nda, zincirlerinden başka
kaybedecek şeyleri olmayan Anadolu halkının o büyük mücadelesini en güzel
biçimde anlatan bir usta olarak hatırlıyoruz ve kendisini şu dizelerle anmak
isteriz: “Yaşamak şakaya gelmez,/ büyük bir ciddiyetle yaşayacaksın/ Yani,
öylesine ciddiye alacaksın ki yaşamayı,/ yetmişinde bile, mesela, zeytin dikeceksin,/
hem de öyle çocuklara falan kalır diye değil,/ ölmekten korktuğun halde ölüme
inanmadığın için,/ yaşamak yani ağır bastığından.”
Bugün
Anayasa Mahkemesinin beklenen gerekçeli kararı açıklandı. Anayasa Mahkemesi
Vikipedi’ye erişim engelinin bir hak ihlali olduğunun gerekçeli kararını Resmî
Gazete’de yayınlayarak ilanen tebliğ etti bütün Türkiye'ye. Ancak hâlen daha
erişim engeli sürüyor ve erişim engelini yapan kurum “Bize tebligat ulaşmadı.”
diyor. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – BTK “Tebligat, karar bize ulaştıktan sonra uygulayacağız.”
diyor. Resmî Gazete’de yayınlanma, tüm kurum, kuruluş, özel, tüzel kişilikler
için ilanen tebligattır. Bu vakitten sonra arıza çıkarmak, bu hukuksuzluğun ve
hak ihlalinin bilerek, kasten ve talimatla yapıldığının, Anayasa Mahkemesinin
dışında başka bir merciden talimat beklendiğinin itirafı niteliğindedir. Bu
ayıbın daha fazla sürdürülmemesini ve erişim engelinin bir an önce
kaldırılmasını bekliyoruz. 
Sayın
Başkan, üniversite öğrencisi Gülistan Doku 5 Ocak Pazar günü, Tunceli’de
kaldığı Kredi Kurtlar Kurumu yurdundan ayrıldı ve oraya geri dönmedi. Telefon
eden yurt arkadaşları İl Emniyet Müdürlüğüne bildirdiler, ailesine bildirdiler.
6 Ocakta Emniyet Müdürlüğüne kayıp başvurusunda bulunuldu ve bu noktaya kadar
da sağlıklı herhangi bir açıklama yok. Sadece 11.29’da bir minibüse bindiği ve
-MOBESE kameralarından- inmediği anlaşılıyor; MOBESE’nin olmadığı tek durakta
indiği varsayılıyor. 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Bir polisin üvey oğlu Rus asıllı Zaynal Abarakov tarafından
dövülerek bir minibüse koyulduğu da iddialar arasında. Bu konuda dün de
Mecliste çağrılar oldu. Biz çağrı yapıyoruz, arkadaşları yalvarıyor, ailesi
bekliyor ancak maalesef bu konuda tatminkâr bir açıklama yok. Eskiden olsa
şurada bir bakan oturuyor olacaktı, biz de o bakana diyecektik ki “Ne oldu
evladımız Gülistan Doku’ya, bir şey söyleyin.” O böyle yapacaktı, cep
telefonunu açacaktı, ilgili bakanı arayacaktı, siz sıkıştıracaktınız, dönüp
diyecekti ki “İlgili bakan arkadaşımla görüştüm, birazdan bilgi gelecek, yüce
Meclisi bilgilendireceğim.” ama milletin bakanlarının yerinde yeller esiyor,
sarayın bakanlarının da hiçbir şey umurunda değil.
Sayın
Başkan, inisiyatif almanızı ve bu konuda Meclisin ivedi olarak
bilgilendirilmesi noktasında gerekli tutumu takınmanızı sizden özellikle
bekliyorum.
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – Sayın Başkan, bir diğer önemli konu ise 2018 KPSS sınavına
giren sağlıkçıların feryadıyla ilgili. Büyük emeklerle sınava girdiler, yüksek
puanlar aldılar ama henüz atanmadılar. Sebebi ne? 2018’de 24 Haziran baskın
seçimi yapılırken onların oylarına ihtiyaç duyan birileri öne çekti, seçimüstü
vaatlerde bulundu ve dedi ki: “29 bin kişi istihdam edilecek.” Bunlardan sadece
12 binini yaptı, 17 bini kalmıştı. 17 bininin de yarısını geçtiğimiz aralık
ayında aldılar -ta 2018 seçim malzemesi bu- ve kalan 8 binin üzerinde sağlıkçı
bekliyor. Anlaşılan o ki 2020 yılını da bununla geçirerek gençlerin sınavlarda
elde ettiği bu yüksek puanları birileri yakacak. 
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) – 620 bin sağlıkçı da 29 bin atama da çok az, şu anda ellerinde
kalan 8 bin de çok az. 
“Seçim
yılı değil diye unutulduk.” diyorlar. “85 puan aldık. Biz, bunu, birileri
soruları çalıp da bize verdi diye değil, anamızın ak sütü gibi helal, alnımızın
teriyle, dirsek çürüterek, gözümüzün nurunu akıtarak aldık.” diyorlar. “Bu
hakkımızı elimizden almaya kimsenin hakkı yok. Seçim malzemesi yapıp da
sağlıkçılardan oy isteyip sonra onları unutmak, 2020 yılında 8 bin atamaya
mahkûm etmek doğru değil.” diyorlar. 
Biz
de buradan meslektaşlarımızın sesi oluyoruz. Sağlıkçılar çok fazla sayıda
atamayı hak ediyorlar. Bütün sağlıkçılar, KPSS’de yüksek not almış bu
arkadaşlar mağdur edilmemeli, bir an önce atamaları yapılmalıdır diyoruz.
Genel
Kurulu saygıyla selamlıyorum.
BAŞKAN
– Sayın Turan, buyurun.
39.- Çanakkale Milletvekili Bülent Turan’ın, 15 Ocak Kıbrıs Türklerinin
özgürlük mücadelesinde büyük görevler ifa etmiş olan Doktor Fazıl Küçük’ü
vefatının 36’ncı yıl dönümünde rahmetle andıklarına, Genel Kurul gündemine,
Türkiye’de hukukun kendi mecrasında usulünde devam ettiğine ve Anayasa
Mahkemesinin Wikipedia’yla ilgili kararına ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; hepinizi saygıyla
selamlıyorum.
Bugün,
hayatını Kıbrıs davasına adamış, Kıbrıs Türklerinin özgürlük mücadelesinde
büyük görevler ifa etmiş Doktor Fazıl Küçük’ün vefatının 36’ncı yıl dönümü.
Kendisini rahmetle ve saygıyla anıyoruz.
Sayın
Başkan, değerli arkadaşlar; bugün, yine, çok önemli birkaç uluslararası
sözleşmeyi görüşeceğiz. Türkiye ile Ruanda, Arjantin ve Özbekistan arasında
ayrı ayrı, çifte vergilendirmeyi önleme; Mali ve Özbekistan’la da yatırımların
karşılıklı teşviki anlaşmalarını görüşeceğiz. Ardından, yine, Arjantin’le
gümrük, Gine’yle askerî alanlarda anlaşmanın onaylanmasına ilişkin kanun tekliflerini
görüşeceğiz. Başarılı bir Genel Kurul çalışması olmasını ümit ediyorum.
Sayın
Başkan, değerli arkadaşlar; arkadaşlarımız değindiği için ufak bir konuyu ifade
etmek isterim. Türkiye’de hukuk, kısmi eleştirilere rağmen, kendi mecrasında,
usulünde devam ediyor. Az önce arkadaşların ifade etmiş olduğu Anayasa
Mahkemesinin kararı, dedikleri gibi, Resmî Gazete’de yayımlanmış, ancak yine
usul gereği bu kararın yerel mahkemede yani sulh ceza mahkemesinde görüşülmesi
ve Anayasa Mahkemesinin kararını bozma veya uyma kararını vermesi ve ondan
sonra da gerekli adımın atılması süreci söz konusudur yani süreç kendi
içerisinde ilerlemektedir. Bu ilerlemeyi beraber takip edeceğiz, biz de yakinen
takip ediyoruz.
Teşekkür
ediyorum Sayın Başkanım.
BAŞKAN
– Grup Başkan Vekillerimize teşekkür ediyorum.
Başkanlığın
Genel Kurula sunuşları vardır.
Sayın
milletvekilleri, Rabia Naz Vatan Başta Olmak Üzere Şüpheli Çocuk Ölümlerinin
Araştırılması ve Bu Konuda Alınması Gereken Tedbirlerin Belirlenmesi Amacıyla
Kurulan Meclis Araştırması Komisyonunun görev süresinin uzatılmasına dair
tezkeresi vardır, okutuyorum:
V.- BAŞKANLIĞIN GENEL KURULA SUNUŞLARI
A) Tezkereler
1.- Rabia Naz Vatan Başta Olmak Üzere Şüpheli Çocuk Ölümlerinin
Araştırılması ve Bu Konuda Alınması Gereken Tedbirlerin Belirlenmesi Amacıyla
Kurulan Meclis Araştırması Komisyonu Başkanlığının süre uzatımına ilişkin
tezkeresi (3/1051)
15/1/2020
Türkiye Büyük Millet Meclisi Başkanlığına
23/10/2019
tarihinde çalışmalarına başlayan Rabia Naz Vatan Başta Olmak Üzere Şüpheli
Çocuk Ölümlerinin Araştırılması ve Bu Konuda Alınması Gereken Tedbirlerin
Belirlenmesi Amacıyla Kurulan Meclis Araştırması Komisyonunun 15/1/2020 tarihli
toplantısında aldığı karar gereğince çalışma süresinin, Türkiye Büyük Millet
Meclisi İçtüzüğü'nün 105'inci maddesinin ikinci fıkrası uyarınca 26/1/2020
tarihinden geçerli olmak üzere bir ay uzatılması hususunda gereğini
saygılarımla arz ederim.
 Cengiz
Aydoğdu
 Aksaray
 Komisyon
Başkanı
BAŞKAN
– İç Tüzük’ün 105’inci maddesinin ikinci fıkrasında yer alan “Araştırmasını üç
ay içinde bitiremeyen komisyona bir aylık kesin süre verilir.” hükmü gereğince
Komisyona bir aylık ek süre verilmiştir. 
Alınan
karar gereğince gündemin “Kanun Teklifleri ile Komisyonlardan Gelen Diğer
İşler” kısmına geçiyoruz. 
1’inci
sırada yer alan, Tekirdağ Milletvekili Mustafa Şentop’un Türkiye Cumhuriyeti
Hükümeti ile Ruanda Cumhuriyeti Hükümeti Arasında Gelir Üzerinden Alınan
Vergilerde Çifte Vergilendirmeyi Önleme ve Vergi Kaçakçılığına Engel Olma
Anlaşmasının Onaylanmasının Uygun Bulunduğuna Dair Kanun Teklifi ve Dışişleri
Komisyonu Raporu’nun görüşmelerine başlayacağız.
VI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Ruanda Cumhuriyeti Hükûmeti Arasında Gelir Üzerinden Alınan Vergilerde
Çifte Vergilendirmeyi Önleme ve Vergi Kaçakçılığına Engel Olma Anlaşmasının
Onaylanmasının Uygun Bulunduğuna Dair Kanun Teklifi (2/1944) ve Dışişleri
Komisyonu Raporu (S. Sayısı: 134) (x)
BAŞKAN
- Komisyon? Yerinde.
Komisyon
Raporu 134 sıra sayısıyla bastırılıp dağıtılmıştır.
Sayın
Özel, buyurun.
IV.- AÇIKLAMALAR (Devam)
40.- Manisa Milletvekili Özgür Özel’in, Çanakkale Milletvekili Bülent
Turan’ın yaptığı açıklamasındaki bazı ifadelerine ve Anayasa’nın 138’inci
maddesinin dördüncü fıkrasının Anayasa Mahkemesi kararlarına karşı yasama ve
yürütme faaliyeti yapılmayacağına, Anayasa’nın 153’üncü maddesinin Anayasa
Mahkemesi kararlarının tüm kurumlar, kuruluşlar, organlar açısından
bağlayıcılığına hükmettiğine ilişkin açıklaması
ÖZGÜR
ÖZEL (Manisa) – Sayın Başkanım, tutanak altında çok önemli bir şey yapıyoruz ve
burası kanun koyucu Parlamento. Mahkeme kararlarıyla ilgili bazı tartışmalar
yürürken de bunların tutanakta böyle kalmaması önemli. Biraz önce Anayasa
Mahkemesi kararının Resmî Gazete’de yayınlandığını ve bu karara bir an önce
ilgili kurumun uyması gerektiğini söyledik. Sayın Grup Başkan Vekili “İlgili
alt mahkemeye -sulh ceza mahkemesini kastediyor- gidecek, o mahkeme uyma ya da
bozma kararı alabilir.” gibi bir şey söyledi. Oysa, Anayasa Mahkemesinin
kararlarına bütün sulh ceza mahkemelerinin uyması gerekiyor. Geçmişte kötü
istisna var, Cumhurbaşkanının “Bu kararı görmüyorum, tanımıyorum, uyulmaması
lazım.” falan demesinden sonra Anayasa Mahkemesi kararına rağmen karara direnen
bir sulh ceza mahkemesine karşı üst mahkemenin de yapmış olduğu sert
eleştirinin ve Anayasa Mahkemesi kararlarının bağlayıcılığını hatırlatmasının
burada altını çizmek isterim. Yine, Anayasa’mızın 138’inci maddesinin dördüncü
fıkrası Anayasa Mahkemesi kararlarına karşı yasama ve yürütme faaliyeti
yapılmayacağına, yine, Anayasa Mahkemesi kararlarıyla ilgili Anayasa’mızın
153’üncü maddesi de bu kararların tüm kurumlar, kuruluşlar, organlar açısından
bağlayıcılığına hükmetmişken bunun dışındaki bir davranışı sulh ceza
mahkemesinden beklemek sulh ceza mahkemesini Anayasa’ya aykırılık konusunda
talimatlandırmak anlamına gelecektir ki bunun ne Cumhurbaşkanına ne de
Cumhurbaşkanının partisinin Grup Başkan Vekiline uygun olmadığını
değerlendiriyor, belki bu konuda bir düzeltme yapmalarını da bekliyoruz. 
Teşekkür
ederim.
BÜLENT
TURAN (Çanakkale) – Sayın Başkan…
BAŞKAN
–Sayın Özel, şöyle: Anayasa 138’i hatırlattınız. 
ÖZGÜR
ÖZEL (Manisa) – Ben İç Tüzük 64’ü hatırlattım.
BAŞKAN
- Anayasa 138’in üçüncü paragrafına baktığımızda da “Görülmekte olan bir dava
hakkında Yasama Meclisinde yargı yetkisinin kullanılması ile ilgili soru
sorulamaz, görüşme yapılamaz veya herhangi bir beyanda bulunulamaz.” ifadesi
var. 
ÖZGÜR
ÖZEL (Manisa) – Dava bitti.
TURAN
AYDOĞAN (İstanbul) – Dava bitti Sayın Başkanım, kesin hüküm var. Kesin hüküm
var, ne davası. 
BAŞKAN
- Yani arkadaşlarımız, Grup Başkan Vekillerimiz buna uygun hareket ederlerse
sevinirim.
Buyurun.
BÜLENT
TURAN (Çanakkale) – Başkanım, bu uzatılacak bir konu değil, boşuna polemik
yapıyoruz, konu usuli bir işlemdir. Biz de Sayın Başkanın dediği gibi, Anayasa
Mahkemesinin kararları doğrultusunda, uyarısı doğrultusunda tüm mahkemelerin
dikkat etmesi gerektiği kanaatindeyiz. Ancak bir daha söylüyorum, usul esas
olarak kıymetlidir, Anayasa Mahkemesinin kararı ilgili mahkemeye gelecek ve o
karardan sonra diğer kurumlar işini yapacaktır Sayın Başkanım.
ÖZGÜR
ÖZEL (Manisa) – Sayın Başkanım, şimdi, sizin yaptığınız hatırlatma anayasal
açıdan kıymetli bir hatırlatma ancak ben de size bu mahkemenin kararının
kesinleştiğini… Ki Anayasa Mahkemesine başvurmak mahkeme kararının
kesinleştiğini yani mahkeme sürecinin tamamlandığını gösteriyor. Sizin
okuduğunuz fıkra ise…
BAŞKAN
– Anayasa Mahkemesi de mahkeme sürecinin bir unsuru, devam ettiğine göre. 
ÖZGÜR
ÖZEL (Manisa) – O da karar verdi efendim, bugün Resmî Gazete’de ilan edildi ve
o kararla onun bittiği anlaşılıyor.
Madem
karşılıklı hatırlatmalar yapıyoruz, ben de İç Tüzük’ün 64’üncü maddesini yani
Başkanın kendisine sataşma durumu hariç tartışmanın özüne giremeyeceğiyle
ilgili İç Tüzük hükmünü hatırlatayım o zaman.
BAŞKAN
– Teşekkür ediyorum. 
Ama
tabii ki Anayasa’nın 138’ine uygun şekilde Genel Kurulun sevk ve idaresi de bir
Meclis Başkanının, Başkan Vekilinin sorumluluğu altındadır.
Teşekkür
ediyorum. 
BÜLENT
TURAN (Çanakkale) – Peki, ben de hatırlatayım Başkanım o zaman izin verirseniz.
BAŞKAN
– Sayın Turan, buyurun.
BÜLENT
TURAN (Çanakkale) – Sayın Başkan, madem hatırlatmalarla ilgili Sayın Başkan
altını çizdi, ben de ifade etmek istiyorum: 6216 sayılı Anayasa Mahkemesinin
Kuruluşu ve Yargılama Usulleri Hakkında Kanun’un 50’nci maddesinin (2)’nci
fıkrasına göre o kararın ilgili mahkemeye gitmesi gerekiyor Sayın Başkanım. O
mahkemenin kararından sonra idaredeki kurum bu konudaki adımını atacaktır.
BAŞKAN
– Yani mahkeme süreci o zaman tamamlanmış oluyor. O zaman neyi konuşuyoruz hâlâ
burada?
BÜLENT
TURAN (Çanakkale) – Evet, boşuna konuşuyoruz Sayın Başkan, aynısını
konuşuyoruz.
ÖZGÜR
ÖZEL (Manisa) – Sayın Başkan, benim zaten temel itiraz noktam şu: Bir, Resmî
Gazete’de yayınlandı. Bu kadar önemli bir konu, Türkiye dünyaya rezil olmuşken,
Anayasa Mahkemesi bunu koymuşken ve sulh ceza mahkemesinin zaten bu karara
uyması gerekiyorken Adalet ve Kalkınma Partisi adına Sayın Başkan “Sulh ceza
mahkemesi uyar ya da bozar.” gibi bir söz söyledi, ben onun üzerine… Ama
kendisi “Bence de uyması gerekir.” dedi, bu önemli bir teyit, bunun tutanağa
geçmesi kıymetli. Öbür taraftan da Anayasa Mahkemesi kararına sulh ceza mahkemesinin
uymama gibi bir durumunun bu tutanaklarda kalmamasını sağlamış olduk.
BÜLENT
TURAN (Çanakkale) – Kamuoyuna açıkladık biz Başkanım, cevap vermeyeceğim bir
daha. 
BAŞKAN
– Tabii ki bütün arkadaşlarımızın söyledikleri kıymetli de Sayın Turan’ın bu
konuda belirleyici birisi olduğunu bilmiyordum, onu da sizden öğrenmiş oldum
yani. 
BÜLENT
TURAN (Çanakkale) – Sağ olsun, Özgür Bey hürmet etti.
ÖZGÜR
ÖZEL (Manisa) – Konumu icabı elbette bizim açımızdan da kıymetli bir sözcüdür
kendisi. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Ruanda Cumhuriyeti Hükûmeti Arasında Gelir Üzerinden Alınan Vergilerde
Çifte Vergilendirmeyi Önleme ve Vergi Kaçakçılığına Engel Olma Anlaşmasının
Onaylanmasının Uygun Bulunduğuna Dair Kanun Teklifi (2/1944) ve Dışişleri
Komisyonu Raporu (S. Sayısı: 134) (Devam)
BAŞKAN
– Teklifin tümü üzerinde Gruplar adına ilk söz, Milliyetçi Hareket Partisi
Grubu adına Sayın Mevlüt Karakaya’nın. 
Buyurun
Sayın Karakaya. (MHP sıralarından alkışlar) 
MHP
GRUBU ADINA MEVLÜT KARAKAYA (Ankara) – Sayın Başkan, değerli milletvekilleri;
uluslararası sözleşmelerle ilgili olarak Türkiye Büyük Millet Meclisi
Milliyetçi Hareket Partisi Grubu adına söz almış bulunuyorum. Yüce heyetinizi
saygıyla selamlıyorum. 
Değerli
milletvekilleri, bir sistemin veya düzenin sürdürülebilirliği, öncelikle ihtiva
ettiği güçlerin dengesiyle alakalıdır. Dünya düzeninin oluşması ve bunun
sürdürülebilir kılınması için güçler dengesine ihtiyaç duyulduğu bilinen ve
tarihî bir gerçektir. Nitekim, güç dengesi teorisi, uluslararası ilişkilerin en
eski ve en temel kavramlarından bir tanesidir. Güç dengesi, rakip güçler
arasındaki istikrarı sağlar. Bunun için de ittifaklar, paktlar kurulur, bloklar
oluşur İkinci Dünya Savaşı’ndan sonra olduğu gibi; Doğu ve Batı blokları yani
kutuplar bir güç dengesini oluşturuyordu. Böylece, istilacı ve yayılımcı
politikalar gün yüzüne çıkamıyordu. Sovyetler Birliği’nin dağılmasıyla birlikte
soğuk savaş dönemi sona erdi. 
Soğuk
savaşın sona ermesiyle birlikte dengesiz güç dönemine girildi. Bu dengesizliğin
oluşması, kantarın topuzunun küresel sömürü heveslilerinin eline geçmesine
neden oldu. Güçler teorisi de geçerliliğini yitirdi. Dünya düzeni güç dengesi
odaklı olmaktan çıktı, hegemonik odaklı hâle geldi. Adı da kimilerine göre “tek
kutuplu dünya düzeni” kimilerine göre “yeni dünya düzeni” oldu. Bu tek kutuplu
dünya düzeni kutupbaşının küreyi kendi isteğine göre şekillendirme iştahını da
bir hayli kabarttı. Kendini rakipsiz gören küresel gücün dünyayı tek başına ve
dilediğince tanzim etmeye dayalı bu düşüncesi yerküreyi hukuksuzluğa,
istikrarsızlığa ve anarşiye havale etti. Önce, Körfez Savaşı’yla işe
başladılar, eş zamanlı olarak teröristlerin hamiliğini üstlendiler, 11 Eylül
saldırısının ardından Afganistan ve Taliban, sonrasında Irak’ın işgali derken
dünyanın jandarmalığına soyundular. Arap Baharı, Büyük Ortadoğu Projesi derken
Batı Asya ve Kuzey Afrika işgalleri gerçekleşti. Ülkelerin rejimleri
değiştirilmeye çalışıldı, iç savaşlar çıktı, dünya tarihinde görülmemiş göçler,
sürgünler yaşandı. Terör örgütlerine uygun iklimler oluşturup ortamlar
sağlanarak yeni dünya düzeninin vesayet savaşlarında roller verildi. Türkiye
için de hazırlanan çok sayıdaki senaryonun en tehlikesi ve en vahim olanı da 15
Temmuz FETÖ işgal girişimi oldu. İşgali gerçekleştirebilselerdi sadece
Türkiye'yi ele geçirmiş olmayacaklardı, Suriye’yi de halletmiş olacaklardı.
İran’da rejim değişikliği yolu da açıldığında İsrail’in güvenliği arzu
ettikleri gibi güvence altına alınmış olacaktı ama Türk milleti bu oyunu da
bozmayı bildi.
Değerli
milletvekilleri, bütün bu anlattıklarım dünya güç dengesinin bozulmasıyla
ilgili olarak sadece içinde bulunduğumuz coğrafyada yaşanan, ağırlıklı olarak
da güvenlikle alakalı konulardandı. Bugün içinde yaşadığımız kürenin sorunları,
elbette güvenlik sorunlarıyla da sınırlı değil. İklim değişikliği başta olmak
üzere, biyoçeşitlilik ve diğer çevre sorunları, küresel göç sorunları, uzayın temizlenmesi
ve ticarileştirilmesi, deniz yetki alanlarının sınırlandırılması, küresel
enerji kaynakları ve paylaşımı, ekonomik olarak büyüyen dünyada artan küresel
eşitsizlik, teknolojik gelişmeler, büyük veri ve yapay zekâ uygulamalarına
duyulan endişeler ve etik kurallarına ilişkin endişeler, teknolojik gelişmeler,
4’üncü Sanayi Devrimi ve küresel işsizlik sorunu, küresel ödeme sistemleri ve
kripto paralara ilişkin endişeler, küresel ekonominin kayıt altına alınması ve
vergilendirilmesi ve bunlar gibi daha birçok küresel sorun. Bu sorunların
kaynağı ve uygulama alanları, ülke sınırlarını aşan ve kürenin bütününü ya da
önemli bir kısmını ilgilendiren konulardır. Bu nedenle, bunların çözümü de
küresel iş birliği ile nimet-külfet dengesini gözeten hakkaniyetli bir çözümle
mümkündür. Güç dengesinin bozulmuş olduğu yeni dünya düzeni, bu sorunların
çözümünü sağlayacağı yerde bilakis faili durumuna gelmiştir. Sebebi de kendini
rakipsiz gören küresel gücün dünyanın stratejik tasarımını kendi istek ve
arzularına göre yapmaya çalışmasıdır. Oysa çok kutupluluk, dünyanın stratejik
tasarımına sürekli hâkim olmuştu. 
Değerli
milletvekilleri, insancıl problemler, göçmen krizleri, jeopolitik güçlükler,
zorluklar ve eşitsizlikle dolu zor bir uluslararası iklimden geçiyoruz. Dünyada
Birleşmiş Milletlere üye ülkeler arasında karşılıklı güveni aşındıran ve artan
bir kutuplaşma var. Şunu biliyoruz ki çeşitli fakat birbirleriyle ilişkili
küresel sorunların çözümleri daha kolektif eylemleri ve iş birliğini
gerektirmekte. Bu eylemler ve iş birlikleri daha verimli ve duyarlı, çok
taraflılığa dayalı bir sistemi gerektirmektedir. Çok taraflılık ve uluslararası
kurallar dikkate alınmadığında, güç kullanımı ve yaptırımlar mekanizmasıyla
sadece uzun süreli çatışmaların yaşanacağı bir döngüye girilecektir. Çok
taraflılık ve çok taraflı kurumlar, bozulan güç dengelerine de bağlı bir
biçimde ciddi tehditlerle karşı karşıyadır. 
Çok
taraflılık, kural tabanlı ve adil küresel ekonomik ve sosyal ilişkileri
geliştirmek ve sürdürmek, genel kabul görmüş normlar oluşturmak ve bunlara
bağlılığı izleme açılarından son derece önemlidir. Çok taraflılık ve anlaşma
bazlı kurallar, egemenlik için bir tehdit olarak görülemez, tek taraflı
eylemler de çok taraflılığın yerini tutamaz. Şunu da ifade etmekte fayda vardır:
Çok taraflılık üye ülkelerin sorunlarıyla boğuşmasına yardımcı olurken,
uluslararası örgütler ve onların araçlarının kullanılması ulusal egemenliği
azaltan değil artıran bir sonuç doğuracaktır. Bugün birbirine bağımlı hâle
gelmiş dünyada ulusal çıkarları korumanın tek yolu, çok taraflı bir dünya
düzeninin oluşmasında aranmaktadır. Hiçbir ülke, ne kadar güçlü olursa olsun,
terörizm, uyuşturucu kaçakçılığı, uluslararası organize suçlar ve bunun gibi
sınır ötesi tehditlere karşı tek başına etkili bir şekilde mücadele edemez. Çok
taraflılığın bazı kurumları, zaman zaman küresel güçlerin güdümünde hareket
etmiş olsalar da çok önemli projeler de uygulamaya koymuşlardır. Birleşmiş
Milletler geçtiğimiz yetmiş dört yılda çok önemli projelere imza atmıştır. 2015
yılında kabul edilen 2030 Sürdürülebilir Kalkınma Gündemi, 2018’de kabul edilen
Küresel Göç Sözleşmesi en son örneklerdendir. Çok taraflılık sistemi, buna
ilişkin kurumları geliştirdi ve kuralları sisteme adapte etti. Söz konusu
kurumlar ve kurallar ortaya çıkan çatışmaları barış içinde çözmemize de çoğu
zaman yardım etti. Çok taraflılığın kurumları, bugün iklim değişikliğinden
kitlesel imha silahlarına kadar küresel sorunlarla başa çıkabilmemiz için
normlar oluşturmayı sağlamak zorundadırlar. Serbest ticaretin düzenlenmesi ve
finansal hizmetlerin güvenli hareketi, akışı da bu alanın konusudur. Elbette
çok taraflılığı yaşatmanın kurumlarının kazanımları korunmalı ve daha da
geliştirilmelidir. Bugün Türkiye ve Finlandiya’nın eş başkanlığını yaptıkları
Arabuluculuk Dostlar Grubu üzerinden çatışmaların önlenmesi ve çözümünde ara
buluculuk rolü artırılmaya çalışılmaktadır. 
Ara
buluculuk ve benzeri araçların kullanımının yaygınlaştırılmasının yararlı
olacağını ifade etmeliyiz. Aslında hiç kimse çok taraflılık kurumları ve bu
kurumlara ilişkin kuralların mükemmel bir şekilde işlediğini ifade edemez. Bu
konuda ciddi bir reforma ihtiyaç olduğu söylenen bir gerçektir. Bugün Birleşmiş
Milletlerin çatışmaları ve krizleri önleyecek daha etkili yollar geliştirmesi
gerektiği açıktır. Barışı inşa etmek ve sürdürmek birçok çatışmanın merkezinde
yer alan yoksulluk ve eşitsizlik, aşırılık ve ayrımcılıkla mücadele etmemizi
gerektirir. İdeal bir sistemi oluşturma konusunda elbette herkesin hemfikir
olması beklenemez ancak asgari müşterek kurallara dayalı bir dünya düzeninde
anlaşılabilir.
Birleşmiş
Milletler Genel Sekreterinin reformist yaklaşımları takdirle karşılanabilecek
bir durumdur. Çok taraflılığın temel yapısı durumundaki Birleşmiş Milletlerin,
hepinizce de malum olduğu üzere, 5 ana birimi var. Bu 5 ana birimden 1 tanesi
de Güvenlik Konseyidir. 
Güvenlik
Konseyi, küresel önemi çok büyük olan bir birim. Güvenlik Konseyinin daha
şeffaf, temsilde adaletli ve hesap verebilir bir organ hâline getirilmesi
elzemdir. Veto hakkı ve daimî üyelik, Konseyin en başta reforme edilmesi
gereken alanı ve konusudur. Güvenlik Konseyinin birçok kez görevlerini yerine
getirememesinin ve krizlere zamanında ve yeterli cevabı verememesinin nedeni de
budur. 
Sayın
Cumhurbaşkanının sloganlaştırılmış “Dünya 5’ten büyüktür.” söylemi, belki de bu
konuda ses getirmeye başlamış, sloganlaşmış önemli bir söylem ve istektir.
Yapılacak reformlardan ortak beklenti, hem üye devletler hem de kamuoyu
nezdinde Konseyin meşruiyetini artırmasıdır. Konsey ne kadar şeffaf olur, ne
kadar hesap verebilir, ne kadar çok veri kabul eder, bilgi paylaşır ise o kadar
etkili olur. Kendi küçülürken sorunları çeşitlenen ve katlanarak büyüyen
kürede, uluslararası barışın sağlanması, sürdürülebilir kılınması için buna
ihtiyaç bulunmaktadır.
Değerli
milletvekilleri “yeni dünya düzeni” adı altında ifade edilen tek kutuplu ya da
güç dengesi mekanizması yok edilmiş dünya düzeni, ancak küresel sömürü ortam ve
iklimini geliştirerek varlığını devam ettirebilir. Bu nedenledir ki küresel sömürgeye
engel olarak görülen ulus-millî devlet yapılanmasını ortadan kaldırmak için
küresel bir savaşa girmişlerdir. Millî devletlerin güçsüzleştirilerek teslim
alınması, yeni sömürü düzeninin 21’inci yüzyıldaki yegâne stratejisi olmuştur,
uygulaması ise farklı farklı ortaya çıkmıştır: Bazıları doğrudan, bazıları
dolaylı olarak hedef alınmış, bazıları içeriden, bazıları ise dışarıdan
kuşatılmış, bazıları vesayet, bazıları şikâyet yoluyla, bazıları ekonomik
yaptırımlar, bazıları siyasi yanıltmalarla, bazıları açlığa, bazıları
demokrasiye konu edilerek, bu stratejiler uygulamaya konulmuştur, amaç ve
hedeflerini gerçekleştirmeye çalışmışlardır.
Bugün
daha açık bir biçimde sözde devlet postuna bürünmüş FETÖ üzerinden yürütüldüğü
anlaşılan açılım süreci de 15 Temmuz işgal girişimi de bu stratejilerden bize
düşen yansımalar olmuştur. Bu noktada çok önemli ve hassas bir hususun altını
çizmekte fayda var. Çok taraflılığın yapı taşı olarak ifade edilen Birleşmiş
Milletler, IMF, Dünya Bankası gibi uluslararası kuruluşların millî devletler
üzerinde denetim baskısı oluşturmaları ve bunları “ulus ötesi” adı altında,
ulus devletsiz yeni küresel sömürü düzenine geçiş kurumları yapılma stratejisi
de bilinen gerçekler arasındadır. Bu sebepledir ki gelişen ve değişen dünya şartları
da dikkate alınarak bu kurum ve kuruluşların millî devlet yapısını önceleyen
tarzda reforme edilebilmeleri ve bu yolla çok taraflılığın sağlanmasına katkı
sunmaları, kürenin içinde bulunduğu zorluklardan kısa dönemde çıkılabilmesinin
şartı olarak görünmektedir. 
Değerli
arkadaşlar, önceki gün, parti grup toplantımızda Sayın Genel Başkanımız, kürede
yaşanan yüz milyonlarca insanın trajedisinden bahsederken “tek kutuplu dünyadan
çok kutupluluk arayışının sancıları” şeklinde bir tasvirle konunun özünü ifade
ettiler. Millî devlet, güçlü millet yapısı ve milliyetçi düşüncenin yeni dünya
düzeni tehdidine karşı en büyük engel olduğu; millî devletin gücünün millî
kimlikle mümkün olabileceğinden bahisle, küreselleşmenin millî devletlerdeki
yönetim iradesinin milletüstü birliklerle ve güçlerle paylaşılmaya
çalışıldığını; küresel aktörlerin amacının ülkelerdeki yükselen milliyetçilik
kırılması, dil, din veya mezhep farklılıklarının derinleştirilmesi ve bunların
üzerinden minyatür, garnizon veya federal devletler oluşturmak olduğunu;
küresel gelişmelerin bir figüranı değil, başaktörü olmayı hedefleyen milliyetçi
projelerin yalnızca Türkiye’yi değil, soydaşlarımızı ve müşterek kültür
dairesinde yaşayan mazlum milletleri de kurtaracak yeni bir anlayışı temsil
ettiğini, böylece çoğulcu yeni bir dünya sistemine duyulan ihtiyacın giderek
arttığını ifade etmişlerdir. 
Değerli
milletvekilleri, ben de bu vesileyle yüce heyetinizi saygıyla selamlamadan
önce, 15 Ocak 1985 yılında hayatını kaybeden Fazıl Küçük’ü, ölüm yıl dönümünde
rahmetle, minnetle anıyor, tekrar saygılarımı sunuyorum. (MHP sıralarından
alkışlar) 
BAŞKAN
– Gruplar adına söz talepleri tamamlandı. 
Şahıslar
adına ilk söz Sayın Feridun Bahşi’ye aittir. 
Buyurunuz.
(İYİ PARTİ sıralarından alkışlar)
FERİDUN
BAHŞİ (Antalya) – Sayın Başkan, değerli milletvekilleri; Kıbrıs Türkünün şanlı
mücadelesinin lideri Doktor Fazıl Küçük’ü, ölüm yıl dönümünde rahmet ve
minnetle anıyorum. Ruhu şad olsun. 
134
sıra sayılı Kanun Teklifi üzerine söz aldım. Hepinizi saygıyla selamlıyorum. 
İnsanların
yaşamlarını devam ettirebilmesi için temel ihtiyaçlarını karşılamada acze düşme
durumu olarak tarif edilen yoksulluk ülkemizin en önemli gündem maddesi hâline
gelmiştir. Mevcut ekonomi yönetiminin yalpalayan ve yozlaşan uygulamaları,
israf ve istismar eden yönetim anlayışı, bilgisiz, ilkesiz ve istikrarsız
siyasi yaklaşımı, kuralsız, ölçüsüz ve tutarsız politikaları sonucu sanayisiz
kalan, aşırı borçlanan ülkemiz, yoksullaşan, yağmalanan ve sıcak paraya mahkûm
olan bir yapıyla karşı karşıya kalmıştır. 
“İtibardan
tasarruf olmaz.” diyerek 28 saniyede 1 asgari ücret harcanan sarayda
yaşayanlar, binmek için 80 milyon liraya lüks araç alanlar, uçan saraylarla
seyahat edenler; insanlar açlıktan, yoksulluktan intihar ediyorlar, haberiniz
var mı? Ülkemde açlık sınırında 16 milyon, yoksulluk sınırının altında yaşam
mücadelesi veren de 48 milyon insanımız var. 2019’un ikinci çeyreği itibarıyla
millî gelirin kişi başına 8.811 dolar olduğu Türkiye’de, sosyal yardımlarla
geçinen hane sayısı 3 milyon 154 bindir. Genel sağlık sigortası kapsamında
Sosyal Güvenlik Kurumuna 7 milyar 2 milyon 820 bin 942 lira tutarında prim
desteği ödenmektir. TÜİK verilerine göre 2019 yılı Ağustos döneminde 4 milyon
650 bin kişi işsizdir ve bu oran 14,3’tür ve TÜİK, enflasyon konusunda olduğu
gibi bu konuda da doğruyu söylememektedir. Devlet, alacağını yüzde 22-23
oranında artırmakta, memur ve işçiye yüzde 4,5-5 civarında zam vermektedir.
Türkiye’de genç işsizlik oranı yüzde 30’lara varmış, 3 gençten 1’i işsiz
durumdadır. 
Değerli
arkadaşlar, gelelim asgari ücret meselesine: Türkiye’de yaklaşık 10 milyon kişi
asgari ücretle çalışmaktadır. TÜİK’in yayınladığı verilere göre Türkiye’de
istihdam edilenlerin sayısı 28,5 milyondur. Bu veriler ışığında
değerlendirildiğinde, Türkiye’de çalışan nüfusun üçte 1’inden fazlası asgari
ücretle geçinmektedir. 2020 yılında -sanki çok büyük bir kıyak yapmış gibi-
açıklanan asgari ücret 2.324 lira olmuştur. Arkadaşlar, asgari ücret bir lütuf
veya Hükûmetin çalışanlara bahşettiği bir uygulama değildir. Bugün asgari ücret
üzerinden, asgari ücretin -son dönemde- yarısına yakın vergi ve kesinti
alınmaktadır. Dünyanın en adaletsiz vergi sistemlerinden birine sahip olan
Türkiye’de yıllardır bütün vergi yükü ücret geliriyle çalışanların üzerindedir.
Bundan dolayı, vergide adalet ilkesini hayata geçirmek için az kazanandan az,
çok kazanandan çok vergi alınması yönünde mutlaka bir çalışma yapılmalı,
dolaylı vergiler azaltılmalı ve en önemlisi, asgari ücret tümüyle vergi dışı
bırakılmalıdır. 
Değerli
milletvekilleri, bugün ziraat odası başkanları Meclisimize gelerek sorunlarını
dile getirdiler. Ziraat odası başkanlarımız, çiftçimizin ve tarımın içinde
bulunduğu durumu bir kez daha ortaya koyarak bu sorunları Meclis kürsüsünden
dile getirmemizi talep ettiler. Nedir bu sorunlar? En başta, elektrik fiyatları
gelmektedir. Tarımsal üretimde başta sulama olmak üzere özellikle seralarda
elektrik enerjisi tarımsal girdi olarak kullanılmaktadır. 2018-2020 yılları
arasında elektrikte fahiş fiyat artışı yüzde 108,2’ye ulaşmıştır. Meskenler
elektriği hâlen 69,5 kuruştan kullanırken tarım üreticisi 80,8 kuruştan
kullanmaktadır yani tarım üreticisi yüzde 14 daha pahalı elektrik
kullanmaktadır. Tarımda girdi yükünün hafifletilmesi için, üretimin
sürdürülebilmesi için tarımda kullanılan elektrikte birim fiyatları
düşürülmeli, KDV, TRT payı gibi paylar tamamen kaldırılmalıdır. Diğer taraftan,
üreticilerimizin hak ettiği destek, borçlarına mahsuben, elektrik şirketlerine
aktarılmaktadır. Yani devlet, şirketin tahsildarlığını yapmaktadır. Bu uygulama
mutlaka kaldırılmalıdır.
Çiftçilerimizin
en önemli sorunlarından bir tanesi de tarımsal kredi borçlarıdır. Birçok
çiftçimiz çektiği yüksek faizli kredileri ödeyemez durumdadır. 2018 ve 2019
yıllarında özel bankalardan yüzde 40, Tarım Kredi Kooperatiflerinden yüzde
32,5, Ziraat Bankasından yüzde 16 faiz oranlarıyla kredi kullanmışlar.
Bugünlerde kredi faizleri düştüğü hâlde hâlâ aynı oran üzerinden kredi ödemeye
devam etmektedirler. Yaşanan afetlerin de etkisiyle çiftçimiz kredi borcundan başka
banka kredisiyle de uğraşmak durumundadır. Bunlara mutlaka çözüm
getirilmelidir. 
Diğer
önemli bir konu ise çiftçinin BAĞ-KUR primlerine getirilen zamdır. 2019 yılı
içinde gübre, mazot, fide gibi girdiler ile elektriğe gelen zamlar
çiftçilerimizi çok yormuş ve ödeme gücünü epeyce zorlamıştır ancak 2020
yılbaşında özellikle çiftçi BAĞ-KUR primlerine gelen zam çiftçilerimizin
tamamen belini bükmüştür. Geçen yıl sonunda çiftçi BAĞ-KUR’unun aylık ödemesi
764 lira iken 2020 yılında 913 lira olmuştur. Bu artış çiftçilerimiz için ağır
gelmekte, ödeme sıkıntısı çekilmektedir. Bu konuları Türkiye Büyük Millet
Meclisi kürsüsünden tekrar dile getirmek istedim. 
Değerli
milletvekilleri, yoksulluktan, yolsuzluktan bahsederken kısaca yine yolsuzluğa
değinmek istiyorum. Ülkemizdeki yolsuzluğu sadece bir örnek vererek dile
getirmek istiyorum. 2019 mahallî seçimleri öncesi İçişleri Bakanlığı tarafından
Kahramanmaraş Valiliği Yatırım İzleme ve Koordinasyon Başkanlığına meyve, sebze
üretimini artırmak amacıyla proje karşılığı yüzde 95’i devlet katkısı, yüzde
5’i çiftçi katkısı olmak üzere 50 milyon lira ödenek tahsis edilmiştir. Ancak
bu ödenek, çiftçinin kalkındırılması ve üretiminin artırılması amacıyla
kullanılmak yerine tamamen partizanca ve belediye seçimlerini kazanmaya matuf
olarak Elbistan, Göksu ve Türkoğlu ilçelerinde bazı yandaş kişilere
aktarılmıştır. Ağırlıklı olarak Elbistan, Türkoğlu ve Göksun ilçelerindeki
çiftçi desteklemelerine yönelik olarak yapılan harcamaları emekli bir vali olan
Mustafa Akdeniz’in koordinatörlüğünde tedarikçilerle birlikte organize ettiği
söylenmektedir. Sebze ve meyve fiyatlarının fahiş bir hâl aldığı, örneğin
piyasa değeri 5-6 lira olan badem fiyatının 40-50 liraya satın alındığı,
çiftçilere bölge şartlarına uygun olmayan kestane bahçeleri tahsis ettirildiği,
bu işe istekli olmayan çiftçilere diğer fidanların verilmeyeceği tehdidinde
bulunulduğu, ayrıca bu koordineyi sağlayan Mustafa Akdeniz’e de 6 milyon lira
danışmanlık ücreti ödendiği iddia edilmektedir.
Yine,
Kahramanmaraş Milletvekili olan Habibe Öçal’ın çiftçilikle alakası olmayan
Kahramanmaraş Halk Eğitimi Merkezinden emekli olan kardeşi Tahsin Açıkgöz’e
yüklü bir ödenek tahsis edildiği söylenmektedir. Şimdi soruyorum: Valilik
emrine tahsis edilen 50 milyon TL ödenek hangi kriterlere göre harcanmıştır?
Çiftçilikle alakası olmayan Milletvekili Habibe Öçal’ın öğretmen kardeşi Tahsin
Açıkgöz’e hangi yasa ve yönetmeliklere uyularak ev, su kuyusu, tarla içi
damlama sulama sistemleri, sebze kurutma seraları, sebze yetiştirme seraları kurdurulmuş;
bunlar için ne kadar ödeme yapılmıştır? Bu çiftçinin yüzde 5 çiftçi katkı payı
kimler tarafından karşılanmıştır? Yapılan ödemeleri organize ettiği söylenen ve
emekli vali olan Mustafa Akdeniz kimdir? Bu kişiye iddia edilen ödemeler
gerçekten yapılmış mıdır? 
Yoksulluğun
ve yolsuzluğun son bulması dileğiyle Gazi Meclisimizi ve yüce Türk milletini
saygıyla selamlıyorum. (İYİ PARTİ sıralarından alkışlar)
BAŞKAN
– Şahsı adına ikinci söz Sayın Turan Aydoğan’ın.
Buyurun
Sayın Aydoğan. (CHP sıralarından alkışlar) 
TURAN
AYDOĞAN (İstanbul) – Sayın Başkanım, yüce Meclis; hepinizi saygıyla
selamlıyorum.
Sayın
Cumhurbaşkanımızın, yakın tarihte, engellilerle ilgili, Külliye’de yaptığı bir
konuşma var; engellilerle ilgili tören yapılırken diyor ki: “Ülkenin kaynakları,
eskiden olduğu gibi bir avuç mutlu azınlığa verildiğinde bunun adı kalkınma
değil, adaletsizlik olur.” Yani adaletsizliğe karşı olduğunu, ülkenin
kaynaklarının eşitlik ilişkisi içerisinde ve adaletli olarak dağıtılması
gerektiğini söylüyor. Kim söylüyor? Tam yirmi beş yıldır kamu hayatını
yönlendirecek derecede etkili düzeyde bu ülkede yönetimde bulunan kişi
söylüyor. Yani 1994 yılında İstanbul Büyükşehir Belediye Başkanı olarak
başlamış olduğu serüveni en sonunda tek adamın Külliye sultasına dönüştürecek
kadar bu ülkede söz sahibi olan birisi diyor ki: “Bu olur.” Bu ülkede ne olmuş
bu arada? Bu ülkede derin adaletsizlikler olmuş. Cezaevlerinden tutun,
yoksulluktan belediyecilik hizmetlerine kadar büyük adaletsizlikler olmuş. Bu
adaletsizliklerin Sayın Cumhurbaşkanının bilgisinden uzak olduğunu söyleyecek
değilsiniz herhâlde. O zaman demek ki eylem ile söylem arasındaki uçurumu
burada konuşmamız gerekiyor, sizi sizinle yüzleştirmemiz gerekiyor. Ama
ekranları başındaki sevgili halkımıza da şunu söylememiz gerekiyor: Sakın
korkmayın, bu adaletsizlikler çok yakında bitecek. Çünkü bu adaletsizlikler,
artık adaletsizliği yapanların taşıyabilecek kadar bile sahiplenemediği düzeye
geldi. Şu Mecliste Adalet ve Kalkınma Partisi milletvekillerinin şimdi söyleyecek
olduğum adaletsizliklere yönelik olarak çıkıp “Hayır, bu adaletsizlik
değildir.” diyecek durumları yoktur, hatta inanıyorum ki onlar da benim kadar
bu adaletsizliklerden muzdariptirler. Nedir bunlar? Az önce cep telefonuma
geldi, büyük bir ihtimalle bütün Adalet Komisyonu üyelerinin cep telefonlarına
aynı mesajlar geliyor. Vatandaş yazmış, demiş ki: “Allah’tan korkun.” Aynen
böyle. “Reis, bize söz verdin, çekten kaynaklı hiç kimse hapis yatmayacaktı,
üzerinden bir buçuk yıl geçti, niye var?” soruyor. O Çek Kanunu’nun mağduru
olan şahıs sizin bozduğunuz ekonominin de mağduru aynı zamanda; yoksulluğun,
yoksunluğun, eşitsizliğin, adaletsizliğin mağduru, faturayı o ödüyor, sizden de
yardım istiyor. Niye bu konularla ilgili hiçbir düzenleme yapıyorsunuz? Niye
kılınız kıpırdamıyor? Aynı şey infazla ilgili önünüzde var. Aynı şey
KHK’lilerle ilgili önünüzde var. Aynı şey birçok konuyla ilgili önünüzde var.
Örneğini vereyim mi? Cezaevinde 780 çocuk annesiyle birlikte tutuklu, hiç mi
vicdanınız sızlamıyor? Bu konuyla ilgili kanun teklifi verdim ben. Eğer
vicdanınız varsa hiç beklemeyin, muhalefetten gelmiş, oradan gelmiş, buradan
gelmiş demeden sahiplenin, değilse teklifi kendiniz verin kardeşim,
destekleyelim. 780 çocuk anneleriyle beraber cezaevinde yatıyor, X-Ray
cihazlarından geçiriliyorlar yani çocuk olarak bedensel bütünlükleri, bir
anayasal hakları ihlal ediliyor. Bu çocuklara yazık değil mi? Gayet basit. Bazı
suçlarla ilgili, infazın çocuk belli bir yaşa gelene kadar ertelenmesiyle
ilgili bir düzenleme yapılması konusunda niçin şu birtakım insanları abat eden
düzenlemeleri yaptığınızdaki kadar hareketli olmuyorsunuz? Bazen öyle hareketli
oluyorsunuz ki yaptığınız yanlışı reis geri gönderiyor. Size bu kürsüden
söyledim ben, çevreyi kirleten bacalarla ilgili. Aynen şunu söyledim, dedim ki:
Yapmayın, bu Parlamentonun onuruyla oynamayın. Bakın, bunu çıkaracaksınız;
sonra bir başka yerden geri dönecek, mahcup olacaksınız. Niye bu kadar
özensizsiniz? Sorma hakkımız yok mu şimdi bu konuşmayı burada yapan adam olarak?
Neyse, bunları geçiyorum.
Genç
işsiz sayısı son bir yıl içerisinde 500 bin arttı. Nerede burada adalet,
nerede? Herkesin babası sizin gibi paralı değil, her çocuk hayata böyle
bakmıyor, intiharlar geliyor arkasından; hiç mi vicdanınız sızlamıyor, hiç mi üzülmüyorsunuz?

Kadınlar
öldürülüyor bu ülkede, adaletsizliğin en büyüğü, kadınlar öldürülüyor. 100
küsur kadının koruma talebi olmasına rağmen korunmadığını belgeler ortaya
koyuyor, yasal belgeler; belge dışı olanları saymıyorum. 400’e yakın kadın
öldürülmüş, 100 küsurunda bu sorun var. 
Bu
ülkenin 10 kadınından 7’si çalışmıyor; çalışabilecek yaşta, 7’si çalışmıyor.
Anayasa’nın 48’inci ve 49’uncu maddesi hiç mi sizi ilgilendirmiyor kardeşim? Bu
ülkenin kaynaklarını bu kadar hovardaca harcama hakkını nereden buluyorsunuz? 
Cezaevinde
yatan insanların yakınları cezaevinde kötü muamelenin had safhaya vardığını
gelip bizlere anlatıyor; hatta şu anda ölüm orucunda olan insanlar var. Bu
Meclis bu ülkenin Meclisi değil mi? Neden bunlarla ilgili bir araştırma komisyonu
kurmuyor, neden bu konunun üzerine gitmek için bir görev ifa etmiyor, neden
sorumluluk duymuyor? Şu anda 200’üncü gününe gelmiş ölüm orucuna kadar varmış
insanlar var cezaevinde. Parlamentonun bu kısmı neden hiç ziyaret etmiyor bu
arkadaşlarımızı? 
Efendim,
bu adaletsizliklerin yanında başka bir adaletsizlikten bahsedeceğim size, yerel
yönetimlerle ilgili adaletsizliğiniz. Coğrafyamızın güneydoğusunda hiçbir
belediye başkanını görevde bırakmadınız, Meclis üyelerinin tamamını görevden
aldınız. Hiç düşünmüyor musunuz? Burada daha önce atadığınız kayyumlar vardı,
Şırnak’ta, Hakkâri’de, Van’da, orada burada; aday gösterdiniz, yüzlerine
bakılmadı, çöpe atıldılar, rezil oldunuz. Şimdi, bu seçim yapılır yapılmaz
tekrar görevden almalar yaptınız ve onların yerine kayyumlar atadınız; hatta
meclis üyelerini belediyelere sokmuyorsunuz. Düşünebiliyor musunuz; sizin
partinizde olan bir meclis üyesini herhangi bir belediye başkanı sokmuyor
belediyeye, kıyameti koparırsınız. Peki, coğrafyamızın güneydoğusu bize ait değil
mi? Buralarla ilgili niye hiç aklınıza gelmiyor oradaki haksızlıklara,
hadsizliklere karşı çıkmak? 
Bununla
da bırakmadınız; İstanbul adayınız Sayın Binali Yıldırım çıktı, metroyu 518
kilometreye çıkaracağını söyledi alanlarda. Ama gel gör ki sizin metro yapmak
gibi bir derdiniz yok. Sayın İmamoğlu göreve geldiğinde iki yıla yakın durmuş
olan yani sizin döneminizde, yandaş müteahhitlerinize parayı başka yerlerde
verirken, İstanbul halkını metrodan mahrum ettiğiniz o iki yıllık süre
içerisinde durmuş olan metro çalışmalarını hareketlendiriyor -seyrediyorsunuz
buradan, seyrediyorsunuz- yurt dışı kaynaklar buluyor bunlara, krediler. 
YAŞAR
KIRKPINAR (İzmir) – Siz hangi metroları yaptınız?
TURAN
AYDOĞAN (Devamla) – Yurt dışı kaynaklar buluyor bunlara, gittiği yerlerde
itibarlı olduğu için gayet rahat bulabiliyor. Ama maalesef sistemin bir yanı
var, o da şu: Bu yurt dışı kaynakların verilebilmesi için sizin gölge etmemeniz
gerekiyor, başka ihsan istemiyor sizden kimse. Sadece 2020 yılı kamu
yatırımları içerisine bunların alınması gerekiyordu. Çıkıyorsunuz, milletin
gözünün içine baka baka yalan konuşuyorsunuz “Bunlarla ilgili başvuru yok.”
diye. Burada elimde belgeler var, tamamıyla ilgili, temmuz ayından kasım ayının
sonuna kadar kamu yatırımına alınsın diye Sayın İmamoğlu’nun imzasıyla
başvurular var. Ulaştırma Bakanınız ya cevap vermiyor ya da verdiği cevapta,
mesela Yenidoğan-Hastane metro hattı gibi çok verimli görmediğini söylüyor, bir
kamu yatırımını çok verimli görmüyor. Kim görmüyor biliyor musunuz? Osmangazi
Köprüsü ile Yavuz Sultan Selim Köprüsü’nü bu milletin başına bela eden şahıs
görmediğini söylüyor. Yavuz Sultan Selim Köprüsü’nde bir yıl için verdiğiniz
garantiyi ancak üç yılda geçecek kadar araç sayısıyla tamamlayabiliyorsunuz,
milletin sırtına vuruyorsunuz oradakini ama bu milletin kent hakkı olarak,
kentteki bütün hizmetlerden eşit yararlanma hakkı olarak ayağına kadar gidecek
metroyla ilgili duymazlıktan geliyorsunuz. Peki, Binali Yıldırım seçilseydi onu
yalancı mı çıkaracaktınız? Ortada o zaman şöyle bir şey var: Ya Binali Yıldırım
Yalancı ya siz adaletsizsiniz, siz eşitlikçi değilsiniz. Hangisini kabulleniyorsanız
kabullenin, sizin bileceğiniz bir şey bu, bu konuyla ilgili niye bir şey
söyleyeyim ben size? Ama şu bir gerçek: O metrolar yapılacak -ben burada
sızlanmıyorum, vatandaş ekranlardan sizin durumunuzu anlasın diye söylüyorum,
sizi teşhir ediyorum- yapılmasını bu şekilde engellemeye devam ettiğiniz sürece
sizi İstanbul sokaklarına çıkamaz hâle getireceğiz bu kürsülerde. (CHP
sıralarından alkışlar) O metroları İstanbul halkı yan yana yatar ray olur
yapar, size ihtiyacı yok ama sorun şurada: Ankara’da bir kamburunuz var, Notre
Dame'ın kamburu, klavye beyefendisi, trol, eski Belediye Başkanınız, görevden
aldınız, Melih Gökçek; sahip de çıkamazsınız ona şimdi, zaten utanıyorsunuz,
sizin için Notre Dame'ın kamburu. Bu vatandaş 1 metre metro yapmadı. 4
katrilyon lira kamu borcunu affettiniz, üstüne Ankara’da Karayalçın’dan sonraki
metronun neredeyse tamamını Ulaştırma Bakanı yaptı. Bu mudur sizin adaletiniz?
(Mikrofon
otomatik cihaz tarafından kapatıldı) 
BAŞKAN
– Sayın Aydoğan, tamamlayın sözlerinizi.
BÜLENT
TURAN (Çanakkale) – Konuyu anlatamadı Sayın Başkan.
ABDULLAH
GÜLER (İstanbul) – Talep ne, talep?
TURAN
AYDOĞAN (Devamla) – Ankara’daki vatandaşlara Notre Dame'ın kamburunun yarattığı
her türlü rezaleti tasfiye ederek yol verdiniz, İstanbul’a gelince -sizden para
pul isteyen yok sadece kamusal bir görevi- Anayasa’nın 127’nci maddesi ile
126’ncı maddesi arasındaki iki kamu kurumu arasındaki entegrasyonu Sayın
Cumhurbaşkanının 104’e göre sağlaması gerekirken yan gelip yatıyorsunuz, sorun
değil ama size şunu hatırlatayım. Sizin anlayacağınız dil midir bilmiyorum ama
Mâide Suresi’nin 8’inci ayeti diyor ki: “Ey inananlar, Allah için adaletle
tanıklık edenler olun. Bir topluluğa karşı duyduğunuz kin –İmamoğlu’na aynen
bunu uyguluyorsunuz- sizi adaletten saptırmasın. Adil davranın. Korunup sakınma
hâline uygun olan budur. Allah’tan sakının çünkü Allah yaptıklarınızdan
haberdardır.” İmamoğlu bu işi çözer ama siz Allah’la aranızdaki sorunu
çözemezseniz. 
Hepinize
saygılar sunuyorum. (CHP sıralarından alkışlar)
YAŞAR
KIRKPINAR (İzmir) – Allah’la aramıza girme! 
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – Sayın Başkan, bu dil iyi bir dil değil; ayetikerimeyi böyle
siyasete alet etmesi, bu tarz ifadeler kullanması hiç yakışık almadı. Bunun
dışında…
TURAN
AYDOĞAN (İstanbul) – Sen mi söylüyorsun?
BÜLENT
TURAN (Çanakkale) – Efendim?
TURAN
AYDOĞAN (İstanbul) – Sen mi söylüyorsun?
BÜLENT
TURAN (Çanakkale) – Niye kahkaha atıyorsunuz?
TURAN
AYDOĞAN (İstanbul) – Atarım. Adalet ve Kalkınma Partisinden böyle bir ifade
gelirse atarım.
BÜLENT
TURAN (Çanakkale) – Bu siyasi terbiye Sayın Başkan. Konuştu ağzımızı açmadık;
bakın, daha bir kelime söyledim, hemen kahkahalar falan, bu doğru bir şey
değil, bilerek yapıyorlar bu işi. Sayın Başkan, bu üslup iyi bir üslup değil,
bir daha söylüyorum.
BAŞKAN
– Yani ben oraya kadar müdahale edemiyorum buradan.
Buyurun.
BÜLENT
TURAN (Çanakkale) – Ama çok ayıp bir şey Sayın Başkan. On dakika konuşuyor,
daha bir cümle söylemedim, yarım yani.
BAŞKAN
– Ben açayım mikrofonu, stenograf arkadaşlar da yorulmasınlar.
BÜLENT
TURAN (Çanakkale) - Şunu söylemek istiyorum: İmamoğlu veya başkası, kim olursa
olsun, işini yapsın kanun çerçevesinde. Bakanlığın görevi belli, belediyeninki
belli, herkes iyi bir şey yapanı alkışlar zaten Sayın Başkanım. (AK PARTİ
sıralarından alkışlar) 
TURAN
AYDOĞAN (İstanbul) – Sayın Başkanım, tarihlerini söylerim, karşılığını gelsin
Grup Başkan Vekili söylesin. Öyle havaya yazmak yok. Tamam mı?
ÖZGÜR
ÖZEL (Manisa) – Kulağa hoş geliyor.
BAŞKAN
– Kulağa hoş geliyor, evet.
Bir
daha söyleyin Sayın Aydoğan, iyi başladınız.
TURAN
AYDOĞAN (İstanbul) – Yazılan yazıların tarihlerini söylerim, Ulaştırma
Bakanlığının ne yaptığını gelir anlatır.
BAŞKAN
– Teşekkür ediyorum.
BÜLENT
TURAN (Çanakkale) – Hatip konuşurken HDP mi konuştu CHP mi anlamadık.
Konuşmanın yarısı metro, yarısı HDP avukatlığı, anlamadık, garip bir şey.
BAŞKAN
– Değerli milletvekilleri…
ÖZGÜR
ÖZEL (Manisa) - Sayın Başkan, özür diliyorum.
HAKKI
SARUHAN OLUÇ (İstanbul) – Sayın Başkan…
BAŞKAN
– Sayın Özel, ben de niye araya girmediniz diye merak ediyordum.
Buyurun.
IV.- AÇIKLAMALAR (Devam)
41.- Manisa Milletvekili Özgür Özel’in, Çanakkale Milletvekili Bülent
Turan’ın yerinden sarf ettiği bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, şimdi tutanağa giriyor söyledikleri, “HDP’nin
avukatlığı” falan diyor. Birincisi şunu söyleyeyim: CHP ile HDP ayrı siyasi partiler
ancak bir hukuksuzluğu eleştirmek için o partiden olmaya gerek yok, aksine
Cumhuriyet Halk Partisinin üstlenmiş olduğu misyon her türlü haksızlığın,
hukuksuzluğun, adaletsizliğin karşısında dosdoğru durmaktır. Mecliste 10 siyasi
parti var, 10’uyla da konuşan tek siyasi partiyiz. Bu, bir eleştiri konusu
olamaz. Kayyumlarla ilgili bir haksızlık varsa hatibimiz onu dile getirmiştir.
Bu hiçbir siyasi partinin avukatlığı anlamına gelmez, zaten o siyasi parti
böyle bir avukata da ihtiyaç duymaz. Cumhuriyet Halk Partisi de bu işi bir
avukatlık olarak değil, hukuku ve adaleti savunma olarak görür.
Teşekkür
ediyorum.
BAŞKAN
– Sayın Turan, buyurun.
42.- Çanakkale Milletvekili Bülent Turan’ın, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, konuşmacının on dakikalık konuşmasında
görüşmüş olduğumuz kanun teklifiyle yani sözleşmeyle ilgili hiçbir konuya
değinmemiş olmasını eleştiriyorum, bir.
İkincisi,
konuşmanın bir kısmında kayyumlar başta olmak üzere HDP vekili gibi
konuşmasını, ardından metro gibi garip bir bağlantı kurmasını garipsediğimi
söylüyorum ama Sayın Grup Başkan Vekili “Efendim, CHP her türlü adaletsizliğe
karşı çıkarmış.” diyor. Ben de diyorum ki “herkes” dediği HDP’yse bunu anlarım
ama biz CHP’nin 367 krizinde adaletin yanında olmadığını gördük. Biz CHP’nin
parti kapatılmasında AK PARTİ’nin aleyhine olduğunda nasıl “Ankara’da hâkimler
var.” dediğini gördük. Biz, CHP’nin daha birçok konuda adaletsizliğin
başköşesinde durduğunu gördük. HDP olunca adalet ama onun dışındaki konularda
da adalet dışında bir söylem; bu, doğru bir yaklaşım değil.
(Mikrofon
otomatik cihaz tarafından kapatıldı) 
BAŞKAN
– Buyurun Sayın Turan.
BÜLENT
TURAN (Çanakkale) – Adaletse 82 milyonun adaletinin olması lazım. HDP’nin
adaletine “baş tacı” diyecek ama AK PARTİ’nin kapatılmasında, 367’de,
başörtüsünde, milyon tane örnekte hep adaletin karşısında olacaklar; bu, doğru
bir yaklaşım değil Sayın Başkan. 
BAŞKAN
– Sayın Oluç, buyurun.
43.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, Adalet ve Kalkınma Partisi Grup Başkan Vekilinin aslında böyle bir
konuşma yapmasını bekleriz, her zaman böyle konuşmalar yapıyor çünkü şöyle bir
sorun var: Demokrasi meselesi ve hukukun üstünlüğü meselesi, Adalet ve Kalkınma
Partisinin meselesi değildir, bu iktidarın meselesi değildir, onu gösteriyor.
Neden? Ya, 65 tane belediyenin 32 tanesine İçişleri Bakanı eliyle kayyum
atanmış, halkın iradesi gasbedilmiş, aylardan beri, 19 Ağustos’tan beri
buradaki neredeyse her oturumda bunu bir kez dile getiriyoruz, bir kez olsun
Adalet ve Kalkınma Partisi kalkıp da bu demokrasi ayıbını, bu hukuk ayıbını, bu
insan hakları ayıbını, bu rezaleti eleştiren bir tek cümle kurmadı, kurmadı.
Neden? Çünkü demokrat değiller, çünkü hukukun üstünlüğüyle alakaları yok. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Oluç.
HAKKI
SARUHAN OLUÇ (İstanbul) – Çünkü aslında bir atanmışlar cumhuriyeti, bir
atanmışlar rejimi istiyorlar, çünkü bir kayyum cumhuriyeti istiyorlar, o
nedenle karşı çıkmadılar. 
Şimdi,
başka partiler, muhalefet partileri, Cumhuriyet Halk Partisi olsun, diğer
partiler olsun, kayyum anlayışını eleştirdikleri zaman zıplıyorlar, rahatsız
oluyorlar. Neden? Siz de eleştirin, demokrasiye sahip çıkın, hukuka sahip
çıkın, seçmen hukukuna, sandık hukukuna ve adaletine sahip çıkın. Çiğnediniz bunların
hepsini, açıkça çiğnediniz.
Bakın,
ben size bir şey daha söyleyeceğim: Yaklaşık bir saat on beş dakika evvel
İstanbul il binamızın önünde bir kişi, kimliğini bilmiyoruz, 6-7 el silahla
havaya ateş ediyor ve ondan sonra bizim İstanbul il binamızın sokağının
başındaki Emniyet amirliğine sığınıyor. Şimdi, bunun açıklaması yapılıyor ve
hukukçular bunun peşinde. 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) – Bir saat on beş dakika evvel.
Şimdi,
ben şunu bekliyorum Adalet ve Kalkınma Partisi başta olmak üzere bütün siyasi
partilerden: Bir siyasi partiye, demokratik siyaset alanında faaliyet sürdüren
bir siyasi partiye silahlı saldırı olmuştur; kınıyor musunuz, kınamıyor
musunuz? Hadi gelin bakalım şimdi konuşalım. Demokrasiye, demokratik siyasete,
hukuka, adalete sahip çıkıyor musunuz, çıkmıyor musunuz şimdi görelim. Bir saat
on beş dakika evvel. Niye Emniyete sığınıyor bu kişi? Çünkü İçişleri Bakanı
aslında bu saldırının ve bu tür saldırıların hepsinin siyasi sorumlusudur,
açıkça ilan ediyorum. Bizim partimize, yöneticilerimize, milletvekillerimize,
parti liderimize yapılan her tür saldırının siyasi sorumlusu, bir numaralı
siyasi sorumlusu İçişleri Bakanı Süleyman Soylu’dur. Kalkın eleştirin, kınayın.
“Bu nasıl oluyor?” diye sorun. 
(Mikrofon
otomatik cihaz tarafından kapatıldı) 
BAŞKAN
- Tamamlayın sözlerinizi. 
HAKKI
SARUHAN OLUÇ (İstanbul) – Şimdi, dolayısıyla, Adalet ve Kalkınma Partisi Grubu
aslında demokratik siyasete sahip çıkıyorsa; hukuka ve demokrasiye, insan
haklarına sahip çıkıyorsa, özgürlük ve eşitliklere sahip çıkıyorsa yapması
gerekenler budur. Kayyumları siz de eleştireceksiniz, silahla bir siyasi
partiye saldıranı siz de eleştireceksiniz. Demokratik siyasete hep birlikte
sahip çıkacağız ki sorunlarımızı konuşarak, diyalogla, müzakere içinde
çözebilelim. 
Teşekkür
ediyorum efendim. (HDP sıralarından alkışlar) 
BAŞKAN
– Sayın Turan, Sayın Özel’in de söz talebi var, toptan cevap verirsiniz. 
Sayın
Özel, buyurun. 
44.- Manisa Milletvekili Özgür Özel’in, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, çok uzatma niyetinde değilim. Ancak, bu
Parlamentoda grubu bulunan bir siyasi partinin milletvekiline “Bir başka siyasi
partinin vekili gibi konuşuyor.” diye bir itham her iki partiye de saygısızlık,
birincisi bu. 
İkincisi:
Geçmişteki süreçlerde bir toptan söylemle “CHP türbanda hukukun yanında…” Böyle
bir şey yok. Bu ülkede başörtüsü sorunu çözüldüyse Sayın Kemal Kılıçdaroğlu’nun
burada takındığı tutum, aldığı inisiyatif üzerine çözülmüştür. Bu meselenin
üzerine buradan bir siyaset yapmaya çalışmak şu demek: “Ya, Özgür Özel,
Cumhuriyet Halk Partisi, bu polemikte, bu tartışmada ben mağlubum ama ben işi
bambaşka bir istismar alanına çekeyim, oradan başka bir tartışma çıkarayım ve
bu ülkenin aştığı bir sorundan, aşmasından da memnuniyet duyduğumuz bir
sorundan kendime siyasi bir rant çıkarayım.” 
(Mikrofon
otomatik cihaz tarafından kapatıldı)
BAŞKAN
– Tamamlayın. 
ÖZGÜR
ÖZEL (Manisa) – Bu, basit ve bu Mecliste temsil edilen bir siyasi partinin Grup
Başkan Vekiline yakışmayacak bir söylemdir; bunu çok net olarak söylüyoruz. 
Şunun
da garantisini veririz: Önümüzde yapılacak seçimlerden sonra, millet kararını
verdiğinde, muhalefete düştüğünüzde ve yapılan tüm iş ve işlemlerin hukuka
uygunluğu denetlendiğinde, Adalet ve Kalkınma Partisi iktidarı döneminin
yargılandığı süreçte o konuda tam, adil, hukuka uygun bir yargılama süreci
yaşanmasının en büyük gözeticisi yine Cumhuriyet Halk Partisi olacak. Birileri,
eline geçirdiği kamu gücüyle sizi ezmeye kalkarsa, mahkemelerin üzerine baskı
kurmaya kalkarsa ve Yüce Divan veya diğer yetkili mahkemelerdeki yargılamalar
sırasında birileri sizin hukukunuzu çiğnemeye kalkarsa onun karşısında duracak
olan yine Cumhuriyet Halk Partisinin demokrasi anlayışıdır. 
(Mikrofon
otomatik cihaz tarafından kapatıldı)
BAŞKAN
– Tamamlayın. 
ÖZGÜR
ÖZEL (Manisa) – Bugün, elinize geçirdiğiniz kamu gücüyle Anayasa Mahkemesine
alt mahkemeleri uymamaya davet eden Genel Başkanınızdan tutun da “Onu serbest
bırakmam. Onu öyle bırakmam.” diyen Cumhurbaşkanınızdan tutun da Cumhuriyet
Halk Partisinin Genel Başkanını ya da başka siyasi partileri sürekli
kriminalize eden ve onun üzerinden bir tehdit diliyle ve bir şeytanlaştırıcı
dille onu hedef gösteren İçişleri Bakanınıza kadar, yapmış olduğunuz her şeyin
kendisi… Atadığınız kayyumlar… 31 Martta yüzde 70’e 20 yenilmişsiniz. Yüzde 20
oy alanlara orayı yönettiren kayyum anlayışı da, kaybettiğiniz ilçelerde
birtakım yol, yöntemlerle elde etmeye çalıştığınız transferler üzerinden yerel
seçim mağlubiyetini ortadan kaldırıp yerelde alamadığınız yetkiyi masabaşında
ya da kayyum siyasetiyle almanız da bu milletin hafızasından silinmez. Günü
geldiğinde AK PARTİ iktidarı ve onun hukuka uygun olmayan talimatlarıyla
işlenen suçlardan yargılanacak olan herkesin hukuka uygun yargılanmasının
teminatı yine Cumhuriyet Halk Partisi olacaktır.
Saygılar
sunuyorum Sayın Başkan. 
BAŞKAN
– Sayın Turan…
45.- Çanakkale Milletvekili Bülent Turan’ın, Manisa Milletvekili Özgür
Özel’in ve İstanbul Milletvekili Hakkı Saruhan Oluç’un yaptığı
açıklamalarındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, ben Özgür Bey kadar uzun konuşmayı doğru
bulmuyorum, gündemimiz yoğun ancak konuşma yaparken “Mağlup olunca böyle dedi.”
falan tarzı dili de doğru bulmuyorum; ne mağlubu, ne galibiyeti? 2 medeni insan
konuşuyoruz. 
ÖZGÜR
ÖZEL (Manisa) – Bir tartışmanın içinden çıkamayınca türbana sarılmanı
söylüyorum.
BÜLENT
TURAN (Çanakkale) – Bazen öyle olur, bazen böyle olur dolayısıyla bu bir
mağlubiyet değil, burası ring değil. Bizim tartışmayı bir erdem bilmemiz lazım.
Bağırarak, kızarak, mağlup olmak olarak değerlendirmeyi doğru bulmuyorum. 
Onun
dışında, konuşma yapan milletvekili eğer kendi partisinin dışında bir dili çok
fazla öne çıkarmışsa “Falanca partinin diliyle konuşuyor.” demeyi de bir kötü
yaklaşım olarak düşünmüyorum. Bir insan kendi partisinin dışında bir dil
kullanmışsa bu tespit yapılabilir. Bu hakaret değil, bu bir ilzam değil. Bir
daha diyorum: Kendi partisinin dilinin dışında bir dil kullanmışsa bu
söylenebilir. 
ÖZGÜR
ÖZEL (Manisa) – Onu sen mi tayin edeceksin bir de? 
BÜLENT
TURAN (Çanakkale) – Bu yanlış bir iş değil, ben öyle görüyorum.
ÖZGÜR
ÖZEL (Manisa) – Neyini görüyorsunuz?
BÜLENT
TURAN (Çanakkale) – Sakin. Ben öyle görüyorum ya. 
ÖZGÜR
ÖZEL (Manisa) – Ya, kayyum meselesinde kullandığı her cümle Genel Başkanın ve
bizim kullandığımız cümlelerle bire bir aynı.
BÜLENT
TURAN (Çanakkale) – İki…
(Mikrofon
otomatik cihaz tarafından kapatıldı) 
BAŞKAN
– Buyurun. 
BÜLENT
TURAN (Çanakkale) – Sayın Başkan, tarih boyunca hangi partinin hangi darbenin
yanında veya karşısında olduğunu, hangi adaletli adımın yanında veya karşısında
olduğunu tüm dünya biliyor. 
Kayyum
meselesine gelince. Bunu çok tartıştık diye bir daha açmak istemiyorum ama
HDP’nin Grup Başkan Vekili açtığı için söyleyeceğim: Biz kayyum atanmasını
isteyen bir ekip falan değiliz. 
KEMAL
PEKÖZ (Adana) – Atayacağınızı en baştan söylediniz, seçim öncesi söylediniz
“Atayacağız.” dediniz. 
BÜLENT
TURAN (Çanakkale) – Kayyum, bir sonuçtur; kayyum, anayasal sistem içerisinde
işleyen bir usulün gereğidir “Siz şu adımları atarsanız idare bu tedbiri alır.”
demektir. Dolayısıyla AK PARTİ kayyumun karşısında veya yanında demeyi doğru
bulmuyorum. AK PARTİ değil mesele, idarenin Anayasa’nın tanıdığı bir yetkiyi
kullanması meselesidir. 
Onun
dışında, Sayın Saruhan’ın ifade ettiği konudan şimdi haberdar olduk. Bir
silahlı saldırı iddiası var. Eğer böyle olmuşsa, bırakın biz bir partiye
silahlı saldırıyı -şiddetin her türlüsüne karşıyız- tabii ki kınarız, tabii ki
karşısında oluruz ve idarenin de Emniyetin de bu konuda tüm tedbirleri
alacağını, olayı takip edip sonuçlandıracağını düşünüyoruz Sayın Başkan. 
BAŞKAN
– Teşekkür ediyorum.
Sayın
Oluç, buyurun. 
BÜLENT
TURAN (Çanakkale) – Yapma Sayın Oluç, daha ne diyeyim, alttan alıyoruz.
HAKKI
SARUHAN OLUÇ (İstanbul) – Yok, sadece kayıtlara geçmesi için belirteceğim,
polemiği sürdürmek için değil. “Kayyum atamaları anayasaldır.” dedi. Anayasa
çiğnenmektedir ve yasal çerçeve çiğnenmektedir. Bunun kayıtlara geçmesini bir
kez daha istiyorum. Nasıl olsa bu konuyu daha tartışmaya devam edeceğiz. 
Teşekkür
ederim.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Ruanda Cumhuriyeti Hükûmeti Arasında Gelir Üzerinden Alınan Vergilerde
Çifte Vergilendirmeyi Önleme ve Vergi Kaçakçılığına Engel Olma Anlaşmasının
Onaylanmasının Uygun Bulunduğuna Dair Kanun Teklifi (2/1944) ve Dışişleri
Komisyonu Raporu (S. Sayısı: 134) (Devam)
BAŞKAN
– Değerli milletvekilleri, başka söz talebi yok. Teklifin tümü üzerindeki
görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir. 
1’inci
maddeyi okutuyorum:
TÜRKİYE CUMHURİYETİ HÜKÜMETİ İLE RUANDA CUMHURİYETİ
HÜKÜMETİ ARASINDA GELİR ÜZERİNDEN ALINAN VERGİLERDE ÇİFTE VERGİLENDİRMEYİ
ÖNLEME VE VERGİ KAÇAKÇILIĞINA ENGEL OLMA ANLAŞMASININ ONAYLANMASININ UYGUN
BULUNDUĞUNA DAİR KANUN TEKLİFİ
MADDE 1- (1) 1
Aralık 2018 tarihinde Buenos Aires’te imzalanan “Türkiye Cumhuriyeti Hükümeti
ile Ruanda Cumhuriyeti Hükümeti Arasında Gelir Üzerinden Alınan Vergilerde
Çifte Vergilendirmeyi Önleme ve Vergi Kaçakçılığına Engel Olma Anlaşması”nın
onaylanması uygun bulunmuştur.
BAŞKAN
– 1’inci üzerinde gruplar adına ilk söz İYİ PARTİ Grubu adına Sayın Hasan
Subaşı’nın.
Buyurun
Hasan Bey. (İYİ PARTİ sıralarından alkışlar) 
İYİ
PARTİ GRUBU ADINA HASAN SUBAŞI (Antalya) – Sayın Başkan, değerli
milletvekilleri; Genel Kurulu saygıyla selamlıyorum.
Ruanda’yla
yapılan sözleşme bütün parti gruplarınca olumlu bulunmuştur. Biz de onaylıyoruz
çünkü Ruanda’dan söz etmezsek Grup Başkan Vekili Sayın Bülent Turan Bey’in
“Sözleşmeyle ilgili ne söylediniz?” sözüne maruz kalmamak için önce bunu
onayladığımızı, doğru bulduğumuzu ifade etmek istiyorum, sonra da Sayın Oluç’u
Adalet ve Kalkınma Partisi hakkında adalet, özgürlükler ve insan hakları
eleştirisi yaparken haklı bulduğumu da ifade etmek istiyorum. 
Ben
Adalet Komisyonunda olan bir kişi olarak, Adalet Komisyonunun hiç
toplanmadığını düşünürsek, İnsan Hakları Komisyonunun, Çevre Komisyonunun,
Eğitim ve Sağlık Komisyonunun neredeyse toplanmayıp, görev yapmayıp, 7/24
sadece Plan Bütçe Komisyonunun görev yapmasıyla Hükûmetin sadece para
toplamayla meşgul olduğunu izninizle ifade etmek istiyorum. 
Şimdi,
birçok arkadaşımız ifade etti, kamyoncu esnafımızın sorunlarının Türkiye'nin
hemen hemen her yerinde çok ciddi eylemlere neden olduğunu biliyoruz. Bunun
nedenine baktığımızda… Ben de Antalya’da toptancı hal ziyaretimde kamyoncular
kooperatifini ziyaret ettim eylem sırasındayken -bir haftalık eylemleri vardı-
ve hemen hemen Türkiye’yi besleyen Antalya toptancı hâlinde esnaf elindeki sebze
ve meyvede neredeyse çürütmekle karşı karşıyaydı çünkü kamyoncu esnafı bir
hafta süreyle taşımayı bırakmıştı. 
“Neden?”
diye incelemek gerekir. Çünkü bu dijital takograf ve birtakım düzenlemeler
yapıldığında -mazot girdilerinin de çok arttığını düşünürsek- zaten yükleri çok
ağır olan kamyoncu esnafın neredeyse kontağı çevirdiğinde 25 bin liraya yakın
masrafının olduğunu öğrendik. Ayrıca, takograf düzenlemesine hazırlık yoktu,
altyapı yoktu ve dört buçuk saatte bir kırk beş dakikalık dinlenmeler için yeterli
tesis de yoktu; ayrıca, ikinci dört buçuk saatten sonraki on iki saat
dinlenmeyle de İstanbul’a, Karadeniz’e ya da belli mesafelerdeki şehirlere bu
sebze ve meyveyi ulaştırma imkânları yoktu. 
Hükûmetin
şöyle bir uygulaması oluyor genelde: Avrupa Birliğinin ve Batı’nın
standartlarına önce karşı çıkıyor, hiç beğenmediğini ifade ediyor, hatta bazen
de “düşman” olarak ifade ediyor, Batı da bizi ibretle seyrediyor. Ama bu defa,
Batı’nın uygulamalarında, Avrupa Birliğinin uygulamalarında eğer para toplamaya
dönük uygulamalar varsa hemen o uygulamalara geçiliyor. 
Bununla,
yine, kamyoncu esnafının ödeyeceği tutar -arkadaşlarımızın da ifade ettiği
gibi- B1 Yetki Belgesi için 2019’da 60 bin lirayken 250 bine, B2 Yetki Belgesi
için 2019’da 25 bin lirayken 180 bine çıkıyor; D1 Yetki Belgesi 30 binden 200
bine, D2 Yetki Belgesi de 15 binden 165 bine çıkıyor. Yine, bu, dijital
takografın maliyeti de hemen takılır takılmaz ayrıca 3.500 TL.
Şimdi,
dokuz saatte Avrupa’da 900 kilometre yol alınırken, kamyoncu esnafı Türkiye’nin
altyapı şartlarında bunun yarısını bile katedemiyor. O zaman, Avrupa
şartlarında para toplamaya dönük bu tür uygulamalara hemen sarılırken acaba
Türkiye’de bunun altyapısı var mı, esnafımız hazır mı, esnaf gerekli parayı
kazanabiliyor mu, mutlaka bunların da incelenmesi gerekirdi. 
Neyse
ki bir yıllık bir ertelemeyle kamyoncu esnafı yine işine başladı ama bir yıl
sonra aynı uygulamaların tekrar ettiğini göreceğiz çünkü bu konudaki altyapı ve
esnafın hazırlığı yoktur. Esnafın en büyük sıkıntılarından biri şu ve “Bizi
lojistik firmalarına mahkûm ediyorlar çünkü bu paraları da ödeme şansımız yok.
Bizim bu teknolojiye ayak uydurmamız da kolay değil.” derler. 
Yine,
Antalya’da, engelli bireylere yönelik Özel Eğitim Kurumları Dernekler
Federasyonu toplantısı vardı. Bunların bir istekleri… Devletin şöyle bir
uygulaması var, Hazine ve Millî Eğitim Bakanlığıyla birlikte: Özel firmalara,
özel eğitim veren, engelli çocuklarımızı evinden alıp yetiştiren, onlara özel
eğitim veren kurumlara kişi başına, engelli başına bir ücret ödeniyor. 35 bin
böyle, engelli yurttaşımız var ve 2004 yılında uygulamaya geçtiğinde her
engelli bireyimiz için devlet 1 asgari ücret karşılığı bedel öderken bugün
geldiğimiz noktada bunun üçte 1’ini ödemeye başlamıştır. 
Şimdi,
bakıyoruz, devletin bu tür destek ve teşvik uygulamalarına: Yine, bugün ziraat
odaları Meclisi ziyaretlerinde, tarım kesiminde desteklerin tarım kesiminde hiç
artmadığını, ayrıca elektrik fiyatlarının iki yıl içinde yüzde 108 arttığını ve
konutlarda bile 68 kuruşken tarım sektörünün 100 küsur kuruş elektrik bedeli
ödediğini ve tarıma geçtik teşvikten -eskiden yüzde 32 desteği vardı tarımın-
destek olunmadığı gibi, konutlardaki ödemenin yüzde 14 fazlasını yani bir
sanayi tesisi gibi bedel ödediğini söylediler. Bunun altından tarım kesiminin
kalkmasına hiç imkân kalmamıştır. 
Federasyonu
dinlediğimizde, Antalya’daki öğretmenlerimiz ve federasyon temsilcileri, bu
ücretin üçte 1’e düşmesiyle büyük sıkıntı çektiklerini ve engelli
yurttaşlarımızı, evlatlarımızı evinden alarak bu hizmeti vermekte
zorlandıklarını ifade etmekteler. 
Yine,
tarım sektörü de desteklerin yetersiz olduğunu, hele hele artık, en başta
elektrik maliyetlerinin ödenemez olduğundan söz etmektedirler. 
Bakın,
Korkuteli’de geçenlerde bir kar yağdı 10 santim-20 santim. Eskiden de yağardı,
hem de 50 santim-1 metre kar yağardı, elektrikte bir arıza olmazdı. Özel sektör
aldıktan sonra, para toplamayı biliyor fakat o 20 santimlik kar üç günlük
arızaya neden oldu. Neden? Çünkü bakım ve onarım yapmıyorlar, “Biz parayı
toplayalım, günün birinde herhâlde terk ederiz. Biz bakım ve onarımlardan,
altyapı yatırımlarından sarfınazar edelim.” düşüncesindeler. Onun için
yönetimimiz… 
Ha,
bir de bu arada ziraat sektörünün önemli bir konusunu gündeme getirmek
istiyorum. Kumluca ve Demre gibi birçok seranın olduğu ilçelerimizde seralar
yapılmış, bunlar için belediyelerden ruhsat istenmekteydi. Belediyelerde o
ruhsattan bir değişiklikle vazgeçildi ama şimdi tapularda cins tashihi
isteniyor. Cins tashihinde de Tapular, sorumluluktan kurtulabilmek adına
belediyelere soruyor “Fen, sağlık ve teknik açıdan sorun var mı?” diye.
Belediyelerin buna vereceği cevap yok çünkü ruhsat verme zorunluluğu yok. Oysa
tapuda da bu sera göründüğüne göre, cins tashihini yapabilmesi lazım Tapunun.
(Mikrofon
otomatik cihaz tarafından kapatıldı)
BAŞKAN
– Sayın Subaşı, toparlayın sözlerinizi.
Buyurun.
HASAN
SUBAŞI (Devamla) – Toparlıyorum.
Bunu
yapmayınca da sera sahibi bankaya gidip kredi alamıyor çünkü serası görünmüyor;
sigorta yaptıracak, TARSİM’e başvuramıyor çünkü arazisinde serası görünmüyor.
Yani nereden bakarsak bakalım yamalı bohça gibi; altından kalkamadığımız
binlerce soruna, yoksulumuza, işsizimize, intihar edenlere baktığımız zaman
yoksul bir ülkeyiz; devletin şatafatına, sarayına, uçağına, makam arabalarına
baktığımız zaman zengin bir ülkeyiz. 
“Kanal
İstanbul’u yaparız.” derken devletin, toplumun önceliklerine bakılmalıyken,
toplum ikna edilmeliyken “Sen bunu incelememişsin.” deniyor. Hâlbuki devlet ve
belediyeler -kamu- bir hizmeti yaparken ikna etmek zorundadır; anlatmak,
tartışmak, ve ikna etmek zorundadır, halka bilgi vermek zorundadır. 
Hepinizi
saygıyla selamlıyorum. (İYİ PARTİ sıralarından alkışlar) 
ÖZGÜR
ÖZEL (Manisa) – Sayın Başkan… 
BAŞKAN
– Sayın Özel, buyurun. 
IV.- AÇIKLAMALAR (Devam)
46.- Manisa Milletvekili Özgür Özel’in, bir siyasi parti binasının
önünde havaya ateş açtıktan sonra saldırganın polis merkezine sığınmasının
kabul edilemez olduğuna, Halkların Demokratik Partisine, HDP İstanbul İl
Başkanlığına ve HDP Grubuna geçmiş olsun dileğinde bulunduklarına ilişkin
açıklaması
ÖZGÜR
ÖZEL (Manisa) – Sayın Başkan, biraz önce Halkların Demokratik Partisinin Sayın
Grup Başkan Vekilinin ifadelerinden haberdar olduk, şimdi haberlerde
gazetelerin internet sitelerine düşmeye başladı: Bir siyasi parti binasının
önünde havaya ateş açılmasını ve daha sonra saldırganın gidip polis merkezine
sığınmasını öğrendik. Bunu kabul edilemez buluyoruz. Bunun, siyasi partileri
kriminalize eden, sürekli şeytanlaştıran ve hedef gösteren dilin de bir sonucu olduğu
konusunda kuvvetli bir kanaatim var. Bu konunun hızla araştırılması gerekiyor
ve tatmin edici açıklamalar yapılması gerekiyor ama sözle siyaset yapmak varken
birilerini hedef gösterip sürekli şeytanlaştıran dil, bir meczuba mı yoksa
kendisine bu konuda görev bilen birisine mi yoksa birilerinin…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın. 
ÖZGÜR
ÖZEL (Manisa) – …siyaseti karıştırmak isteyen, Türkiye’yi karıştırmak isteyen
birilerinin maşasına, bir talimata mı dönüştü, nedir, bilinmez ama Halkların
Demokratik Partisine, İstanbul İl Başkanlığına ve HDP Grubuna geçmiş olsun
dileklerimizi iletiyoruz. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Ruanda Cumhuriyeti Hükûmeti Arasında Gelir Üzerinden Alınan Vergilerde
Çifte Vergilendirmeyi Önleme ve Vergi Kaçakçılığına Engel Olma Anlaşmasının
Onaylanmasının Uygun Bulunduğuna Dair Kanun Teklifi (2/1944) ve Dışişleri
Komisyonu Raporu (S. Sayısı: 134) (Devam)
BAŞKAN
– Madde üzerinde gruplar adına ikinci söz, Halkların Demokratik Partisi Grubu
adına Sayın Meral Danış Beştaş’a aittir.
Buyurun.
(HDP sıralarından alkışlar)
HDP
GRUBU ADINA MERAL DANIŞ BEŞTAŞ (Siirt) – Sayın Başkan, değerli milletvekilleri;
evet, gündemimiz yoğun. Bugün bir ölüm haberi aldık, ben onunla başlamak
istiyorum, çok üzücü.
Hasta
mahpuslar meselesi tarafımızca sürekli ifade edilen, sürekli çağrı yapılan ama
maalesef, iktidarın bilerek ve isteyerek çözmediği bir mesele. Bugün, bir kadın
-protesto amaçlı- yaşamına son verdi. Nurcan Bakır, iki yüz gün süren açlık
grevinden sonra, kendisinin iradesi alınmadan, tümüyle keyfî bir şekilde
Gebze’den sürgün edildi. Dün, ailesiyle görüşmüş Nurcan Bakır, “Zulme daha
fazla sessiz kalmayacağım.” demiş ve baskıları protesto etmiş bugün ve hatta
ailesine, annesine “Rüyamda her gün katledilen çocukları görüyorum.” demiş.
Bir
hasta mahpus daha, kendiliğinden değil ama başka bir şekilde yaşamını yitirdi
ve cezaevleri, tabutların çıktığı yer olmaya devam ediyor.
Hasta
mahpuslar meselesi çok önemli bir meseledir. Cinayet her zaman tetiği çekmekle
ya da vurmakla olmaz, cinayet aynı zamanda ölüme göz yummaktır, öleceğini bile
bile müdahale etmemektir.
En
son, Siirt’te bir hasta mahpusun vefatından sonra taziyesine de gittim. Nebi
İlhan, 74 yaşında, yoğun bakımda yaşamını yitirmiş. Ama Adli Tıp Kurumu,
kesinlikle, 5 defa başvuru yapılmasına rağmen “Cezaevinde kalabilir.” raporu
vermiş. Aslında, bu bir cinayettir ve bu cinayetin ortaklarından biri de Adli
Tıp Kurumudur.
Bu
vesileyle şunu söylemek istiyorum: 2017’den bu yana cezaevlerinden 44 hasta
mahpusun cenazesi çıktı ve hâlâ 458’i ağır olmak üzere 1.334 hasta mahpus
farklı hapishanelerde tutuluyor. Yani bu konuda, gerçekten ne tedavi
ediliyorlar ne tahliye ediliyorlar ne de aileleriyle son günlerini
geçirebilecekleri bir zaman dilimi tanınıyor. Biz iktidara bir kez daha
sesleniyoruz: Cezaevinde insanların yaşamı, bedensel bütünlüğü sizin
sorumluluğunuzdadır; bunların ölümlerini izlemeyin, seyirci olmayın. Bu seyirci
olma durumu, sizi her geçen gün fail yapıyor ve cinayete ortak yapıyor demek
istiyorum. 
Değerli
milletvekilleri, başka bir mesele şu: Biliyorsunuz, bir tiyatro tartışması
almış başını gidiyor. Önceki dönem Eş Genel Başkanımızın “Devran” adlı öykü
kitabından sahneye uyarlanan, tiyatrosu yapılan eser Kenter Tiyatrosu’nda
sergilendi. Aman tanrım! Ne oldu? Böyle, bir anda Türkiye’de temel konu hâline
geldi. Demirtaş’ın tartışılması, büyük büyük siyasi değerlendirmeler,
saldırılar, hedef göstermeler; garip bir tartışmadır almış başını gidiyor. 
Ben
arkadaşlarımızın kitaplarını getirdim. Evet, sizler rehin aldınız ama
arkadaşlarımız içeride yan gelip yatmıyor; üretmeye, okumaya, insanlığa hak,
adalet ve özgürlük mücadelesine katkı sunmaya devam ediyorlar. Sevgili Gültan
Kışanak “Kürt Siyasetinin Mor Rengi” adında kadınlara çok önemli bir kitap
hediye etti. Yine, Selahattin Demirtaş’ın “Devran” kitabı çok ciddi bir satışla
rekorlar kırmaya devam ediyor. “Seher” Türkiye’de satış listesinde ilk 10’da,
biraz sonra aldığı ödülleri de anlatacağım. Sevgili İdris Baluken’in “Üç Kırık
Dal”ı şu anda zaten kitapçılarda, en son “Oko” çıktı. Bu kitapları okuyun, size
öneriyorum, çok şey kazanacaksınız. Gerçi gizli gizli okumuşsunuzdur, bundan
hiçbir kuşkum yok ama kitap okumak iyi bir şeydir diyorum. 
Şimdi,
Selahattin Demirtaş’ın yeni bir kitabı da çıkıyor, müjde veriyorum
okuyucularına ve iktidara da söylüyorum: “Leylan” 22 Ocakta kitapçılarda,
piyasaya sunuluyor. Peki, bir kitap nasıl basılıyor, nerede satılıyor? Bunu
halkımız öğrensin, bu kitap üzerinden kıyamet koparanlara söylüyorum. Bir kere,
bir kitabın bandrolü alınır ve bunu sonuçta Bakanlık veriyor. Satışa sunulması
için bir sözleşme yapılması gerekiyor. Mesela, şu anda “Leylan” için 100 bin
satışlı bir anlaşma yapılmış ve 22 Ocakta yayınlanacak. Yani kitabın yazarını
sevmiyorsunuz diye, size her gün kötülüğünüzü hatırlatıyor diye, sizin
haksızlığınızı yüzünüze vuruyor diye o kitabı yasaklayamazsınız. 
OYA
ERONAT (Diyarbakır) – Kötü sensin, biz niye kötü olalım? Sensin kötü olan!
MERAL
DANIŞ BEŞTAŞ (Devamla) – Yani bu konuda, gerçekten dikkatle dinleyin.
Şimdi,
biliyor musunuz 14 dile çevrildi Seher. Demirtaş, bu kitabıyla, “Seher” adlı
kitabıyla Fransa’nın saygın Medicis Edebiyat Ödülleri’nde aday gösterildi.
Eserin İngilizce tercümesi Uluslararası Yazarlar Birliği PEN International
tarafından 2018 yılında Çeviri Ödülü’nü aldı. Ayrıca, Fransa’da Montluc Direniş
ve Özgürlük Ödülü’ne layık görüldü ve bu ödüller artacak, bundan hiçbir
kuşkunuz olmasın.
OYA
ERONAT (Diyarbakır) – Eminim, eminim! Eminiz, eminiz!
MERAL
DANIŞ BEŞTAŞ (Devamla) – Şimdi, siz, Demirtaş’ı üç buçuk yıldır ve Kışanak’ı,
Baluken’i, daha yüzlerce arkadaşımızı rehin aldınız, her türlü medya ambargosunu
uyguluyorsunuz, sesleri dışarı çıkmasın diye her türlü hukuksuzluğu ve
keyfîliği gerçekten yaşatıyorsunuz. 
Bir
kere, şu anda, zaten -defalarca bu kürsüden söyledik- Demirtaş ya da İdris
Baluken ya da Sebahat Tuncel suç işlediği için cezaevinde değil, siyaset
yaptıkları için rehinler. Niçin rehinler? Çünkü AKP’yi zorlayan bir siyaset
yapıyorlar çünkü her geçen gün zayıflatıyorlar; iktidar partisi sandıkta
yenemediği kişileri, partiyi hedef göstererek, kriminalize ederek kendilerince
bir sonuç elde etmeye çalışıyor. Ama şunu söyleyeyim: Gerçekten kitaplardan
korktuğunuzu fark ediyoruz. Demirtaş dışarıdayken her konuştuğunda ödünüz
kopuyordu, düzeltmek için bin dereden su getiriyordunuz, şimdi kitapları,
öyküleri tiyatroda sahnelenince bu sefer çıldırıyorsunuz. 
BÜLENT
TURAN (Çanakkale) – Yanılıyorsunuz…
OYA
ERONAT (Diyarbakır) – Sen öyle zannet! 
MERAL
DANIŞ BEŞTAŞ (Devamla) – Yani korku aştı. 
Size
bir tavsiyem var: Gerçekten, konuşma önemlidir, bence Demirtaş’ı ve diğer rehin
arkadaşlarımızı serbest bırakın. 
OYA
ERONAT (Diyarbakır) – Kendini kandır!
MERAL
DANIŞ BEŞTAŞ (Devamla) – Biliyorsunuz, yazıları, kitapları yüzyıllar boyunca
herkes tarafından okunacak. Söz uçar ama yazı kalır. Onların yazmaya devam
etmesiyle sizin iktidarınız gitgide daha çok zayıflayacak. Gerçekten, bunun
adına ne diyelim bilmiyorum. Kıskançlık mı, çekememezlik mi yoksa zavallılık
mı? Gerçekten zavallılık. Yani siyasetin böyle bir meselede bu kadar…
OYA
ERONAT (Diyarbakır) – Zavallı sensin, zavallısın, zavallı, zavallısın!
BAŞKAN
– Sayın Eronat, lütfen…
MERAL
DANIŞ BEŞTAŞ (Devamla) – Birileri ha bire bağırıyor ama ciddiye almıyorum
gerçekten -Oya Eronat- hiç ciddiye almıyorum.
OYA
ERONAT (Diyarbakır) – Biz seni çok ciddiye alıyoruz(!)
MERAL
DANIŞ BEŞTAŞ (Devamla) – Bir ödül daha aldı; SODEV Sayın Demirtaş’a İnsan
Hakları, Demokrasi, Barış ve Dayanışma Ödülü verdi. Evet, Demirtaş aman
dilemiyor sizden, asla nedamet getirmiyor çünkü işlediği bir suç yok. Ama ne
yapıyor? Barış, hak, adalet ve özgürlük mücadelesine dört duvar arasında da
ısrarcı, tavizsiz bir şekilde devam ediyor. Siz onu yargıladığınızı
sanıyorsunuz ama aslında yargılanan sizsiniz. Her gün mahkemelerde Figen
Yüksekdağ da Selahattin Demirtaş da Gültan Kışanak da Sebahat Tuncel de sizi
yargılıyor, konuşmalarıyla tarihe çok önemli notlar düşüyorlar. 
Şimdi,
Demirtaş’ın bu kitabı da diğer kitaplar da elden ele dolaşıyor ve hiçbir kitap
taş duvarlar arasında kalmaz, hiçbir gerçek saklanamaz. Ayrıca, çok önemli bir
katkı da yapıyor. Kıskanmanızı anlıyoruz. Müzik yapıyor, saz çalıyor, şarkı
söylüyor, kitap yazıyor, resim çiziyor. Daha ne var? Şiir yazıyor. 
OYA
ERONAT (Diyarbakır) – Sen neymişsin be abi!
MERAL
DANIŞ BEŞTAŞ (Devamla) – Şimdi, bu yeteneklerin hiçbiri sizde yok. 
OYA
ERONAT (Diyarbakır) – Bravo(!)
MERAL
DANIŞ BEŞTAŞ (Devamla) – Sizin önünüzde bir kâğıt olmayınca okuyamıyorsunuz,
“prompter”a bağlı bir hayat yaşıyorsunuz ama orada, dört duvar arasında da olsa
daha özgür, daha mutlu ve kesinlikle halkla bağı çok daha güçlü
arkadaşlarımızın. Yani bu konuda şans eseri, bununla ilgili…
FAHRETTİN
YOKUŞ (Konya) – Eksik söyledin. “Bölücülük yapıyor.” da de, “Bölücülük
yapıyor.” da de de tam olsun.
MERAL
DANIŞ BEŞTAŞ (Devamla) – Bir siz kalmıştınız, bir siz kalmıştınız sataşmayan. 
FAHRETTİN
YOKUŞ (Konya) – Evet, onu da ekle ki doğru olsun.
MERAL
DANIŞ BEŞTAŞ (Devamla) – Evet, gerçekten, İçişleri Bakanına da bir çift sözüm
var tabii ki. Bugün, akil insanlar İçişleri Bakanı Süleyman Soylu’ya özür
dileme çağrısında bulundular. Şimdi, bu ülkede yurttaşların güvenliğini
sağlamak sorumluluğunda olan, birinci derecede görevi bu olan İçişleri Bakanı,
çıkmış milyonlarca seveni olan Kadir İnanır’a “Kadir Efendi” diyor. Ben de
Süleyman Efendi diyorum. Herkesin sana “Süleyman Efendi” deme hakkı doğdu
artık. Siz, Kadir İnanır’a nasıl “Kadir Efendi” dersiniz ya? Gitmiş, tiyatro
izlemiş. Niye rahatsız oldun? Gülistan Doku on bir gündür kayıp, sesini
çıkarmıyorsun; her gün işkence yapılıyor diyoruz, konuşmuyorsun ama “Tiyatroya
kim gitmiş?” diye konuşuyorsun. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın. 
MERAL
DANIŞ BEŞTAŞ (Devamla) – Toparlıyorum. 
İBRAHİM
AYDEMİR (Erzurum) – Kâğıda bakma, kâğıda bakma! 
MERAL
DANIŞ BEŞTAŞ (Devamla) – Kâğıda bakmıyorum; gördüğünüz gibi, ben gayet rahat
konuşuyorum. 
Evet,
Süleyman Efendi’den derhâl bir özür bekliyoruz. 
RAMAZAN
CAN (Kırıkkale) – Ona kim inanır! 
MERAL
DANIŞ BEŞTAŞ (Devamla) – Sanat dünyasından, Kadir İnanır’dan, Selahattin
Demirtaş’tan özür dilesin. Bir kere, o anlamıyor herhâlde sanattan. Sanat ile
toplum arasındaki bağın farkında olsa bunu yapmazdı aslında. Bence, kendi
ayağınıza kurşun sıkıyorsunuz. Başkasına gösterdiğiniz saygı oranında saygı
görürsünüz diyorum. 
Gerçekten,
George Orwell’ın “1984” romanını hatırlamamak mümkün değil. Âdeta düşünce
polisliği yapılıyor. Yani artık, etrafımızda bandrollü kitaplar satılıyor “Niye
satıyorsunuz?” diyorlar. Ya, insanların beynine de mi polis koyacaksınız?
İnsanlar üretmesin diye cezaevinde de her birinin başında -hayalet dünyasında
George Orwell’ın dediği gibi- düşünce polisleri mi olacak? Vazgeçin bu sevdadan
diyorum ve son olarak; Alman bir şair şunu demiş: “Bugün kitapları yakan yarın
insanları yakar.” 
(Mikrofon
otomatik cihaz tarafından kapatıldı) 
OYA
ERONAT (Diyarbakır) – Siz anca insanları yakıyorsunuz, o ne olacak?
MERAL
DANIŞ BEŞTAŞ (Devamla) – Kitaplara ve insanlara düşman olmaktan vazgeçin.
“Leylan”ı da almayı unutmayın tabii. (HDP sıralarından alkışlar) 
OYA
ERONAT (Diyarbakır) – Siz kitaptan önce insan yakıyorsunuz. Önce insan
yakmayın, insan! 
MERAL
DANIŞ BEŞTAŞ (Siirt) – Niye bu kadar konuştunuz anlamadım. 
OYA
ERONAT (Diyarbakır) – Bana bir özür borcunuz var ama hâlâ alamadım. 
MAHMUT
TOĞRUL (Gaziantep) – Bir satır yazı yazmasını bilmeyenler onlarca kitap
yazanlara laf atıyor! 
MERAL
DANIŞ BEŞTAŞ (Siirt) – Gerçekten, niye bu kadar konuşuyorsunuz anlayamıyorum. 
OYA
ERONAT (Diyarbakır) – Kadın katliamından bahsediyorsunuz, çocuk katleden
sizsiniz! 
MERAL
DANIŞ BEŞTAŞ (Siirt) – Aralıksız konuştunuz. Yazık, sesiniz düştü ya!
OYA
ERONAT (Diyarbakır) – Çocuk katlettiniz! 
SERPİL
KEMALBAY PEKGÖZEGÜ (İzmir) – Kürsüye gelin Oya Hanım, kürsüye gelin. 
ALİ
KENANOĞLU (İstanbul) – Şöyle alalım sizi Oya Hanım. Buyurun, şurada konuşun. 
OYA
ERONAT (Diyarbakır) – Ben yetiyorum buradan. Ben buradan yeterim!
BAŞKAN
– Ali Bey, ben davet ediyorum konuşmacıları kürsüye. 
ALİ
KENANOĞLU (İstanbul) – Sayın Başkan, lütfen davet edin de bir dinleyelim. Arzu
ediyoruz, rica ediyoruz; lütfen, buyursun, konuşsun. 
OYA
ERONAT (Diyarbakır) – Sayın Başkanım, davet var; izin verirseniz geçeyim mi? 
BAŞKAN
– Buyurun Sayın Turan. 
IV.- AÇIKLAMALAR (Devam)
47.- Çanakkale Milletvekili Bülent Turan’ın, Siirt Milletvekili Meral
Danış Beştaş’ın 134 sıra sayılı Kanun Teklifi’nin 1’inci maddesi üzerinde HDP
Grubu adına yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, yine usul ekonomisi gereği kürsüyü talep
etmedim, izninizle buradan bir dakika ifade etmek isterim. 
“Kitaptan
korkuyor.” iddiasına cevap bile vermem. Herkes kendi dünyasına baksın. Siz
gözünüzü kapatırsanız, kendinize gece yaparsınız. 
MAHMUT
TOĞRUL (Gaziantep) – Kitap okumayanlar, sadece özetlerini okuyanlar öyle
derler. 
BÜLENT
TURAN (Çanakkale) – Kimin ne okuduğunu ne okumadığını herkes kendi bilir Mahmut
Hoca, sakin!
MAHMUT
TOĞRUL (Gaziantep) – Gayet sakiniz zaten.
BÜLENT
TURAN (Çanakkale) – Sayın Başkan, ısrarla “Rehin aldılar.” ifadesini kullanıyor
sayın hatip. Bunu bir defa Türkiye’ye haksızlık olarak düşünüyorum. Rehin
savaşçı olur, usulü bambaşkadır. Türkiye’de “PKK terör örgütü değildir.” diyen,
“Apo’nun heykelini dikeceğiz.” diyen, 6-8 Ekimde milleti meydanlara çağırıp bir
sürü insanın ölümüne vesile olan bir kişinin, mahkemeler nezdinde yargılaması
yapılıp ceza alması söz konusudur. 
(Mikrofon
otomatik cihaz tarafından kapatıldı) 
SERPİL
KEMALBAY PEKGÖZEGÜ (İzmir) – Utanmadan yalan söylüyorsunuz.
MAHMUT
TOĞRUL (Gaziantep) – Ceza almadı, yalan söylüyorsunuz. 
BAŞKAN
– Arkadaşlar, lütfen… Düzeltirsiniz. Sayın Oluç oradan sisteme girdi, ben
görüyorum.
Buyurun.
BÜLENT
TURAN (Çanakkale) – Onun dışında, rehin almak değil, mahkeme kararlarının
uygulanması söz konusudur. Yargının kendi usulünde yürüyen işleyişine de bu
kadar fazla müdahale etmeyi, ithamda bulunmayı doğru bulmuyorum.
Onun
dışında, bir kişinin müzik yapması, saz çalması, tiyatro oyunu yazması, resim
yapması eyvallah, baş tacı ama bunların hiçbir tanesi terörle olan irtibatını
gölgelemez Sayın Başkan. Hobi başka bir şeydir, beceri başka bir şeydir,
terörün yanında olmak veya olmamak başka bir şeydir. Biz kişiler saz çalıyor,
çalmıyor diye değil; biz kişilerin terörle olan ilişkisine, ne kadar vâkıflar,
değiller, varlar, yoklar, buna bakarak söylüyoruz bunları. O nedenle, rehin
alma iddiasını reddediyorum. 
Sayın
hatibi daha dikkatli dile davet ediyorum Sayın Başkan. (AK PARTİ sıralarından
alkışlar)
BAŞKAN
– Sayın Oluç, buyurun.
MERAL
DANIŞ BEŞTAŞ (Siirt) – Ben de söz istiyorum. 
BAŞKAN
– Sayın Beştaş, sizin adınıza da Sayın Oluç cevap veriyor.
48.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ve Adalet ve Kalkınma
Partisinin hukuk komisyonları gibi çalışan mahkemelerin aldığı kararları
uluslararası hukuk nezdinde er ya da geç geri çevireceklerine ilişkin
açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, birincisi, tabii, burada konuşmaları yaparken belli bir hukuka riayet
ederek yapıyoruz, öyle yapmamız da gerekiyor. 
Şunu
öncelikle belirteyim:
Bir:
Şu anda, bizim geçmiş dönem Eş Genel Başkanımız Sayın Selahattin Demirtaş
hakkında verilmiş, kesinleşmiş herhangi bir mahkeme kararı yoktur. Dolayısıyla
konuşurken siz, Sayın Demirtaş’la ilgili söylediğiniz her lafla aslında,
sürmekte olan bir yargı sürecine doğrudan müdahale ediyorsunuz ve o yargı
sürecini iktidar olarak belirliyorsunuz. Ama bu sürpriz değil çünkü sizin Genel
Başkanınız, Adalet ve Kalkınma Partisinin Genel Başkanı Tayyip Erdoğan
maalesef, Cumhurbaşkanı sıfatıyla çıkıp dedi ki Demirtaş için: “Bırakamıyoruz.”
Neyi bırakamıyorsunuz?
(Mikrofon
otomatik cihaz tarafından kapatıldı)
HAKKI
SARUHAN OLUÇ (İstanbul) – “Bırakamayız.” lafının anlamı nedir? Yani
Cumhurbaşkanı sıfatıyla bir siyasi partinin Genel Başkanı savcı ve hâkim rolünü
oynuyor, yürütme yargının tepesinde tasallut etmiş vaziyette. Bu demektir,
başka bir şey değil. Dolayısıyla şimdi ortada bir hüküm yok, konuşmalarınıza o
nedenle dikkat edeceksiniz.
İki:
Şimdi, hep konuştuk, burada konuşmaya devam edeceğiz. Bakın, 6-8 Ekim
-söylediniz- hakkında biz defalarca araştırma önergesi verdik, yine de veririz,
gelecek hafta Meclis açıldığında yine getiririz “Araştıralım bunu.” diye. Soru
önergeleri verdik, soru önergelerine cevap gelmedi; araştırma önergeleri Adalet
ve Kalkınma Partisi oylarıyla reddedildi. Şimdi, böyle bir durumla karşı
karşıyayız. 6-8 Ekimde 53 yurttaşımız öldü. Bu 53 yurttaşımızın 44’ü bizim
arkadaşlarımızdı, partimizin üyeleri, seçmenleriydi.
(Mikrofon
otomatik cihaz tarafından kapatıldı)
HAKKI
SARUHAN OLUÇ (İstanbul) – 53 yurttaşımızın 44’ü bizim üyelerimizdi, partimizin
seçmenleriydi, onlar öldüler. Biz araştırılsın istiyoruz elbette, biz, otopsi
raporları dâhil olmak üzere, her şeyin araştırılmasını ve ortaya çıkarılmasını
istiyoruz. Biz biliyoruz, o dönemde 6 HÜDA PAR’lı öldü. HÜDA PAR ile HDP’yi
birbirine düşürmek için hangi provokasyonların hazırlandığını da biliyoruz,
hangi ateşli silahlarla insanların vurulduğunu da biliyoruz. Diyoruz ki belki
bizim iddialarımız yanlış olabilir, gelin araştıralım, sizinkiler doğruysa,
doğru çıkıyorsa boynumuz kıldan ince ama bizimkiler doğruysa siz o zaman bu
kara propagandaya son vereceksiniz çünkü insanların ölmesine iktidar neden
oldu! Bunu söylüyoruz.
Sonuncusu:
Şimdi, efendim, bakın “terörle ilişkili” diye çeşitli laflar ediliyor. Ben, her
seferinde, burada bu konuya itiraz ediyorum, hem kürsüden hem bulunduğum yerden
bu itirazımı dile getiriyorum. 
(Mikrofon
otomatik cihaz tarafından kapatıldı) 
BAŞKAN
– Buyurun.
HAKKI
SARUHAN OLUÇ (İstanbul) – Son sözlerim.
Sayın
Demirtaş, bizim diğer Eş Genel Başkanımız Sayın Yüksekdağ, vekillerimiz hakkında
terörle ilgili kurulan her cümleyi, kesinlikle, kim kurarsa kursun, iade
ediyoruz, asla kabul etmiyoruz. Demokratik siyasette başarı elde etmek,
demokratik siyasetin kulvarını büyütmek, barışı, adaleti, eşitliği ve
demokrasiyi sağlamak için burada defalarca konuşma yapmış, sizinle birlikte
aynı çatı altında demokratik siyaseti sürdürmüş insanlara bu yaftaları asla
astırmayız. Bunun sonuna kadar mücadelesini vereceğiz. Sizin, Adalet ve
Kalkınma Partisinin hukuk komisyonları gibi çalışan o mahkemelerin aldığı bütün
kararları da uluslararası hukuk nezdinde er ya da geç mutlaka geri çevireceğiz
ve Avrupa İnsan Hakları Mahkemesi başta olmak üzere evrensel hukuk ilkeleri
nezdinde, o mahkeme kararlarının da nasıl hukuksuz olduğunu mutlaka
kanıtlayacağız. 
(Mikrofon
otomatik cihaz tarafından kapatıldı) 
BAŞKAN
– Buyurun. 
HAKKI
SARUHAN OLUÇ (İstanbul) – Bunu da önümüzdeki günlerde ve yıllarda mutlaka
herkese göstereceğiz. 
Teşekkür
ediyorum. 
BAŞKAN
– Sayın Turan…
49.- Çanakkale Milletvekili Bülent Turan’ın, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, Sayın Grup Başkan Vekilinin “Terörle
irtibatımız yok.” iddiasından biz keyif alırız ama bu iddiaların hiçbir tanesinin
iyi niyetten öteye geçmediğini görüyoruz. Hâlâ 6-8 Ekimde Twitter üzerinden
“Haydi sokağa çıkın.” davetinin olduğunu görüyoruz hep beraber. Onun dışında
-kendi ifadeleriyle- 2 Eş Genel Başkanın “PKK terör örgütü değildir.”
demelerini, “Apo’nun heykelini dikeceğiz.” demelerini, “Sırtımızı PKK’ya
dayadık.” demelerini herkes duydu, beraber duyduk bunları. 
ALİ
KENANOĞLU (İstanbul) – Yalan söylüyorsun, öyle bir şey yok. 
MERAL
DANIŞ BEŞTAŞ (Siirt) – Onu mahkemede kendisi anlatıyor, siz yargıya müdahale
etmeyin. 
BÜLENT
TURAN (Çanakkale) – Şimdi diyor ki -ismini bilmiyorum, özür diliyorum- Ali Bey:
“Böyle bir şey demedi.” 
ALİ
KENANOĞLU (İstanbul) – Evet, demedi.
BÜLENT
TURAN (Çanakkale) – Bir insanın kendi genel başkanını yalanlaması kötü bir şey.
İnternette var, beraber bakalım. Dolayısıyla…
ALİ
KENANOĞLU (İstanbul) – Beraber bakalım, ara verince beraber bakalım; yok öyle
bir şey!
BÜLENT
TURAN (Çanakkale) – Olmaması bizi mutlu eder, bir daha söylüyorum ama tüm dünya
durulan yeri biliyor. 
Polemik
olmasın diye uzatmayacağım. 
(Mikrofon
otomatik cihaz tarafından kapatıldı) 
BAŞKAN
– Buyurun.
BÜLENT
TURAN (Çanakkale) – Aynı şekilde, Sayın Başkanın ifade ettiği bu “Kesinleşmeyle
ilgili bir hüküm yok.” demesini de revize etmek isterim. Demirtaş’ın aldığı
dört yıl sekiz ay bir ceza var Sayın Başkan. İstinaf müessesesi gereği, aslında
kesinleşen bir karar ama bununla ilgili, birkaç ay önce Meclisimizden bir kanun
geçti, önemli bir kanundu; infaz yasasında önemli revizeler yapıldı ve
istinaftaki kararların -beş yılın altında olsa da- Yargıtaya tekrar gelmesi
hakkı verildi, şu an o süreçte. 
Bir
daha diyorum: Biz hiç kimsenin terörle beraber olmasından mutlu olmayız, hiç
kimsenin mahkûm olmasından mutlu olmayız ama gerçekler var, bunları siz de
görün diyoruz. Eğer bununla ilgili…
MERAL
DANIŞ BEŞTAŞ (Siirt) – Siz mahkemeyle ilgili konuşuyorsunuz, böyle bir şey yok
ya! Mahkeme, istinaf; oraya gitti, “Hükümlüdür.” demek istiyorsunuz. Böyle bir
hakkınız yok!
BÜLENT
TURAN (Çanakkale) – Peki, bir daha söylüyorum: Şu an Yargıtayda bekleyen dosya
var. Böyle iyi mi?
MERAL
DANIŞ BEŞTAŞ (Siirt) – Böyle bir hakkınız yok!
BÜLENT
TURAN (Çanakkale) – Yargıtayda bekleyen bir dosya var, “hükümözlü” diyelim.
MERAL
DANIŞ BEŞTAŞ (Siirt) – İstinafta nasıl onaylandığını biliyoruz ama!
BÜLENT
TURAN (Çanakkale) – “Hükümözlü” diyelim mi, “hükümözlü?”
MERAL
DANIŞ BEŞTAŞ (Siirt) – Şu anda istinafta Erdoğan’ın talimatıyla onaylandığını
da söyleyin! On gün sonra onaylandığını da söyleyin! Söyleyin o zaman!
RECEP
ÖZEL (Isparta) – Böyle bir şeyi nasıl iddia ediyorsunuz?
BÜLENT
TURAN (Çanakkale) – Sayın Başkan, buradan bir şey çıkmaz. 
BAŞKAN
– Emin olun, buradan hiçbir şey çıkmaz zaten. 
BÜLENT
TURAN (Çanakkale) – Ben bir daha söylüyorum: “Rehin” ifadesini reddediyorum. 
BAŞKAN
– Yani ben de böyle seyrediyorum. 
BÜLENT
TURAN (Çanakkale) – “Rehin” ifadesini de reddediyorum Sayın Başkan. 
MERAL
DANIŞ BEŞTAŞ (Siirt) – Rehin bunlar, evet.
HAKKI
SARUHAN OLUÇ (İstanbul) – Sayın Başkan…
BAŞKAN
– Sayın Oluç, buyurun. 
50.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Haklısınız,
buradan bir şey çıkmayacağı konusunda benim de bir fikrim var çünkü bunları defalarca
konuştuk, herkes bulunduğu pozisyonu savunmaya devam ediyor. 
İki
şeye tekrar işaret edeyim. Birincisi, diyorum ki Adalet ve Kalkınma Partisi
Grubuna: 6-8 Ekimle ilgili gerçekten ne olduğuna dair bir sonuç öğrenmeyi
istiyorsak hep beraber, gelin, araştırma komisyonunu kuralım. Gelin, verelim
bir önerge -burada hep birlikte kuralım- bütün partiler o araştırma
komisyonunda yer alsın; araştırma yapılsın, neyse sonuç, ortaya çıksın. Bakın,
bunu teklif ediyorum, çok açık; reddetmeyin bizim getirdiğimiz önergeleri. 
İkincisi:
Bu istinaf meselesi… Avrupa İnsan Hakları Mahkemesi Sayın Demirtaş hakkında bir
karar verdi ve dedi ki: “Haksız yere tutuklama, ihlal var; serbest bırakılması
gerekiyor.” Şimdi, bu serbest bırakma kararını uygulamamak için alelacele, istinafta
bekleyen dosya öne çekildi ve birdenbire dört yıl sekiz ay mahkûmiyet verildi.
Fakat aynı dosyadan mahkûm olmuş biri daha var, Sırrı Süreyya Önder -birlikte
yargılandılar- ve Sırrı Süreyya Önder Anayasa Mahkemesinin “İhlal var.”
kararıyla serbest kaldı yani bozuldu o karar Sırrı Süreyya Önder için. 
(Mikrofon
otomatik cihaz tarafından kapatıldı) 
HAKKI
SARUHAN OLUÇ (İstanbul) – Dolayısıyla, şu anda Anayasa Mahkemesinin verdiği bu
karar Sırrı Süreyya Önder için geçerli. Sayın Demirtaş da başvurmuştu ama
Anayasa Mahkemesi Sayın Demirtaş’ın aynı başvurusunu gündemine alamıyor bir
türlü. Neden? Çünkü yürütmenin başı, Adalet ve Kalkınma Partisinin Genel
Başkanı dedi ki: “Bırakamayız.” “Bırakamayız.” dediği için Anayasa Mahkemesi
gündeme alamıyor bir türlü Demirtaş’ın başvurusunu.
BAŞKAN
– Başladık yeni bir tartışmaya. 
Buyurun.

HAKKI
SARUHAN OLUÇ (İstanbul) – Ne oluyor? dört yıl sekiz aylık ceza istinafta
onaylandıktan sonra -evet, son paketten sonra- şimdi Yargıtaya gitti ve biz
şundan eminiz: O kadar mesnetsiz iddialarla açılmış bir dava Yargıtayda
bozulacak ve hüküm falan kalmayacak ortada; bunu da hep birlikte göreceğiz,
bunu da söylemiş olayım.
Teşekkür
ederim. 
BAŞKAN
– Sayın Turan…
51.- Çanakkale Milletvekili Bülent Turan’ın, sulh ceza hâkimliğinin
Wikipedia’yla ilgili kararına ilişkin açıklaması
BÜLENT
TURAN (Çanakkale) – Başkanım, başka bir konu için söz aldım, izin verirseniz…
Arkadaşlarımızla
sabahki konuşmamızda, Anayasa Mahkemesinin Vikipedi’ye erişim yasağının
kaldırılması kararından dolayı bir usul tartışması olmuştu, demiştik ki:
Anayasa Mahkemesi kararı, Resmî Gazete’de yayımlanarak değil, ilgili mahkemeye
gelip oradaki usulden sonra hayat bulur. Nitekim, Anayasa Mahkemesi kararı sulh
ceza mahkemesine gelmiş, mahkeme gerekli usul işlemlerini yapmış ve
Wikipedia’nın erişim yasağının kaldırılması kararını vermiştir Sayın Başkanım. 
BAŞKAN
– Güzel. 
Teşekkür
ediyorum.
ÖZGÜR
ÖZEL (Manisa) – Muhalefetin gücü.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Ruanda Cumhuriyeti Hükûmeti Arasında Gelir Üzerinden Alınan Vergilerde
Çifte Vergilendirmeyi Önleme ve Vergi Kaçakçılığına Engel Olma Anlaşmasının
Onaylanmasının Uygun Bulunduğuna Dair Kanun Teklifi (2/1944) ve Dışişleri
Komisyonu Raporu (S. Sayısı: 134) (Devam)
BAŞKAN
– Gruplar adına söz taleplerini karşılamaya devam ediyoruz.
Cumhuriyet
Halk Partisi Grubu adına Sayın Yunus Emre. (CHP sıralarından alkışlar)
Sayın
Emre, yeni bir tartışmaya yol açmadan lütfen…
ÖZGÜR
ÖZEL (Manisa) – Yok, zaten ilk kez söz hakkı kullanıyor. 
BAŞKAN
– Konuşma hukukunuzu kendiniz oluşturuyorsunuz, her partinin kendi hukuku var;
bana gelince İç Tüzük 64’ü hatırlatıyorsunuz.
ÖZGÜR
ÖZEL (Manisa) – Bizim de görevimiz o.
BAŞKAN
- Buyurun Sayın Emre. 
CHP
GRUBU ADINA YUNUS EMRE (İstanbul) – Teşekkür ediyorum Sayın Başkan.
Genel
Kurulu saygıyla selamlıyorum.
Tabii,
uluslararası anlaşmalar, sözleşmeler üzerine görüşmeler yapıyoruz. Bu kapsamda,
bu, bir şekilde Türkiye’de dış politikayı tartışmaya vesile oluyor. Tabii, biz
gündelik alışkanlığımızla genelde “Türk dış politikası” diyoruz ancak bugün
karşı karşıya bulunduğumuz şeye “Türk dış politikası” demek oldukça güç çünkü
bu sözcükleri aslında tek tek düşündüğümüzde yani “Türk dış politikası” derken
başındaki “Türk” ifadesinde bu politikanın Türkiye'nin menfaatleri için
yapılıyor olması, Türkiye'nin ulusal çıkarlarını gözetiyor olması, Türkiye’deki
farklı görüşlerden, farklı anlayışlardan insanların buna katkı sunabiliyor
olması ve bir kurumsal işleyişle yürütülüyor olması beklentisi vardır ancak
bundan çok uzak durumdayız. Yine, aynı şekilde “Türk dış politikası” derken dış
politika, dış meseleler aslında işin merkezinde olmalıdır ama karşı karşıya
bulunduğumuz durumda dış politika, iç politika için, iç politikada destek
sağlayabilmek için, saray iktidarının sürdürülebilmesini, ömrünü uzatabilmeyi
sağlayabilmek için araçsallaştırılmıştır. Türkiye’de “dış politika” diye bir
şey yok, bunu görmemiz lazım, bütün hadise “İç politikada AK PARTİ’ye bir
destek sağlayabilmek mümkün müdür?” bununla ilgili. 
Değerli
arkadaşlar, yine, orta yerde bir politika yok, hedefler yok, ilkeler yok;
diplomasi kullanılmıyor, diplomatlar devre dışı. Yani Türkiye'nin karşı karşıya
bulunduğu bu yalnızlık manzarası, Türkiye'nin karşı karşıya bulunduğu bu yakıcı
sorunlar aslında az önce anlattığım bu şeyle ilgili. İtiraf edelim, bir Türk
dış politikası yok orta yerde ama Türkiye’de bir zamanlar gerçekten bir Türk
dış politikası vardı. Bu politikanın en önemli mimarı cumhuriyetimizin kurucusu
Atatürk, bu kürsüde 1928 yılında Cumhurbaşkanı olarak Meclisin yasama yılını
açarken aslında temel ilkenin ne olduğunu, Türk dış politikasının özünün ne
olduğunu ifade etmişti. Bakın, şöyle diyor: “Esaslı ıslahat ve inkişafat içinde
bulunan bir memleketin hem kendisinde hem de muhitlerinde sulh ve huzuru cidden
arzu etmesinden daha kolay izah olunabilecek bir keyfiyet olamaz.” Yani siz
ülkenizde ciddi bir reform, yenilenme yapmak istiyorsanız, ülkenizde ciddi bir
gelişmenin olmasını istiyorsanız içeride huzurunuzun olması lazım, içeride bir
barış ikliminin olması lazım; dışarıda kendi komşularınızla, çevre ülkelerle
barış içerisinde, huzur içerisinde olmanız lazım. Bunu sağlayamazsanız
gelişmeyi de yapamazsınız, reform da gerçekleştiremezsiniz; Atatürk bunu bu
kürsüden söylüyor.
Değerli
arkadaşlarım, Atatürk’ün burada muradı nedir? Türkiye’nin karşı karşıya olduğu
büyük zorlukların farkında; ülkemiz bu zorlukların birçoğuyla aslında bugün de
karşı karşıya, Türkiye’mize kurulan tuzakların birçoğu bugün de aslında
yürürlükte. Ve bu yaklaşımdan uzaklaştığımız için içeride ve dışarıda barışın,
huzurun peşinde olmaktan uzaklaştığımız için bu sorunlarla karşı karşıyayız. 
Bakın,
bir örnek daha vereceğim; Türkiye’de Türk dış politikası varken işler nasıl
oluyordu, buna bir örnek: Ocak 1923’te Atatürk İzmit’te basın mensuplarına
beyanatta bulunuyor. Hatırlatmak istiyorum, bakın, Kurtuluş Savaşı daha yeni
bitmiş, İzmir’in kurtuluşunun üzerinden daha birkaç ay geçmiş. Bu şartlar
içerisinde Atatürk diyor ki: “Yeni Türkiye devleti, temellerini süngüyle değil,
süngünün dahi istinat ettiği iktisadiyatla kuracaktır. Yeni Türk devleti,
cihangir bir devlet olmayacaktır fakat yeni Türk devleti bir devleti iktisadiye
olacaktır.” Değerli arkadaşlar, yani “cihangir bir devlet” diye tarif ettiği,
çevresinde, etrafında, dünyanın belli bölgesinde hâkimiyet kurmaya çalışan bir
devlet olmayacaktır yeni Türkiye devleti, bir ekonomi devleti olacaktır diyor;
kendi insanına, kendi yurttaşlarına iyi bir hayat sunabilmek bu devletin temel
gayesi olacaktır. Bakın, devletin kurucusu, Türk dış politikasının temel
hedefini de böyle anlatmış. Tekrar etmek istiyorum “Bu devletin temeli süngü
değildir.” diyor “Çünkü süngü bile temelinde ekonomiyle ilgilidir.” diyor. Biz
bugün çok kapsamlı bir ekonomik krizle karşı karşıyayız; bugün ülkemizde genç
işsizliği almış başını gitmiş, hayat pahalılığı almış başını gitmiş. Bu şartlar
altında, kendi sorunlarımıza odaklanmak yerine, kendi içimizde bir huzur iklimi
yaratmak yerine, dünyanın her tarafındaki sorunların -taraf olarak- üzerine
atlıyoruz.
Değerli
arkadaşlar, bakın, 20’nci yüzyılın en uzun savaşı İran-Irak Savaşı’dır, sekiz
yıl sürmüştür, yüz binlerce insan ölmüştür, bizim iki komşumuz arasındadır ve
Türkiye o savaşta, o çatışmada tarafsız kalmayı başarmıştır, becermiştir.
İkinci Dünya Savaşı’nda bizim bütün çevremizde -biliyorsunuz, İran işgal
edilmiştir, Yunanistan işgal edilmiştir, Bulgaristan işgal edilmiştir- büyük
bir ateş Türkiye’nin etrafını sarmıştır ama Türkiye bütün bu çatışmaların
dışında kalmayı başarmıştır. 
Değerli
arkadaşlarım, bir örnekle açıklamak istiyorum. Biliyorsunuz, Türkiye’ye büyük
bir basınç uygulanmıştır Türkiye’yi bu çatışmanın tarafı yapabilmek için.
İngiliz Başbakanı Churchill, Türkiye’ye gelmiştir, Adana’ya; Yenice Tren
İstasyonu’nda özel görüşmeler yapılmıştır. Türkiye’yi savaşa sokabilmek için,
İnönü’nün Kahire’ye gitmesi için hem Amerikan Başkanı Roosevelt hem Churchill
aynı zamanda, ikisi birden uçak göndermiştir. Kahire’ye gider İnönü. Bu
görüşmede çok önemli bir anıyı –yanımda da getirdim- İngiliz Dışişleri Bakanı
Anthony Eden kendi anılarında anlatıyor, diyor ki: “Görüşmeleri
gerçekleştirdik, bitti ve görüşmelerin sonunda İnönü’yü havalimanından
uğurlayacağız, Kahire’den havalimanına gidiyoruz. İnönü Churchill’e yakınlık
gösterdi.” Ve arkasından uğurluyorlar İnönü’yü. İnönü uçağına binmiş, Anthony
Eden ve Churchill arabayla Kahire şehir merkezine dönüyorlar. Churchill diyor
ki: “Gördün mü, İsmet beni öptü.” Tekrar ediyorum, Churchill diyor ki kendi
Dışişleri Bakanına: “Gördün mü, İsmet beni öptü.” Dışişleri Bakanı da diyor ki:
“On beş saat süren çok çetin müzakerelerden sonra elde ettiğimiz tek kazanç bu
oldu, İsmet’in seni öpmesi oldu. On beş saatlik çetin müzakerelerin İngiltere
için tek kazancı bu oldu, bu kadar da mutlu olmana gerek yok.” (CHP
sıralarından alkışlar)
Değerli
arkadaşlar, Türkiye’nin bir zamanlar Türk dış politikası varken işler böyle
olurdu. Bundan uzaklaştığımız için bu durumla karşı karşıyayız. Bakın, bir
siyasi anlayışınız olabilir, kendinizi Orta Doğu’daki belli siyasi akımlara
yakın hissedebilirsiniz ama bizim, Türkiye’nin çok önemli bir tarihsel birikimi
var, deneyimi var; buna gözlerinizi kapatmayın. 
Bakın,
yine, bu kürsüde, 1965’te, 1’inci Demirel Hükûmetinin programı okunurken
rahmetli Demirel şöyle söylüyor: “Bir ittifak ve ideolojiye bağlı olmak başka
bir ittifaka veya ideolojiye mensup olan veya bugün ekseriyeti teşkil eden
tarafsız memleketlerle münasebetlerin geliştirilmesine mani değildir.” Yani
şunu söylemek istiyor: “Biz NATO’nun üyesiyiz, biz Adalet Partisi olarak
serbest piyasa ekonomisinin taraftarıyız ama komşumuz olan ve komünist bloğun
başında olan Sovyet Rusya’yla çatışmamıza gerek yok, iş birliği içerisinde
olabiliriz.” 
Değerli
arkadaşlarım, hatırlıyorsunuz, o yıllarda en kapsamlı sanayileşme programları
birçok şehrimizde, İskenderun’da, birçok yerde Rusların finansmanıyla yapıldı.
Yani Türkiye, soğuk savaşın o şartları arasında, o şartlar içerisinde rahmetli
Demirel’in hükûmet programında okuduğu bu perspektifle bunu başardı. Bugün,
sizler Orta Doğu’da belli kimseleri, belli bir ideolojiyi kendinize yakın
hissedebilirsiniz ama bu, gerçeklere karşı gözünüzü karartmamalı; Mısır’da,
Suriye’de, başka yerlerde karşılaşılan durum karşısında gözlerinizi
karartmamalı. 
Hatırlatmak
istiyorum -bunları bu Mecliste çok tartıştık- rahmetli Erbakan Başbakan
olduğunda yaptığı ilk geziler Mısır ve Libya’ya, 2 ülkeye de gitti. O
tarihlerde de bu ülkelerdeki siyasi İslamcı politikacılara baskılar vardı,
soruşturmalar vardı, hapiste insanlar vardı ama Erbakan oraya giderken bunu
Türkiye’nin menfaatlerinin önünde görmedi; Türkiye’nin menfaatleri onlarla da
görüşmeyi gerektiriyorsa Mübarek’le de Kaddafi’yle de gitti görüştü. Bugün de
bu anlayışta olmak gerekir. Kendi ideolojik kafesinizden sıyrılın, çıkın
değerli arkadaşlarım; Türkiye’nin çıkarları neyi gerektiriyorsa, Türkiye’nin
ihtiyaçları neyse, Türkiye’nin menfaatleri neyse onun peşinde olalım. 
Son
bir noktayı dikkatlerinize sunmak istiyorum. Kurumsal işleyişten bahsetmiştim,
Türkiye’de bu kurumsal işleyişin terk edildiği bir dönemi yaşadığımız için
başımız dertten kurtulmuyor demiştim. Bakın, Türkiye’de bir devlet geleneği
vardı. 
(Mikrofon
otomatik cihaz tarafından kapatıldı) 
YUNUS
EMRE (Devamla) – Çok kısa bir süre içinde tamamlıyorum Sayın Başkan. 
BAŞKAN
– Sözlerinizi tamamlayın.
YUNUS
EMRE (Devamla) – Perşembe günü Cumhurbaşkanına Başbakan, Genelkurmay Başkanı,
MİT Müsteşarı, Dışişleri Bakanı ayrı ayrı giderdi; yine, aynı şekilde,
Başbakan, Genelkurmay Başkanı, MİT Müsteşarı, bunlar ikili görüşmeler yapardı
ve bütün bu görüşmeler çerçevesinde, cuma günü MİT Müsteşarının, Genelkurmay
2’nci Başkanının ve Dışişleri Bakanlığı Müsteşarının yaptığı bir ortak
toplantıda icra ve operasyonlarla ilgili gerekli kararlar alınır, uygulamalar
yapılırdı. Bütün bunlar Türkiye’de terk edildi; bunların hiçbiri yok artık,
bunların hiçbir yok. Bütün süreçlerin şahsileştiği, kişisel yakınlığın öne
çıktığı, dış politikada kurumsal işleyişin terk edildiği bir durumla karşı
karşıyayız; buradan çıkmamız gerekiyor arkadaşlar. Bunu sadece biz CHP’nin
meselesi olarak görmüyoruz. 
Ve
biz birçok konuda, Orta Doğu’da da eleştirilerimizin arkasından önerilerimizi
de söyledik ve bu önerilere çok kızdınız ama aynı şeyleri Putin söyleyince
yapmak durumunda kaldınız, masaya oturdunuz. Biz söylerken bize çok kızdınız,
Putin söylerken masaya oturdunuz; bunu da hatırlatmak istiyorum.
Tekrar
teşekkür ediyorum. (CHP ve İYİ PARTİ sıralarından alkışlar)
BAŞKAN
– Gruplar adına son söz talebi, Milliyetçi Hareket Partisi Grubu adına Sayın
Kamil Aydın’ın.
Buyurun
Sayın Aydın. (MHP sıralarından alkışlar)
Sayın
Aydın, şahıs adına da söz talebiniz var; ikisini birleştiriyorum, on beş dakika
süre vereceğim.
Yeni
bir sataşmaya yol açmadan, buyurunuz.
MHP
GRUBU ADINA KAMİL AYDIN (Erzurum) – Sayın Başkan, çok kıymetli milletvekili
arkadaşlar; ilgili sözleşme üzerine Milliyetçi Hareket Partisi Grubu adına söz
almış bulunmaktayım. Yüce heyetinizi saygıyla selamlıyorum.
Saygıdeğer
milletvekilleri, dünya jeopolitiğinin Asya kıtası ve Afrika’ya yöneliminin
doğal bir sonucu olarak ticaret ve ekonomi başta olmak üzere ikili veya çoklu
ilişkilerin de bu coğrafyaya yönelik yoğunluk kazandığına tanıklık etmekteyiz.
Bu genel çerçevede Türkiye’nin uluslararası ilişkiler açısından “bekle gör”
siyasetini bir kenara bırakarak proaktif bir öngörüyle bu coğrafyadaki ülkelerle
yakın ticari, ekonomik, enerji, ulaşım merkezli ilişkiler kurup geliştirmesi
kaçınılmazdır. Çünkü bu coğrafyalarda geçmişte kurulan güçlü sosyal ve kültürel
bağlar ve ilişkilerin uzun bir ayrılıktan sonra bugün yeniden tesis edilme
şartları ve zemini oluşmuştur. 
Sayın
milletvekilleri, Asya ve Afrika’ya yönelimi içeren bu yeni dünya jeopolitiği
ışığında Türkiye’nin öneminin doğu-batı eksenli daha da arttığına tanıklık
etmekteyiz. Bunun bir nedeni, biraz önce ifade ettiğimiz gibi, bölgeyle
geçmişten gelen güçlü sosyal, kültürel bağlar; ötekiyse özellikle Asya-Avrupa
arası köprü konumumuzdur. Yıllardır uluslararası platformlarda ülkemizin
coğrafi konumu ve jeopolitik pozisyonunu ifade ederken Asya ile Avrupa’yı
birleştiren bir köprü olduğumuzu sıklıkla vurgulardık ama maalesef bunun altını
doldurmakta oldukça zorlanırdık, sadece sanki turizm ofislerimizdeki tanıtım
broşürlerine yazdığımız, böyle suya yazılan yazı misali geçici bir işlevi olan
bir yapıdaydı. Bugün değişen siyasi, ticari, ekonomik koşullar, yönelimin
yeniden Asya ve Afrika’ya yönelik olması Türkiye’nin bu köprü olma işlevinin de
altının birazcık da olsa doldurulduğunu çok net bir şekilde ortaya koymaktadır.
Bunun somut olarak ete kemiğe büründüğü en önemli alanların başında enerji,
doğal gaz ve ulaşım gelmektedir çünkü kaynak yoksunluğundan dolayı özellikle
Avrupa, enerji ihtiyacı ve doğal gaz başta olmak üzere birçok kalemde
ihtiyacını buralardan karşılama yoluna gitmektedir. Buna ticari ve ekonomik
ilişkileri de ilave ettiğimizde TANAP gibi, TürkAkım gibi, yeni İpek Yolu
ulaşım konsepti olan demir yolu ağının uzatılması gibi projeler başta olmak
üzere bölgeyle yakın etkileşime girmesi ülkemizin doğu-batı eksenindeki önemini
daha artırmaktadır. 
Sayın
milletvekilleri, uluslararası meselelerde yani kısaca dış politikada aslolan
millî menfaatler ekseninden hareketle siyasetüstü bir tavır sergilemenin
gerekliliğidir. Milliyetçi Hareket Partisi olarak katıldığımız her türlü
uluslararası platformlarda siyasi şiarımız bu minvalde olmuştur yani kısaca
“Önce ülkem ve milletim, sonra partim ve ben.” demişizdir, demeye de devam
edeceğiz inşallah. Bugün tarihi geriye sarıp uluslararası zeminlerde sıklıkla
ısıtılıp karşımıza çıkarılan siyasi ve tarihî olaylara kısa bir göz atmak
gerekirse bu söylediklerimin gerçekten ne kadar ehemmiyet ifade ettiğini
anlamak daha kolay olacaktır. Niye böyle söylüyoruz? İşte, malumunuz, 20’nci
yüzyılda, özellikle son dönemde hepimizin bire bir tanıklık ettiği, sürekli
herhangi bir uluslararası düzlemde en fazla karşımıza çıkarılan gerçekten
önemli hususların başında iftira ağırlıklı, “Çamur at izi kalsın.” misali
dayatılıp gündeme getirilen bir Kıbrıs meselemiz var, bir de sözde soykırım. 
Şimdi,
ne oldu, ne oldu Kıbrıs’ta? Kıbrıs’ın siyasi ve uluslararası analizini yapmak
gerekirse neler yaşanmıştı? Baktığımızda evet, 1970’li yılların şartlarını biz
çocuktuk hatırlıyoruz, bizden büyükler daha iyi hatırlarlar; gerçekten bir
halk, bir adada hapsedilmiş, her türlü varlığı yok sayılmış ve en sonunda da
işkenceye ve yokluğa tabi tutulmuş bir politikaya maruz bırakılmıştı. Çok
görüşmeler yaptık; bu yüce Mecliste, bu yüce kürsüden sık sık, bugünlerde
sıklıkla dış politika eksenli konuşmalar cereyan ettiği için hep şunu duyduk,
dün de kısmen birazcık değindim, detaylara giremedim: Efendim “doğru tarafta
olmak” “çok tarafta olmak” “fazla olmak” “yalnızlıktan uzak kalmak” gibi, böyle
gerçekten temeli, mesnedi çok da fazla olmayan; haklılıkla, hukukla beraber
olmayla pek alakası olmayan suçlamalara Türkiye Cumhuriyeti devletinin bugünkü
iktidarı maruz bırakıldı. Biz 1970’lerde de bu görüşmelerde yalnızdık, masada
hakkımızı savunan hiçbir bir ülke yoktur; garantör ülke statüsünde olmasına
rağmen İngiltere dahi yanımızda değildi ve rahmetli Ecevit, bunu bizatihi o
yıllarda İngiliz Başbakanına da ifade etti ve dedi ki: “Siz garantörlük
sıfatınızı, görev ve sorumluluklarınızı yerine getirmiyorsunuz, artık bizim
için çok fazla bir alternatif kalmıyor.” Bunu biliyoruz. Ve malum, biliyorsunuz
Turan Güneş’in Londra’dan o kutlu mesajı iletildi, değil mi? “Ayşe tatile
çıkabilir.” Akabinde neler oldu? Barış Harekâtı’mız gerçekleşti. Bugün Kuzey
Kıbrıs Türk Cumhuriyeti Dışişleri Bakanının, gerçekten bende çok iz bırakan bir
ifadesi vardı. “Eğer o harekât gerçekleşmeseydi -ben bir bebektim- halam ve bir
yakınım daha katledilmişti, ben de birinin kucağındaydım, sıra bana gelecekti.
Türk uçaklarının gelindiği duyulunca yarıda bırakıldı. Ben tesadüfen o kalkan
uçaklar ve çıkarma yapan Mehmetçik’in sayesinde bugün hayattayım.” demişti, hiç
unutamıyorum. Akabinde görüşmelerimiz oldu, ne oldu? Masada hep yalnız
bırakıldık. En son Annan Planı gibi bir dayatmada dahi, bakın, veren taraf
olmamıza rağmen yanımızda çok fazla kimseyi görmedik. Ama bir şeyden asla hiç
vazgeçmedik; haklı davamızdan, hukukumuzdan, aldığımız sorumluluktan asla
vazgeçmedik.
Biraz
daha geriye sarıyorum tarihi çünkü tarih bize gerçekten ufuk açan, yol gösteren
en önemli ışık kaynağımızdır. İstiklal Harbi ve öncesi, ülkemizin gerçekten
büyük fakruzaruret içerisinde olduğu bir dönem; 93 Harbi, dile kolay, bir ucu
doğu cephesi, bir ucu Balkanlar ve birbirini ateşleyen savaşlar sonrası
işgaller ve dayatılan anlaşma metinleri. O dönemde ne yaptık? Bir taraftan
egemenlik hakkımızın gasbedilişine direniş göstermeye çalışırken bir taraftan
da uluslararası insan haklarından, haktan hukuktan uzak durmama adına bir
tehcir gerçekleştirdik. Tabiri caizse o dönemde yaşanan 93 Harbi, Balkan
Savaşları ve akabindeki işgal yıllarından dolayı vatanın her köşesi ya işgal
altında ya da bitap düşmüş ama bir taraftan da evet, masada Türkiye’yi bir
şekilde parçalamayı planlayan egemen güçler... Mustafa Kemal bu şartlarda ne
yaptı? Bakın, o fakruzaruret içerisinde dahi yaptığı istişarelerde manda ve
himayeyi savunanları da sessizce üzüntülü bir şekilde dinledi ve en sonunda
nihai kararını verdi, o da neydi? “Ya istiklal ya ölüm”dü. 
Şimdi,
bakın, o gün İstiklal Harbi öncesi, 10 Ağustos 1920 Sevr Anlaşması’nda masaya
bir bakın, kimler vardı? Düşünebiliyor musunuz, bölünüp parçalanırken bile biz
masada yalnızdık, hep yalnızdık. Efendim, daha sonra, 24 Temmuz 1923’e
geldiğimizde yani Lozan’ı konuştuğumuzda da yine bir baktık ki İtilaf
Devletleri bir tarafta, biz yine yalnızız. Demek ki yalnızlık çok da haksızlık
ifade etmiyor; hak ve hukuk farklı bir şey; yalnızlık, çokluk farklı bir şey.
Biz ne Sevr’de ne Lozan’da bize dayatılan hiçbir deli gömleğini giymedik;
yalnız kaldık, dik durduk, Allah'a şükür, hak ve hukukumuzu sonuna kadar
savunduk. 
Şimdi,
böyle bir yapı içerisinde bugün bu kürsülerde zaman zaman uluslararası anlaşmaları
konuşuyoruz. İşte bugün de ona benzer bir anlaşma üzerinde birtakım
düşüncelerimizi ifade ediyoruz. Bakınız, burada aslolan şudur: Söz konusu
gerçekten milletimizin, vatanımızın, devletimizin birliği, dirliği, bekası
olunca siyasi mülahazaları bir kenara bırakıp yüce milletimizin ali
menfaatlerini öncelememizde yarar vardır. Artık Asya ve Afrika’ya yönelim,
inanın, 19’uncu yüzyıldaki kadar şiddetli bir şekilde tezahür etmektedir. O
günkü egemen güçler o gün hangi nedenlerle orada idiyseler bugün de aynı
nedenlerden dolayı oradalar. Biz, onların orada olduğu bir yerde çok ekstra,
çok özel nedenlerimize rağmen bizim orada olmamamızı nasıl izah edebiliriz?
Orada olacağız tabii ki çünkü orayla bizim bir kavli kararımız var, orayla
sosyal, kültürel, inanç eksenli bağlantılarımız var; artı, herkesin kullandığı
birtakım kaynaklara bizim de ihtiyaçlarımız var, bizim de temin etme gibi bir
gereksinimimiz söz konusu. O zaman, biz, 1974’ü bahane ederek siyasi bir cephe
kapma adına rahmetli Sayın Bülent Ecevit’in ya da rahmetli Sayın Necmettin
Erbakan’ın hatırasına en küçük bir saygısızlıkta bulunmadık çünkü onlar, o gün
sadece temsil ettiği bir siyasi partinin neferi değildi, o gün Türkiye
Cumhuriyeti devletinin bütün ali menfaatlerinin siyasi teminatı görevini
üstlenmişlerdi. Kim ne dediyse desin, biz onları incitecek en ufak bir
eleştiride bulunmadık. İşte, devlet adamı olmanın, devletin uluslararası
ilişkilerde nasıl temsil edileceği noktasında hassasiyet göstermenin gereği
budur. Aynı şekilde, biz geçmişimizle ilgili de 1915 olaylarını bahane ederek
ecdadımıza hakareti zül sayarız; dün de saydık, bugün de sayarız. Ne onların
hatırasını incitecek ne 1970’lerde yaşananların müsebbibi gösterilerek hedef
edilen insanların hatırasını incitecek ne de bugün bu duruşumuza halel
getirecek hiçbir oluşumun yanında olmadık, olmayacağız. Niye? Çünkü gerçekten
Türk devlet geleneği uzun bir sürecin devamıdır, inşallah ebet müddet de devam
edecektir. Dün Osmanlı’nın, daha önce Selçuklu’nun, ondan önceki bütün Türk
milletinin devlet olarak temsilinin halkaları ne ise bugün de cumhuriyetimizin
ikamesi, idamesi noktasında aynı şekilde düşünüyoruz.
Dolayısıyla
bu anlaşmanın, gerçekten, inşallah hayırlara vesile olmasını dilerken son söz
olarak şunu ifade etmek istiyorum: Yüce Türk milleti, inanın, kahramanını da
hainini de yazdıklarından değil, yaptıklarından hatırlayacaktır diyorum,
saygılar sunuyorum yüce heyetinize. (MHP ve AK PARTİ sıralarından alkışlar) 
BAŞKAN
– 1’inci madde üzerindeki konuşmalar tamamlanmıştır. 
Soru-cevap
işlemi yok. 
Madde
üzerindeki görüşmeler tamamlanmıştır. 
Maddeyi
oylarınıza sunuyorum: Kabul edenler... Etmeyenler... Kabul edilmiştir.
Birleşime
on dakika ara veriyorum. 
Kapanma Saati: 17.29
İKİNCİ OTURUM
Açılma Saati: 17.46
BAŞKAN: Başkan Vekili Süreyya Sadi BİLGİÇ
KÂTİP ÜYELER: Mustafa AÇIKGÖZ (Nevşehir), Nurhayat
ALTACA KAYIŞOĞLU (Bursa)
-----0-----
BAŞKAN
– Sayın milletvekilleri, Türkiye Büyük Millet Meclisinin 43’üncü Birleşiminin
İkinci Oturumunu açıyorum.
134
sıra sayılı Kanun Teklifi’nin görüşmelerine kaldığımız yerden devam ediyoruz.
Komisyon
yerinde. 
2’nci
maddeyi okutuyorum:
MADDE 2- (l)
Bu Kanun yayımı tarihinde yürürlüğe girer.
BAŞKAN
– Madde üzerinde gruplar adına ilk söz İYİ PARTİ Grubu adına Sayın Abdul Ahat
Andican’ın.
Buyurun.
(İYİ PARTİ sıralarından alkışlar)
İYİ
PARTİ GRUBU ADINA ABDUL AHAT ANDİCAN (İstanbul) – Sayın Başkan, değerli
milletvekilleri; dün Meclise verdiğimiz Kanal İstanbul’la ilgili araştırma
önergesinde yeterli zaman olmadığı için söylemek istediklerimizin tamamını
söyleyemedik. Dolayısıyla bugün bu konuşma fırsatını bu açıdan
değerlendireceğim.
Değerli
milletvekilleri, iktidar, Kanal İstanbul Projesi’ni gündeme getirdiğinden beri
bu projenin gerekliliğini, büyük ölçüde, İstanbul Boğazı’nda artan trafiğe ve
riske yani tehlikeye, çarpışma veya benzeri kaza riskine dayandırmış durumda ve
iddiaya göre, iddialarına göre bu giderek önümüzdeki yıllarda da artacak. 
Şimdi
bu olayı biraz somutlaştırmak istiyorum arkadaşlar, çünkü somutlaştırmazsak
olay insanların kafasında net olarak ortaya çıkmıyor. Ulaştırma Bakanı Cahit
Turhan projenin gerekliliğini açıklarken “Trafik her yıl artıyor; 2030’da 65
bin, 2050’de 95 bin, 2070’te 115 bine çıkacak.” diyor iki ay önce; altını
çiziyorum iki ay. O dönemde, bu beyanatın hemen arkasından, yaklaşık yirmi gün
kadar sonra Mecliste bu konuyu gündeme getirmiştim bütçe görüşmeleri sırasında
ve Sayın Bakanın söylediği şeylerin gerçek dışı olduğunu ve halkı aldatmaya
yönelik bir girişim olduğunu söylemiştim. Çünkü Deniz Ticareti Genel
Müdürlüğünün verilerine göre, İstanbul Boğazı’ndan en yoğun geçiş 2007 yılında
56 bin gemiyle olmuş, ondan sonra da giderek azalma var; günümüze geldiğimizde
yani geçen yıl itibarıyla 41 bine inmiş. Peki, şimdi sıkı durun, iki gün önce,
Ulaştırma Bakanı, Anadolu Ajansına şu bilgileri veriyor: “Kanaldan 2035’te
geçen araç sayısı 50 bini bulacak.” Bakın, iki ay önce ne diyordu: “65 bin
olacak.” diyordu. “2050’de bu rakam 70 binlere tırmanacak.” diyor iki gün önce,
daha önce verdiği rakam kaçtı? 95 bin; yani 25 bin fark var iki ayda. 
FAHRETTİN
YOKUŞ (Konya) – Matematiği zayıfmış…
ABDUL
AHAT ANDİCAN (Devamla) – Ve “2070’te 80 binin üzerinde olacak.” diyor iki gün
önce, daha önce yani iki ay önce verdiği rakam 115 bin; yani 35 bin fark var.
Şimdi, böyle bir farkı, iki ayda ortaya çıkan bir farkı nasıl okursunuz değerli
arkadaşlar veya nasıl okumanız gerekir? Çok net olan şey şu: Ulaştırma Bakanı iki ay önce de bugün de -halk
deyimiyle- işkembeden atıyor.
FAHRETTİN
YOKUŞ (Konya) – İşkembeyikübradan.
DURSUN
MÜSAVAT DERVİŞOĞLU (İzmir) – Hem de kübradan.
ABDUL
AHAT ANDİCAN (Devamla) – Evet. Yani hiçbir bilimsel çalışmaya dayanmayan
veriler bunlar. İki ayda rakam 35 bin azalır mı yahu? Bir de burada başka bir
şey var: Sayın Cumhurbaşkanı, Kanal İstanbul’la ilgili her konuşmasında “Sekiz
dokuz yıldır biz bunu çalışıyoruz. Yüzlerce adam çalıştı, bilimsel çalışmalar
yaptı.” falan falan diyor, bunu söylüyor halka yönelik olarak. Bu mudur şimdi
bilimsel çalışma? (İYİ PARTİ sıralarından alkışlar) 
Değerli
arkadaşlar, başka bir şey var; iki gün önce Bakan diyor ki: “Hesaplarımıza göre
Kanal İstanbul’dan geçecek gemilerden alacağımız para asgari yıllık net 1
milyar dolar civarında olacak.” Bakın, 50 bin gemi için. Sonra, geliyor, iki
gün önceki konuşmasında, yine aynı konuşmanın içerisinde “2030’lu yıllarda
Kanal’dan 50 bin gemi geçtiğinde yıllık 5 milyar dolar gelirimiz olacak.”
diyor. Şimdi, bakın, aynı konuşmanın içerisinde bu. Yani diyor ki: “2030’larda
1 milyar dolar gelirimiz olacak.” 2030’lar için 50 bin rakamını vermişti,
hatırlayın. “50 bine ulaştığı zaman da 5 milyar dolar gelirimiz olacak.” diyor.

Şimdi,
tabii, ben takip ediyorum olayı. Bazı yazarlar şaşkınlık içerisinde, köşe
yazarları “Yahu, Bakan aynı şeyin içerisinde bunları söylüyor, bu nedir yani
hangisi doğru?” falan diyorlar. Tabii, onların bilmediği şey şu: AKP’nin halka
yönelik politikalarında, halka yönelik proje sunularında bir görünen yüzü var
-görünen yüzü aldatmaya yönelik- bir de söylenmeyen ama arka planda tutulan,
asıl kripto hedef var. 
Şimdi,
AKP’yi artık iyice tanımış bir grup olarak ve bir grubun üyesi olarak Ulaştırma
Bakanının bu sözlerini nasıl anlayacağız biliyor musunuz? “2030’da 50 bin gemi
geçecek, 5 milyar dolar gelir olacak.” Bu, halka yönelik söyleniyor ama öbür
tarafta diyor ki: “2030’da 1 milyar dolar gelir bekliyoruz 50 bine ulaştığı
zaman.” Burada çelişki yok, halka söylenen o. “Bu 50 bine ulaştığı zaman 1
milyar dolar gelir elde edeceğiz.” lafıyla, yap-işlet-devret veya kamu-özel
ortaklığı verildiği takdirde -ki öyle olacak- müteahhitlere, yatırımcılara “gel
gel” yapıyor, diyor ki: “Biz bunu 50 bin gemi garantisiyle, 1 milyar dolarlık
gelirle vereceğiz.” Aslında söylediği bu, söylemek istediği bu, ağzından
kaçırıyor.
Evet,
bunlar doğru mu arkadaşlar? Bunlar doğru mu? Hayır. Gemi geçişinde çoğalma olacak
mı? Hayır. Niye olmayacak? Karadeniz’den bütün petrol taşıması veya LNG vesaire
taşımaları boru hatlarıyla yani Bakü-Tiflis-Ceyhan Boru Hattı’yla, Bakü-Ceyhan
Hattı’yla aşağıya –“Akdeniz’e” demek istiyorum- daha sonra, Hazar havzası
petrolleri Türki Cumhuriyetler üzerinden Çin’e, Rusya’nın büyük petrol
kaynakları Baltık “port”larından Avrupa’ya gönderiliyor. Novorossiysk dışında
bir “port” kalmadı Rusya açısından ve oranın kapasitesi de yılda 100 milyon ton
civarında; bu kadar. Bu, gemi sayısının giderek azalması anlamına geliyor.
Peki, güneş enerjisi vesaire gibi yenilenebilir enerji kaynakları ortada.
Çin’in tren yoluyla başlattığı İpek Demir Yolu Projesi var, uygulamaya geçti,
Türkiye'den de geçiyor.
Bütün
bunlar bize şunu söylüyor değerli arkadaşlar: Kargo taşımacılığı da petrol
taşımacılığı da boğazlardan yani Karadeniz’den aşağıya olmayacak, sayı
artmayacak. Geçen sene söylemiştim, sayı 42 bin civarında. Şimdi, Bakanın ifade
ettiği rakamlar hayali rakamlardır, halkı aldatmaya, toplumu yanıltmaya yönelik
yani Kanal İstanbul Projesi’ne destek sağlamak üzere verilmiş rakamlardır.
Şimdi
çok zamanım kalmadı aslında. AKP’nin ikinci iddiası, boğazlarda riskin arttığı.
Bunu da bir başka konuşmada, riskin artmadığını istatistiksel verilerle ve
bilimsel olarak burada Meclisin önüne koyacağım.
Fazla
vaktim kalmadığı için AKP’nin bu politikasını bir fıkrayla -fıkra değil
aslında, olmuş bir olay- bitiriyorum. Değerli arkadaşlar, 1960’lı yıllarda
Türkiye gümrüklerinde adamın biri bavulla yakalanıyor. Gümrük memuru diyor ki:
“Aç bavulu.” Bir açıyor ki İsviçre saatleri. O dönemlerde, biliyorsunuz,
Türkiye’de çok bulunmadığı için bavul İsviçre saatleriyle dolu. Memur diyor ki:
“Ne bunlar?” Adam gayet pişkin, diyor ki: “Efendim, bunlar tavuk yemi.” “Yahu,
nasıl tavuk yemi olur kardeşim?” diyor. Adam çok pişkin bir vaziyette “Vallahi
ben bunları götürüyorum, tavukların önüne atıyorum; yiyip yememek onlara
kalmış.” diyor. (İYİ PARTİ sıralarından alkışlar) 
Şimdi,
AKP’nin politikaları, AKP’nin topluma yönelik açılımları hep böyle: “Ben
yaptım, oldu.” “Ben atarım kardeşim, ister kabul edersiniz, ister kabul
etmezsiniz.” Ama bir şeyi söylemekte yarar var, tavuklar uyandı, tavuklar
uyandı.
(Mikrofon
otomatik cihaz tarafından kapatıldı)
ABDUL
AHAT ANDİCAN (Devamla) – Bitiriyorum Başkanım.
BAŞKAN
– Tamamlayın sözlerinizi.
ABDUL
AHAT ANDİCAN (Devamla) – Geçen günlerde yapılan bir anket, üstelik de AKP’ye
yakın bir grubun yaptığı anket bize şunu söylüyor, diyor ki: “AKP’nin siyasi
iddiaları ve siyasi projeleri halk karşısında inanılırlığını yitirmiştir,
azalmaktadır.” Sadece projeler değil, aynı zamanda partiye olan inanç da
azalmaktadır. Dolayısıyla, işin sonu, Kanal İstanbul Projesi, AKP’nin de sonunu
getirecek bir projedir değerli arkadaşlarım.
Saygılar
sunuyorum. (İYİ PARTİ sıralarından alkışlar) 
BAŞKAN
– Halkların Demokratik Partisi Grubu adına Sayın Abdullah Koç. 
Buyurun.
HDP
GRUBU ADINA ABDULLAH KOÇ (Ağrı) - Sayın Başkan, değerli milletvekilleri; şimdi,
size gerçekten bir kangrene dönüşmüş olan bir Türkiye gerçeğinden bahsetmek
istiyorum: Cezaevleri.
Değerli
arkadaşlar, her geçen gün daha da ağırlaşan, hiçbir hukuk normunun
açıklayamayacağı, hiçbir vicdani ilkenin kabul etmeyeceği şekilde can yakıcı
bir hakikatle karşı karşıyayız. Ağır rahatsızlıkları nedeniyle serbest bırakılması
gereken, infazına ara verilmesi gereken tutsaklar ne yazık ki Hükûmet
tarafından, mevcut sistem tarafından serbest bırakılmıyor. Bu çağda cezaevleri
birer ölüm odası hâline getirilmiş durumdadır ne yazık ki.
Değerli
arkadaşlar, Anayasa’nın 104’üncü maddesi, Cumhurbaşkanına, mevcut olan
mahpusların serbest bırakılması ve sakatlık durumlarında cezaevlerindeki
sürdürülemez yaşamına dair ara vermeye ilişkin bir yetki tanımaktadır. Ne yazık
ki bu yetki hiçbir şekilde kullanılmamaktadır. Öte taraftan, ceza infaz
yasasının 16’ncı maddesinde, hükümlünün hastalığının hayatı için kesin tehlike
teşkil ettiği durumlarda Adli Tıp tarafından rapor verilmesi ve bu rapor
çerçevesinde infazın ertelenmesi hükmü yer almaktadır. Ne yazık ki yine infaz
yasasının 116’ncı maddesi de bu niteliktedir ve bunların hiçbirisine
uyulmamaktadır. Adalet Bakanlığının belirlediği tam teşekküllü hastanelerden
alınan raporlar Adli Tıp raflarında bekletiliyor ve haftalarca, aylarca ne
yazık ki bu konuda herhangi bir cevap alınamamaktadır. Avrupa İnsan Hakları
Mahkemesi, Gülay Çetin/Türkiye kararında Adli Tıp Kurumu tarafından, heyet
raporlarına rağmen tekrar muayeneye çağırılmasını ve bu durumun gecikmeye neden
olmasını eleştirmiş ve Türkiye'nin işkence yasağını ihlal ettiğine dair bu
yönde bir karar vermiştir. 2013 tarihinde kabul edilen 6411 sayılı Yasa’da,
kişilerin maruz kaldığı ağır hastalık veya sakatlık nedeniyle hayatını yalnız
idame ettirmemesi durumunda da yine cezanın ertelenmesi hükmü yer almaktadır
ama bu hükme de uyulmamaktadır. 
2003
tarihinde onaylanan Avrupa Konseyi İnsan Hakları ve Biyotıp Sözleşmesi’nin ve
Avrupa İnsan Hakları Mahkemesi kararlarının gereklerini yerine getirmek ve tüm
tutuklu ve hükümlülerin uygun nitelikte, adil bir şekilde sağlık hizmetinden
geçirilmeleri gerektiğini burada vurgulamak istiyoruz. 
Uluslararası
kriterler var bu konuda. Biz uluslararası sözleşmeleri şu anda inceliyoruz.
1955 tarihli Birleşmiş Milletler Mahpuslara Uygulanacak Asgari Standartlar,
1982 tarihli Birleşmiş Milletler Tıbbi Etik İlkeler, 1988 tarihli Birleşmiş
Milletler Herhangi Biçimde Alıkonulan veya Hapsedilen Kişilerin Korunması İçin
İlkeler Manzumesi, 1990 tarihli Mahpusların Islahı İçin Temel İlkeler ve yine
1990 tarihli Birleşmiş Milletler Özgürlüğünden Yoksun Bırakılmış Çocukların
Korunması İçin Kurallar ve ayrıca Avrupa İşkencenin ve İnsanlıkdışı veya
Onurkırıcı Ceza ve Muamelenin Önlenmesi Komitesinin kararlarının hiçbir
tanesine değerli arkadaşlar, uyulmuyor. Bu kriterlerin hiçbirisine uyulmadığı
gibi, zorunlu olan bu uluslararası kriterlere de uyulmamaktadır. 
Sayın
milletvekilleri, peki, Türkiye cezaevlerinin tablosu ne durumdadır, şöyle
birkaç örnekle sizlere açıklamak istiyorum: Adalet Bakanlığı verilerine göre
2002 yılındaki tutuklu ve hükümlü sayısı 59 bin iken 2018 itibarıyla 260 bin
kişiye çıkmış durumdadır. Üstelik 431 bin kişi denetimli serbestlikten
faydalanmaktadır. Bu tablo başlı başına Türkiye’nin bir açık hava hapishanesine
dönüştürüldüğünün başka bir fotoğrafıdır. 
Muhalif
olan, düşünce üreten ve en önemli sorun olan Kürt sorununa çözüm gündeme
getiren herhangi bir siyasetçi de ne yazık ki bu toplama kamplarına
dönüştürülen cezaevlerine götürülmekte ve insanlara bu muamele reva
görülmektedir. 
2018
itibarıyla 431 bin kişinin denetimli serbestlik kapsamında olduğu gerçeği,
ülkenin genel atmosferinin yani toplumun tamamen denetim altında tutulduğunun
ve çok büyük bir kitlenin özgürlüğünün kısıtlandığının ve özgürlüklerden mahrum
bırakıldığının başka bir görüntüsüdür. 2015 tarihinden itibaren cezaevlerinde
yaşanan işkence vakalarında ciddi oranda artışlar meydana gelmektedir. 
Değerli
arkadaşlar, İHD’nin bu konuda çeşitli raporları var. Hapishanelerde 457’si ağır
olmak üzere 1.333 hasta mahpus bulunuyor. Bunlardan 841’i gerçek anlamda ağır
konumdadır. Hapishanelerde 2009’dan Ekim 2016’ya kadar 2.300 kişi yaşamını
yitirmiştir. 
Bir
diğer husus, Ceza İnfaz Sisteminde Sivil Toplum Derneğine ve çeşitli toplum
kuruluşlarına 7 bin başvuru yapılmıştır. Bu başvurulara verilen cevaplarda
tutukluların durumunun iyi olduğuna ve kendileriyle ilgilenildiğine ilişkin
ciddiyetsiz cevaplar verilmiştir. Yine, resmî olmayan ancak çeşitli sivil
toplum kuruluşlarının verilerine göre 2019 yılında adli ve siyasi olmak üzere
toplam 50 hasta mahpus yaşamını yitirmiştir. Yaşam hakkı cezaevlerinde ihlal
edilmektedir. Kinyas Gülcan, 74 yaşındaki Nebi İlhan, 2018 yılında 23 kişinin
cezaevlerinde şüpheli ölümü, Nurcan Bakır yirmi sekiz yıl cezaevinde kaldıktan
sonra “Zulme karşı sessiz kalmayacağım.” demek suretiyle yaşamına son
vermiştir. İHD verilerine göre 1.149 kişiye işkence ve diğer taraftan sağlık
haklarının ihlali, sürgün ve benzeri ihlaller olmak üzere toplam 4.034 kişiye
hak ihlali uygulanmış durumdadır. Devrim Ayık kolon kanseri ve hâlâ cezaevinde,
Diyarbakır T Tipi Cezaevinde Guli Kara açık kalp ameliyatı geçirmiş olmasına
rağmen, bütün taleplerine rağmen tahliye edilmemektedir. Bunlar binlerce
vakadan sadece birkaç tanesi. 
Yine
İHD raporlarına göre hasta mahpuslar neler yaşıyor? Hasta olan mahpuslar revire
götürülmüyor, kötü muameleden geçiriliyor, sürgün ediliyor, yemek verilmiyor
vesaire, binlerce sorunla karşı karşıyalar. 
Değerli
arkadaşlar, tutuklu ailelerinden aldığımız bilgilere göre Şerafettin Demir, Van
Yüksek Güvenlikli Cezaevinde 15 gardiyan tarafından darbedilmiş ve hâlâ tehdit ediliyor.
Özay Özer, Elâzığ Yüksek Güvenlikli Cezaevinde tecrit altında tutuluyor. Cihan
Yaşar, Erzincan Cezaevinde ağır müebbet hapis cezası almış, hücrede tek başına
tutuluyor, ayakta durmakta zorlanıyor ve ihtiyaçlarını tek başına gideremiyor.
Hasta tutsaklara âdeta düşman hukuku uygulanıyor. 
Cezaevlerinde
kalan tutuklularda en çok mide ve bağırsak iltihaplanması, reflü, gastrit,
solunum yolları rahatsızlıkları ve akciğer hastalıklarının baş gösterdiği tıbbi
bulgularla tespit edilmiş durumda. Hastalıkların temel nedenleri olarak
koğuşların fiziki yapısı ve hijyen koşullarının olmaması tespit edilmiş başka
bir gerçeklik. 25 kişilik koğuşta 40-45 kişi kalıyor; bu da daha başka
hastalıklara davetiye çıkarıyor. Cezaevlerinde kişi hasta olduktan sonra çeşitli
ihtiyaçları da karşılanmıyor. 
Diyarbakır
T Tipi Cezaevinde tahliye olan HDP PM üyesi Şehriban Zuğurli, cezaevinde
yaşanan hak ihlallerine değinerek bağırsakları dışarıda olan bir tutuklunun
tedavisinin engellendiğini, annesiyle birlikte kalan bir bebeğe ise mama
verilmediğini açık bir şekilde belirtiyor ve bu şekilde beyanatta bulunuyor. Bu
tür hak ihlallerine ilişkin hiçbir şekilde bir araştırma ve incelemenin
yapılmadığı da başka bir gerçek. 
Değerli
arkadaşlar, cezaevleri zulüm evlerine dönüşmüş durumda. Derhâl bu işkencelerden
vazgeçilmesi ve insanlık onuruna yakışır bir tutum alınması gerektiğini burada
belirtmek istiyoruz. Aksi takdirde, önümüzdeki dönemde ve önümüzdeki yıllarda
Türkiye'nin, insan hakları anlamında, Avrupa İnsan Hakları Mahkemesi önünde
insan hakları konusunda çok ciddi bir şekilde tazminatlarla karşı karşıya
kalacağını burada belirtiyor, hepinizi saygıyla selamlıyorum. (HDP sıralarından
alkışlar) 
BAŞKAN
– Cumhuriyet Halk Partisi Grubu adına Sayın Suzan Şahin, buyurun. (CHP
sıralarından alkışlar) 
CHP
GRUBU ADINA SUZAN ŞAHİN (Hatay) – Sayın Başkan, değerli üyeler; yüce Meclisi
saygıyla selamlıyorum. 
Ekonomide
yaşanan sorunlar ve milletimizi derinden etkileyen ekonomik kriz taşımacılık
sektörünü de etkilemektedir. Türkiye’de 780 binin üzerinde taşıyıcılar
kooperatifi üyesi esnaf ve yaklaşık 900 binin üzerinde kamyon mevcuttur.
Türkiye’de kamyon, tır filosu sayısı Avrupa ülkelerinden fazladır. Türkiye’de
en fazla kamyon, tır filosu yoğunluğu da seçim bölgem olan Hatay ilindedir. 
Sürekli
kamyoncu esnafının şikâyetlerini dinlemek durumunda kalmaktayız. Artan maliyet
ve yaşanan haksız rekabet koşullarında yük taşımacılığı can çekişir duruma
gelmiştir. Yük taşımacılığı yapan esnafımız zor koşullar altında geçimlerini
sağlayarak evlerine ekmek götürebilmek için saatlerce direksiyon sallamakta
ancak para kazanamamaktadır. Zor koşullarla boğuşmalarının yanı sıra sektörle
ilgili haklı taleplerinin görmezden gelindiğini söyleyerek yalnız kaldıklarını
belirtmektedirler. Kendi sektörleriyle ilgili yapılan her düzenlemenin
ceplerinden daha fazla para çıkmasını sağladığını, para kazanmaları için hiçbir
düzenlemenin yapılmadığını ifade etmektedirler. Yurt içi nakliye
fiyatlandırmaları yapılırken yük taşımacılığı yapan esnafımız, sektörü güvence
altına alacak ve daha iyi yaşam koşullarıyla para kazanmalarını sağlayacak
düzenlemeleri beklemektedir. 
Sayın
üyeler, Ulaştırma ve Altyapı Bakanlığının Karayolu Taşıma Yönetmeliğinde
Değişiklik Yapılmasına Dair Yönetmelik’i Resmî Gazete’de yayımlanarak 1 Ocak 2020’de
yürürlüğe girdi. Şoförlerin ve trafiğin güvenliğinin sağlanmasını biz de
isteriz ancak doğru zamanlama ve sağlıklı altyapı olursa. Bu yeni yönetmeliğe
göre 31 Aralık 2019’dan itibaren otobüs ve kamyonlardaki sayısal takograflardan
veri indirme ve bu verilerin Bakanlığa gönderimi zorunlu olacaktı. Ancak
e-fatura, web sitesine irsaliye bildirimi, dijital takograf kullanımı gibi
uygulamalara karşı çıkan kamyon ve tır şoförleri Türkiye genelinde yaptıkları
eylemlerle yürürlüğe giren yönetmeliğe, akaryakıt zamlarına, cezalar ve düşük
ücretlere tepki gösterdi. Tepki gösterdiler de ne oldu? Yaptıkları haklı
eylemlerde kamyoncular polis tarafından coplandı, gözaltına alındı ancak
yılmadılar ve haklı eylemleri sonrası AKP Hükûmeti geri adım atmak zorunda kaldı.
Hükûmet, dijital takograf uygulaması için firmaların gerekli hazırlık ve
altyapı hazırlığını henüz tamamlayamaması bahanesiyle “Altyapı hazır değil.”
dedi ve uygulamayı önce altı ay erteledi, daha sonra tekrar bir ertelemeye
giderek uluslararası taşıma yapan yetki belgesi sahipleri için Ocak 2021
tarihine kadar, yurt içi taşıma yapan yetki belgesi sahipleri için ise Ocak
2024 tarihine kadar erteleme yapıldı. 
Şimdi
sormak lazım: Altyapıyı hazırlamadan neden yönetmeliği uygulamaya soktunuz,
neden kamyonculara onlarca trafik cezası yazdınız? Madem uygulamaya sokmak
istediğiniz projenin altyapısı yetersizdi ve yönetmeliği erteleyecektiniz,
gariban nakliyeciyi neden coplattınız? Soruyoruz: Yetersiz olan altyapıyı nasıl
tamamlayacaksınız? Şoförlere gerekli eğitimi nasıl vereceksiniz? Yoksa “Nasıl
olsa alıştılar, susarlar.” mı dediniz ve vatandaşın soluğunu kestiniz?
Susmayacaklar, susmayacağız! (CHP sıralarından alkışlar) 
Değerli
üyeler, AKP’nin her fırsatta yok sayarak aykırı davrandığı Anayasa’mızın
173’üncü maddesi “Devlet, esnaf ve sanatkârı koruyucu ve destekleyici
tedbirleri alır.” demektedir. Korumak isterseniz nakliyeci esnafın sorunları
açık ve nettir. Kamyoncular Avrupa’da dokuz saatte 800 kilometre yol
gidebiliyorlar ancak Türkiye’de 350-400 kilometreyi zor gidebildiklerini
söylüyorlar. Haklı olarak, bu uygulamanın düzenlenmesini istiyorlar. C2 yetki
belgesiyle yurt dışına çalışan araçların yurt içinde taşımacılık yapmasının
engellenmesini talep ediyorlar. Yükü yüklediklerinde, Ulaştırma ve Altyapı Bakanlığı
veri tabanına altı saat içerisinde bildirmeleri gerekiyor. Bakanlık “Bunun
altyapısı hazır değil.” diyor ancak trafik polisleri kamyonculara ceza yazıyor.
Nakliyecimiz “Devlet eliyle soyuluyoruz.” diye isyan ediyor. 
Diğer
bir konu ise e-fatura. Nakliyeci STK’leri “Bizim kamyoncumuz tuşlu telefonu
dahi zor kullanıyor, e-faturayı nasıl yapacak? Biz yirmi dört saat çalışıyoruz,
para kazanamıyoruz. Yirmi dört saatte para kazanamıyorsak dokuz saatte nasıl
para kazanırız? Ulaştırmayla ilgili yapılan bu düzenlemenin altyapısı yok,
bununla birlikte kamyoncunun ve nakliyecinin de buna uyum sağlayabileceği bir
ortam yok.” diyor. Sahi, nasıl kazanacaklar? Ağır ekonomik kriz ortamında yaşam
mücadelesi veren esnafa kolaylıklar sağlanması gerekirken yeni yükler bindirilmesi,
esnafın kullanımı oldukça zor uygulamalarla karşı karşıya bırakılması yeni
sorunlar oluşturuyor. Hükûmet yönetemediği ekonomi ve krizin faturasını esnafa
kestiği cezalarla yamamak istiyor. Bunun adı “Hükûmetin kendi vatandaşını
soyması”dır değerli milletvekilleri. Özellikle ihaleli iş alım süreçlerinde
kilometre, taşınan yükün ton olarak miktarı, mazot fiyatı formülünün
uygulanmasıyla sektörde rekabet konusunda yaşanan sorunların giderilmesi
gerekmektedir. K belgesi verilirken söz verilen taban fiyatı uygulamasının
yapılması ve kontrol edilmesi nakliyecinin talepleri arasındadır. Meslek sona
erdiğinde K1 belgesi devir hakkında ücret iadesinin yapılması gerekmektedir.
Vergi, SGK, esnaf kefalet borçlarının düzenlenerek faizsiz olarak taksitlendirilmesi
vergi ve zamlarla boğuşan esnafa az da olsa nefes aldıracaktır. Akaryakıtta KDV
indirimi yapılması ise sektörün en başta gelen talepleri arasındadır. Otoban ve
köprülerden de indirimli geçiş hakkı istemektedirler. Yemek, yıkama, lastik
tamiri, sanayi işçiliği gibi birçok harcama gider olarak sayılmamaktadır. Bu
masrafların gider olarak değerlendirilmesi gerekmektedir. Lojiktik firmalarının
indirimli gemi mazotu kullanarak elde ettikleri haksız kazancın önüne geçilmesi
gerekmektedir. Kamyoncu esnafının maliyetini karşılayacak ve kâr ettirecek
düzenlemeler, trafiğin ve insan sağlığının güvenceye alınacağı uygulamalar
gerekmektedir. Kamyon ve tır şoförlerinin sesine kulak verin. Şehirler arası
yük taşımacılığı yapanların sorunlarını ve bu çözüm önerilerini defalarca dile
getirdik, yine söylüyoruz; mazot olmuş 6 lira, taşınan yükün karşılığında
nakliyecinin aldığı ücret mazota ve simsarlara yetmiyor, komisyonculara
ödenecek ücret devlet tarafından belirlenmiyor, faturalandırılmıyor, yedek
parça, vergi, muhasebe gibi giderler de esnafımıza ağır yük getiriyor. Ton
çarpı kilometre esasına göre taban fiyat belirlenmeli, akaryakıt satış
rakamlarına göre altı aylık periyotlarla ve de günümüz koşullarına göre
Bakanlıkça bu fiyatlar revize edilmelidir. 
Lafa
geldiği zaman “Avrupa bizi kıskanıyor...” Yabancı plakalar Türkiye içinde 60
tonla çalışıyor, kantara bile girmiyor. Kim kimi kıskanıyor acaba? Ancak bizim
vatandaşımızın sırtına bindikçe biniliyor. Nakliyecinin maliyeti yüksek, geliş
gidiş bin litre mazot yakıyorlar. Yağı var, suyu var, lastiği var, balatası
var; 6-7 bin lira para yapıyor. Bir şehirden şehre 550 lira; 50 lirası
komisyon, 350 lirası mazot, 150 lirası şoför. Dönüşte iş buldun buldun,
bulamadın açsın. Bir sigorta olmuş 500 lira. Hepsinin maliyeciye borcu var.
Yüksek cezaların altından kalkamıyorlar. Bir şoföre 24 milyar lira trafik
cezası gelir mi arkadaşlar? El insaf! 
Arkadaşlar,
nakliyeci esnafı zor durumda. Belge zorunluluğu, nakliyecinin fatura kesemiyor
olması sektör açısından çok büyük problem oluşturmakta. Artan mazot fiyatları,
ekonomiyi kurtarmak adına haksız yere kesilen binlerce trafik cezası, zamlar ve
vergiler ile Bakanlığın kendi uygulamasını “altyapı yetersiz” gerekçesiyle
iptal etmesi ve altı ay sonra ne olacağını kendisinin de bilmemesi tam bir AKP
iş bilmezliğidir.
Değerli
üyeler, bundan uzun süreler önce bir ülkenin zamcılığıyla meşhur bir padişahı
varmış. Bir gün maliye nazırı büyük bir telaşla padişahın huzuruna çıkmış ve
“Efendim, hazinenizde kuruş kalmadı. İsraf içinde yaşamanın sonuna geldik.
Hemen bir çare bulmazsak iflas edeceğiz.” demiş. Maliye nazırı ve yardakçılar
önerilerini padişaha sunmuşlar. Bu duruma düşen bir maliyenin önünde iki yol
vardır: Birincisi masrafları azaltmak, ikincisi ise gelirleri artırmak. Devlet
harcamalarını azaltma fikri padişahın hiç hoşuna gitmemiş çünkü o zaman
tantanalı yaşantısına bir nokta koyması gerekiyormuş. Padişah “Hemen
gelirlerimizi artıralım.” emrini vermiş ama nasıl? Yönettikleri ülkede zaten
müthiş bir hayat pahalılığı varmış, vergiler de dayanılmaz boyuttaymış. Maliye
nazırı “Parayı bir şekilde halktan toplayacağız Padişahım, bütçe gelirlerini
artırmanın en etkin yolu budur, kesin sonuç verir.” demiş. Padişah, saltanatı
devam etsin diye hemen ülke genelinde her şeye zam emri vermiş. 
(Mikrofon
otomatik cihaz tarafından kapatıldı) 
BAŞKAN
– Sayın Şahin, tamamlayın sözlerinizi.
SUZAN
ŞAHİN (Devamla) – Zamlar sonrası nazır “Halkın arasında gezinirken halkın
suratı biraz asık, canı da sıkkın ama işlerine devam ediyorlar.” diye bilgi
vermiş. Padişah ikinci zammı yapmış. Nazır, bu sefer padişahına “Padişahım,
halk huzursuz, sesleri yükselmeye başladı, size ve iktidarınıza beddua ediyor
ama işlerine devam ediyorlar.” demiş. Üçüncü zamdan sonra nazır bu defa
padişahın huzuruna çıkıp “Halk gülüp oynuyor, alıştılar.” demiş. Padişah “Aman,
son zammı geri çekin, bu iyiye işaret değil, halk oynamaya başladıysa hayra
alamet değildir, ne yapacakları belli olmaz.” demiş. 
Sayın
üyeler, bizden söylemesi, halk oynamaya başladı, isyan noktasına geldi, iş bilmezliğinizin,
milleti değil yandaşı doyurmanızın ve bu güzel ülkeyi yönetememenizin hesabını
sizden soracak, az kaldı. Adaletsizlik, hukuksuzluk, yoksulluk, yolsuzluk,
işsizlikle boğuldu milletimiz, yurttaşın sorunu geçim; Türkiye’yi içine
soktuğunuz ekonomik kriz ve rant politikalarınız sonunuzu getiriyor ama siz
ısrarcısınız. 
(Mikrofon
otomatik cihaz tarafından kapatıldı) 
SUZAN
ŞAHİN (Devamla) – Hemen bitiriyorum.
BAŞKAN
– Tamamlayın efendim, buyurun.
SUZAN
ŞAHİN (Devamla) – Kamyon ve tır şoförlerinin sorunlarının çözülmesi, Bakanlığın
eksik ve hatalı uygulaması sonrası 1 Ocak itibarıyla kesilen trafik cezalarının
iptal edilmesi gerektiğinin altını çizerek Anayasa’mızın “Devlet, esnaf ve
sanatkârı koruyucu ve destekleyici tedbirleri alır.” maddesini bir kez daha
hatırlatıyor, koruyup kollamak yerine milleti soyup soğana çevirmekten
vazgeçin, millet isyan etme noktasında, yeni vergi, ek vergi, ceza, zamları
durdurun, artık üretmenin yollarını bulun diyerek Genel Kurulu saygıyla
selamlıyorum. (CHP sıralarından alkışlar)
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, Sayın Şahin sataşmadı size.
ÖZGÜR
ÖZEL (Manisa) – Yok efendim, Türkiye’ye yapılan bir sataşma…
BAŞKAN
– Buyurun. 
IV.- AÇIKLAMALAR (Devam)
52.- Manisa Milletvekili Özgür Özel’in, Mısır polisinin Anadolu Ajansı
Kahire Ofisine düzenlediği baskını kınadıklarına, Anadolu Ajansı ile tüm basın
camiasına geçmiş olsun dileğinde bulunduklarına ilişkin açıklaması
ÖZGÜR
ÖZEL (Manisa) – Ülkemize yapılan bir sataşmayla ilgili söz istedim. 
Sayın
Başkan, biraz önce, daha doğrusu, haber biraz önce yansıdı ama anlaşılıyor ki
dün akşam saatlerinde Mısır polisi Anadolu Ajansının Kahire ofisine baskın
düzenliyor. 
BAŞKAN
– Evet, Türkiye saatiyle 18.00 sularında. 
ÖZGÜR
ÖZEL (Manisa) – Sabaha kadar çalışanları tutuyorlar; daha sonra, 1’i Türk
vatandaşı 4 çalışanı alıp götürüyorlar ve bir zaman sonra da bilinmeyen bir
adrese doğru götürüyorlar, henüz, şu ana kadar da bir açıklama yapılmış değil.
Anadolu Ajansının çalışanlarının bir an önce serbest bırakılması -avukatların
bütün taleplerine rağmen aramanın niçin yapıldığı, baskının niçin yapıldığı
açıklığa kavuşturulmamış- Türkiye makamlarına bu konuda bilgi verilmesi
gerekiyor. Cumhuriyet Halk Partisi olarak 1’i vatandaşımız olan 4 çalışan için
endişeliyiz, Mısır makamlarının bu yaklaşımını, bu operasyonunu kınıyoruz.
Anadolu Ajansına ve tüm basın camiasına da geçmiş olsun dileklerimizi
iletiyoruz. (CHP sıralarından alkışlar)
BÜLENT
TURAN (Çanakkale) – Efendim, konuyu yakinen takip ediyoruz arkadaşlarımızla
beraber. 
BAŞKAN
– Evet, konu yakından takip ediliyor. Hem Kahire’de maslahatgüzar takip ediyor
hem de Dışişleri burada büyükelçilikle de temas kurdu, bütün ilgililer konuyu
takip ediyorlar. Ama Sayın Turan, siz de bir şey söylemek istiyorsanız buyurun.

53.- Çanakkale Milletvekili Bülent Turan’ın, Mısır polisinin Anadolu
Ajansı Kahire Ofisine düzenlediği baskın olayını yakından takip ettiklerine ve
geçmiş olsun dileğinde bulunduğuna ilişkin açıklaması
BÜLENT
TURAN (Çanakkale) – Sayın Başkanım, teşekkür ediyorum. 
Biz
de konunun yakın takipçisiyiz. İlgililerle görüştük, Dışişleri Bakanlığımız
olsun, Anadolu Ajansının kıymetli yöneticileri olsun; bu konuyu yakından takip
ediyoruz. Ümit ederim, olağanüstü bir sıkıntı olmaksızın, bir yaralanma, bir
can kaybı asla olmaksızın konu nihayete erer. Ben şimdiden geçmiş olsun demek
istiyorum Sayın Başkanım. 
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in, Anadolu
Ajansı çalışanlarının derhâl serbest bırakılması ve özür dilenmesi gerektiğine
ilişkin konuşması
BAŞKAN
– Anadolu Ajansı çalışanları derhâl serbest bırakılmalı ve gereken özür de
dilenmeli. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Ruanda Cumhuriyeti Hükûmeti Arasında Gelir Üzerinden Alınan Vergilerde
Çifte Vergilendirmeyi Önleme ve Vergi Kaçakçılığına Engel Olma Anlaşmasının
Onaylanmasının Uygun Bulunduğuna Dair Kanun Teklifi (2/1944) ve Dışişleri
Komisyonu Raporu (S. Sayısı: 134) (Devam)
BAŞKAN
– Değerli arkadaşlar, 2’nci madde üzerindeki konuşmalar tamamlanmıştır. 
Söz
talebi yok.
Görüşmeler
de tamamlanmıştır. 
Maddeyi
oylarınıza sunuyorum: Kabul edenler… Etmeyenler… Kabul edilmiştir. 
3’üncü
maddeyi okutuyorum: 
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– Madde üzerinde gruplar adına ilk söz İYİ PARTİ Grubu adına Sayın Ayhan
Erel’in. 
Buyurun
Sayın Erel. (İYİ PARTİ sıralarından alkışlar)
İYİ
PARTİ GRUBU ADINA AYHAN EREL (Aksaray) – Sayın Başkan, değerli milletvekilleri,
yüce Türk milleti; görüşmekte olduğumuz Türkiye ile Ruanda arasında
gerçekleştirilen anlaşma üzerinde partim İYİ PARTİ adına söz almış
bulunmaktayım. Yüce heyetinizi ve yüce Türk milletini saygıyla selamlıyorum.
Sözlerimin
hemen başında, ömrünü Türklüğe adamış, Kıbrıs Türkünün sembol ismi “Benim
tarihî sorumluluğum Kıbrıs Türk halkına olduğu kadar, ayrılmaz ve kopmaz bir
parçası olmakla iftihar ettiğimiz büyük Türk milletine karşıdır. Gücümü ve sabrımı
buradan alıyorum. Kuvvetimiz, Türkiye’mizin mert insanlarından, kan ve can
kardeşlerimizin heyecanından kaynaklanmaktadır.” diyen büyük Türk milliyetçisi
Rauf Denktaş’ı, “Kimse bizi bu yurttan, bu sevdadan, bu vatandan mahrum edemez.
Devlet haysiyettir, namustur, ciddiyettir, bir varlıktır, evlat gibi
kutsaldır.” diye haykıran Kıbrıs dağlarının bozkurdu, Kuzey Kıbrıs Türk
Cumhuriyeti’mizin kurucusu Cumhurbaşkanı Rauf Denktaş’ı; yıldızlar ötesi
yankılanan mukaddes Kıbrıs davasının kilometre taşı, dağlar gibi vatan
sevdasını yumruk kadar kalbine yükleyen, sıkıştıran Doktor Fazıl Küçük Bey’i;
yine, Mustafa Kemal Atatürk gibi bir yiğidin annesi, ahlak ve fazilet sembolü
Zübeyde Hanım’ı da ölüm yıl dönümünde saygıyla, rahmetle, minnetle anıyorum.
(İYİ PARTİ ve CHP sıralarından alkışlar)
Değerli
milletvekilleri “Yüksel Türk! Senin için yüksekliğin hududu yoktur.” anlayışla
atılan her adımı, uluslararası arenada ülkemizin lehine olan her anlaşmayı
şüphesiz desteklediğimizi bilmenizi isterim. Güneşin doğdu yerden battığı yere
kadar her yeri fethetme arzusuyla yanan ve tüm dünyada tek güç, tek hâkim Türk
devleti olma idealiyle, kut anlayışıyla devlet yöneten, Türk cihan hâkimiyeti
mefkûresini kendisine ilke edinen bir milletin evlatları olarak tabii ki Türk
milletinin güneşin doğduğu yerden güneşin battığı yere kadar olan coğrafyada
ayak izlerinin olması, kültürünün olması, ekonomisinin olması bizi mutlu edecektir. Ama gelinen noktada, maalesef, AK
PARTİ siyasetinin, AK PARTİ iradesinin bu fikirlerle, bu ideallerle örtüşmediğini
söylemek de mümkündür. 
Yine,
günümüze baktığımızda, AK PARTİ iktidarı, maalesef, son yedi yıldır, sekiz
yıldır Türkiye’nin üzerine karabulut gibi çökmüştür. Baktığımızda, çiftçiler
mutsuz, işçiler mutsuz, esnaf mutsuz, köylüler mutsuz, memurlar mutsuz, gençler
mutsuz, kamyoncular mutsuz, velhasılıkelam, Türk milletinin tamamı neredeyse
mutsuz. Gittiğiniz memleketinizde, seçim bölgelerinizde lütfen bir dakika, iki
dakika, sokaklarda yürüyen, gezen insanların yüzüne bir bakın; gülen insan, gülümseyen
insan bulmakta zorluk çekersiniz. Biz bu tabloları daha çok gençliğimizde,
çocukluğumuzda büyük şehirlerde yaşarken, maalesef, bugün Türkiye’nin
ortasında, Türkiye’nin bağrında 100 bin, 200 bin, 300 binli nüfusu olan
yerlerde de görmekteyiz. Artık, millet olarak, gülen insan yüzüne bile hasret
kaldık. 
Yani
bugün Türkiye’ye baktığımızda, Türkiye’de problemlerin müsebbibi AK PARTİ. Önce
bir problem çıkarıyor, daha sonra da bu problemi çözmek için milletin
enerjisini, milletin sinerjisini buraya harcıyor. Baktığımızda, işte, bir FETÖ
meselesi… Bunu çıkaran, besleyen, büyüten AK PARTİ iradesi, daha sonra da
ortadan kaldırmak için milletin kaynaklarını harcayan yine AK PARTİ. Suriye
meselesine baktığımızda, daha önce Suriye’yle yağlı ballı olan, dönemin Başbakanının
45 kere Suriye’ye ziyarete gidip sabah kahvaltıyı Şam’da, akşam yemeğini
İstanbul’da beraber yaptıklarını hepimiz biliyoruz ama daha sonra, bu yağlı
ballı olduğumuz Suriye’yle yaşanan problemi şimdi çözmek için de bayağı çaba ve
mesai harcamaktayız. 
Netice
itibarıyla, uzun lafın kısası, başta da
söylediğim gibi, AK PARTİ karabulut gibi memleketin üzerinde dolaşmaktadır. Ama
karabulutu ortadan kaldıracak olan da hepimizin bildiği gibi güneştir, doğan
güneş de İYİ PARTİ’nin güneşidir, o günler de Allah’ın izniyle yakındır. (İYİ
PARTİ sıralarından alkışlar) 
Yine,
başta dediğim gibi, Türkiye’de çiftçiler umutsuz, çiftçiler mutsuz. 700 bin
vatandaşımız, çiftçi üretimden, tarlasından, tapanından koptu; tarlasını,
köyünü, bağını, bahçesini bıraktı, şehre yerleşti. Köylünün, çiftçinin köyden,
topraktan kopması demek şekerin Rusya’dan alınması demek, Türk parasının
dışarıya gitmesi demek. Tarım kredi kooperatiflerine, Ziraat Bankasına, özel
bankalara olan borçları hepimiz biliyoruz. Sizin telefonlarınız genelde kapalı
olduğu için vatandaştan gelen feryatları maalesef duymuyorsunuz. (İYİ PARTİ
sıralarından alkışlar) Ama bugün Anadolu’nun bağrında yaşayan insanların bir
başka bankanın borcunu kapatmak için diğer bir bankaya tarlasını, evini,
barkını ipotek ederek kredi çektiğini ama onu da ödeyemediğini ve tarlasını
satarak köyünü, barkını terk etmek zorunda kaldığını görmekteyiz. 
Yine,
çiftçilikle uğraşan vatandaşlar diyor ki “Biz her ay maaş alan, her ay evimize,
kesemize para giren bir gelire, bir işe sahip değiliz. Bizim elektrik
paralarımız mümkünse altı aydan altı aya alınsın.” 
Yine,
baktığımızda gençlerimiz ümitsiz. Gençlerimiz maalesef artık hayal dahi
kuramıyorlar. Sayın Cumhurbaşkanının gençlerin niye bu kadar geç yaşta
evlendiğine dair beyanı maalesef Türkiye'nin gerçekleriyle örtüşmemektedir.
Zira, gençler 30 yaşına geldiği hâlde daha iş bulamamışlardır, aş
bulamamışlardır; aşı, işi olmayana herhâlde kız verecek AK PARTİ’li bir
milletvekili arkadaşımız da bu sıralarda yoktur diye düşünüyorum. (İYİ PARTİ
sıralarından alkışlar) 
Değerli
milletvekilleri, memleketin birinde artık işsizliği canına tak diyen bir
vatandaş bir arkadaşının önerisi üzerine iline gelen bir hayvan sirkine gidiyor
ve -lütfen buraya dikkat ediniz- sirk sahibine bir işe ihtiyacı olduğunu
söylüyor. Sirk sahibi, genci görünce üzülüyor ama iş olmadığını beyan ediyor.
Giderken, mahcup bir şekilde “Bir bakar mısın, bizim sirkte maymun öldü, eğer
kabul edersen sana bir maymun postu giydirelim, maymunun yerine bu rolü yap.”
diyor. Genç, işsizlikten bunalmış, her akşam anasının babasının eline bakmak
canına artık tak etmiş, “Olur.” demiş ve maymun postunu giyerek sirkte hareket
etmeye başlamış. Rolüne kendisini o kadar kaptırmış ki zıplarken atlarken
kendisini aslanların kafesinde bulmuş, can havliyle başlamış bağırmaya: “Beni
kurtarın! Beni kurtarın!” Aslan postundaki insan “Sus oğlum, ben de insanım,
burada herkes insan, seni de beni de işten atarlar.” demiş. (İYİ PARTİ
sıralarından alkışlar) Maalesef, üzülerek ifade edeyim, Türkiye’nin işsizlik
noktasında geldiği durum bu.
Türkiye’de
-arkadaşlarım söylediler- kamyoncular perişan bir hâlde. Almakta oldukları B1,
B2, D belgelerine yüzde 400’lere varan zamlar geldi. Bunlar zaten geçimini zor
temin eden insanlar, mazot yerine yağ yakan insanlar, lastiklerini kaplayarak
geçimlerini temin etmek zorunda kalan insanlar. Bu kadar zor şartlar altında
yaşayan insanlara bir de 250 bin liralara, 300 bin liralara varan belge
masraflarını yüklemek çok vicdani bir davranış değildir diye düşünüyorum.
Yine,
memurlarımız perişan. Bir sendikanın söylemleri ve talepleri dışında; liyakate,
bilgiye, beceriye sahip olan, kalbi vatan için çarpan hiçbir devlet memuru,
maalesef, hak ettiği yere gelememektedir. Bir gecede, sadece sendikaları farklı
olduğu için on binlerce okul müdürü, okul müdür yardımcısı görevden alınmıştır.
Dönemin valisine bu durumu aktardığımızda “Ben buna karşı geleceğim, böyle bir
şey olmaz.” dediği hâlde, maalesef, sendikaya gücünün yetmediğini ifade
etmiştir. 
Sayın
vekiller, bu memlekette eğer devleti sendika yönetecekse o zaman söyleyecek çok
lafımız yok. Bilinmeli ki devletin memuru devlete hizmet eder, partilere ve
sendikalara hizmet etmez diye düşünüyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Erel.
AYHAN
EREL (Devamla) – Aslında Türkiye'nin bu tablosuyla ilgili söylenecek çok söz
var ama zaman doldu.
RAMAZAN
CAN (Kırıkkale) – Bayağı da söyledin.
AYHAN
EREL (Devamla) – Bu yüzden, çok kıymetli Sayın Genel Başkanımız Meral Akşener
Hanımefendi’nin söylediği gibi, geleceğin Türkiyesi için iyileştirilmiş ve
güçlendirilmiş parlamenter sisteme acilen geçmemiz gerekmektedir. Bu sisteme
geçtiğimizde de ülke üzerinde dolaşmakta olan karabulutların yerini İYİ PARTİ
güneşine terk edeceğini bildiriyor, hepinize saygılar sunuyorum. (İYİ PARTİ
sıralarından alkışlar) 
BAŞKAN
– Halkların Demokratik Partisi Grubu adına Sayın Tulay Hatımoğulları, buyurun.
(HDP sıralarından alkışlar) 
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli milletvekilleri;
Adana, aralık ayı sonunda çok büyük bir sel felaketiyle karşı karşıya kaldı;
Yüreğir, Karataş, Sarıçam, Seyhan’da çok sayıda ev sular altında. Evleri
ziyaret ettiğimizde -eminim, diğer partilerin milletvekilleri de bu ziyaretleri
gerçekleştirdi- hep beraber şuna tanık olduk: Evin içinde, kullanılacak tek
eşya dahi kalmamış durumda. Bu konuyla ilgili de ciddi bir biçimde hasar
tespiti yapıldığını sanıyoruz ya da sanmak istiyoruz. Tarım arazileri sular
altında ve hâlen sular çekilmiş değil.
Hükûmetin
ilk günlerde Adana’ya ilgisi çok yüksekti, şimdi ise ilgisinin iyice
zayıfladığını görüyoruz. Biner liralık yardımlarla bu işi geçiştirmeyi
düşünmeyeceğinizi ümit ediyoruz. Bu nedenle bizler şu konudaki ısrarlı
taleplerimizi yinelemek istiyoruz: Adana afet bölgesi ilan edilmelidir; ilk
elden, vatandaşın ihtiyacı olan eşyalar, beyaz eşya, battaniye, yatak, yorgan
vesaire gerçekten hızla temin edilmelidir. Çiftçinin Ziraat Bankasına, Tarım
Kredi Kooperatiflerine olan borcunun faizi silinmeli ve bu faiz uygulaması
olmaksızın borçlar yeniden yapılandırılmalıdır. 
Değerli
halklarımız, bizi ekranı başında dinleyen değerli yurttaşlarımız; Gülistan
Doku’dan bahsetmeden geçmek olmaz çünkü şu an kadın katliamlarının, kadına
yönelik şiddetin ağır bir biçimde yaşandığı bu ülkede bir trajedi daha yaşandı
ve Gülistan Doku Dersim’de on bir gündür kayıp. Arkadaşı polis çocuğu, ilk
elden ifadesi alınıyor, daha sonra yurt dışına hızla çıkmasına müsaade ediliyor
ve hiçbir kamera kaydının olmadığına dair açıklamalar geliyor. Bu konuyu
araştırmak, incelemek üzere Dersim’e Kadın Meclisi Sözcümüz Sayın Taşdemir bir
kadın heyetiyle gitti, incelemelerde bulundu, aileyle görüşmeler yapıyorlar.
Sevgili Taşdemir’in ifadesiyle Dersim, bırakın insanları aramayı, dağı taşı
bile didik didik aradığınız bir bölge ve bu bölgede bir kadın kayboluyor ve
buna dair hiçbir biçimde bir somut sonuca erişilemiyor.
Yine,
Dersim Pertek’te çocuklara yönelik tecavüz olayı ortaya çıktı. Bununla ilgili
de gerçekten şunu sorgulamak zorunda hissediyoruz kendimizi: Dersim gibi,
kendine ait özel bir kimliği olan özel bir bölgede bu tür olayların yaşanması
münferit olarak değerlendirilebilir mi? Bize göre hayır.
21’inci
yüzyılda ileri demokrasiden bahsediliyor ve AKP 2023 vizyonundan bahsediyor.
Gerçekten, 2023 vizyonu karnenizde her gün ölen kadınların kan izleri
birikiyor. Al kanlı karneyi ve tezkerenizi kadınlar verecektir, bunu bilesiniz.
Değerli
arkadaşlar, bu kürsüde bahsedildi, Sayın Demirtaş’ın “Devran” isimli kitabı,
biliyorsunuz, İstanbul’da bir okuma tiyatrosu olarak sahnelendi ve izleyici
kitlesi oldukça renkliydi. Sayın Soylu çıkıyor ve şunu söylüyor Kadir İnanır’a:
“Birileri de karşısına geçip o tiyatroyu seyrediyor, alkışlıyor. Eksik
yapmışsınız Kadir efendi, eksik yapmışsınız o tiyatroya gidenler.” Soylu’nun
tiyatrodan ne kadar anladığını bilmiyorum; bu yaklaşımı sergileyecek bir
insanın, hatta faaliyetlerine, pratiğine bakarak ben anlamadığını düşünüyorum,
tersini kendisi açıklayabilir. Soylu’nun bu çıkışında sanata düşmanlık,
düşünceye kilit, Kürt halkına nefret, Demirtaş ve arkadaşlarından, HDP’den
korku görüntüsü çıkıyor. “Abartılı bir ifade kullanıyorsun.” diyebilirsiniz ama
ben, en yakın psikoloğa sizlerin bunu sormanızı isterim ve abartı olmadığını
göreceksiniz. 
Öncelikle
şunu belirtmeliyim ki 2013 müzakere sürecinde akil insanlar projesini siz
ortaya attınız ve bunun en fazla savunucusu AKP Genel Başkanıydı. Akdeniz
Bölgesi’ne gelen ekipte Kadir İnanır, Lale Mansur gibi sanatçılar vardı,
kendisi şu an burada mıdır bilmiyorum ama şu an AKP Milletvekili olan Sayın
Hüseyin Yayman da vardı ve bunlara da tanıklık etti. Antakya’ya bu ekip geldiği
zaman toplantıya ben de katılmıştım. İki günlük bir toplantıydı ve Türkiye'nin
bütün bölgelerinde, 7 bölgesinde benzer bir çalışma yapılıyordu. Buradaki hedef
neydi? En azından kamuoyuna söylenen hedef, açıklanan hedef neydi? Kürt
sorununun barışçıl ve demokratik yöntemlerle çözülmesi için toplumu hazırlamak
ve bir algı yaratmak, Kürt sorunuyla ilgili bir farkındalık yaratmaktı. Bu iki
günlük toplantıya katılan birisi olarak… Birinci gününde 10’ar kişilik 20 masa
oluşturulmuştu, atölye çalışması düzenlenmişti. Bu çalışmaya işçisi, çiftçisi,
öğretmeni, bankacısı, sanatçısı, herkes katılmıştı ve orada, doğal olarak her
bölgede olduğu gibi yerel sorunlar, tartışılmaya da başlandı. Aslında bu yerel
sorunlar, dış siyasetin tam da yerelin içinde nasıl filizlendiğinin
göstergesiydi. Neydi bunlar? Biliyorsunuz, 2011’de Suriye’de savaş başladığı
zaman sınır illeri çok fazla tedirgin oldu ve özellikle IŞİD’in -tırnak içinde
söylüyorum- o korku saçtığı dönemlerde, Hatay’ı içine alan Levant bölgesinde
“İslam devleti kuracağım.” diyerek Alevilere yönelttiği tehditlerin
yoğunlaştığı bir zamanda oradaki halk doğal olarak bu sorunları dile getirdi ve
bunun karşısında grubun bileşeni olan bir gazeteci arkadaş buna tepki gösterdi.
Biz de dedik ki: Bu şekilde akil insan olunamaz, bu şekilde halkın duygusunu ve
düşüncesini hissetmeden barışı inşa edemezsiniz. O esnada sevgili Kadir İnanır
masamıza geldi ve biz bu durumu kendisine anlattık. Kadir İnanır hiçbir yorum
yapmadan gülümseyerek şunu söyledi: “Bu ülkeye isteseler de istemeseler de
barış gelecek.” 
AKP
sadece masayı mı devirdi? Hayır, sadece masayı devirmedi. Sadece Kürt halkına
mı baskı yaptı? Elbette tarihsel olarak çok önemli baskılar var ama sadece
oraya değil. Seküler yaşamı tehdit etti, akademiyi tasfiye etti, basını
tekelleştirdi; sadece sermaye olarak değil, fikrî olarak da. KHK’lerle ihraç
etti, pasaportlara el koydu. “Güvenlik soruşturması” adı altında AKP’lilik testi
yaptı. Kendisinden olmayana “Sana iş yok, aç kal.” dedi, EYT’liyi takmadı. Bu
liste daha uzar gider ama şunu söylemek zorundayız: Çarşı aç, çarşı susuz,
çarşı üşüyor ve çarşı sinirleniyor artık. 
Değerli
arkadaşlar, gözlerimize ve kulaklarımıza inanmakta zorlandığımız bir konuya
daha işaret etmek isteriz. Diyorlar ki: “Bekârlara vergi gelecek.” Ben bu
haberi duyduğumda inanamadım, defalarca, defalarca okudum “Acaba bir mizah mı
var ortada?” diye. Ben burada ekonomik sebepleri vesaireyi bir yana bırakarak şunu
söylüyorum: Sana ne, size ne kim ne zaman, nasıl evlenecek! Bu yetki sizde
midir? Kadınların kaç çocuk doğurduğuna karıştığınız yetmiyormuş gibi devlet
bütün işini gücünü bıraktı da kimin nasıl evleneceğine mi karar verecek?
Dış
siyaseti çok konuştuk burada. Bu ülkede yaşanan baskıları, tek adam rejimini,
işsizliği, yoksulluğu, zammı; Libya’yı konuşa konuşa, Suriye’yi konuşa konuşa
unutturmaya çalışıyorsunuz. Biz dış siyaset konuştuğumuz kadar buradan iç
siyaseti konuşacak ve kamuoyunun sorunlarını, toplumun sorunlarını kamuoyuyla
paylaşmaya devam edeceğiz. 
Soylu’nun
tabii ki tiyatro eleştirisine kısaca dönmek isterim. 1980’den en ağır cunta
döneminden dört sene sonra kabareler sokaklarda izlenmeye başlandı; şimdi
tiyatrolara, fikirlere ve onları izleyenlere müdahale edecek cüret var. Biz
tabii ki beterin beteri olduğunu düşünüyoruz ama hiçbir beterle de
yetinmediğimiz gibi, 1980 dönemi baskısından bu toplum nasıl dipdiri
örgütlenerek başarıyla çıkabildiyse aynı biçimde bu baskıcı rejimden de
çıkabilecek ve bu baskıcı rejimi alt edecektir. 
(Mikrofon
otomatik cihaz tarafından kapatıldı) 
TULAY
HATIMOĞULLARI ORUÇ (Devamla) – Bir dakika daha alabilir miyim.
BAŞKAN
– Tamamlayın lütfen. 
TULAY
HATIMOĞULLARI ORUÇ (Devamla) – Yazar Mehmet Uzun’un bir sözünü paylaşmak
istiyorum: “Ölümsüz birey yoktur ama yaratılan ölümsüz eserler ve bu eserlerin
tümünden oluşan ölümsüz insanlar vardır. Barış sadece ölümsüz bir eser değil,
insan aklının yarattığı en önemli erdemli iştir.” Bu erdeme nail olmak için
adaletin yanında cesurca yer almak gerek. Toplum bu erdemin etrafında cesurca
birleşiyor, birleşecek. Bu gerçeği ne Soylu ne soylular ne saraylılar
değiştiremeyecektir.
Teşekkür
ediyorum. (HDP sıralarından alkışlar) 
BAŞKAN
– Cumhuriyet Halk Partisi Grubu adına Sayın Burhanettin Bulut, buyurun. (CHP
sıralarından alkışlar) 
CHP
GRUBU ADINA BURHANETTİN BULUT (Adana) – Sayın Başkan, değerli milletvekilleri;
yüce Meclisimizi ve televizyon karşısında bizleri izleyen yurttaşlarımızı
saygıyla selamlıyorum. 
2019’un
son günlerinde Adana’da bir sel felaketi yaşandı, son yüzyılın en büyük sel
felaketiydi, metrekare başına 250 kilogram yağmur yağdı. Bu, facianın maddi bir
görüntüsüdür. Her ne kadar, bir afet bölgesi ilan edilmesini istesek de
maalesef bu rakamlar karşısında bile afet bölgesi ilan edilmemiş olsa da
sizlerden, gerek milletvekillerinden gerek yurt içerisindeki Adanalı dostlardan
“Geçmiş olsun.” mesajları aldık. Hepsine öncelikle teşekkür edeyim. Teşekkürle
başlayalım ki eleştirelim. 
İkinci
teşekkürü Çevre ve Şehircilik Bakanına sunuyorum çünkü afetin olduğu günün
hemen ertesi günü Bakan Adana’ya geldi. Çok hızlı bir şekilde, ilk planda 3.668
evi sel aldığı için onlara hemen yardım yapıldı. 400’e yakın evde hasar var,
bunlara ilişkin tespitler yapılıyor, bu konuda da bir çalışma devam ediyor. 123
bin dekar alan su altında, hâlâ su altında. Bu konuda da bir çalışma yapılıyor.
Biraz önce Adana Milletvekilinin bahsettiği gibi, bizim umudumuz, isteğimiz,
arzumuz burada oluşan hasarın bir an önce karşılanması. 
Bu
birlik ve beraberliğe ilişkin bizim, milletvekili olduğumuzda, hatta öncesinden
bu yana söylediğimiz bir şey var: Adana üvey evlat muamelesi görüyor. Bu,
rakamlarla da tespitli; bu, yapılan çalışmalarla da tespitli; bitmeyen
projelerle de tespitli ve burada birçok etkin milletvekili olmasına rağmen,
maalesef Adana geride kaldı. 
O
gün de yani bu olayın hemen arkasından Adana’ya Meclisin 1’inci partisinin
Genel Başkan Yardımcısı geldi. Genel Başkan Yardımcısı Valiyle bir toplantı
düzenledi, kriz masası oluşturuldu. Sayın Valimiz -bu fotoğrafta gördüğünüz
üzere- 1’inci partinin İl Başkanı, yine 1’inci partinin milletvekilleri ve
Adana’daki belediye başkanlarıyla bir toplantı yaptı. Ertesi gün gazetelere bu
fotoğrafla şu servis edildi: “Çelik, Adana’daki belediye başkanları ve Adana
milletvekilleriyle kriz masasında toplantı yaptı.” Burada sorumuz şudur: Bu
arkadaşlarımız, elbette, kıymetli ve önemliler; birçoğuyla da dostluğumuz var.
Adana’nın diğer milletvekilleri de seçilerek aynı göreve gelmediler mi? Adana
milletvekilleri olarak -biraz önce söyledim- Adana’nın makûs talihini yenme
konusunda çeşitli defalar basın kanalıyla bildirmemize rağmen “Adana’ya ilişkin
ne varsa birlikte çözüme hazırız.” dememize rağmen maalesef bu toplantıya
çağrılmadık. Bu toplantıya bir milletvekilinin, Meclisin 2’nci partisinin
milletvekilinin çağrılmaması basit, alelade, o gün kendiliğinden gelişmiş bir
olay değil. Bu süreci tekrar hatırlayalım: Bununla ilgili, bu yeni sistemle
ilgili bir referandum yapıldı, ardından bir seçim yapıldı ve orada şu söylendi
-iktidar tarafı söyledi bunu yani bu konuda oy alan parti bunu dile getirdi-
denildi ki: “Yasama artık daha kaliteli olacak, yürütme de yasamadan ayrılacak.
Hatta, milletvekili bakan olamayacak; şayet bakan olacaksa milletvekilliğinden
çıkarılacak.” 
Peki,
değerli arkadaşlarım, size soruyorum: Bir ilin valisi, bir partinin, Meclisin
1’inci partisinin genel başkan yardımcısıyla böyle yan yana oturabilir mi?
Bunu, kendimize yediriyor muyuz? Bunu, devletin geleneklerine yediriyor muyuz?
Bunu, seçimde oy istediğiniz anlayışa yediriyor muyuz? Bu, doğru bir şey değil.
Devletin genetiğiyle oynadığımızda işte 15 Temmuzlar oldu, hatırlayın.
Devletin, demokrasinin geleneğine aklı sıra o bölgenin etkin siyasetçisi
sebebiyle böyle müdahale ederseniz maalesef yazık edersiniz; ülkemize yazık
edersiniz, demokrasiye yazık edersiniz, şehre yazık edersiniz. Bu Değerli Genel
Başkan Yardımcısı sizin on yedi yıllık iktidarınızda on üç yıl boyunca
Adana’dan milletvekiliydi. Güzel, böylesi bir pozisyonda gelip Adana’ya destek
vermek istemesi gayet güzel. 
Peki,
geçmiş yıllarda Adana neydi, nereye geldi? Çok eskilere gitmiyorum. Elbette,
sanatsal açıdan Adana’nın etkinliğini, yazarlarını hepiniz biliyorsunuz.
“Adana” lafı geçince herkeste bir tebessüm olur, onu da biliyorum. Ama asıl
benim söylediklerim, sanayide geldiği durum, tarımda geldiği durum, işsizlikte
geldiği durum, turizmde geldiği durum, bitmeyen yatırımlarıyla ilgili geldiği
durum. Örneğin, 2011 yılında metro yapılmış, hâlâ borcu ödeniyor. Hemen hemen
tüm illerde merkezî Hükûmet tarafından bu tür yatırımların ödemesi yapılır hâle
gelmiş. Örneğin, diğer illerde daha sonra yapımına başlanan stadyumlarda bile
maçlar oynanırken Adana’da stadyum bitmemiş. Örneğin, Adana adliyesi beş yıl
önce söz verilmiş olmasına rağmen hâlâ bitmemiş. 
Başka
bir şey daha: Sayın Genel Başkan Yardımcısı Ömer Çelik Adana Milletvekili ve
Turizm Bakanıydı. O tarihlerde Karataş ilçesi, Adana’nın denize açılan ilçesi
turizmde teşvik bölgesindeydi. Yine, sağ olsun, bu kıymetli milletvekilimizin
Genel Başkan Yardımcısı olduğu bu dönemde, burası sessiz sedasız bu teşvikten
çıkarıldı yani Karataş turizm bölgesinden çıkarıldı. 
Size
birkaç veri daha vereyim: Örneğin, Adana, illerin gelişmişlik düzeyinde 2013’te
9’uncu sıradaymış, 2015’te 16’ncı sıraya indi. Bir başka veri olarak, artık,
kriterler yaşam memnuniyeti üzerinden alınıyor. Yani ne var bunda? Gelir var,
eğitim var, çevre var, güvenlik var. Burada da Adana, Yaşam Endeksi’nde 81 il
arasında 61’inci sıraya düşmüş durumda, en aşağılara düşmüş durumda. Yine,
nitelikli göç vermesi de bir ekonomik veridir çünkü eğer bir şehir aksi bir göç
alıyorsa, niteliksiz göç alıp nitelikli göç veriyorsa oranın geleceğine ilişkin
bir umut kalmamış demektir. Suriye’yle ilgili en çok etkilenen şehirlerden biriyiz,
400 bine yakın Suriyeli var. 
Tüm
bunlar, tüm bu veriler… Yani iktidar partisi olarak söylüyorum: 2002 yılında 8
milletvekili, 2007 yılında 6 milletvekili, 2015 yılında 6 milletvekili ve son
seçimde de 5 milletvekiliyle 1’inci olan partinin ilidir burası. Sevgili yeni
vekillerime de bir lafım olsun: Adana’nın AKP’den 5 milletvekili var sevgili
arkadaşlarım. Örneğin, 2018’de –bunlar da sizi ilgilendiriyor- Konya’ya 963
milyon TL verilmiş; Mersin’e 568, Hatay’a 551, Antalya’ya 1 milyar 14 milyon TL
kamu yatırımı yapılmış. Peki, Adana’ya ne kadar yapılmış? Adana’ya sadece 341
milyon TL kamu yatırımı yapılmış. Ne zaman? 2018 yılında. Bu da Adana’mızın
1’inci partiden sevgili 5 milletvekiline duyurulur. 
Değerli
milletvekilleri, değerli arkadaşlarım; biraz önce bahsettiğim gibi, Adana’da
sel felaketinden etkilenen konutlara yardımlar yapıldı, oradaki hasarlar üç
aşağı beş yukarı belirleniyor, oraya karşılık veriliyor. Ancak burada en önemli
sorunumuz, demin söylediğim gibi 153 hektarlık alanda oluşan hasarın giderilmesi.
Çünkü Adana’da çiftçiler yani tarım sektörü –Çukurova- tüm sektörlerin
anasıdır. Eğer tarım sektörü bir zarara uğrarsa, çiftçi ürününü ekemezse ya da
üründen zarar ederse tüm Adana etkilenir. O vesileyle, hasar tespiti
yapıldıktan sonra, bir an önce buranın zararının karşılanması gerekiyor. 
Bir
de mevcutta, geçmiş dönemden başlayan, şu anda ödenemeyen krediler var. Bu
kredilerin de faizsiz beş yıl ertelenmesi gerekiyor. Bunu da yine Adana’mızın
güzide 5 milletvekili için özellikle vurguluyorum. Çünkü bugün sadece Adana’nın
değil, birçok ilin ziraat odası, milletvekillerini ziyaret etti ama en çok
etkilenen bölge Çukurova. Çünkü çiftçi –sadece bir rakam vereyim- son on altı
yılda 48 kat daha çok borçlanmış, mevcut borçlanma on altı yılda 48 kat artmış
ve tarımsal kredilerin hacmi 115 milyarı bulmuş durumda. Ama tüm bunlara
rağmen, biz her şeyi ithal eder hâle gelmişiz. Zaten her şeyi ithal eder hâle
geldiğinizde “Çiftçimizi destekliyoruz, çiftçimizin yanındayız.” diyemezsiniz.
(Mikrofon
otomatik cihaz tarafından kapatıldı) 
BURHANETTİN
BULUT (Devamla) – Sayın Başkanım, bir cümleyle bitiriyorum. 
BAŞKAN
– Tamamlayın sözlerinizi.
BURHANETTİN
BULUT (Devamla) – Teşekkür ederim. 
Burada
yine, Adana’dan gelen çiftçilerimizin, çiftçiler birliğinin başkanlarının çok
önemli bir dileği daha var, o da şu: Biliyorsunuz, son yıllarda maalesef,
Adana’da -son sel felaketinde de bunun etkisi görülmüştür- DSİ, sulama birliği
çok ciddi bir yatırım yapmıyor, mevcut kanalların bile açılması sağlanamıyor
ama sulama birliği, damlama yöntemi de dâhil olmak üzere su parası alıyor.
Biliyorsunuz -çiftçilerimiz daha iyi bilir- damlama yönteminde bir yatırım
gerekir, orada müthiş bir su parası isteniyor. Bu, işin bir tarafı ama daha
vahimi, elektrik. Biliyorsunuz, artık çiftçilikte elektrik kullanılmaya
başlandı. Çiftçinin kullandığı elektrik maalesef, piyasadaki mevcut elektrikten
yüzde 14 oranında daha pahalı ve son iki yılda elektriğe yüzde 108 zam gelmiş
durumda. O nedenle, çiftçilerimizin yanında olmak istiyorsak, çiftçilerimize
destek vermek istiyorsak öncelikle bu elektrik fiyatlarını çiftçilerimize uygun
bir hâle getirmemiz gerekiyor diyorum. 
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum Sayın Bulut.
3’üncü
madde üzerindeki konuşmalar tamamlanmıştır. 
Soru-cevap
işlemi yok. 
Görüşmeler
tamamlanmıştır. 
Maddeyi
oylarınıza sunuyorum: Kabul edenler… Etmeyenler… Kabul edilmiştir. 
Değerli
milletvekilleri, teklifin tümü açık oylamaya tabidir. 
Bu
ve bugün yapılacak bundan sonraki uluslararası anlaşmaların oylamalarının
tamamının ayrı ayrı elektronik oylama cihazıyla yapılmasını oylarınıza
sunuyorum: Kabul edenler… Etmeyenler… Kabul edilmiştir. 
Açık
oylamaya ilişkin genel kuralları her seferinde tekrar etmeyeceğim. Şu anda
okuyacağım, bilginize sunacağım kurallar bugün yapılacak bütün açık oylamalar
için geçerlidir. 
Oylama
için verilen süre içerisinde sisteme giremeyen üyelerin teknik personelden
yardım istemelerini ve bu yardıma rağmen de sisteme giremeyen üyelerin oy
pusulalarını oylama için öngörülen süre içinde Başkanlığa ulaştırmalarını rica
ediyorum. 
Şimdi,
bu anlaşmanın oylaması için üç dakika süre veriyorum. 
Pusula
verecek olan milletvekillerimiz lütfen salondan ayrılmasınlar.
Oylama
işlemini başlatıyorum. 
(Elektronik
cihazla oylama yapıldı)
BAŞKAN
- Tekirdağ Milletvekili Mustafa Şentop’un Türkiye Cumhuriyeti Hükümeti ile
Ruanda Cumhuriyeti Hükümeti Arasında Gelir Üzerinden Alınan Vergilerde Çifte
Vergilendirmeyi Önleme ve Vergi Kaçakçılığına Engel Olma Anlaşmasının
Onaylanmasının Uygun Bulunduğuna Dair Kanun Teklifi açık oylama sonucu:
“Oy sayısı : 250
Kabul : 250 (x)

 Kâtip
Üye Kâtip Üye
 Şeyhmus
Dinçel Nurhayat Altaca Kayışoğlu
 Mardin
 Bursa”
Teklif kabul edilmiş ve kanunlaşmıştır.
2’nci sırada yer alan Türkiye Büyük Millet Meclisi Başkanı
Tekirdağ Milletvekili Mustafa Şentop’un Türkiye Cumhuriyeti ile Arjantin
Cumhuriyeti Arasında Gelir Üzerinden Alınan Vergilerde Çifte Vergilendirmeyi
Önleme ve Vergi Kaçakçılığı ile Vergiden Kaçınmaya Engel Olma Anlaşması ve Eki
Protokolün Onaylanmasının Uygun Bulunduğuna Dair Kanun Teklifi ve Dışişleri
Komisyonu Raporu’nun görüşmelerine başlayacağız. 
2.-Türkiye Büyük Millet Meclisi Başkanı Tekirdağ Milletvekili Mustafa
Şentop’un Türkiye Cumhuriyeti ile Arjantin Cumhuriyeti Arasında Gelir Üzerinden
Alınan Vergilerde Çifte Vergilendirmeyi Önleme ve Vergi Kaçakçılığı ile
Vergiden Kaçınmaya Engel Olma Anlaşması ve Eki Protokolün Onaylanmasının Uygun
Bulunduğuna Dair Kanun Teklifi (2/1804) ve Dışişleri Komisyonu Raporu (S.
Sayısı: 79) (x)
BAŞKAN
– Komisyon? Yerinde. 
Komisyon
raporu 79 sıra sayısıyla bastırılıp dağıtılmıştır.
Teklifin
tümü üzerinde grupları adına söz talebi yok. 
Şahsı
adına Muhammet Naci Cinisli; buyurun. (İYİ PARTİ sıralarından alkışlar) 
MUHAMMET
NACİ CİNİSLİ (Erzurum) – Sayın Başkan, değerli milletvekilleri; sizleri ve aziz
milletimizi saygıyla selamlıyorum. 
Türkiye
Cumhuriyeti ile Arjantin Cumhuriyeti Arasında Gelir Üzerinden Alınan Vergilerde Çifte Vergilendirmeyi
Önleme ve Vergi Kaçakçılığı ile Vergiden Kaçınmaya Engel Olma Anlaşmasına Dair
Kanun Teklifi üzerine söz almış
bulunuyorum. (Gürültüler)
Sayın
Başkanım, kendi sesimi duyamıyorum.
BAŞKAN
– Arkadaşlar, lütfen biraz sessiz.
Sayın
Cinisli, devam edin, buyurun.
MUHAMMET
NACİ CİNİSLİ (Devamla) – Teşekkür ederim. 
Bu
tür anlaşmaların ana amacı, mükelleflerin aynı gelir üzerinden 2 devlette
birden vergilendirilmesinin, bir başka deyişle çifte vergilendirmenin önüne
geçmektir. Anlaşmanın yürürlüğe girmesi, Arjantin’de yüksek vergi ödeyen Türk
Hava Yolları açısından özellikle yararlı olacaktır. 
Bu
anlaşmanın belkemiği olacak bilgi akışının sağlıklı bir şekilde sağlanması,
ülkemiz ve Arjantin arasında OECD şart ve standartlarına uygun hareket
edilmesiyle hayati önem arz etmektedir. 
Arjantin
ile ikili ticaret hacmimiz 610 milyon dolara ulaşmış ancak ülkemiz aleyhinde
291 milyon dolarlık ticaret açığı söz konusu. Güney Amerika’da kilit öneme
sahip ülkelerden biri olan Arjantin’le, yüksek potansiyele rağmen,
ilişkilerimizin olumlu olarak ilerleyemediğini görüyoruz. Bunun nedeni
Arjantin’in 1915 olaylarıyla ilgili tutumu olabilir mi diye insan düşünmeden
edemiyor.
İlişkilerin
ivme kazanması için Arjantin Hükûmetinden Ermeni tezlerine ve benzer
girişimlere tepki göstermesi ve bunları engellemeye çalışması yönündeki
beklentimiz yıllardır beyhude şekilde devam ediyor. 
Değerli
milletvekilleri, Arjantin’le sınırlı düzeyde seyreden ilişkilerimizde bu
ülkedeki Ermeni diasporasının olumsuz etkisi muhakkak ki bulunmakta. 1915
olaylarının Arjantin’de 1993 yılında “soykırım” olarak tanınmasından sonra, sözde
soykırım hakkında Arjantin Parlamentosunda birçok karar alınmıştı. 2007 yılı
başında yürürlüğe giren kanunla Arjantin’de 24 Nisan tarihi, tüm ülke çapında
“Ermeni soykırımı anısına halklar arasında hoşgörü ve saygı için eylem günü”
olarak ilan edildi. 
Son
dönemde ise Ermeni soykırımı kültür merkezi ve müzesi inşa edilmesi için Buenos
Aires Belediyesine karar teklifi sunulmuştur. 
Öte
yandan, sözde soykırımın inkârını yasaklamaya yönelik bir yasa da Arjantin
Meclisinde bekletilmektedir. Parlamento komisyonunda bulunan inkâr yasasının
çıkarılmamasını; inşa aşamasına gelinen soykırım müzesinin açılmamasını;
açıldığı takdirde ise Türkiye’nin görüşlerine de yer verilmesini yalnızca
beklemekle kalan pasif dış politika anlayışımız yüzünden, Güney Amerika’da bulunan
diğer ülkeler de sözde Ermeni soykırımı propagandasına daha hızlı teslim
olabilirler endişesindeyim.
Arjantin
üst düzey yetkililerini, parlamenterlerini neden ülkemize davet etmiyoruz?
İçlerinde ben ve benim gibi milletvekillerinin ailelerinin de bulunduğu Ermeni
mezalimine tanık olmuş milletvekilleriyle neden bir araya getirip ilk elden
bilgi sunulmasını sağlamıyoruz? Parlamenter diplomasi bunun için değil mi?
Yurt
dışındaki Ermenilerin, kendi millî kimliklerini oluşturma gayretiyle 1915
olaylarına çözümsüzlük temelinde yaklaştıklarını ve bu çerçevede politika
oluşturduklarını, kimliklerini tarihî bir aldatmaca üzerine inşa etmeye
çalıştıklarını Arjantinli muhataplarımıza anlatmakta daha da geç kalmamalıyız.
Değerli
milletvekilleri, ülkemizin diğer ülkelerle ikili ilişkilerini geliştirmesini
hem destekliyor hem de çok önemli buluyoruz. Diğer ülkelerle siyasi, ekonomik,
eğitim, kültür, spor gibi alanlarda ilişkilerin ilerletilmesi, ülkemizin
uluslararası münasebetlerini şüphesiz ki müspet manada etkileyecektir. Fakat
unutmamalıyız ki ülkemizin iç ve dış politikada izlediği siyaset, diğer
ülkelerin bizimle iş birliği yapmayı arzu etmelerinde anahtar unsurlar olarak
değerlendirilmektedir. 
Bu
bağlamda son yıllarda yaşanan gelişmeleri değerlendirdiğimizde ciddi devlet
olmaktan uzaklaştığımızı, millet irademizi hiçe sayan davranışlara muhatap
olduğumuzu üzülerek görüyoruz. Örneğin, İstanbul Büyükşehir Belediyesinin Kanal
İstanbul’dan çekildiklerine dair paylaştığı “tweet”e Katarlı bir iş adamının
“Arsa almaya devam edeceğiz.” şeklinde pervasızca cevap verebilmesini nasıl
tanımlayabiliriz? Yabancı bir işadamı neye ve kime güvenerek bu pervasızlığı
yapabiliyor? Acaba henüz bu kutsal çatı altındaki milletvekillerinin bile
bilmediği bir karardan mı haberdar, milyonlarca dolar yatırım yapacağını bu
kadar rahat açıklayabiliyor? Açıklamadaki bu pervasızlık, aslında
egemenliğimizin, devlet ve millet irademizin hiçe sayılması değil midir? 
Bu
yaşanan olay bile millî iradenin tek kişiye emanet edildiği, yüce Meclisin devre
dışı bırakıldığı sistemin ne kadar sakıncalı olduğunu anlatmaya yeterlidir. En
kısa zamanda ortak aklın hâkim olduğu, kuvvetler ayrılığını sağlayan
iyileştirilmiş parlamenter sisteme geçmeliyiz. 
Burada
ayrıca sorulması gereken soru şudur: Yapılma ihtimali olduğu söylenen Kanal
İstanbul’un kamuya acaba hangi yararları olacaktır? Şimdiye kadar bununla
ilgili doyurucu bir cevap alamazken ve Katar’dan gelen edepsiz sese de kulak
verdiğimizde anlıyoruz ki orada ultra lüks mega bir konut sitesi inşa edilecek,
ortasından da boğaz benzeri dev bir süs havuzu geçirilecek, bunun maliyeti de
milletimizin sırtına yüklenecek. 
İYİ
PARTİ olarak milletimizin menfaatine uygun her işe destek veriyoruz. Peki, ülkemizin Kanal İstanbul’a ihtiyacı var mı,
devlet projesi olabilmesi için sanayi üretimimizi artıracak bir fayda sağlıyor
mu, tarımsal üretimi destekliyor mu, güvenliğimiz için bir avantaj sağlıyor mu
gibi soruları çoğaltabiliriz. Maalesef bu sorulara olumlu yanıt verilemiyor. Bu
konunun çevre ve diplomasi boyutuna girmiyorum bile. Bundan evvel, AK PARTİ
olarak gerçekleştirdiğiniz siyasi, sosyal ve maddi yatırım projeleri öncesinde
anlattıklarınız ile bu projelerin sonuçlarını karşılaştırdığımızda ortaya çıkan
büyük hayal kırıklıklarını düşünürsek böylesine çılgın bir projeyi sorgulamak
vatandaşlık borcudur.
Değerli
milletvekilleri, aslına bakarsanız ülkemizin farklı yerlerinde farklı çekim
merkezleri oluşturmak esas hedefimiz olmalı. Siz, Almanya’da nüfusun dörtte
1’inin sadece Münih’te toplandığını ve ekonominin yalnızca Münih’ten ibaret
olduğunu düşünebiliyor musunuz? Bütün bunlarla da kalmayıp siyasetin de Münih’e
taşındığını hayal edebiliyor musunuz? Bunu herhangi bir Alman’a söyleseniz
sizin yüzünüze garip garip bakar. AK PARTİ’nin yanlış siyasetiyle bütün Türkiye’yi
yalnızca İstanbul’dan ibaret hâle getirmek için arka arkaya kararlar alınıyor;
hem ülkenin geri kalanı dışlanıyor hem de göçler nedeniyle özellikle doğu
coğrafyası boşaltılıyor. Bu yanlış politika, diğer yandan ülkeyi
renksizleştiriyor, aynı zamanda da farklı sebeplerle hem Marmara Bölgesi’ni hem
İstanbul çevresini hem de ülkenin diğer bölgelerini büyük risklere maruz
bırakıyor. 
Avrupa’nın
en gelişmiş ülkesi Almanya nasıl bir Frankfurt, bir Münih, bir Düsseldorf, bir
Hamburg, bir Stuttgart, bir Berlin gibi ayrı ayrı dünyalara sahipse Türkiye’de
de İstanbul’dan başka Avrupa çapında merkezler oluşturulmalı, nüfusumuzu,
ekonomimizi, üretimimizi yaymalı, zenginleştirmeliyiz. İstanbul’a daha fazla
yüklenmek yerine, bazı sektörleri yurdumuzun çeşitli yerlerine, Anadolu’ya
taşıyıp topyekûn kalkınmayı sağlamalıyız. Bu konu bağlamında ilk teklifim,
memleketim Erzurum’un tekrar savunma sanayisiyle anılan şehirlerden biri
olmasıdır. 1920’lerde Erzurum’da silah sanayisi varken her türlü imkâna sahip
günümüz Erzurum’unda bugün neden olmasın? Bunun gibi farklı sektörleri farklı
şehirlerimize taşıyarak, ülkeye paylaştırarak İstanbul’un yakasından artık
düşelim.
Öte
yandan, 20 milyar dolardan fazla yatırım bedeli olan Kanal İstanbul Projesi’nin
parası, milletimizin cebinden karşılanacak. Otoyollarda, köprülerde,
havalimanlarında ve şehir hastanelerinde yapıldığı gibi, bu kez de inşa edilmesi hâlinde Kanal İstanbul’un
yüklenici firmalarına hazineden gemi geçiş garantisi verilecek. Önümüzdeki
yıllar boyunca da o devasa inşaatın parası, milletimizin omuzlarına yüklenecek.
Hâlbuki milletimizin ihtiyaçlarını karşılamak yerine ellerindekini bile alan
böylesine bir müsriflik projesi hayata geçerse maalesef bir neslimiz, AK
PARTİ’nin düşüncesiz, plansız politikaları ve siyasetine kurban edilecek. Nasıl
bir neslimiz Balkan Savaşları ve Çanakkale’de, bir neslimiz 12 Eylül öncesi ve
sonrasında heba edildiyse, bugünün gençleri de AK PARTİ’nin hesapsız
harcamaları ve son derece yanlış eğitim politikaları nedeniyle kayıp nesil
olarak anılmak üzeredir. 
Son
on sekiz senedir yetişen neslin büyük bir bölümü eğitimden uzak ve borç içinde
hayata başlatılarak heba edildi. Sonra da “Gençler neden evlenmiyor?” diye
hayıflanıyoruz. Lütfen, unutmayın ki, izzetinefis sahibi, vicdanlı bu genç
kardeşlerimiz, evlenecekleri kimselere sebep olmak istemiyorlar; onları bu
karanlık yaşam mücadelelerine ortak edip mutsuz etmekten asil bir düşünceyle
kaçınıyorlar. Bu, büyük bir trajedidir. 
Gençlerimizi,
toplumumuzu imkânsızlıklar içinde bırakan öngörüsüz AK PARTİ politikalarının
neslimizin devamını tehdit ettiğini çok rahatlıkla ifade edebilirim. “Öngörüsüz
politikalar” derken aklıma ilk gelen partilerüstü olmasını düşündüğüm dış
politika, millî eğitim ve tarım politikalarıdır. Son senelerde yaşadıklarımızla
her 3’ünde de anlatılanların aksine gerçeklerle yüzleşilince büyük hayal
kırıklıkları yaşıyoruz. Dış politika söylemlerini iç politika şovu hâline
getirdiğinizden beri uluslararası ilişkilerde güvenilmez ve hesap edilemez bir
ülke hâline geldik.
Siyasetimizin
inandırıcılığının, sözümüzün ciddiyetinin kalmadığı her yerde kahraman
ordumuzun devamlı devreye girme mecburiyetinde kalması büyük risk taşımaktadır.
Suriye ve Libya’da bu örnekleri maalesef yaşadık ve yaşamaya devam ediyoruz. 
Cenab-ı
Hakk’ın devletimizi ve milletimizi korumasını diler, Genel Kurulumuzu saygıyla
selamlarım. (İYİ PARTİ ve CHP sıralarından alkışlar) 
BAŞKAN
– Teklifin tümü üzerindeki görüşmeler tamamlanmıştır.
Soru-cevap
işlemi yok.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
1’inci
maddeyi okutuyorum: 
TÜRKİYE CUMHURİYETİ İLE ARJANTİN CUMHURİYETİ ARASINDA
GELİR ÜZERİNDEN ALINAN VERGİLERDE ÇİFTE VERGİLENDİRMEYİ ÖNLEME VE VERGİ
KAÇAKÇILIĞI İLE VERGİDEN KAÇINMAYA ENGEL OLMA ANLAŞMASI VE EKİ PROTOKOLÜN
ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1) 1
Aralık 2018 tarihinde Buenos Aires’te imzalanan “Türkiye Cumhuriyeti ile
Arjantin Cumhuriyeti Arasında Gelir Üzerinden Alınan Vergilerde Çifte
Vergilendirmeyi Önleme ve Vergi Kaçakçılığı ile Vergiden Kaçınmaya Engel Olma
Anlaşması” ve eki “Protokol”ün onaylanması uygun bulunmuştur.
BAŞKAN
– Madde üzerinde gruplar adına ilk söz, İYİ PARTİ Grubu adına Sayın Yasin
Öztürk’e aittir. 
Buyurun
Sayın Öztürk. (İYİ PARTİ sıralarından alkışlar) 
İYİ
PARTİ GRUBU ADINA YASİN ÖZTÜRK (Denizli) – Sayın Başkan, değerli
milletvekilleri; uluslararası anlaşmaların onaylanmasıyla ilgili bir kanun
teklifi gelince anlıyoruz ki Hükûmet yine bir süre ülke gündeminden uzaklaşmak
istiyor. Ülkenin gerçek sorunlarından uzaklaştırılmaya çalışıldığı uluslararası
anlaşmalar üzerinde aldığım konuşma hakkımı Türkiye'nin gerçek sorunları
üzerinde tamamlamak adına İYİ PARTİ Grubu adına söz almış bulunmaktayım. Genel
Kurulu saygıyla selamlıyorum.
Değerli
milletvekilleri, dün uluslararası anlaşmalar Genel Kurulun gündemindeydi. Hangi
ülkelerle yapılan anlaşmalar uygun bulundu? Gana Cumhuriyeti, Zambiya
Cumhuriyeti, Fildişi Sahili Cumhuriyeti, Çad Cumhuriyeti, Somali Federal
Cumhuriyeti. Bugün de Ruanda, Arjantin, Mali, Polonya Cumhuriyetleriyle yapılan
anlaşmalar var. Dışişleri Komisyonunun gündemi ne? Uygun bulma kanun
tekliflerinin görüşülmesi. 
Uluslararası
anlaşmalar onaylanmış, bitmiş. Geriye ne kalmış? Onaylanmasının uygun
bulunduğuna dair kanun teklifinin, neredeyse sadece noter gibi görev yapan
Meclisten onayı kalmış. Bunun için ne yapıyoruz? Uluslararası anlaşmalar,
biliyorsunuz, kod kanun. Hâliyle, bu vakitler İç Tüzük’le belirlenmiş, Hükûmet
uygulama olarak, zaman kazanmak adına temel kanun yapmayı bırakmış, istisna
olan torba kanun tekliflerini alışkanlık hâline getirmiştir.
Ülkenin,
vatandaşların acil gündeme alınması gereken sorunları hakkında partilerin en az
20 milletvekilinin imzasıyla verdiği araştırma önergeleri için önerge sahibine
beş dakika, diğer siyasi parti gruplarına üç dakika konuşma hakkı veriliyor; on
beş-yirmi dakikada derdimizi anlatmaya çalışıyoruz ama belki ülkemizde kimsenin
adını bile duymadığı ülkelerle yapılan anlaşmalar için geneli üzerinde her
parti grubuna yirmi, maddeleri üzerinde de onar dakika konuşma süresi vererek
her bir anlaşma için en az dört saat Meclisi oyalıyoruz. Bu, bir sistem
zafiyetidir ve bu Meclisi ve ülkeyi oyalama taktiğidir. Şu an ülkenin tek
derdi, Vietnam Sosyalist Cumhuriyeti Hükümeti ile İkili Hava Ulaştırma
Anlaşması’nın onaylanması mıdır? Eğer illa uluslararası bir konu görüşülecekse
sınırımızda İran var, başımıza ne geleceği belli değil. Suriye meselesini
biliyorsunuz, malum. 
Henüz
Sayın Cumhurbaşkanı Emevi Camisi’ne gidemedi ama Putin gitti, sonra da biliyorsunuz,
Türkiye’yi ziyaret etti. Anlaşılan “Artık el sıkışın.” denilmiş olmalı ki
Moskova’da MİT müsteşarı ile Suriye istihbaratı El Muhaberatın başı bir görüşme
yaptı. Biz isterdik ki -belki açık açık anlatamazsınız ama- kapalı bir oturumda
bile olsa keşke bu konuda milletvekillerine bilgi verebilseydiniz. 
Amerika
askerleri, Suriye’nin kuzeydoğusundan çekildi ama YPG üzerinden elini çekmedi.
Rusya ve İran ise Esad’ın arkasında ve rejime bağlı güçler özellikle Rusya’nın
desteğiyle bölgede yeniden konuşlanıyor.
Evet,
istihbaratçılar seviyesinde bile olsa bir adım atılmasını olumlu buluyoruz
çünkü Suriye meselesinden hiçbir ülke bizim kadar etkilenmedi. Ekonomimize
yansıyan kısmı bir tarafa, asıl sosyolojik bir boyutu var ki bu, Türkiye’yi
yıllarca etkileyecek. Sığınmacı olarak kabul ettiğimiz, Sayın Cumhurbaşkanının
deyimiyle “ensar” olduğumuz Suriyeliler ülkelerine geri dönmeyi istemiyor,
gitmeyecek. Hâlâ askerlerimiz, garibanların evlatları Suriye topraklarında can
veriyor, şehit oluyor. 
Elbette
Meclisin uluslararası anlaşmaları görüşmek yerine bu konuda bir bilgi sahibi
olma hakkı vardır, olmalıdır da. 
İkinci
güncel bir dış politik konumuz ise Libya. İktidarın Akdeniz’deki hesaplarıyla
ilgili olarak Libya’yla anlaşma yapmasına “evet” dedik çünkü millî güvenliğimiz
açısından, Doğu Akdeniz açısından bu adım olumluydu fakat sonraki adımda gördük
ki hesap bambaşka. Hükûmetler gizli ajandalar tutmaz. Siz ülkenin millî
güvenliğini ilgilendiren bir adım atacaksanız bunu, bütün niyetinizi de
kamuoyuna en azından Gazi Meclise açıklamak zorundasınız yoksa Gazi Meclisin
saygınlığı ve işlevi suistimal edilir.
Türk
devletinin diplomasi geleneğinde “dostum” diye dış politik anlayış olmaz,
olamaz. Kaldı ki dünyanın hiçbir dış politik yaklaşımında ülkeler arasında mutlak
dostluk ve düşmanlıklar olamaz, sadece ülke çıkarları olur. Ama biz ne
yapıyoruz? Önce “Dostum, ailecek tatil yapalım.”, sonra “Küstüm, düşmanımsın,
konuşmayalım.” Sayın Cumhurbaşkanı, Kahire öğretisinin gereğini yapıyor,
gayrimillî bir anlayışla hareket ediyor ama Kahire’yle de düşman. Niye? Darbeci
diye. Ömer El Beşir, sanki ülkesini demokrasiyle yönetiyordu. Biz İYİ PARTİ
olarak dedik ki: Mehmetçik’imizin Libya çöllerinde işi yok, olamaz. Bir anlaşma
olur ama taraf olunmaz. Biz dinletemedik ama galiba Putin ikna etti. Bizce yeni
bir uluslararası anlaşma konusu Meclis gündemine alınacaksa Putin nasıl ikna
etti, bu konuda da Genel Kurulda bir görüşme yapılmalıydı. 
Değerli
milletvekilleri, önceki gün Kıbrıs davamızın kahramanlarından efsane Rauf
Denktaş’ın ölüm yıldönümüydü. Rahmetli, son günlerini Türkiye topraklarına
hasret yaşadı, ana vatana girişi, ana vatan hakkında konuşması yasaklandı. O
gün anası, yavrusunu tanımadı ama bugün yavrusu, anasını tanımıyor. Bugün
Kıbrıs meselesinde geldiğimiz nokta budur. Dilerim ve umuyorum ki o günlerde
Denktaş gibi bir değeri incitenler, gelinen noktayı görünce arkasından bir
Fatiha okumayı ihmal etmiyorlardır. Ayrıca bugün vefatının 36’ncı yılında
Doktor Fazıl Küçük’ü de rahmetle anıyorum. Birisi Toros, diğeri Ağrı; her ikisi
de dağ gibi adamlardı, mekânları cennet olsun.
Yakın
siyasi tarih, bugünleri yazacaktır. Türkiye Cumhuriyeti hükûmetleri içerisinde
AK PARTİ hükûmetleri, en başarısız dış politika yürüten hükûmetler olarak kayda
geçecektir. On sekiz yıldır dış politikada ergen siniri, ergen davranışıyla
hareket ediliyor, bir gün yaptığınız öbür güne uymuyor, bu tavırlarla dış
politikada ülkemizin saygınlığını da zedeliyorsunuz. 
Şimdi,
uluslararası anlaşmaları bırakıp ülkenin asıl gündemine gelelim. Bakın, kaç
gündür gazilerimiz isyanda. 236 gazimizin emeklilik hakları sehven ellerinden
alındı. Kahraman gazilerimiz, bu vatan için canlarını ortaya koydu; terörle
mücadelede kimisi bacağını, kimisi kolunu kaybetti, kimi de vücudunda şarapnel
parçalarıyla yaşamak zorunda kalıyor. Devlet, bu kahramanlarımız için bir
düzenleme yaparak kendilerine erken emeklilik hakkı vermişti ki bu, en doğal
hakları. Sonra ne oldu? Dediler ki: “Hata yaptık, siz emekli olamazsınız,
emekli maaşınıza el koyduk.” Ve daha ötesinde ne yapıldı? Bu gazilerin sigorta
başlangıçları ileri tarihe alındı ve kolunu, bacağını kaybeden gazilere “Emekli
olmak için 60-65 yaşına kadar çalışmak zorundasınız.” denildi. Yaptığınız,
büyük bir hata ve hemen geri dönülüp özür dilenmesi gereken bir hata. 
Şimdi,
Hükûmet, engel durumlarına göre yeni bir düzenleme yapacakmış. Düzenleme, bu
kahramanlarımıza “Maaşınız kesildi.” yazısı gönderilmeden önce yapılmalıydı.
Kâğıt üzerinde sehven bir yanlış yapılmış olabilir ama yapılan, vicdanları
kanatan bir yanlıştır. 
Kıymetli
vekiller, biraz önce dediğim gibi, ülkenin her yerinden, her sektörden vatandaş
sıkıntı içinde. Dün burada görüştük; kamyoncu esnafı, nakliyeci esnafı kan
ağlıyor. Kontağı çevirmeye başladıklarında masrafları o kadar büyük ki artık
neredeyse kamyonlarını garajdan çıkaramayacak duruma gelmişler. Hükûmet ne
zaman kamyoncuları hatırlıyor? Hazinede para eksildiğinde hemen yeni bir belge
icat edip “Alamazsınız, yük taşıyamazsınız.” tehdidiyle para toplamaya
kalkınca. 
Kamyoncuların
feryatları lastiklerini yakmaya başlayınca duyulmaya başlandı. Şu an dayatılan
Ulaştırma Elektronik Takip ve Denetim Sistemi’ne geçiş zorunluluğu bir süre
ötelendi ama bu öteleme, kamyoncuların gerçek sorunlarını öteledi mi? Hayır.
Süreyi uzattınız ama kamyoncu esnafının sorunları bitecek mi? O da bilinmiyor.
Bu vatandaş, bu konuda ilave şoförün parasını nasıl çıkaracak? Kimse bilmiyor. 
Sadece
kamyoncular değil, otobüs firmaları da dert taşıyor. Mazotu, vergisi, araç
bakım giderleri “O köprüden geçmeyeceksin.” “Bu yolu kullanacaksın.” “Burada
duracaksın.” “Buradan kalkacaksın.” Hem zaman hem akaryakıt zammı. Yetki
belgelerinin ücretlerini, açıkladığınız enflasyon rakamlarıyla
kıyasladığımızda, yaptığınız resmen Deli Dumrul’luk. 
Sayın
milletvekilleri, yine geçtiğimiz hafta ülkemizde gündem olan bir konu vardı;
donörden organ nakli yapılan 3 hasta vefat etti. Şu an binlerce hasta, sadece
tek umutları olan organ nakliyle hayata tutunma hayali görüyor. Ülkemizde ne
yazık ki organ bağışı yaygın değil ve ne yazık ki bazı üniversitelerimiz, organ
naklini reklam amaçlı kullanma derdinde. 
Bu
konuda da bir araştırma önergesi verdik. Konu insan hayatı ama olacağı
söyleyeyim: Önerge, Meclis gündeminde sadece on beş dakika görüşülecek ve
iktidar partisinden kalkan ellerle reddedilecek yani kimsenin yerini bilmediği
ülkelerle yapılan anlaşmalardan daha az bir sürede Meclis gündeminden kalkacak.
Bu ucube sistemle, bu anlayışla Meclis çalışmaz, çalışamaz. 
“Yasama
benim, yürütme de yargı da benim.” diyerek ülke yönetilemez. Yönetilmeye
kalkılsa işte Gazi Mecliste milletvekillerine “Siz de bu anlaşmalarla
oyalanın." der gibi vakit geçirmek kalır. Millet iradesi hiçe sayılıp
Meclis etkisizleştirilemez. Ülke, tek adamın iki dudağı arasında kanun hükmünde
kararnamelerle bir yönetim modeline kurban edilemez. Cumhurbaşkanlığı hükûmet
sistemini getirirken gerekçe olarak dediler ki: “Bürokrasi azalacak, ülke şaha
kalkacak, ekonomide uçacağız, sanayi ve teknolojide çağ atlayacağız.” Görüyoruz
bir senede ülkenin geldiği noktayı. Bürokrasi nerede azaldı? Hiçbir yerde.
Meclisin bile yaptığı tek iş, binlerce mevzuatı “Bakanlar Kurulu yürütür.”
hükmü yerine “Cumhurbaşkanlığı yürütür.” şeklinde değiştirmek. Gerçi yürütme
konusunun ayrı bir önemi var, bunlar da ayrı bir gündem konusu, daha sonra
konuşuruz. 
Bu
kadar konuşmadan sonra…
(Mikrofon
otomatik cihaz tarafından kapatıldı) 
YASİN
ÖZTÜRK (Devamla) – Sayın Başkan, bir dakika süreyle tamamlayabilir miyim.
BAŞKAN
– Tamamlayın sözlerinizi. 
YASİN
ÖZTÜRK (Devamla) – Bu kadar konuşmadan sonra Arjantin’le ilgili yapılan çifte
vergilendirmeyi önleyen ve vergi kaçakçılığıyla ilgili, vergiden kaçınmaya
engel olma anlaşmasının uygun bulunduğuna dair kanun teklifiyle ilgili tek bir
cümle edeceğim: Anlaşmanın içinde Mehmet Aydın var mı? Hatırlamadınız değil mi?
Çiftlik Bank, Tosuncuk desem size umarım unutmamışsınızdır. 
Velhasıl,
bu ucube sistem değiştirilmelidir. İyileştirilmiş ve güçlendirilmiş parlamenter
sisteme bir an önce geçilmeli. Kuvvetler ayrılığı, Anayasa’da yeniden
düzenlenmelidir. 
Yüce
heyetinizi saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Halkların Demokratik Partisi Grubu adına Sayın Necdet İpekyüz…
Buyurun.
(HDP sıralarından alkışlar) 
HDP
GRUBU ADINA NECDET İPEKYÜZ (Batman) – Sayın Başkan, değerli milletvekilleri;
hepinizi saygıyla selamlıyorum. 
Aslında
Türkiye'de her gün yeni bir hukuksuzluk, yolsuzluk, usulsüzlük saptanırken hiç
bunlar gündeme gelmemekte, başka konularla öncelikli olarak gündem
değiştirilmekte, toplum kutuplaştırılmakta, nefret, ayrımcılık, bütün
hukuksuzluklar uygulamaya sokulmakta ve bu ülkede barışın gelmesi için,
şiddetin sona ermesi için, hukukun üstünlüğünün yerine gelmesi için çaba
harcayanların sesi duyulmamakta; usulsüzlükler daha çok ön plana çıkmakta ve
maalesef bu medyayla, bu algı operasyonuyla da sanki bütün her şey gerçekmiş
gibi ortaya çıkmakta. 
Zamanım
yeterse birkaç konuya değinmek istiyorum. Bugün, Adalet ve Kalkınma Partisi
Genel Başkanı “Kardeş Belediyeler” adındaki bir etkinlikte konuşma yapıyor ve
konuşmasında diyor ki: “Doğu ve Güneydoğu’daki belediyelerin çoğu sıkıntılı,
borç içinde, malzeme bulamıyorlar. İşte, kardeş belediyeler yapalım, iş birliği
geliştirelim.” Kardeş belediyeler “kardeş” deyince zaten eşitlikten uzaklaşmış
oluyoruz. 
Peki,
2016’da 102 belediyenin 95’ine kayyum atayan kimdi? Kimdi? Bu atamadan sonra bu
belediyelere bizim arkadaşlarımız ilk seçildiğinde afişleri duvarlara asıp
hırsızlık, yolsuzluk, borç miktarını belirten kimdi? O belediyelerdi.
Televizyonlarda o günün heyecanlı günlerinde baklavaları, tatlıları, odaları,
fıstıkları fotoğraflarla, sosyal medyada da paylaşılan bilezikleri, tespihleri
gösteren kimdi? Ve şimdi, o belediyeler sanki ihtiyaç sahibiymiş gibi “Bunu
geliştirelim.” diyor. Bu durumdan biz yola çıktığımızda aslında Türkiye’de
geldiğimiz hukuksuzluğun bütün her şeyi ortaya çıkmakta. Niçin bunu söylüyorum?
Birkaç örnek vermek isteyeceğim: “Kayyum” dediğimizde bize hep tepkiler filan
gelmekte, aslında seçimle elde edilemeyen başarı, biz “gasp” dediğimizde itiraz
ediliyor, gasbediliyor. 
Sevgili
arkadaşlar, burada tartışması yapıldı, 31 Marttan sonra ilk yapılan uygulama
neydi biliyor musunuz? Van’ın Tuşba, Edremit, Çaldıran ilçelerinde,
Diyarbakır’ın Bağlar ve Lice ilçelerinde, Erzurum’un Tekman ilçesinde, ayrıca
Siirt Gökbaş ve Kars Dağpınar beldelerinde kanun hükmünde kararname
gerekçesiyle mazbatalar verilmedi ama Yüksek Seçim Kurulu kabul etmişti, seçime
gidilmişti, seçim kazanılmıştı. Peki, ne yapıldı? Yüksek Seçim Kurulundan çıkan
karar şu: “2’nci seçilen partiye verilecek.” Şimdi, böyle olduğunda,
anımsayalım, sosyal medyada, ana televizyonlarda gösterilmedi. Van Tuşba’da Eş
Başkan, Meclis birinci üyesi Ayşe Minaz, belediye meclisi ilk toplantısında
AKP’den gelen Belediye Başkanı Salih Akman’a şöyle seslendi: “Salih Hocam, siz
benim ilkokulda öğretmenimdiniz, şimdi seçilmiş değil, atanmış olarak buraya
geliyorsunuz. Benim ilkokul öğretmenim olduğunuz için saygım var ama bu
yaptığınız haksızlıklara karşı birkaç cümle söylemek istiyorum. Salih Hoca,
sen, benim ve arkadaşlarım arasında bir ilişki kurmak istiyordun, ‘Sakın
arkadaşlarının silgisini çalma, kalemini çalma, haksızlık yapma.’ diyordun.
Bugün bu kürsüye oturarak sistemin bir parçası olmuşsun ve siz, bu sistemdeki
hırsızlığa devam etmek istiyorsunuz; bu yaptığınız, seçilmişlerin hakkını gasbetmektir.”

Bunu
niçin söylüyorum? “Yolsuzluk” dediğimizde, “kirlilik” dediğimizde bir yığın
problem.
Sevgili
arkadaşlar, Diyarbakır Bağlar Belediyesi. “Bağlar” denildiğinde türküler var,
çeşitli oyunlar var, gösteriler var, birçok şey dile getiriliyor. Diyarbakır
Bağlar Belediyesinde yüzde 71 oyla Zeyyat Ceylan ve Zübeyde Zümrüt
seçilmişlerdi ve tekrar bir uygulamayla, yüzde 25 oy alan Adalet ve Kalkınma
Partisindeki adaya devredildi, Hüseyin Beyoğlu’na. 
Şimdi,
geçtiğimiz günlerde, üç gün önce, Diyarbakır’da üç kurum, Diyarbakır Ticaret ve
Sanayi Odası, Diyarbakır sanayici ve iş insanlarıyla ilgili DİSİAD diye bir
dernek, Diyarbakır Ticaret Borsası bir açıklama yaptılar ve bu saate kadar
tekzip edilmemiş. Diyarbakır’da otuz altı aylık bir kiralama yapıyor Bağlar
Belediyesi ve belediyenin yaptığı kiralamadaki gerekçeyi de getirdim, okumak
istiyorum. Diyor ki: “Doğal afetler, salgın hastalıklar, can ve mal kaybı
tehlikesi gibi ani, beklenmeyen ve idare tarafından önceden öngörülemeyen
olayların ortaya çıkması üzerine, ihalenin ivedilikle yapılması.“ Yeni yılın
gelmesinden on gün önce, otuz altı aylık, 99 milyonluk bir kiralama işlemi
yapılıyor. Ticaret Odasının, Ticaret Borsasının ve Diyarbakır sanayici ve iş
insanlarının söylediği şu: “Toplam maliyeti sıfır alınsa 14 milyon edecek bir
maliyetin 99 milyona kiralanması, her ay 3,5 milyona yakın para ödenmesi…” Bu,
yolsuzluk değil de nedir? Nasıl yapılıyor? Bu ihale, okuduğum bu maddeye
dayanarak davetiye usulüyle yapılıyor ve dışarıdaki bir firmaya veriliyor. Hiç
kimse bu firmayı tanımıyor. Bir taraftan “Yereli güçlendireceğiz,
kalkındıracağız.” diyorsunuz; bir taraftan da borçlanma yetmiyor, yeni
borçlanmalara vesile oluyorsunuz ve “yerel” deyip aslında yereli değil,
yandaşları kalkındırıyorsunuz. Her “yandaş” dediğimizde ürküyorsunuz ama bunu
yapıyorsunuz. 
Seçimlerde
ne yapıyorsunuz? Elde edemediğinizi gasbediyorsunuz. Hırsızlık yapanları,
hukuka aykırı davrananları da ödüllendiriyorsunuz ve iktidara yaranmak
isteyenlere de her türlü ortamı yaratıyorsunuz. 
Bakın,
iki gündür bazı şeyler kamuoyunda tekrar tartışılıyor. Ankara Üniversitesinde
daha önce silahla poz veren kişi şimdi Ankara Üniversitesi Siyasal Bilgiler
Fakültesinde akademisyen olarak çalışmaya başlamış. Böyle şey mi olur? Bir
taraftan, barış akademisyenleri barış istedikleri için, şiddete karşı
çıktıkları için yüz akımızken onlara bu uygulama yapılıyor; bir taraftan da siz
elinde silahla poz veren kişinin akademik açıdan önünü açıyorsunuz. İşinize
gelince “Eyvallah.”, işinize gelmeyince hemen bir yaftalama. Bu ülkede şiddete
karşı çıkanlar mağdur oluyor; şiddeti savunup, şiddet gösterip “Şaka yaptık.”
diyen ve bunu her yerde övenler de tam tersine ödüllendiriliyor. Siz bunu
yaptığınız sürece hiçbir zaman ilerleyemezsiniz. 
Bu
yolsuzluklar ve eşitsizlikler üstünden gittiğimizde, bir taraftan sosyal devlet
kavramını da yok ettiniz. Geçtiğimiz hafta sosyal medyada bir konu gündeme
geldi. Batman’da bir öğretmenin 2 çocuğunun da beyninde sorun var, hastalık
var. Bir tanesi tedavi olamamış, başaramamış ve diğerinin tedavi olması
gerekiyor. Kampanya düzenlenmesi lazım. Gençler valiliğe gidiyor
“Öğretmenimizle ilgili böyle bir problem var.” diyorlar ve kampanya
düzenliyorlar. Biz parti olarak da sahip çıktık, EĞİTİMSEN sahip çıktı, sivil
toplum örgütleri sahip çıktı, bir kampanya düzenlendi. Fakat, arkadaşlar,
sosyal devlette bu iş kampanyalarla, televizyondaki gösterilerle, sanatçıların
çıkıp… Yani kutsal, anlamlı işler yapılıyor fakat devlet kendi işini yapmayıp bu
işi kampanyalara dönüştürürse… İşte, Ankara’da, başkent dediğimiz yerde,
metroda uyuyan insan diyor ki: “Ben para topluyorum, haftada bir otele
gidiyorum.” Biz burada işsizlik dediğimizde, yoksulluk dediğimizde, perişanlık
dediğimizde sizler buna itiraz ediyorsunuz. Gençler, sivil toplum örgütleri, sanatçılar,
aydınlar bu olayla ilgili bir çalışma yürütürken, Aile Bakanı oturmuş
makamında, kimi zaman böyle nutuklar çekmekte, bunu görmemekte. 
Devletin
görevi, en başta, en temel ihtiyaçlarımız konusunda yurttaşların hakkını
gözetmektir. Bu nedir? Yaşama, barınma, sağlıklı olma, beslenme, eğitim;
bunların hepsini koruması lazım, bu konuda çaba harcaması lazım. Bunu
yapmadığımız zaman eşitsizlik daha da artacak, huzursuzluk daha da artacak,
ayrımcılık ve nefret gelişecek.
Değerli
vekiller, halkın emeğini, parasını gasbedenler gidecek. Gerçekten -son iki üç
gündür çok konuşuluyor- bu devran dönecek, bu devran gidecek. Ne yapılırsa
yapılsın, umut yeşerecek, barış yeşerecek. Bütün algılara rağmen bu oyun
bozulacak, önümüz açıktır.
Saygılarımı
sunuyorum.
Teşekkür
ediyorum. (HDP sıralarından alkışlar)
BAŞKAN
– Cumhuriyet Halk Partisi Grubu adına Sayın Özgür Özel, buyurun. (CHP
sıralarından alkışlar)
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri;
hepinizi saygıyla selamlıyorum.
Bugün,
Türkiye'nin dört bir yanından, halkımızın, milletin seçtiği belediye başkanları
Ankara’da Belediyeler Birliğinin bir toplantısındaydı. Bu toplantıya bir siyasi
partinin Genel Başkanı başkanlık ediyordu ama aynı zamanda Cumhurbaşkanı
sıfatını da taşıyordu. Konuşmasında nasıl konuşacağı, kapsayıcı bir dil
kullanıp kullanmayacağı, “82 milyonun Cumhurbaşkanıyım.” sözünü yerine getirip
getirmeyeceği merak ediliyordu. İş oraya kalmadan, Sanayi Bakanı Mustafa Varank
ve Çevre ve Şehircilik Bakanı Murat Kurum, yürütmenin başının konuşmasına daha
sıra gelmeden, onun da varlığında, söz haklarını, kürsüyü, İstanbul’un son
seçilmiş Belediye Başkanına, 4 milyon 700 bin oyla seçilmiş Belediye Başkanına,
ülkenin son genel seçimlerde 11 milyonun üzerinde oy almış ana muhalefet
partisine eleştirilerde bulunmak, hakaretlerde bulunmak, onları küçük düşürmek
üzere kullandılar ve Belediyeler Birliği toplantısı, belediye başkanlarımızın o
toplantıyı terk etmesinden sonra, öğleden sonra istediğiniz mecrada devam etti.
Öncelikle,
buradan, halkın yüksek oy oranlarıyla seçtiği, seçimde yenemediğiniz, daha
sonra hukuk oyunlarıyla yerine kayyum atadığınız belediye başkanlarının o
toplantıda olmamasının, yerine kayyumların olmasının da büyük bir eksiklik ve
demokrasi ayıbı olduğunun altını çizerek…
Ve
Mustafa Varank, Murat Kurum; ne manası var bu adamların bu Parlamentoda? Bunlar
birer atanmış. Kaç kişi seçmiş Mustafa Varank’ı? 1. Mustafa Varank’ın
seçimindeki meşruiyet 1 kişinin tercihidir, 1; Recep Tayyip Erdoğan.
ATİLLA
ÖDÜNÇ (Bursa) – O 1 kişiyi kim seçmiş?
ÖZGÜR
ÖZEL (Devamla) – Ama o Mustafa Varank, 4 milyon 700 bin oy almış Ekrem
İmamoğlu’na; 11,5 milyon, 11 milyon 730 bin oy almış Cumhuriyet Halk Partisine
söz söyleyecek haddi nereden buluyor? (CHP sıralarından alkışlar) 
RECEP
ÖZEL (Isparta) – Onu atayan iradeden alıyor.
ÖZGÜR
ÖZEL (Devamla) – İşte, bu, rejime kasteden Anayasa değişikliğinden alıyor. Sen
birisini seç, geri kalan herkesi o seçsin, atanmış birisi seçilmişlere hesap
vermesin. 
Arkadaşlar,
nerede grup? Nöbetçi bakan odasının önünde sırada mı? Nerede grup? Bakan mı
arıyor? Meclise gelen, hesap sorabildiğimiz, bizden güvenoyu alan, siyasi
soruşturmamız sonucunda gensoruyla sorgulayıp gerekirse güvensizlik oyuyla
düşürebildiğimiz milletin bakanları gitti, yerine sarayın bakanları geldi.
Sarayın bakanı, sarayın sahibinin önünde, kendisini belirleyen o tek kişilik
iradeye yaranmak için, milletin seçtiği belediye başkanlarına söz söyleyecek,
orada siyasi şov yapacak hadsizlikleri yapıyor. Denediler, bütçe konuşmalarında
cevaplarını aldılar. 
Bu
grup, bu siyasi hareket, yüz yıllık bir siyasi parti, kökleri cumhuriyetten
önceye dayanan siyasi parti, Mustafa Varank gibi birine, Murat Kurum gibi
birine pabuç bırakacak siyasi parti değildir; bunu herkes böyle bilsin. (CHP
sıralarından alkışlar)
Gelelim
bir siyasi partinin Genel Başkanının dün yapmış olduğu grup konuşmasına. Grup
konuşmasında diyor ki Libya tezkeresi konusunda… Yani münhasır ekonomik bölge
anlaşmasına verdiğimiz olumlu katkıyı, o konuda yıllardır eksikliklerini
giderdikleri anlaşmaya verdiğimiz desteği görmezden gelip rejim muhafızlığı
karşısında “At imzayı, vereyim askeri. Gerekirse Mehmetçik şehit olur ama
2003’ten beri içinde bulunduğumuz Doğu Akdeniz acziyetinden kurtulur,
Türkiye’de de iç politikaya bunu malzeme yapar, caka satarız.” diyenler;
2003’te Mısır ile Güney Kıbrıs Rum kesimi anlaşıyor, vallahi, AK PARTİ uyuyor.
VELİ
AĞBABA (Malatya) – Tıs yok!
ÖZGÜR
ÖZEL (Devamla) – 2007’de, bu sefer Libya’yla münhasır ekonomik bölge anlaşması
yapıyor Yunanistan, Kıbrıs Rum kesimi; ikinci hattı çekiyorlar, tık yok.
2010’da İsrail’le yapıyorlar ve Sayın Genel Başkanımız Kemal Kılıçdaroğlu diyor
ki: “Bu gidişle balıkçı teknelerimiz Akdeniz’e açılamayacak.” Sizinki de aynı
lafı söylemeyeyim diye bugün diyor ki: “Neredeyse bize olta attırmayacaklardı.”
Bunun karşılığında bir münhasır ekonomik bölge anlaşması, o “monşerler
diplomasisi” diye aşağıladığınız geleneksel dış politikamızın mimarlarının
önerileri nihayet karşılık bulup bir anlaşma yapıyorsunuz. Diyoruz ki:
Arkasından askerî taahhüt gelmesin. “Yok öyle şey.” Bir bakıyorsunuz, Mehmetçik
Libya’ya, Trablusgarp Hükûmetine rejim muhafızı olarak yollanıyor ve sanki
orada Halife Hafter ile Serrac arasında, muhalefet Hafter’in tarafını
tutuyormuş da siz Serrac’ın… Cumhuriyet Halk Partisi hiçbir ülkenin iç
savaşında taraf tutmaz. Cumhuriyet Halk Partisi devlet dışı unsurları muhatap
almaz. Cumhuriyet Halk Partisi ülkelerin toprak bütünlüğüne ve ülkelerin meşru,
kendi egemenlik haklarına saygılıdır ve Cumhuriyet Halk Partisi, bir iç
karışıklıkta, kim kazanırsa kazansın, Türkiye'nin menfaatlerinin zedelenmemesi
üzerinden bir siyaset kurar. (CHP sıralarından alkışlar)
Şimdi,
gelelim Recep Tayyip Erdoğan’ın sözlerine. “Kaddafi’nin yaptıklarını nasıl
unuturuz? Nasıl oraya gitmeyiz?” diyor. Nasıl unutursunuz biliyor musunuz: 20
Mart 2011’de “1 Martta Kaddafi’yi aradım ‘Sana düşen, Libya’yı teslim
etmektir.’ dedim, sonra da oğluna bunu söyledim.” diyen Recep Tayyip Erdoğan o
gün Kıbrıs Barış Harekâtı’nı hatırlamıyordu ve 3 Mayıs 2011’de “Kaddafi derhâl
gitmeli.” ifadesini kullanırken Kaddafi’nin bize verdiği uçak lastiklerini, jet
yakıtlarını ve “Ne gerekiyorsa emrinize amade.” diyerek Kıbrıs Barış
Harekâtı’na destek veren tek lider olduğu gerçeğini unutuyordu, hatırlamıyordu.
Ama şimdi, iç siyasette konu Libya olunca, bu milletin Kaddafi’ye geleneksel
olarak, geçmişten kaynaklı sıcak duygularını bildiği için iç politikada bunu
istismar etmeye çalışan bir anlayışla karşı karşıyayız. Kimse kusura bakmasın,
yüz yüze bakıyoruz, birbirimizin gözünün içine bakıyoruz; Kaddafi’nin kafasını
taşla eziyorlardı, biz “Kıbrıs” “Kaddafi” “Libya” diyorduk, siz “Ettiğini
buluyor.” diyordunuz. (CHP sıralarından alkışlar) Kaddafi’yi bombalayan jetler
İzmir’deki NATO üssünden kalkarken onayınız var; rejim düşsün diye
bombaladılar, alkış tuttunuz. Kaddafi’yi linç ettiler, o lincin kanı, o dönem
Türkiye dış politikasını yönetenlerin parmaklarında hâlâ. Bunu şimdi, bugün,
Libya tezkeresi şampuanıyla yıkayıp temizleyemezsiniz; bunu herkes böyle
bilecek. 
AK
PARTİ, muhalefetteyken Kuzey Irak tezkeresine “hayır” oyu vermiş partidir. AK
PARTİ, bu Meclisteki kısa muhalefet döneminde Afganistan tezkeresine “hayır”
oyu vermiş partidir. Bugün yerli ve millî duruş pazarlayanlar, bunun üzerinden
kendilerine siyaset ittifakları kuranlar, AK PARTİ’nin gelmiş geçmiş en
faydacı, en pragmatist, dün “ak” dediğine bugün “kara” diyebilen -yeter ki
kendisini iktidarda tutsun- bir parti olduğu gerçeğini görmek durumundadırlar.
(CHP sıralarından alkışlar)
Bugün,
Mecliste bu saatlerde görüşülmeye başlanan kanun tasarısının içinde 20’nci
madde var, Ahlat’taki kışlık saray. Ya, buna karşı bunu yaptınız. Dedik ki:
“Çevre Kanunu’na böyle istisnalar tanımlayamazsınız. Anayasa’ya aykırı. Birinin
keyfi olmuş diye Atatürk Orman Çiftliği’nde kaçak saray, Muğla’da yazlık saray,
Katar’dan uçak saray, hadi bir tane de Ahlat’ta kışlık saray... Bu yanlış.”
Anayasa Mahkemesine gittik, Anayasa Mahkemesi dedi ki: “Bu yanlış bir iştir,
Anayasa’ya aykırıdır.” İptal etti. Şimdi, gelmişsiniz, bu Anayasa Mahkemesi
kararına karşı, bu 39 maddelik –bazı maddelerini bizim de
destekleyebileceğimiz, doğru maddelerin de olduğu- kanunla, kışlık sarayı
tekrar hukuki hâle getireceksiniz. Bu Anayasa var, üzerine yemin ediyoruz.
138’inci maddesinin son fıkrası diyor ki: “Ne yürütme ne yasama, mahkeme
kararlarına karşı faaliyette bulunamaz.” Ve 153’üncü madde: “Anayasa
Mahkemesinin kararları kesindir, herkesi bağlar.” Buna direnemezsin. Ama ne
diyordu partinizin Genel Başkanı: “Birileri çatlasa da Ahlat’a o otağı
kazandıracağız.” Öyle, birilerinin çatlamasına rağmen bir şey yapılabilen rejim
değildir demokrasi. Eğer bir partinin Genel Başkanı, elde ettiği Cumhurbaşkanı
sıfatıyla, rejime kasteden bir anayasa değişikliğinden sonra Anayasa’yı kendi
keyfine yorumluyorsa; sulh ceza mahkemelerini Anayasa Mahkemesi kararlarına
-herkes için bağlayıcı iken- uymamaya çağırıyorsa; bugün olduğu gibi, Vikipedi
meselesindeki gibi, verdiği talimatları uyguluyorlarsa…
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Özel.
ÖZGÜR
ÖZEL (Devamla) – …partinin kurum ve kuruluşları, ülkenin kurum ve kuruluşları,
Anayasa Mahkemesinin kararlarına, uyulması gereken yegâne hukuki son karara
değil de Cumhurbaşkanının gözünün içine bakıyorlarsa buna demokrasi denmez,
buna monokrasi denir. Ve bu şartlar
altında bu ülkeyi, her doğan için değil Erdoğan için yapılmış bu Anayasa’yla
daha fazla yönetemezsiniz. Yönetemiyorsunuz, savruluyorsunuz. İçinizdeki
rahatsızlık partiler doğuruyor, doğan partiler içerideki sancıya çare olmuyor.
Bu sıkıntıların hepsi bir yandan sürerken, Cumhuriyet Halk Partisi olarak
Adalet ve Kalkınma Partisine şunu söylüyoruz: Parti devleti eleştirilerini hak
etmiyorsunuz, doğru, çünkü memleketi artık bir aile devleti yönetiyor. Bu aile
devletinin tasallutuna direnenler, tarihe demokratlar olarak geçecektir; teslim
olanlar, olacak her şeyin sorumluluğunu taşıyacaklardır. 
Hepinize
saygılar sunuyorum. (CHP ve HDP sıralarından alkışlar) 
BAŞKAN
– Sayın Turan, yerinizden mi açıklama yapacaksınız, kürsüden mi? 
BÜLENT
TURAN (Çanakkale) – Yerimden Başkanım, izin verirseniz. 
BAŞKAN
– Buyurun. 
IV.- AÇIKLAMALAR (Devam)
54.- Çanakkale Milletvekili Bülent Turan’ın, Manisa Milletvekili Özgür
Özel’in 79 sıra sayılı Kanun Teklifi’nin 1’inci maddesi üzerinde CHP Grubu adına
yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; Sayın Grup Başkan Vekili
konuşmasında, bugün bahsettiği programda 2 bakanın konuşmasını çok ağır
eleştirerek 2 belediye başkanının da salonu terk ettiğini ifade ettiler. Yok
efendim “O bakanları 1 kişi atadı, nasıl böyle konuşur?” gibi ağır bir meydan
okumada bulundular.
Önce
şunu söyleyeyim Sayın Başkan: İstesek de istemesek de -Özgür Bey adına
söylüyorum- Türkiye’de sistem değişti artık, Cumhurbaşkanlığı sistemi var.
Hükûmetin de hangi usulle atamaları yapacağı, hangi usulle adım atacağı çok net
ortaya konulmuş durumda. Dediği gibi sayın konuşmacının 2 bakanımızı 1 kişi
atamış değil, o 2 bakanımızı 27 milyon kişinin iradesi atamıştır Sayın Başkan.
TURAN
AYDOĞAN (İstanbul) – O nasıl oluyor öyle? 
BÜLENT
TURAN (Çanakkale) – Seçimlerde yüzde 53’e yakın oy almış bir Genel Başkan
Cumhurbaşkanı olmuştur, o Cumhurbaşkanı da kendi yönetimini, kendi hükûmetini
oluşturmuştur. (CHP sıralarından gürültüler) 
(Mikrofon
otomatik cihaz tarafından kapatıldı) 
BAŞKAN
– Buyurun. 
İSMAİL
ATAKAN ÜNVER (Karaman) – Seçime gerek yok!
SERPİL
KEMALBAY PEKGÖZEGÜ (İzmir) – İşinize gelince “seçim” diyorsunuz!
NİHAT
YEŞİL (Ankara) – O zaman seçim yapılmasına gerek yok Sayın Başkan! 
BAŞKAN
– Arkadaşlar, lütfen. 
BÜLENT
TURAN (Çanakkale) – Sayın Başkanım, CHP Grubunu uyarır mısınız.
BAŞKAN
– Arkadaşlar, sisteme itiraz sürenizi kaçırdınız zaten, o geçti yani oylamayla.

ERKAN
AYDIN (Bursa) – Geçmez, geçmez. 
BAŞKAN
- Devam edin siz. 
BÜLENT
TURAN (Çanakkale) – Teşekkür ederim Sayın Başkan, yükümüzü aldınız. 
Sayın
Başkan, dolayısıyla, 2 bakanın da kendi alanında en çalışkan bakanlardan
olduğunu, motivasyonu en güçlü bakanlardan olduğunu, inşallah, daha uzun yıllar
ülkemize büyük katma değer katacaklarını yakinen takip ediyoruz. Kaldı ki
konuşmalara baktım az önce, 2 bakanın da konuşmasında ne hakaret var ne iftira
var ne de CHP’nin adı var. Özeti şu: “İktidarın yapmış olduğu projeleri
engelleyenlere izin vermeyeceğiz.” diyor. Ya bunu demeyelim mi Sayın Başkanım?
Yani biz orada 2 belediye başkanının istediklerini söylemek zorunda mıyız? Ben
diyorum ki: Demokrasilerde “istenmediği” şeklinde ifade olduğu zaman salon terk
edilmez, sabredilir, irtibat kurulur.
(Mikrofon
otomatik cihaz tarafından kapatıldı) 
BAŞKAN
– Buyurun.
BÜLENT
TURAN (Çanakkale) – Sabredilir, dinlenir. Demokratik kültür bunu gerektirir. 
TURAN
AYDOĞAN (İstanbul) – Barolar Birliği Başkanına sabır mı ettiniz zamanında?
BÜLENT
TURAN (Çanakkale) – Sayın Başkan, bir diğer husus da, Ahlat’ta yapılan
külliyeyle ilgili Sayın Grup Başkan Vekili “saray” dedi, “lüks” dedi vesair. 
NİHAT
YEŞİL (Ankara) – Orada mı külliye oldu?
BÜLENT
TURAN (Çanakkale) – CHP Grubunu da davet eder misiniz Başkanım. 
BAŞKAN
– Siz devam edin, buyurun. Siz alışıksınız buna.
BÜLENT
TURAN (Çanakkale) – Değerli arkadaşlar, Ahlat, Türk tarihinde özel bir yer.
Malazgirt Savaşı’nın, Anadolu’yu Türklere açan yurdun adının olduğu yerdir. O
bölge millî park ilan edildi. Mesele saray değil. O park, Türk gençleri daha
çok tarihine sahip çıksın, tarih şuuru daha da yaşansın diye atılan bir
adımdır. O millî parkın içerisinde bir de bir külliye ortaya kondu. Yoksa
böyle, biz işimize gücümüze ara verelim, tatile gidelim, biz saray yapalım
derdi değil.
(Mikrofon
otomatik cihaz tarafından kapatıldı) 
BAŞKAN
– Buyurun. 
BÜLENT
TURAN (Çanakkale) – Bu ülkenin gençlerine bir tarihî hatırayı daha rahat
gösterelim diye atılan bir adımdır. Saygın bir adımdır. Sayın Başkana da
yerinde incelemeyi tavsiye ediyorum Sayın Başkanım. 
BAŞKAN
– Teşekkür ediyorum. 
ÖZGÜR
ÖZEL (Manisa) – Sayın Başkanım…
RECEP
ÖZEL (Isparta) – Bir şey demedi ki.
TÜRABİ
KAYAN (Kırklareli) – Bunca yıldır Anadolu’yu yurt edinemedik mi de hâlâ
edinememiş gibi bir tavır içindesiniz? Anlamadık gitti ya!
BÜLENT
TURAN (Çanakkale) – Vekilim anlamamış, ben bir daha anlatacağım Başkanım.
ÖZGÜR
ÖZEL (Manisa) – Sayın Başkanım…
BAŞKAN
– Önce ben Sayın Özel’e söz vereyim de.
Sayın
Özel, buyurun. 
55.- Manisa Milletvekili Özgür Özel’in, Çanakkale Milletvekili Bülent
Turan’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkanım, şimdi, Bülent Turan’ı dinlerken insan gerçekten
böyle şaşırıyor, sürprizlerle dolu. Diyor ki: “Bir toplantıda, bir salonda
hoşunuza gitmeyen konuşmalar yapıldığında salonu terk etmezsiniz.” Kardeşim,
Anayasa Mahkemesinin açılışında Barolar Birliği Başkanı hoşa gitmeyecek sözler
söyleyince “Kalk Abdullah, gidiyoruz.” diyen benim Genel Başkanım mı, sizin
Genel Başkanınız mı? (CHP sıralarından alkışlar) 
Bunun
dışında, Belediyeler Birliği, siyasi hesaplaşmaların yapılacağı bir yer değil;
orası bütün belediyelerin içinde olduğu ve ortak katların en küçüğünde birleşip
millete en iyi hizmetin nasıl yapılacağının kararlaştırılacağı yerdir. Onlarca kürsüsü,
onlarca imkânı olan bakanlar ve yürütmenin başı, laf söyleyecek yer
bulamamışlar da davet edildikleri bir yerde, ev sahibi pozisyonunda olan, bizim
belediye başkanlarımızın da ev sahipliği pozisyonunda olduğu yerde,
başkanlarımıza hakaret, iftira, partilerini küçük düşüren alaycı ifadelerle,
kendi belediye başkanlarının…
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) - Hakaret, iftira, alaycı ifadelerle “Cumhuriyet Halk Partisi her
şeye karşı çıktığı gibi buna da karşı çıkıyormuş…” Ve bazı sözleri söylerken
belediye başkanımıza, işte, ekranı zumlayıp da “Bak, böyle laf söylüyoruz,
böyle oturuyor.” falan… Öğleden sonra konuşması var, çıkıp orada o konuşmayı
yapar, cevabını verirdi ama dedi ki: “Benim belediye başkanlığı anlayışım,
burada bu bakanlarla polemik yapmanın İstanbul’a faydalı olmayacağı
anlayışıdır. Salon da sizin olsun, kürsünüz de sizin olsun.” Bizim yaklaşımımız
budur. Siyasi nezaket başka bir şey. Güçlendikçe tevazu sahibi olmak gerekirken
gücü topladıkça zıvanadan çıkmış bir iktidar anlayışını kınıyoruz, yoksa
verilecek cevabımız çoktur, bırakılacak pabucumuz da yoktur size. (CHP
sıralarından alkışlar) 
BAŞKAN
– Sayın Turan, buyurun. 
56.- Çanakkale Milletvekili Bülent Turan’ın, Manisa Milletvekili Özgür Özel’in
yaptığı açıklamasındaki bazı ifadelerine ilişkin açıklaması
BÜLENT
TURAN (Çanakkale) - Özgür Bey’in pabucunu falan istemiyoruz, başka bir şey
fakat…
BAŞKAN
– Ama sizin de bir şiirle kapatmanız gerekiyor artık. 
BÜLENT
TURAN (Çanakkale) - Peki, kapatıyorum Başkanım. 
BAŞKAN
- Sayın Akbaşoğlu olsaydı yapardı. (AK PARTİ sıralarından gülüşmeler) 
BÜLENT
TURAN (Çanakkale) - Mesajı aldık Başkanım, bir şiir okuyayım istiyorsanız. 
Sayın
Başkanım, CHP’li arkadaşlarım büyük bir heyecanla alkışladı. Baro örneği yanlış
bir örnek; şundan dolayı: Baro örneğinde bir kavga vardı; yasama, yürütme
sınırlarında, iftiraya yakın ithamlar vardı. Depremle ilgili “TOKİ oraya bir iş
yapmadı.” iddiası vardı, binlerce ev yapıldı vesaire. Bunlar geçti artık. Orada
bir kavga vardı tabiri caizse. Ama sabahki konuşmada -baktım konuşmaya- hangi
hakaret varmış, onu soruyorum kendisine. Hakaret falan yok. Ama bir daha
diyeceğim, iktidar partisinin bir Bakanı, bir
Grup Başkan Vekili, CHP’nin olduğu ortamda “Bizim projelerimize destek olmayanlar.”
diyemeyecek mi, “Engel olmak isteyenler var.” diyemeyecek mi? O zaman kapatalım
bu partileri, tek partili yıllarda olduğu gibi alkışlayalım arkadaşlarımızı.
Öyle bir şey olmaz.
(Mikrofon
otomatik cihaz tarafından kapatıldı)
BAŞKAN
– Buyurun.
BÜLENT
TURAN (Çanakkale) – Bu kadar eleştiriye sabretmeleri lazım Sayın Başkanım.
Teşekkür
ediyorum.
ÖZGÜR
ÖZEL (Manisa) - Sayın Başkan, tekrar aynı sözleri söylemeyeyim ama mesele şu:
Eleştiriye sabretmemek değil. Örneğin, dün, Milliyetçi Hareket Partisinin sayın
hatibi -Erzurum Milletvekili- çıktı, isim vermedi ama partimizi dış politikayla
ilgili ağır şekilde eleştirdi.
BAŞKAN
– Kamil Aydın Bey, evet.
ÖZGÜR
ÖZEL (Manisa) - Ben çıkıp cevap dahi vermedim çünkü şöyle: İktidar gibi
muhalefet de eleştiriden müstesna veya eleştiriden muaf değildir ama her şeyin
yeri, zemini var. Basın toplantısında eleştirirsin, burada eleştirirsin, her
zeminde olur ama Belediyeler Birliğine, hepimizin belediyelerinin ev sahibi
olduğu bir yere misafir gelip de “Taş taş üstüne koymayanlar.” denmez. Merak
ediyorsunuz ya, “Taş taş üstüne koymayanlar.” denmez. “Bu milletin projesine,
bu milletin faydasına her projeye karşı çıkanlar.” denmez. “Tarihsel istemezük
anlayışı” denmez. Bunları söylerken orada ya kalkar aynı düzeyde cevap veririz,
o zaman Belediyeler Birliğinin ruhuna aykırı bir iş yapmış oluruz. 
Bir
kere de şunu becerin, deyin ki: “Yapılmış, bakanlarımız atanmıştır, sahiplerine
yaranmak için yaptıkları bir iştir, doğru olmamıştır.” Bunu deyin, geçin bu
işin içinden. (CHP sıralarından alkışlar) 
BÜLENT
TURAN (Çanakkale) – Tamam, bir dahaki konuşmayı Özgür Bey versin bakanlarımıza,
onu okuyalım o zaman.
BAŞKAN
– Sayın Öçal, sizin bir söz talebiniz var ama 60’a göre söz taleplerinin
hepsini karşıladık, bitirdik. Bundan sonra başka söz vermiyoruz.
HABİBE
ÖÇAL (Kahramanmaraş) – Sayın Başkanım, ben yoktum ama yani sataşma var. 
BAŞKAN
– İşte, olmak gerekiyordu efendim, yapacak bir şey yok. Hele 69’a göre hiç söz
veremem.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.-Türkiye Büyük Millet Meclisi Başkanı Tekirdağ Milletvekili Mustafa
Şentop’un Türkiye Cumhuriyeti ile Arjantin Cumhuriyeti Arasında Gelir Üzerinden
Alınan Vergilerde Çifte Vergilendirmeyi Önleme ve Vergi Kaçakçılığı ile Vergiden
Kaçınmaya Engel Olma Anlaşması ve Eki Protokolün Onaylanmasının Uygun
Bulunduğuna Dair Kanun Teklifi (2/1804) ve Dışişleri Komisyonu Raporu (S.
Sayısı: 79) (Devam)
BAŞKAN
- Evet, gruplar adına son söz, Milliyetçi Hareket Partisi Grubu adına Sayın İsmail
Özdemir’in.
İsmail
Bey, şahsınız adına da talebiniz var, onu da birleştiriyorum, toplam süreniz on
beş dakikadır.
Buyurun.
(MHP sıralarından alkışlar) 
MHP
GRUBU ADINA İSMAİL ÖZDEMİR (Kayseri) – Sayın Başkan, değerli milletvekilleri;
Gazi Meclisimizi sevgi ve saygılarımla selamlıyorum.
Sözlerimin
hemen başında, bugün Anadolu Ajansının Kahire’de bulunan ofisine baskın
düzenleyen Mısır polisinin 1 Türk vatandaşını ve 4 çalışanı gözaltına alarak
bilinmeyen bir yere götürdüğüyle alakalı bir haber malumumuz olmuştur. Bu
kapsamda da basın özgürlüğü ve ifade hürriyetine açık bir saldırı anlamını
taşıyan bu eylemi aynı zamanda ülkemize karşı da açık bir hakaret ve husumet
olarak değerlendirdiğimizi belirtmek istiyorum. Tam da bölgede barış ve
istikrarın tesis edilmeye çalışıldığı, diplomatik faaliyetlerin, diplomasi
anlamındaki girişimlerin artmış olduğu, iyi niyet göstergelerinin sergilenmiş
olduğu böylesi bir dönemde Mısır yönetimi tarafından yapılmış bulunan bu
girişimin kabul edilemez olduğunu ifade etmekle beraber kınadığımı da belirtmek
isterim. Aynı çerçevede, Anadolu Ajansına da buradan geçmiş olsun
temennilerinde bulunuyorum. 
Tabii,
uluslararası arenada son yıllarda yoğun bir hareketlilik gözlemleniyor.
Bilhassa, çatışma ortamlarının da artmış olması ve yine, küresel rekabetin iki
kutuplu seviyeden çok daha geniş bir alana yayılması, bölgesel rekabet
seviyesine kadar indirgenmesi başkaca sorunları da her ülkenin karşısına
getiriyor ki bu sorunlar sadece dış politika çerçevesinde kalmayıp aynı zamanda
ülkelerin de iç siyasetini, iç gelişmelerini etkileyen neticeler doğuruyor. Bu
anlamda da Türkiye genel itibarıyla istikrarsızlıklarla dolu bir coğrafyayla
çevrilmeye başlandı. 2003 yılında Amerika Birleşik Devletleri’nin Irak’ı işgal
etmesi ve yine Irak’ta o tarihten itibaren baş gösteren hadiseler, bunun bir
yansıması olarak Arap Baharı’yla devam edip neticede Suriye’ye kadar gelen
gelişmeler ve bugün de zaten üzerinde sıklıkla durduğumuz konu başlıklarından
olan Doğu Akdeniz meselesi… Ancak hiç şüphe yok ki bizler bunu konuşurken,
Irak’ta yaşanan son gelişmeler önümüzdeki yakın vadede karşımıza daha ciddi
problemlerin gelebileceğini bize şimdiden işaret ediyor. Biraz evvel de ifade
ettim, 2003 yılında Amerika Birleşik Devletleri’nin bu ülkeyi işgal etmesinin
akabinde ülkede sosyal dokuda başlayan çözülme ve gerginlik ne yazık ki etnik
ve mezhep temelli ayrışmaların körüklenmesine sebep olmakla beraber, Irak’ta da
devlet otoritesinin zayıflaması sonucunu doğurdu. Kaldı ki Arap Baharı’yla
beraber -hep birlikte gördük- IŞİD gibi vahşetle anılan bir terör örgütünün
çıkışı da yine, daha fazla Irak’taki güç boşluğundan kaynaklandı; nedenlerden
bir tanesi buydu. 
İşte
böylesine gergin bir düzende bulunan, istikrarsızlığın hâkim kılınmak istendiği
yakın komşumuz Irak’ta ekim ayından bu yana çok önemli toplumsal olaylar vuku
buldu. Bu toplumsal olayların nedenlerine baktığımızda işsizlik gibi, ekonomik
sıkıntılar gibi bazı gerekçeler olmakla beraber, eylemlerin seyriyle beraber,
zaman içerisinde, daha çok, Irak’ın egemenliğini savunan Iraklıların da ortaya
çıktığını ve bu taleplerini açık ve net bir şekilde hem kendi ülkelerinin
kamuoyuna hem dünya kamuoyuna yansıttıklarını gördük ve bu hadiseler bir bakıma
Irak’taki Başbakanın istifasına kadar yaşanan olayları beraberinde getirdi. 
Amerika
Birleşik Devletleri’nin Irak’ı işgalinden sonra, bilhassa İran’ın da Irak
üzerinde bazı çaba ve gayretlerinin olduğu ifade ediliyor ve yine, IŞİD’le
birlikte, Irak’ta, İran’ın da kendine yakın olduğu değerlendirilen bazı
gruplarla bu sürece dâhil olduğunu gözlemlemiştik. Dolayısıyla, gelinen
aşamada, bir dönem Irak Hükûmetinin davetiyle yani IŞİD’le mücadelede yetersiz
kaldığı düşüncesiyle Birleşmiş Milletlere başvurması ardından Amerika Birleşik
Devletleri öncülüğünde oluşturulan IŞİD’le Mücadele Koalisyonu çerçevesinde
Amerika Birleşik Devletleri’nin bu ülkede bulunması durumu varken diğer
tarafta, yine, İran’ın kendisine yakın olduğunu düşündüğü veyahut kendisini
İran’a yakın olarak hisseden Irak’taki bazı grupların da bu ülkedeki eylemlerine
tanıklık ettik. Bu eylemler nihayetinde Irak’taki gösterilerle birleştiğinde,
hakikaten, gergin olarak, en nihayetinde de çatışmaya kadar varabilecek; bundan
sonrası açısından da daha vahim olabilecek şekilde bu çatışmanın ve şiddetin
sokaklara kadar yayılabileceği bir etkiyi ve riski ne yazık ki karşımızda
bulunduruyor. İran’ın resmî bir görevlisi olan Devrim Muhafızları Ordusu Kudüs
Gücü Komutanı Kasım Süleymani’nin Bağdat’ta Amerika Birleşik Devletleri
tarafından öldürülmesi de yine Irak üzerinde 2 ülkenin yani hem Amerika
Birleşik Devletleri’nin hem de İran’ın hesaplaşmasını bir bakıma bizim
karşımıza, bölgeye ve tüm dünyaya getirmiş oldu. Peki, neler oldu gerçekte yani
Kasım Süleymani’nin öldürülmesine kadar gelen süreçte, bu yakın zaman diliminde
–çok da uzak değil, ekimde başladı Irak’ta gösteriler- neler oldu, bunu Gazi
Meclisimizin dikkatine arz etmek istiyorum.
Irak’taki
gösterilerde başlangıçta ekonomik sıkıntılar ifade edilirken bir noktadan
sonra, gösterilerin bir kısmı Irak’ta bulunan, bilhassa Necef ve Kerbela’daki
İran’a ait diplomatik temsilciliklere yönelik saldırılar şeklinde cereyan etti
ve bu gösterilerde Amerika Birleşik Devletleri tarafından 3 Ocak günü öldürülen
General Kasım Süleymani’nin resimleri kullanılarak hatta, bu resimlerin üzerine
çarpı işareti konularak antipropaganda faaliyetleriyle beraber protestolar da
oldu. Bunun karşılığında da yakın bir dönem içerisinde, hemen bunu takip eden
günlerde yine Amerika Birleşik Devletleri’nin Kerkük kentine yakın bir konumda
bulunan Kabil askerî üssüne “Haşdi Şabi” olarak isimlendirilen, Irak’ta Irak
yasalarına göre resmî bir oluşum olan ancak pek çok uluslararası çevre
nazarında İran’a yakın olarak değerlendirilen silahlı bir grubun füzeli
saldırısı oldu. Hemen peşi sıra, buna cevaben Amerika Birleşik Devletleri de
Irak ve Suriye’de bulunan bazı Haşdi Şabi üslerine de misilleme saldırılarında
bulundu ki olayın fitili de zaten bundan sonra ateşlenmiş oldu. Hepimiz
biliyoruz, peşi sıra Amerika Birleşik Devletleri’nin Bağdat’ta bulunan
Büyükelçiliği bazı göstericiler tarafından basıldı ve bu göstericiler sanki
imza atarcasına Bağdat Büyükelçiliğinin duvarına “Liderimiz Kasım
Süleymani’dir.” sloganı yazdılar. Çok geçmeden, Amerika Birleşik Devletleri,
Kasım Süleymani’yi Şam’dan Bağdat’a yapmış olduğu bir seyahati sırasında da
öldürdü. 
İşte,
bütün bu gelişmeler, yakın zaman içerisinde hesaplaşmanın ne yazık ki Irak
merkezli olabileceği tehdit ve riskini bizim karşımıza getirmiş bulunuyordu ki
zaten İran da bu olay sonrasında hakikaten çok ciddi tepkiler gösterdi çünkü
General Kasım Süleymani’nin İran nazarındaki önemini ifade eden İran yetkili
makamlarından yapılan açıklamalarla beraber -dünya kamuoyundan yapılan
değerlendirmeler de beraber düşünüldüğünde- bu saldırıya İran tarafının da Amerika
Birleşik Devletleri’nin Ayn el Esad ve Erbil’de bulunan askerî üslerine füzeli
saldırıda bulunmasıyla cevap verdiğini gözlemlemiş olduk. 
Amerika
Birleşik Devletleri gerekçesini açıkladığında, İran tarafının Amerika Birleşik
Devletleri’nin Irak’taki bazı askerî üslerine saldırı hazırlığında olduğu ve
-uluslararası terminolojiye yeni bir ifade girdi; önleyici tedbir- önleyici
tedbir kapsamında da böylesi bir olaya müracaat edildiği bilgisi resmî
makamlarca paylaşıldı. 
Gelinen
aşamada ise Irak Hükûmeti devlet otoritesinin sarsılmış olduğunun bilincinde
olmalı ki Amerika ve İran arasında yaşanan gerginlikten kendi ülkesini
koruyabilmek adına her iki tarafa da gerekli çağrıları yaptı ama bilhassa
Amerika Birleşik Devletleri’nden ülkede bulunan askerlerini çekmesini istedi.
Irak Meclisinin bu anlamda almış olduğu bir karar olduğunu biliyoruz. Ancak çok
ilginçtir, bu karara Amerika Birleşik Devletleri’nin verdiği cevap, Amerika
Birleşik Devletleri Başkanı Trump’ın ifadesiyle “35 milyar dolarlık bir ödemeyi
Irak tarafının yapması hâlinde biz buradan askerlerimizi çekebiliriz.” oldu.
Yani yakın zaman içerisinde, Irak Hükûmeti her ne kadar egemenliğini korumak
isterse istesin, bölgede İran ve Amerika Birleşik Devletleri arasında vekâlet
yoluyla yürütülen çatışmaların ve gerginliğin Irak üzerinde yaratmış olduğu
olumsuz tesirin artması tehlikesi ne yazık ki karşımızda bulunuyor. 
Biz,
bu tehdit ortaya çıktığında başkaca bazı sorunlarla yüz yüze kaldığımızı
biliyoruz. Bu kapsamda, bilhassa Irak’ın bir önceki rejimi olan Baas rejiminden
arta kalan bazı yapılanmaların Irak’ta IŞİD’in ortaya çıkışında bu terör
örgütüne destek verdiğini ve bu terör örgütünün yayılmasına, etkisini,
potansiyelini artırmasına ne yazık ki sebebiyet verdiğini biliyoruz.
Dolayısıyla Irak yeniden bir kaos ortamına sürüklenirse, yeniden bir iç savaş
ortamına girerse IŞİD terör örgütünün bölgedeki varlığının ne yazık ki ortaya
çıkması tehlikesi karşımızda bulunuyor. Bundan Irak olumsuz bir şekilde
etkilenecektir. Bu kapsamda, Irak’a Türkiye Cumhuriyeti devletinin vereceği
desteğin, hem dostumuz hem de komşu ülkemiz olarak vereceği desteğin hakikaten
anlam ve önemi büyüktür çünkü bir yerde bir çatışma iklimi doğarsa –Suriye’den
tecrübe ettik- Irak’ta şimdiki yeni koşullarla beraber, bölgedeki yeni
gerginliklerle beraber var olan mevcut şartlar düşünüldüğünde daha geniş
çaptaki bir etkiyle ülkemizin olumsuz bir tesir altında kalması kaçınılmaz hâle
gelebilir. IŞİD’in sevdiği terör ortamını hiç şüphe yok ki PKK terör örgütü de
atlamayacaktır. Bu kapsamda, Suriye için Cenevre’de anayasa yapım sürecine
geçilmişken, anayasa yapım sürecinde Suriye'nin geleceğiyle alakalı bazı
konular olgunlaşma evresine girmişken, PKK terör örgütünün Suriye’deki kolu
olan PYD’yi meşrulaştırma çabaları varken şayet Irak’ta da böylesi bir
düzlemde, böylesi bir zamanlamayla PKK’nın alan bulacağı bizim için yeni bazı
olumsuz şartlar oluşursa hiç şüphe yok ki bundan sadece Irak değil, sadece
bölge değil, elbette biz de ne yazık ki olumsuz etkileneceğiz. İşte bu
kapsamda, ülkemizin yaşanan olayların hemen akabinde taraflara itidal çağırısı
yapması yerinde olmuştur. Dışişleri Bakanlığımızın gerginliğin azaltılmasına
yönelik hem Amerika Birleşik Devletleri’ne hem de İran’a yapmış olduğu çağrı
yerindedir, zamanlama itibarıyla doğrudur. Benzer şekilde, Dışişleri
Bakanımızın Irak’a yapmış olduğu seyahati de önemsediğimizi ifade etmek lazım.
Çünkü burada Sayın Bakanın açıklamaları hakikaten konunun Hükûmetimiz
nazarından da vaktinde doğru değerlendirildiğini işaret ediyor ki zaten IŞİD’in
tekrar ortaya çıkmamasıyla alakalı Irak Hükûmetiyle müşterek çalışmaların devam
edeceğinin ve PKK terör örgütüne karşı da bunun hem Irak’ın toprak bütünlüğü
hem de Türkiye'ye karşı tehdit oluşturmaması anlamında iki ülke hükûmetlerinin
ortak çalışma ve gayret içerisinde olacağının açıklanması son derece önemli.
Tabii,
Irak’a bazı konularda da yardımcı olma mecburiyetimiz karşımızda bulunuyor.
Çünkü Irak huzura kavuşmadan, Bağdat huzura ermeden, Şam’ın bu anlamdaki
istikrarı tesis edilmeden, bölgemizdeki, diğer yakın coğrafyamızdaki, bizim
Türkiye olarak mücavir alanımızdaki coğrafyalarda huzur tesis edilmeden bizim
de huzur ikliminde olacağımız düşünülemez. Bu kapsamda, Irak’ın yeniden imar
çalışmalarına yönelik Türkiye'nin Kuveyt’teki konferansta taahhüt ettiği 5
milyar dolarlık krediyi verecek olması, bu sözünün arkasında bulunması ayrı bir
anlam ve öneme sahip. Ve Irak’ın bizden bir başka talebi olan su konusunda da
su anlaşması konusunda da ülkemizin yine adım atması büyük bir önem taşıyor ki
zaten Dışişleri Komisyonundan Irak’la yapmış olduğumuz suyla alakalı bir
anlaşma geçmişti, Genel Kurulun onayı için şu anda yüce Meclisimizin önünde bu
durumda bekliyor.
Mevzu
Irak’ken son olarak şunu da ifade etmemiz lazım: Irak işgal edildikten sonra,
orada etnik ve mezhep temelli ayrımcılıkla beraber Sünni, Şii ve Kürt olmak
üzere 3 ayrı yapılanma üzerinden ne yazık ki giderek yanlış, çarpık bir siyasal
sisteme geçildi. Bütün bu durumlardan orada yaşayan Türkmen soydaşlarımız da
hakikaten olumsuz etkilendi. Bilhassa böylesi bir iklimde, bilhassa böylesi bir
dönemde Irak’ta en mağdur kesim olan ve bu mağduriyetlerini her düzlemde ne
yazık ki yaşayan ve yaşamak zorunda kalan Türkmenlere yönelik de ülkemizin
vereceği desteğin önemli olduğunu ifade ediyorum.
Gazi
Meclisimizi sevgi ve saygılarımla selamlıyorum. (MHP ve AK PARTİ sıralarından
alkışlar) 
BAŞKAN
– 1’nci madde üzerindeki konuşmalar tamamlanmıştır.
Söz
talebi yok.
Görüşmeler
tamamlanmıştır.
1’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
2’nci
maddeyi okutuyorum: 
“MADDE 2- Bu
kanun yayımı tarihine yürürlüğe girer.”
BAŞKAN
– Gruplar adına ilk söz, Milliyetçi Hareket Partisi Grubu adına Sayın Yaşar
Karadağ’a aittir.
Buyurun.
(MHP sıralarından alkışlar)
MHP
GRUBU ADINA YAŞAR KARADAĞ (Iğdır) – Teşekkür ederim Sayın Başkanım. 
Sayın
Başkan, değerli milletvekilleri; 134 sıra sayılı Kanun Teklifi üzerine
Milliyetçi Hareket Partisi Grubum adına söz almış bulunmaktayım. Gazi
Meclisimizi saygıyla selamlıyorum. 
Sözlerime
başlamadan önce, Kıbrıs Türklüğünün millî mücadele ve istiklal lideri Doktor
Fazıl Küçük’ü rahmet ve minnetle anıyorum. 
Saygıdeğer
milletvekilleri, ocak ayı geldiğinde “qara yanvarı” kara ocağı anmadan
geçemiyoruz. 1990 yılında 20 Ocak sabahı ağır silahlarla donatılmış, tanklarla
desteklenen Kızıl Ordu Bakü’ye girdi. Amaç, Karabağ’da yaşanan Ermeni zulmüne
karşı çıkan ve bağımsızlık isteğiyle meydanları dolduran Azerbaycanlıları
sindirmekti; aynı zamanda, Sovyetler Birliği’ndeki diğer cumhuriyetlere de
gözdağı vermekti. Sovyet ordusu o gün genç, yaşlı, kadın, erkek demeden önüne
çıkan herkesi katletti. Birkaç saat içerisinde 130’dan fazla Azerbaycanlı şehit
edildi, yüzlercesi de yaralandı. Katliam, Azerbaycan halkının bağımsızlık
azmini kıramadı. 20 Ocak 1990’da Rus Kızıl Ordusu tankları Bakü’ye girdiğinde
Azerbaycan halkı hep bir ağızdan böyle sesleniyordu: 
“Azatlığı
istemirem, zerre zerre, gram gram;
Golumdaki
zencirleri qıram gerek,
Qıram!
Qıram!
Azatlığı
istemirem bir heb kimi, derman kimi
İsteyirem
sema kimi, güneş kimi, cihan kimi.
Çekil
çekil ey gesipkâr,
Men
bu esrin gür sesiyem,
Gerek
değil sıska bulak,
Men
ummanlar teşnesiyem.” (MHP sıralarından alkışlar) 
Sözleriyle,
Türk’ün karakterinde olan tam bağımsızlık ve özgürlük isteklerini
haykırıyorlardı. Kardeş Azerbaycan’ın bağımsızlık, azatlık şehitlerini saygı ve
minnetle anıyorum.
Saygıdeğer
milletvekilleri, Milliyetçi Hareket Partisi olarak son yaptığımız grup
toplantımızda, dünyanın içerisinde bulunduğu durumu Sayın Genel Başkanımız
Devlet Bahçeli Beyefendi şu şekilde izah etmiştir: 
“Soğuk
savaş sonrası dünya, tek kutupluluk düzeninden çıkmış, çok kutuplu dünya
anlayışına girmiştir. Bunun sakıncaları, sancıları, enerji ve su üzerinde
kurgulanan gelecek senaryolarının yarattığı çatışmalar ile dünyamızın geri
kalmış bölgelerinde yaşanan kaostan zarar gören yüz milyonlarca insanın
trajedileri hepimizi derinden üzmektedir. Maalesef, günümüzde, dünyadaki
refahın yüzde 82’si dünyanın en zengin yüzde 1’inin elindedir. Bu çarpıklığa
baktığımızda, dünyada servet sahibi 26 kişinin mal varlığı 3,8 milyar insanın
gelirine eşittir, 1,8 milyon insan ise yoksuldur. 10 yaşından küçük 400 milyon
çocuk sefalet içerisindedir, 800 milyon insan açlık sınırındadır. Dünya
gayrisafi millî hasılası 80 trilyon doları geçmesine rağmen, gelir ve servet
dağılımı adaleti günden güne eriyip bitmiştir. Dünya adaletsizlik, kıtlık,
çatışma, yoksulluk, eşitsizlik ve terör sorunlarının içerisine gömülmüştür.
Yüzyıllardır süren milletler mücadelesi, bugün yeni bir perspektifle ve tüm
acımasızlığıyla devam etmektedir. Günümüz dünyasının geleceğini belirleyen
güçler, aynı zamanda küresel egemen güçlerdir. Özellikle yakın çevremizde
yaşanan toplumsal krizler, suikastlar, sabotajlar, komşu coğrafyadaki insanlık
dramları yalnızca bu bölgeyi değil, bütün dünyayı etkilemektedir.” 
Saygıdeğer
milletvekilleri, küresel aktörler açısından en büyük hedef ulusal devletler
olmuştur. Bunun için de dil, din ve mezhep farklılıklarının derinleştirilmesi
ve bunların üzerinden minyatür garnizon devletler oluşturulması hedeflenmiştir.
“Yeni dünya düzeni” denen tehdidin önündeki en büyük engel ise millî devletler
ve güçlü millet oluşumlarıdır. Bir milletin yükselişinin dayanağı milliyetçi
düşünceler, millî kimliğin gücü, millî devletin sağlamlığıdır.
Saygıdeğer
milletvekilleri, özellikle Orta Doğu’yla ilgili, Orta Doğu siyasetinde çok
meşhur bir söz vardır, diyor ki: “Orta Doğu’da önemli bir yemeğe davetli
listesinde adınız yok ise bir de menüye bakın, adınız orada olabilir.” Nitekim,
2003’te Amerika Birleşik Devletleri Dışişleri Bakanı Condoleezza Rice’ın
Washington Post gazetesinde dile getirdiği gibi 22 ülkenin sınırı değişecek ve
uygulanacak bu BOP projesiyle birlikte 300 milyon insanı etkileyecek bir proje
uygulamaya konuluyor. Etrafımıza baktığımızda, Afganistan’dan İran’a, Suriye,
Irak, Libya, Lübnan ve ta Kuzey Afrika’ya kadar, Afganistan’dan Kuzey Afrika’ya
kadar olan bir coğrafya, maalesef ve maalesef, emperyal güçlerin gözünü diktiği
ve bu bölgelerdeki etnik yapıları, dinî inançları, mezhep farklılıklarını kaşıyıp
bir vekâlet savaşlarına dönüştürdüğü ve kanın dinmediği, gözyaşının durmadığı
bir coğrafya hâline dönüştürülmüştür. Etrafımız bu şekilde ateş çemberiyle
çevrelenmişken bu kapsamda, dünyayı daha yaşanır bir hâle getirebilmek,
Afrika’dan Amerika’ya, Asya’dan Avrupa’ya kadar dünyanın her köşesinde yaşayan
bütün insanlık için ortak bir amaç hâline gelmelidir. Aynı zamanda, cihan
devleti kurmuş olan atalarımızdan kalan yönetim mirasının gereğini yapmak
boynumuzun borcudur. Türkiye bu sorumluluğu yerine getirecek güçtedir. 
Yenikapı
ruhuyla kurulmuş olan Cumhur İttifakı ve Cumhurbaşkanlığı hükûmet sistemiyle
parlak, başarılı ve zafere imza atacak bir sistem hayata geçirilmiştir. İşte,
bu da Türkiye'nin beka meselesi dediğimiz sistemin özüdür. Bu sistemin ülkemize
kazandırdığı en önemli kazanımlardan biri şudur: Özellikle ve özellikle bu
dönemde, bütün coğrafyanın kaynadığı, istikrarsızlığa sürüklendiği, iç
savaşların çıkarılmaya çalışıldığı bu dönemde bu sistemle birlikte ülkemiz bir
siyasi istikrara kavuşmuştur ve emin adımlarla geleceğe yol almaktadır. 
Teşekkür
ederim Sayın Başkanım. (MHP ve AK PARTİ sıralarından alkışlar) 
BAŞKAN
– Halkların Demokratik Partisi Grubu adına Sayın Ali Kenanoğlu. 
Buyurun
Sayın Kenanoğlu. (HDP sıralarından alkışlar) 
HDP
GRUBU ADINA ALİ KENANOĞLU (İstanbul) – Sayın Başkan, değerli milletvekilleri;
Genel Kurulu saygıyla selamlıyorum. 
Çeşitli
uluslararası anlaşmaları görüşüyoruz ve bu anlaşmaların belirli bir kısmında
mutabık olduğumuz konular var fakat itiraz ettiğimiz sözleşmeler de var. Ben
bunlardan kısaca bahsetmek istiyorum. Bir defa, Gine’yle yapılacak olan bu
anlaşma ya da Gine’yle ilgili sözleşme hususunda birkaç şey söylemek istiyorum.

Gine’de
tanıdık bir devlet başkanı var, orada bir tek adam iktidarda ve Alpha Conde 2010
yılından beri ülkeyi yönetiyor. Özellikle 2010 yılından sonra Gine’de yapılan
protestolarda, Alpha Conde liderliğinde, çok sayıda insan yaşamını yitirmiş
veya yaralanmıştır. 2013’te yapılacak seçim öncesinde, seçimlerde şeffaflık
talebinde bulunan protestoculara güvenlik güçlerinin müdahalesi sonucu 9 sivil
öldürülmüş, yüzlerce kişi de yaralanmıştır. Bu çatışma, ayrıca, ülkenin en
büyük iki etnik grubu olan Fulani ve Malinke halkları arasında bir çatışmaya
dönüşmesine de neden olmuştur. Gine’de yasalara göre, bir kişi yani bir devlet
başkanı üst üste en fazla 2 defa seçilebiliyor ancak Alpha Conde bunu yeterli
bulmamış ve 2020 yılında yapılacak seçimlerde 3’üncü kez aday olmak için yasa
değişikliğine gitmeye çalışıyor. Fakat geçtiğimiz yılın ekim ayında, halk bunu
protesto etmek için sokaklara çıktı ve yine, devlet başkanının kolluk
kuvvetlerine verdiği talimatla, onlarca kişi yaşamını yitirdi ve yaralandı,
çatışmalarda ayrıca 100’e yakın kişi de gözaltına alındı. 
Uluslararası
hak temelli örgütlerin yayımladıkları raporlarda Gine devletinin halkına karşı
kullandığı şiddete yer verilmiştir. İnsan Hakları İzleme Örgütü, hükûmetin 2018
Temmuzundan beri fiilî olarak tüm gösterileri yasaklayarak muhalefeti
engellemeye çalıştığını ve bu sebeple, Birleşmiş Milletlerin, 2020 yılında
yapılacak seçimlerde Gine Hükûmetinden temel hakları koruma güvencesi istemesi
gerektiğini dile getirmiştir. Uluslararası Af Örgütünün 2017-2018 Gine Hak
İhlalleri Raporu’nda ise hükûmetin muhalif gazetecileri ve aktivistleri keyfî bir
şekilde tutuklayarak işkence uyguladığı raporlanmıştır. 
İfade
özgürlüğü ihlallerinin yoğun bir şekilde yaşandığı Gine’nin yüzde 85’i
Müslüman, geri kalan nüfusunun çoğunluğu Hristiyan olmak üzere çok farklı
inançsal temsiliyetlerden, kişilerden oluşmaktadır.
Yine,
Gine hakkında birçok hak temelli örgütün hazırladığı raporlarda yer alan
ihlallerden biri de kadına yönelik şiddettir. Dünyada kadın sünnetinin en yoğun
yaşandığı ülke olan Gine’de kadınların neredeyse yüzde 95’i bu uygulamaya zorla
tabi tutulmaktadır. Bu şiddet sadece Müslüman kadınlara yönelik değil, orada
bulunan bütün inançsal kesimlerdeki kadınlara yönelik uygulanıyor.
Sonuç
olarak, tek adam rejiminin ve iktidarı bırakmama hastalığının ne olduğunu çok
iyi bilen bir ülke olarak, Gine’de halkın yüksek itirazlarına rağmen iktidarda
kalmaya ısrar eden devlet başkanıyla yapılan askerî anlaşmaların ne Gine
halklarının yararına ne de o ülkenin demokratik gelişimine faydası olacağına
inanıyoruz. Bu sebeple, kendi halkına karşı gerçek mermi kullanmakta tereddüt
etmeyen bu Gine Hükûmetiyle askerî anlaşmayı da uygun görmediğimizi ifade etmek
istiyorum.
Değerli
arkadaşlar, bu hususu belirttikten sonra, İstanbul Milletvekili olarak
İstanbul’da yapılmaya çalışılan Kanal İstanbul Projesi’yle ilgili de birkaç şey
söylemek istiyorum. Bir kere şunu biliyoruz: Demokratik ülkelerde bu tür
projeler, böyle “Siz ne derseniz deyin biz bunu yapacağız.” gibi bir inatla,
bir hırsla, bir nefretle, bir öfkeyle ifade edilmez. Hükûmet, iktidar eğer bu
projenin doğruluğuna inanıyorsa ya da herhangi bir projenin doğruluğuna
inanıyorsa bu projenin gerekçelerini, neden gerekli olduğunu, nasıl faydalı
olduğunu detaylıca, üslubuna, adabına, devlet yönetiminin getirdiği sorumluluğa
uygun bir şekilde açıklar ve buradan halkı ikna etmeye çalışır ve muhalefetin
sunmuş olduğu birtakım itirazları da buradan boşa çıkarmaya çalışır ya da bu
konudaki itirazların yersizliği üzerinden halkı ikna etmeye çalışır, insanları
ikna etmeye çalışır. Fakat bizde nasıl oluyor bu? Tam da işte, dediğimiz o güç
zehirlenmesinin, iktidarı tekelinde bulundurmanın, devletin bütün aygıtlarını
kendi elinde toplamanın getirdiği bir durumla “Ben yaparım. Siz ne derseniz
deyin biz bunu gerçekleştireceğiz.” şeklinde bir siyasetle ortaya konuluyor.
Bu, şunu gösteriyor: Aslında, AKP iktidarı, mevcut iktidar bir kutuplaştırma ve
kamplaştırma siyaseti üzerinden kendisini var edebiliyor dolayısıyla halkı
özellikle belirli konularda kutuplaştırmayı, kamplaştırmayı, belirli kesimlere
ayırmayı kendi iktidarının devamı açısından elzem olarak görüyor. Şimdi,
biliyoruz ki bir taraftan AKP iktidarı, savundukları, aslında tam olarak
oturdu, değişti denilen sistem de artık yürümez hâlde yani yeni olmasına rağmen
yürümez hâlde ve bu sistemin de bu şekilde devam etmesinin, iktidarın da bu
şekilde devam etmesinin olanakları gözükmüyor normal koşullarda. Buradan
kaynaklı olarak, özellikle kendilerinin besledikleri kimi inşaat şirketlerinin
ki özellikle o 5’li bir çete var -biliyorsunuz, halka da zaman zaman küfreden,
hakaret eden söylemleri basına yansıyan- bu çetenin, bu yandaşların ve onların
beslediği kimi toplumsal kesimlerin ya da yandaşların, vakıfların, derneklerin
desteklenmesi gerekiyor ki bu pasta gösterilerek bu bir arada tutma siyaseti
yürüyebilsin. Aksi takdirde, şu anda bu iktidarı normal koşullarda
sürdürebilmenin imkânı olmadığını kendileri de görüyorlar. Bu anlamıyla, bir
rant siyaseti üzerinden Kanal İstanbul Projesi ele alınıyor. Tabii, buraya
yönelik bizlerin, çevre örgütlerinin, ekoloji örgütlerinin, ekonomistlerin itirazları
var ve bu itirazlar öyle yabana atılır şekilde itirazlar değildir ve mutlaka
bunların kayda değer bir şekilde değerlendirilmesi ve bu anlamda projenin ele
alınması gerekiyor. Bunlardan bir kısmını özetlemeye çalışayım. 
Özellikle,
Karadeniz’in soğuk ve tatlı suyu ile Akdeniz’in Marmara’ya, oradan da
Karadeniz’e varan sıcak ve tuzlu suyunun birleşmiş olması, denizlerin tuz, su
ve yaşam dengesini altüst edeceğini söylüyor bilim insanları. Marmara
Denizi’nin alt sularındaki oksijen tükenirken alt tabakadaki hidrojen sülfür
yoğunluğu uçacak yani bütün İstanbul’u çürük yumurta gibi bir kokuya terk etme
ihtimalinin yüksekliğinden bahsediyor bilim insanları. Yer altı su depolarının
açık kanallardan gelen deniz suyuyla dolma ihtimalinin yüksekliğinden bahsediyorlar.
Karadeniz’e kıyısı olan bütün ülkelerin de doğasını etkileyecek bir etkileşim
olacağı ifade ediliyor. 
Projeyle
yaklaşık 20 bin futbol sahası büyüklüğünde doğal ormanın yok edilmesi söz
konusu olacaktır. Orman bildiğiniz gibi bir ekosistemdir ve ağaç dikmekle orman
oluşmuyor, bu ekosistem bütünlüğü içerisinde bunu sağlayamıyorsunuz. 
Proje,
kentte ve bölgede geri dönüşümü imkânsız ekolojik hasarlara sebebiyet verecek. 
Proje,
kentin üst ölçekli planına sonradan işlenmiştir ve plan ana kararlarıyla
çelişmektedir. 
Proje
güzergâhında 3 aktif fay hattı bulunmakta, deprem ve tsunami riski
içermektedir. 
Projeyle
tüm nüfusta istihdam dengesi altüst olacaktır. 
Kanal
nedeniyle heyelan, toprak kaymaları ve sıvılaşma tehlikesi yüksektir. 
Geçimini
tarımdan, hayvancılıktan sağlayan yöre halkı yaşam güvencesini kaybedecektir;
çoğunun topraklarına kamulaştırma, el konma nedeniyle bu insanlar bu
topraklarda işçi olarak çalışmak durumunda kalacaklar. Kendilerini istihdam
ettikleri hâlde şu anda ülkenin tarımına, hayvancılığına katkı sundukları hâlde,
bunların hepsi birer işçiye dönüşecek ki birçok yörede, bölgede, projede biz
bunlara tanık olduk. 
Kanalın
yapım, işletim maliyeti ve geri ödeme süresindeki dengesizlikler nedeniyle
telafisi imkânsız sorunlar doğuracağı gözüküyor arkadaşlar. 
Bu
anlamıyla, bu itirazların dikkate alınması ve bunlar üzerinden bu projenin
mutlaka ve mutlaka tümüyle iptal edilmesi gerektiği elzemdir değerli
arkadaşlar. 
Son
olarak şunu söyleyeyim; bu kürsüye her çıktığımda ifade ettiğim konulardan bir
tanesidir: Arkadaşlar, Diyarbakır Cemevi’nin elektriği hâlâ kesik. Bu kürsüde
çokça kardeşlik lafları dinledik, kardeşlik edebiyatları dinledik ancak bir
ibadethanenin elektriğinin kesik olması, oradaki inançsal hizmetlerin, cenaze
hizmetlerinin yürütülememesine neden olmaktadır. Hâlen bu sorun çözülebilmiş
değildir. Avrupa İnsan Hakları Mahkemesinin kararlarına rağmen, Danıştayın
vermiş olduğu kararlara rağmen bu sorun çözülememiştir. Ve yine seçim bölgemde,
İstanbul Esenyurt’ta Erenler Eğitim Kültür Vakfı Cemevi’nde de benzer sorunla
karşı karşıya kalmak üzereler çünkü
kazanılan davaya rağmen, orada hâlâ elektrik faturası kesilmeye devam ediliyor.
(Mikrofon
otomatik cihaz tarafından kapatıldı) 
BAŞKAN
– Tamamlayınız sözlerinizi.
ALİ
KENANOĞLU (Devamla) – Bitiriyorum Başkanım. 
Mahkeme
kararları gösteriliyor, buna rağmen kimse mahkeme kararlarını tanımıyor ve bu
uygulama bu şekilde sürüyor. 
Yani
tekraren ifade edeyim: Bu kürsülerden, bulunduğumuz alanlardan lafla, sözle
kardeşlik edebiyatı yapmak yerine, bunların gereğini yerine getirmemiz
gerekiyor. Bu kürsülerden çokça kardeşlik edebiyatı yapanlardan, “Alevi
kardeşlerimiz” diyenlerden bunun gereğini yerine getirmesini talep ediyor ve
bekliyoruz. 
Teşekkür
ederim. ( HDP sıralarından alkışlar) 
BAŞKAN
– Cumhuriyet Halk Partisi Grubu adına Sayın Utku Çakırözer, buyurun. (CHP
sıralarından alkışlar) 
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
Genel Kurulunuzu saygıyla selamlıyorum. 
Ben
de sözlerime Mısır’da Anadolu Ajansı bürosuna yapılan saldırıyı kınayarak ve
orada görev yapan meslektaşlarımızın bir an önce gözaltı hâllerinin sona
ermesini dileyerek başlamak istiyorum. 
Değerli
arkadaşlarım, Türkiye’nin en önemli gündemi ekonomidir, işsizliktir, gelir dağılımındaki
dengesizliktir, yoksulluktur. Ekonomimizde yaşadığımız kriz hâlinin en büyük
sebeplerinden biri ise tek adam yönetiminin izlemekte olduğu, ulusal
çıkarlarımızı tehlikeye atan ideolojik, maceracı dış politikadır. Birlikte bir
ufuk turu yapmak gerekirse Türkiye’nin dünyada itibar sağlayan geleneksel dış
politikasının en önemli çıpalarından biri, Batı kurumlarıyla ilişkileri
olagelmiştir. Türkiye’ye son dönemde gelen en büyük yatırımın AB tam üyelik
sürecimizle paralel seyrettiğine dikkatinizi çekmek isterim. AB üyelik süreci,
Türkiye için sadece siyasi kriterler yani sadece demokrasi değildir, aynı
zamanda hayat kalitemizin yükselmesidir; eğitimden sağlığa, kültürden çevre
koruma bilincine, hayatın her alanında halkımızın hak ettiği yaşam standartlarına
kavuşturulması mücadelesidir. On sekiz yıllık tek parti iktidarının sonunda
gelinen nokta, bugün AB’yle ilişkilerin donmuş olmasıdır. Tek ilişki, maalesef,
sadece Suriyeli göçmenlerin Türkiye’de tutulması karşılığı alınan birkaç milyar
dolardan ibarettir. Bunda Avrupa’daki dar
görüşlü siyasetçilerin aşırı sağ, ırkçı politikaları kadar ülkemizdeki saray
rejiminin demokrasi ve hukuk devletinden kopması da ana nedendir. On beş, yirmi
yıl önce sağladığınız Kopenhag ve Maastricht Kriterlerinin bugün gerisinde
olmamız hepimiz için düşündürücü olmalıdır.
Değerli
arkadaşlarım, Batı kurumlarıyla ilişkiler denince saymamız gereken bir diğer
kurum Avrupa Konseyidir. Avrupa’nın vicdanı dediğimiz Avrupa Konseyinin
kurucusu olan ülkemizin 2020 yılına girdiğimiz bugünlerde hâlâ hak ihlalleri
nedeniyle izleme altında olan ülke statüsünde olması hepimiz için üzüntü
verici, hepimiz için ayıplı bir durumdur. Konseyin organlarından olan Avrupa
İnsan Hakları Mahkemesinde en fazla hak ihlali verilen ülke konumunda olmamız
da yine gurur duyulacak bir durum değildir. 
Türkiye'nin
önemli güvenlik çıpalarından olan NATO’ya gelince Türkiye, NATO’nun veto
yetkisine sahip asli üyesidir. Başta Balkanlar ve Afganistan olmak üzere
dünyanın dört bir yanında barış ve istikrarın sağlanmasında NATO üyeliğimizin
önemi, değeri büyüktür. Son dönemde izlenen ideolojik ve maceracı dış
politikanın NATO üyeliğimiz hakkında uluslararası arenada soru işaretleri
yaratması ulusal çıkarlarımız açısından sıkıntı vericidir. NATO’daki
müttefiklerimizden ABD’yle ilişkilerde gelinen nokta, iki ülkenin de yararına
değildir. Trump yönetiminin, terör örgütünün uzantısı YPG’ye, 15 Temmuz kanlı
darbe girişiminin arkasındaki FETÖ’ye verdiği destekten tutun da Türkiye’ye
yönelik haksız yaptırım kararlarına hep birlikte tepki gösterdik, gösteriyoruz.
Ancak onların hatalarını eleştirirken sarayın dış politikasının bizi getirdiği
vahim noktaya da değinmeden edemeyiz. Türkiye'nin otuz yıldır ABD yönetimleri
ile Kongreyle başarılı diplomasi yöneterek önlediği Ermeni soykırım tezlerinin
ABD Kongresinin her iki kanadından da neredeyse oy birliğiyle çıkması, Türk dış
politikasının son elli yıldaki en büyük hezimetidir. Bunun ABD’deki lobi
şirketlerine son on yılda vergilerimizden ödenen 30 milyon dolar lobi
harcamasına rağmen yaşanması ise hezimetin katmerlisidir.
Değerli
arkadaşlarım, NATO Parlamenter Asamblesine Parlamentomuzdan giden heyetin bir
üyesi olarak gözlemlediğimiz şudur ki: NATO’daki tartışmaların odağında
Türkiye’nin Rusya’yla gelişmekte olan ilişkileri yatmakta. Baştan söylemeliyim
ki Türkiye, egemen bir devlettir ve kiminle hangi ilişkiyi hangi seviyede
kuracağına tamamen kendisi karar verir. Ancak, etki alanını genişletme
arzusundaki Rusya’ya enerji alanındaki bağımlılığımızın ardından şimdi de
savunma alanında ortaya çıkan bağımlılık hâli, bence sadece müttefiklerimizin
değil, bizlerin de üzerinde düşünmemiz gereken bir husustur. 
Yeri
gelmişken S-400 savunma sistemi alımı konusunda da görüşlerimi paylaşmak
isterim. Türkiye’nin orta ve yüksek irtifa hava savunma sistem arayışı yirmi
otuz yıllık mazisi olan bir konu. Sistemi tedarik edenler belli; ya Batı’dan
alınıyor, Amerika ve Avrupa modelleri var ya Doğu’dan alınıyor, Rusya ve Çin
modelleri var. Türkiye’nin Rus sistemini tedarik etme konusunda ortaya koyduğu
resmî gerekçe şu: “ABD bize Patriot sistemini vermediği için S-400 aldık.” 
Değerli
arkadaşlarım, eğer bu gerekçe doğruysa ve bu S-400’ler bizim hava savunma
ihtiyacımızı karşılayacaksa biz bu karara sonuna kadar destek oluruz;
Amerika’sı, Batı’sı ne derse desin arkasında oluruz. Ama değerli arkadaşlarım,
Trump’la yan yana geldiğinizde sizler söylüyorsunuz, “Verirseniz Patriot’u da
alacağız.” diyorsunuz; ayrıca Fransa’ya, İtalya’ya “Sizden de EUROSAM almak
isteriz.” diyorsunuz. Şimdi, bu ne perhiz bu ne lahana turşusu! Bu S-400’ler
bizim ihtiyacımızı görecekse, o zaman, 4-5 milyar dolar daha vereceğimiz
Patriot füzeleri peşinde neden koşuyoruz? Eğer bizim güvenlik ihtiyacımız
Patriot olmadan karşılanmıyorsa o zaman biz bu S-400’leri neden aldık?
Kutusunda dursun diye 2 milyar dolar harcanır mı?
Değerli
arkadaşlarım, dünyada hiçbir ülke böyle bizim gibi üç sistemin de peşinde
koşmuyor, yok böyle bir şey. Gerçekten ihtiyacı varsa ya birini alıyor ya
diğerini çünkü bunlar pahalı sistemler. Tabii ki güvenliğimizden tasarruf olmaz
ama bu, tek adamın iktidarını korumak, düşürdüğümüz Rus uçağının diyetini
ödemek gibi pervasız bir şekilde kullanılamaz. Hele de işsizliğin tavan yaptığı
bir dönemde, hele de Tank Palet Fabrikamızı “50 milyon dolar yok.” gerekçesiyle
Katar ordusuna peşkeş çektiğimiz bir dönemde böyle bir pervasızlık, böyle bir
savurganlık olamaz.
Değerli
arkadaşlarım, Rusya’yla ilişkiler bahsine gelmişken bir noktaya dikkatinizi
çekmek isterim. Tabii ki önemli bir aktör; bölgemizde yaşanan birçok krizde, işte
Suriye’de, işte Libya’da, işte İran’la ilişkilerde aldığı inisiyatiflerle
gerçek gücünün bile ötesinde diplomatik kazanım sahibi ancak Rusya’yla
ilişkileri geliştirirken dikkat etmekte fayda var. 
Birincisi:
İdlib konusunda yaşananlar. Türkiye'nin doğrudan Rusya ve İran “indirect”
olarak ise Suriye’yle yürüttüğü süreç sonunda Suriye’deki tüm eli kanlı
IŞİD’cilerin, El Kaidecilerin, Nusracıların toplandığı bölge İdlib’dir. Şimdi,
bu ateş topunu tek başına Türkiye'nin üstlenmesi istenmektedir. Bu baskıyı en
fazla hissettiren de Moskova yönetimidir. İdlib’deki binlerce teröristin Rusya
ve Suriye tarafından Türkiye sınırına süpürülmesi, hepimizin üzerinde durması
gereken, kaygı verici bir olasılıktır.
Rusya’yla
ilişkilerde bizleri düşündüren, düşündürmesi gereken ikinci mesele ise
soydaşlarımızın yaşadığı Kırım’daki işgaldir. Rusya’yla İdlib’i, Rusya’yla
binlerce kilometre ötedeki Libya’yı konuşan AKP yönetimi, mesele işgal ve ilhak
altındaki Kırım’a gelince dut yemiş bülbüle dönmektedir. Rusya, beş buçuk yıldır
Kırım’da hukuksuz bir işgal yürütmektedir; Kırım Tatarı kardeşlerimiz çok büyük
baskılar, hak ihlalleriyle karşı karşıya kalmaktadır. Evlere, iş yerlerine,
okullara ve camilere baskınlar düzenlenmektedir; gözaltına alınanlar,
tutuklananlar, Ukrayna’ya, Türkiye'ye sürgüne kaçmak zorunda kalanlar
olmaktadır. Bu konuda Ankara’dan yükselen tek bir ses yoktur. Yeri gelince bu
kürsüden “İlkesel dış politika izliyoruz.” diyenlere, “Dünyanın neresinde
mazlumlar varsa yanlarındayız.” diyenlere soruyorum: Ne yaptınız yüz binlerce
Kırımlı kardeşimiz için?
Sessiz
kalınan bir başka mesele daha var: Uygur Türklerinin maruz kaldığı utanç verici
işkenceler. Rusya gibi Çin de yeni dünya düzeninin yükselen yıldızı. Biz, tabii
ki Türkiye'nin dış politikasının çeşitlenmesi için Çin’le ilişkilerimizin
gelişmesinden memnuniyet duyarız ama bu, asla, orada yaşayan yüz binlerce Uygur
Türkü kardeşimize yapılan insanlık dışı muameleyi onayladığımız anlamına
gelmez. Öyle basiretsiz bir dış politika izleniyor ki altı ay önce “Doğu Türkistan’a,
Uygur Bölgesi’ne heyet göndereceğim.” diyen Dışişleri Bakanı bu sözünü unutmuş.
Daha bugün Komisyona Dışişleri Bakan Yardımcısı geldi, Çin’in gidilecek yerler
konusunda koşullar koyması nedeniyle gidilemediğini itiraf etti. Bu olmaz
değerli arkadaşlarım, Çin’le aramız iyi olacak diye oradaki kardeşlerimizi
işkence kamplarında ölüme terk edemeyiz. Çin’le ilişkiler uğruna yüz binlerce
Uygurlu kardeşimiz feda edilmemelidir. 
Değerli
milletvekili arkadaşlarım, geleneksel dış politikamızın bir başka önemli ayağı
da komşularımızla ve bölge ülkeleriyle ulusal çıkarlarımızı önceleyen iyi
ilişkiler kurmaktı. Dış politika ideolojik arayışlarımıza malzeme yapılarak bu
ilkeden çok ama çok uzaklaşıldı. İşte bakın, bölge ülkelerinde büyükelçilerimiz
yok; Suriye’de, Mısır’da, İsrail’de büyükelçimiz yok. Suriye’de izlenen
politikanın bedelini maalesef sekiz yıldır hep birlikte ödüyoruz, ödemekteyiz.
Niçin? Suriye’de Esat gitsin, İhvan gelsin diye. Yazık değil mi ülkemize, yazık
değil mi 80 milyon halkımızın çektiklerine? 
Şimdi,
tüm bu olandan ders almadan Libya’da taraf olmak istiyoruz. Neden? Bu sefer de
orada İhvancı iktidarı korumak için. Oraya Mehmetçik göndereceğiz diyoruz;
oraya kim olduğunu bilmediğimiz, asker olmayan muharip unsurlar göndereceğiz
diyoruz. Biz yapmayın, etmeyin, taraf tutmayalım, ara bulucu olalım dedikçe
“Sen ne anlarsın uluslararası hukuktan, diplomasiden.” diyenler Putin gelince
bir anda ara buluculuğa soyunuyorlar. Olsun, zararı yok. Yeter ki Müslüman’ın
Müslüman’ı kıydığı bu çatışma sona ersin, yeter ki Mehmetçik’imiz Libya
çöllerine gitmek zorunda kalmasın.
(Mikrofon
otomatik cihaz tarafından kapatıldı)
BAŞKAN
– Sayın Çakırözer, tamamlayın sözlerinizi.
UTKU
ÇAKIRÖZER (Devamla) – Değerli arkadaşlarım, “ilkeli politika, hak temelli
politika” diyen bu iktidarın Suudi Arabistan karşısındaki suskunluğu da dikkat
çekicidir. Kral öldüğünde bir günlük yas ilan edecek kadar sevdiğimiz Suudi
Arabistan, bizzat gönderdiği adamlarıyla İstanbul’un ortasındaki konsolosluk
binasında gazeteci katletti ama bugüne kadar açıklamalarla mangalda kül
bırakmayan Türkiye, Cemal Kaşıkçı’nın katledilmesine ilişkin Suudi Arabistan’a
karşı en ufak bir yaptırım kararı almış değil.
Değerli
arkadaşlarım, ulusal çıkarlarını koruyamayan bu iktidar, yurt dışındaki
gurbetçilerimizin de çıkarlarına sahip çıkamamakta. Bakın, son günlerde basında
görüyoruz, binlerce gurbetçimizi yurt dışında dolandıran şirketler var. Bu
dolandırıcılığın bedeli, bizim yurt dışında on yıllardır emeğini ortaya koyan,
o kazandığını Türkiye’ye gönderen gurbetçilerimizden çıkarılmak isteniyor,
emeklilikleri iptal ediliyor; hem dolandırılıyorlar hem emeklilik için
verdikleri para ve bugüne kadar kazandıkları kaybediliyor. Onlara sahip
çıkmamız gerekir. Biz onların emeklilikle kazanacakları hakları düşürmekteyiz.
Dolandırıcılara gün doğmakta. Âdeta “Niye kandırıldınız?” diye vatandaşlara
ceza kesiyoruz ama bu dolandırıcılara hiçbir şekilde söz söylenmiyor.
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Çakırözer.
UTKU
ÇAKIRÖZER (Devamla) – Bitirmek üzereyim Sayın Başkan.
BAŞKAN
– Son cümlenizi alayım.
UTKU
ÇAKIRÖZER (Devamla) – Tabii.
Gurbetçilerimiz
de mutlaka dış politikamızın bir parçası olmalıdır, yalnız bırakılmamalıdır. 
Son
söz olarak dış politikada itibar kendi çıkarlarınızı ulusun çıkarlarının önüne
koymamaktan geçer; iç barıştan, demokrasiden, hukuk devletinden geçer; yurtta
sulh, cihanda sulh ilkesinden geçer.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ediyorum.
2’nci
madde üzerindeki konuşmalar tamamlanmıştır.
Söz
talebi yok.
Görüşmeler
tamamlanmıştır.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
3’üncü
maddeyi okutuyorum:
Madde 3 – (1)
Bu kanun hükümlerini Cumhurbaşkanı yürütür.
BAŞKAN
– Gruplar adına ilk söz, Halkların Demokratik Partisi Grubu adına Sayın Serpil
Kemalbay’ın.
Buyurun.
(HDP sıralarından alkışlar)
HDP
GRUBU ADINA SERPİL KEMALBAY PEKGÖZEGÜ (İzmir) – Genel Kurulu, değerli halkımızı
saygıyla selamlıyorum.
Değerli
arkadaşlar, gerçekten, Balıkesir Burhaniye’de yaşamını yitiren Nurcan Bakır
için son derece üzgün olduğumu söyleyerek başlamak istiyorum. 19 yaşında
cezaevine girmiş, yirmi sekiz yıldır cezaevinde olan bir hasta tutsak ve
yaşamına son veriyor. Bu ölüm, hapishanelerde fiilî idam cezasına tekabül eden
hasta tutsakların ölümüdür, hasta tutsaklara karşı büyük bir duyarsızlık
vardır. Buna dikkat çekmek istiyorum. Bu ölümlerden iktidar partisi ciddi
anlamda sorumludur. 
İktidar
partisi ne yazık ki yaşam hakkına hiç saygı duymuyor. Sadece hapishanelerde
değil, aslında hayatın bütün alanlarında yaşam hakkına dair iktidar partisinin
büyük bir saldırısıyla karşı karşıyayız. Bakın, size bir fotoğraf göstermek
istiyorum. Bu, iki gün önce Ankara’da gerçekleşen bir basın açıklamasından.
İşçi Sağlığı ve İş Güvenliği Meclisi Ankara temsilcilerinin 2019 yılında
Türkiye’de yaşanan iş cinayetleri raporunu açıklarken polisin müdahalesi.
Şimdi, polisin, Emniyetin böyle bir olay karşısında neden bu şekilde müdahale
ettiğini gerçekten sormak gerekiyor. 
Türkiye’de
iş cinayetleri yıllardır sürekli artarak devam ediyor. Günde en az 4-5 işçi
yaşamını yitirirken ve meslek hastalıklarından insanlar yaşamını yitirirken
Aile, Çalışma ve Sosyal Hizmetler Bakanlığının sadece yaşananları izlediğini,
hiçbir şekilde müdahil olmadığını görüyoruz. Oysa Türkiye, iş cinayetlerinde
Avrupa’da 1’inci, dünyada 3’üncü sırada. Bu, yıllardır böyle, bütün iktidarınız
boyunca böyle. Bu tabloyu değiştirmeyi hiç düşünüyor musunuz arkadaşlar? 
Hiç
gazete okuyor musunuz? Bakın, Evrensel gazetesinde Aydın Çine’de silikozis
hastalığına yakalanan işçilerle ilgili seri haberler çıkıyor. Binlerce işçi
madenlerde kötü çalışma koşullarından dolayı, silika soludukları için silikozis
hastalığına yakalanıyorlar. Dumanlar, toz bulutları içerisinde çalışan Aydın
Çine’deki bu işçilerin yaşamı sizi hiç ilgilendirmiyor mu? İlgilendirmiyor. 
Meslek
hastalıkları hastanelerine gidiyorlar, sizin kılınız kıpırdamıyor. Bu işçiler
yıllarca madenlerde çalışıyorlar; akciğerleri silikayla doluyor, taşlaşma
başlıyor, hastalık nüksetmeye başlıyor; hastaneye gidiyorlar, teşhis konuluyor;
teşhis konulduğunda çeşitli bahanelerle işten atılıyorlar. Meslek hastalığına
yakalandıkları anlaşılmasın diye, örneğin ekonomik kriz gerekçe gösterilerek
işlerinden atılıyorlar. Çalışma ortamları böyle, duman içerisinde. 
Hani
diyordunuz ya “Yüzde 80 oranında millî ve yerli savaş sanayisini yapıyoruz.”
diye, peki, madem böyle bir teknolojiniz var, 21’inci yüzyılda bu nasıl bir
maden ocağı görüntüsüdür, bu nasıl toz duman içerisinde bir çalışmadır? Ve bunu
binlerce işçi yaşıyor. Daha 2011’de kot kumlama işçilerinin benzer koşullarda
çalıştıkları için silikozis hastası olup öldüklerini biliyoruz. Bunlar tespit
edildi, bunların meslek hastalığı olduğunu bile kabul etmediniz ve onlara engelli
maaşı bağladınız. Bu gerçeklerle ne zaman yüzleşmeyi düşünüyorsunuz? 
Soma
işçisinin önüne polis barikatı yığıyorsunuz, Soma işçisine tekme atıyorsunuz ve
bu görüntüler sürekli olarak devam ediyor. İşte, Ankara’da -biraz önce
gösterdiğim- basın açıklamasını yapan İşçi Sağlığı ve İş Güvenliği Meclisi
üyeleri Türkiye'deki iş cinayetlerine ve meslek hastalıklarına dikkat çekmek
için, bu raporu açıklamak için basın açıklaması yapıyordu. Neden bu
gerçeklerden korkuyorsunuz ve onların üstünü örtmeye çalışıyorsunuz? 
Bu,
bana şunu düşündürüyor: Aile, Çalışma ve Sosyal Hizmetler Bakanlığının aslında
3P’den oluştuğunu ifade ediyor. Aile, patriarkali koruyor; Çalışma, patronları
koruyor ve Sosyal Hizmetlerse partiye yandaş bulmaya çalışıyor. Yani bu
Bakanlığın çalışmaları sadece bu 3P başlığı altında gelişiyor. Peki, bu çalışma
koşullarındaki ölümcül koşulları kim değiştirecek? Sendika kurmalarına izin
vermiyorsunuz, sendikalaşma önünde engel oluyorsunuz, eylem yapmalarına, hak
aramalarına izin vermiyorsunuz ve bu işçiler köle mi? 21’inci yüzyılın kölesi
mi diye sormak istiyoruz.
Bakın,
Aile, Çalışma ve Sosyal Hizmetler Bakanı, 2019’da bu işçilerin çalışma
koşullarıyla ilgili normalde 2018 Aralık ayında yapılması gereken iş teftiş
planını yaptırmamış. Niye yaptırmıyorsunuz, neden yaptırmadınız diye kendisine
soruyoruz. “Hayır, yaptırdım." diyor. Ama yaptırmamış çünkü bunlar
kayıtlarda var. İş Teftiş Kurulu Yönetmeliği uyarınca 2019 yılı Genel Çalışma
Planı, 2018 yılı Aralık ayında onaylanması gerekirken 2019 yılı Eylül ayında
verilmiş yani neredeyse yıl biterken verilmiş. Bu iş teftişinin de işçi
sağlığı, iş güvenliğiyle ilgili yapıldığı söylenemez. 
Sonuç
olarak Bakanlık, aslında işçilerin çalışma koşullarıyla ilgili olarak çalışma
yaptırmayarak patronları, sermayedarları korumuş ve işçilerin, biraz önce
gösterdiğim resimlerde olduğu gibi, iş cinayetlerinde ve meslek
hastalıklarından yaşamını yitirmelerine sebep olmuştur. 
Değerli
arkadaşlar, bir üniversite bir araştırma yapmış ve o araştırmada deniyor ki:
“Türkiye'nin en önemli sorunu ekonomik durgunluk, işsizlik ve hayat
pahalılığı.” Şimdi, işsizleri olan bir ülke ne yapar? İşsizleri olan bir ülke
herhâlde yeni istihdam alanları yaratmaya çalışır, insanların karınlarını
doyuracakları ve refah içinde yaşayacakları bir toplum yaratmaya çalışır. 
Biraz
önce değindiğim iş cinayetlerini, meslek hastalıklarını örtbas etme anlayışında
olduğu gibi, yine, işsizliği de örtbas eden bir anlayışla hareket ediyorsunuz.
Normal şartlarda bunu kendine dert eden bir iktidarın yapması gerekeni yapmayıp
şöyle yapıyorsunuz: Mesela, 2009 yılında 15 yaş üstü nüfus 928 bin artmışken iş
gücü de 939 bin artmıştı. 2019’daysa -aynı rakamlara bakıyoruz, aynı
istatistiğe bakıyoruz- bu sefer nüfus artışımız 939 bin civarında olmuş fakat
işsizlerin sayısına bakıyoruz, sadece 82 bin kişi artmış yani işsizleri
istatistiklerde göstermeyerek, iş aramadıkları için bir şekilde istatistiklerde
yok sayarak böylece işsizlik sorununu çözdüğünüzü söylüyorsunuz, onu da örtbas
ediyorsunuz fakat insanlar etlerinde, kemiklerinde zaten bu acıları, bu
sorunları yaşıyorlar. O yüzden, insanları bu şekilde kandırmanız mümkün değil.
O yüzden de her geçen gün sizin oylarınız azalıyor ve sizin söylediklerinize
halkımızın inancı azalıyor. 
Aynı
şey, LGS sınavlarına geçen senenin 2 katına yakın öğrenci girecekti ama okul
kontenjanlarında bir artış gerçekleşmemesi sebebiyle LGS sınavlarına bu sene 2
katına yakın öğrenci girecekken ne yazık ki okullar, sınıflar sanki 2 katına
çıkacakmış gibi davranılıyor. Aslında burada yapılmak istenen, imam-hatip
liselerine insanların, öğrencilerin kaydedilmesini zorunlu hâle getirmek. Yani
eğitim sistemine de aynı şekilde bir inkâr politikasıyla ve baskı politikasıyla
müdahale ediyorsunuz.
Aslında,
hiçbir sorunu gerçek anlamda çözme becerisi kalmamış bir iktidarla karşı
karşıyayız. Sorunlara çözüm üretmekten vazgeçtim, ortada sorun olmasa da bu
sefer sorun yaratıp gündem değiştirme gayreti altındasınız. Bir yanda kadınlara
saldırılar sürerken, bir yanda işçilere saldırılar sürerken, bir yanda gençlere
saldırılar sürerken ekonominiz çöküyor, kriz ortamı derinleşiyor; Kanal
İstanbul ile başka tartışma konuları yaratarak gerçeklerin üstünü örtmeye
çalışıyorsunuz.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen.
SERPİL
KEMALBAY PEKGÖZEGÜ (Devamla) - Kurtuluş bizim ellerimizde, kurtuluş
halklarımızın mücadelesinde; bu rantçı, talancı, hamasetle dolu politikalarda
değil, hukukun üstünlüğünün olduğu, demokrasinin, insan haklarının, insana
yakışır çalışma koşullarının, eşitliğin, çoğulculuğun olduğu bir toplumu
yaratmakta. Biliyoruz ki bizler, böyle bir toplumu inşa edeceğiz, bu devranı
döndüreceğiz; halkların umut ettiği eşit, özgür, insana yakışır bir Türkiye'yi
el birliğiyle yaratacağız diyorum, sizlere teşekkür ediyorum. (HDP sıralarından
alkışlar)
BAŞKAN
– Şahsı adına Serkan Topal konuşacak.
Buyurun.
(CHP sıralarından alkışlar)
SERKAN
TOPAL (Hatay) – Teşekkür ediyorum. 
Sayın
Başkan, değerli milletvekili arkadaşlarım; hepinize saygılarımı sunuyorum.
Değerli
arkadaşlar, Parlamento geleneğimizde ve yönetim anlayışımızda, genel anlamda,
şu ana kadar cumhuriyet tarihinde özellikle iki temel konunun iç politik
tartışmalardan uzak tutulduğunu çok iyi biliyoruz. Birincisi, dış politika;
ikincisi, savunma politikası çünkü ikisi de millî. Çünkü bu bakanlıklara atama
yapıldığında hepimizin çok iyi bildiği gibi, birikimi, kapsayıcılığı ve de
gerçekten devleti iyi temsil etme kabiliyetinin olması çok önemli. İşte, AK
PARTİ hükûmetlerinin, iktidarlarının yaptığı en büyük hatalardan biri de bu
atamaları yanlış yapmaları.
Değerli
arkadaşlar, gerek bizler gerek diğer muhalefet partilerinin milletvekilleri bu
kürsüde her zaman şunu söylüyoruz, diyoruz ki: Dış politika ülkemizin menfaati
göz önünde bulundurularak yapılır. Devletimizin bekasını sürekli
dillendirenler… Bizler de bunu, aynı şeyi söylüyoruz; evet ama ortak aklın
ürünü diplomasinin derinliğiyle yürütülür dediğimizde, AK PARTİ milletvekili
arkadaşlarımız ve iktidarları diplomasinin derinliğini muhtemelen “stratejik
derinlik” olarak algılıyorlar. Şimdi, ben şunu soruyorum: Hangi stratejik
derinlik ve biz şu anda hangi derinlikteyiz, neredeyiz arkadaşlar? Şimdi, çok
basit bir şey: Libya’ya asker gönderme tezkeresi çıkıyor ve en yakın üssün,
Dalaman Havaalanı’nın Trablus’la arasının 875 deniz mili olduğunu
hesaplayamayacak kadar derinlik bilgisinin az olduğunu burada ifade etmek
istiyorum. 
Değerli
arkadaşlar, tabii, AK PARTİ iktidarlarının 2002 yılındaki yine en büyük
argümanlarından bir tanesi “sıfır sorun”du. Değerli arkadaşlar, bu yola
çıktığımızda sıfır sorun yerine… Sorunsuz bir komşumuz var mı arkadaşlar?
Sorunsuz bir sınırımız var mı arkadaşlar? Yok. Şimdi, tabii, Türkiye, bölgede
bölgesel bir güç olma düşüncesiyle çıktığı yolda, “stratejik derinlik”
dedikleri, aslında Orta Doğu bataklığına saplandığımızın bir göstergesidir şu
anda bizim bulunduğumuz durum.
Değerli
arkadaşlar, “Dış politikada cumhuriyet tarihinin en büyük zikzaklarını çizen
bir iktidar.” dediğimizde, bunu sataşma olarak kabul ediyorlar. Bu bir sataşma
değil, ben zikzakları da çok basit not aldım. 
Mesela
Mavi Marmara’yı törenle uğurluyorlar, ertesi gün “Dönemin Başbakanına sordunuz
mu?” diyorlar. Mesela “NATO’nun Libya’da ne işi var?” diyorlar, ertesi gün
“NATO Libya’ya girmelidir.” diyorlar. Yani Fetullah efendiye, terör örgütüne,
değinmeyeceğim, zamanım kısa. “Kardeşim Esad” diyorlar, ertesi gün “Katil Esad”
diyorlar; bugün artık muhtemelen yeniden “Kardeş Esad” olacaktır. 
Kıbrıs
konusundaki yani Ege adaları konusundaki zikzakları söylemeye şu anda zaman yok
ancak şunu ifade etmek istiyorum değerli arkadaşlar: Şimdi, Türkiye'nin
bulunduğu konumu çok iyi değerlendirmemiz gerekiyor. Yüzyıllardır Rusya’nın
Akdeniz’e inme hayalleri var; bugün elini kolunu sallayarak giriyor ve
gerçekten bölgede en güçlü ülke hâline geliyor. Yine, İsrail orada bölgesel
aktör olmaya devam ediyor; Yunanistan Kıbrıs Rum kesimini de yanına alarak
ekonomik aktör olmaya devam ediyor; bizim durum nerede belli değil.
Değerli
arkadaşlar, yine, 2002 yılında “Terörü bitireceğiz.” demişlerdi, 2002 yılında
zaten terör sıfırdı, bugün neredeyse ülkemizi terör yuvası hâline getirdiler.
Şimdi, bir defa bütün partilerden bir komisyon kurup gerçekten bizi dinleseler
bütün bu sorunlar bitecek ama maalesef, olmuyor. 
Şimdi,
zaman yetmeyecek ama son olarak şunu söylemek istiyorum...
BAŞKAN
– Yetmez. 
SERKAN
TOPAL (Devamla) – “Güçlü ekonomi” diyorlar.
Şimdi,
Sayın Erdoğan’ın iktidara gelmeden önce bir cümlesi vardı: “Bu iktidar, bu
zalim iktidar, bu milleti çay ve simide…” Maalesef hani sürekli “çay ve simit”
diyor ya, çay ve simit hesabını yapıyorlar. Hatta ve hatta…
(Mikrofon
otomatik cihaz tarafından kapatıldı) 
BAŞKAN
– Son cümlelerinizi alayım.
SERKAN
TOPAL (Devamla) – Teşekkür ediyorum Sayın Başkan.
“Çay
ve simide mahkûm kıldılar.” diyor ya, hatta her mitingde buradaki bir
bakanımız, her bir milletvekili mitinglerinde vatandaşlarımıza soruyor, “Çay
kaç lira, simit kaç lira? Asgari ücretten bu kadar artıyor.” diyor. 
Şimdi,
değerli arkadaşlar, milletimiz çay, simit yiye yiye midesi simit doldu. Yani siz
sadece simitle mi besleyeceksiniz? O zaman biz şöyle bir hesap yapalım, ben
şunu sormak istiyorum: Hani sarayda ejder meyveli “smoothie” çayı var ya, ejder
meyveli “smoothie” çayı, bir onu da hesaplayalım, asgari ücreti onun üzerinden
yapalım.
Değerli
arkadaşlar, “güçlü Türkiye, güçlü Türkiye” diyor. Şimdi, içeride bu kadar
istikrarsız bir ortam varken ve bölgede gerçekten bu kadar bize güvensizlik
varken bizim neyimiz örnek alınacak değerli arkadaşlar? 
(Mikrofon
otomatik cihaz tarafından kapatıldı) 
SERKAN
TOPAL (Devamla) – Bitirebilir miyim son olarak?
BAŞKAN
– Teşekkür ediyorum, sağ olunuz.
SERKAN
TOPAL (Devamla) – Son konuşmacı olduğumuz için…
BAŞKAN
– Son konuşmacı olduğunuz için gereken tolerans sağlandı. Zaten saat dokuz
oldu. 
SERKAN
TOPAL (Devamla) – Teşekkür ediyorum. 
Son
olarak şunu söylüyorum: Hep birlikte bir komisyon oluşturalım ve ülkemizi bu
Orta Doğu politikasından kurtaralım. 
Teşekkür
ediyorum, saygılar sunuyorum. (CHP sıralarından alkışlar)
BAŞKAN
– Değerli milletvekilleri, 3’üncü madde üzerindeki konuşmalar tamamlanmıştır. 
Soru
işlemi yok, görüşmeler tamamlanmıştır. 
Maddeyi
oylarınıza sunuyorum: Kabul edenler... Etmeyenler... Kabul edilmiştir. 
Teklifin
tümü açık oylamaya tabidir. 
Değerli
arkadaşlar, pusula veren arkadaşlarımız da lütfen ayrılmasınlar,
milletvekillerimiz de ayrılmasın, arka arkaya oylamalarımız var. 
Oylama
için üç dakika süre veriyorum, oylama işlemini başlatıyorum. 
(Elektronik
cihazla oylama yapıldı)
BAŞKAN
– 79 sıra sayılı Kanun Teklifi açık oylama sonucu:
“Kullanılan oy sayısı : 254
Kabul : 254 (x)
 Kâtip Üye  Kâtip
Üye
 Emine Sare Aydın Yılmaz Nurhayat
Altaca Kayışoğlu
 İstanbul Bursa”
Teklif
kabul edilmiş ve kanunlaşmıştır. 
Danışma
Kurulunun bir önerisi vardır, okutup oylarınıza sunacağım.
VIII.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun 16 Ocak 2020 Perşembe günkü
birleşiminde, 132 sıra sayılı Hayvanların Haklarının Korunması ile Hayvanlara
Eziyet ve Kötü Muamelelerin Önlenmesi İçin Alınması Gereken Tedbirlerin
Belirlenmesi Amacıyla Kurulan Meclis Araştırması Komisyonu Raporu’nun Gündem’in
“Özel Gündemde Yer Alacak İşler” kısmına alınarak görüşmelerinin bu birleşimde
yapılmasına; 132 sıra sayılı Rapor’un görüşmelerinin tamamlanmasına kadar
çalışmalara devam olunmasına ve yapılacak görüşmelerde siyasi partiler adına
yapılacak konuşmaların birden fazla kişi tarafından kullanılabilmesine ilişkin
önerisi 
15/1/2020
Danışma Kurulu Önerisi
Danışma
Kurulunun 15/1/2020 Çarşamba günü yaptığı toplantıda aşağıdaki önerilerin Genel
Kurulun onayına sunulması önerilmiştir.
 Mustafa
Şentop 
 Türkiye
Büyük Millet Meclisi
 Başkanı
 Bülent
Turan Özgür Özel
 Adalet
ve Kalkınma Partisi  Cumhuriyet Halk
Partisi
 Grubu
Başkan Vekili Grubu Başkan
Vekili

 Hakkı
Saruhan Oluç Muhammed Levent
Bülbül
 Halkların
Demokratik Partisi  Milliyetçi Hareket
Partisi
 Grubu
Başkan Vekili Grubu Başkan
Vekili
 Dursun
Müsavat Dervişoğlu
  İYİ
PARTİ
  Grubu
Başkan Vekili
Öneriler:
1)
Genel Kurulun 16/1/2020 Perşembe günkü birleşiminde 132 sıra sayılı Hayvanların
Haklarının Korunması ile Hayvanlara Eziyet ve Kötü Muamelelerin Önlenmesi İçin
Alınması Gereken Tedbirlerin Belirlenmesi Amacıyla Kurulan Meclis Araştırması
Komisyonu (10/102, 461, 682, 977, 981, 982) Raporu'nun gündemin “Özel Gündemde
Yer Alacak İşler” kısmına alınarak görüşmelerinin bu birleşimde yapılması,
2)
Bu birleşimde 132 sıra sayılı Rapor’un görüşmelerinin tamamlanmasına kadar
çalışmalara devam olunması,
3)
132 sıra sayılı Rapor’un görüşmelerinde siyasi partiler adına yapılacak
konuşmaların birden fazla kişi tarafından kullanılabilmesi,
önerilmiştir.
BAŞKAN
- Kabul edenler… Etmeyenler… Kabul edilmiştir.
3’üncü
sırada yer alan, Türkiye Büyük Millet Meclisi Başkanı İzmir Milletvekili Binali Yıldırım’ın Türkiye
Cumhuriyeti Hükümeti ile Katılımcı BM Kuruluşları Adına Birleşmiş Milletler
Kalkınma Programı (BMKP) Arasında İncek/Ankara’daki Diplomatik Yerleşkede BM
Binaları İçin Arazi Tahsisi, Tasarımı ve İnşasına İlişkin Protokolün
Onaylanmasının Uygun Bulunduğuna Dair Kanun Teklifi ve Dışişleri Komisyonu
Raporu’nun görüşmelerine başlayacağız. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükûmeti ile Katılımcı BM Kuruluşları Adına
Birleşmiş Milletler Kalkınma Programı (BMKP) Arasında İncek/Ankara’daki
Diplomatik Yerleşkede BM Binaları İçin Arazi Tahsisi, Tasarımı ve İnşasına
İlişkin Protokolün Onaylanmasının Uygun Bulunduğuna Dair Kanun Teklifi (2/1414)
ve Dışişleri Komisyonu Raporu (S. Sayısı: 49) (x)
BAŞKAN
– Komisyon? Yerinde. 
Komisyon
Raporu 49 sıra sayısıyla bastırılıp dağıtılmıştır.
Teklifin
tümü üzerinde söz ve soru talebi yok. 
Maddelere
geçilmesini oylarınıza sunuyorum: Kabul edenler... Etmeyenler... Kabul edilmiştir.

1’inci
maddeyi okutuyorum: 
TÜRKİYE CUMHURİYETİ HÜKÜMETİ İLE KATILIMCI BM
KURULUŞLARI ADINA BİRLEŞMİŞ MİLLETLER KALKINMA PROGRAMI (BMKP) ARASINDA
İNCEK/ANKARA’DAKİ DİPLOMATİK YERLEŞKEDE BM BİNALARI İÇİN ARAZİ TAHSİSİ,
TASARIMI VE İNŞASINA İLİŞKİN PROTOKOLÜN ONAYLANMASININ UYGUN BULUNDUĞUNA DAİR
KANUN TEKLİFİ
MADDE 1- (1) 2
Kasım 2016 tarihinde Ankara’da imzalanan “Türkiye Cumhuriyeti Hükümeti ile
Katılımcı BM Kuruluşları adına Birleşmiş Milletler Kalkınma Programı (BMKP)
Arasında İncek/Ankara’daki Diplomatik Yerleşkede BM Binaları İçin Arazi
Tahsisi, Tasarımı ve İnşasına İlişkin Protokol”ün onaylanması uygun
bulunmuştur.
BAŞKAN
– Evet, 1’inci madde üzerinde söz ve soru talebi yok.
Görüşmeleri
tamamlanmıştır. 
Maddeyi
oylarınıza sunuyorum: Kabul edenler… Etmeyenler… Kabul edilmiştir. 
2’nci
maddeyi okutuyorum: 
MADDE 2- (1)
Bu Kanun yayımı tarihinde yürürlüğe girer.
BAŞKAN
– Evet, madde üzerinde söz ve soru talebi yok. 
Görüşmeleri
tamamlandı. 
Oylarınıza
sunuyorum: Kabul edenler… Etmeyenler… Kabul edilmiştir. 
3’üncü
maddeyi okutuyorum: 
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– Madde üzerinde söz ve soru talebi yok. 
Görüşmeleri
tamamlanmıştır. 
Oylarınıza
sunuyorum: Kabul edenler… Etmeyenler… Kabul edilmiştir. 
Teklifin
tümü açık oylamaya tabidir.
Açık
oylama için bir dakika süre veriyorum. 
Oylama
işlemini başlatıyorum. 
(Elektronik
cihazla oylama yapıldı) 
BAŞKAN
– 49 sıra sayılı Kanun Teklifi açık oylama sonucu:
“Kullanılan oy sayısı : 251
Kabul : 251 (x)
 Kâtip Üye  Kâtip
Üye
 Emine Sare Aydın Yılmaz Nurhayat
Altaca Kayışoğlu
 İstanbul Bursa”
Teklif
kabul edilmiş ve kanunlaşmıştır.
4’üncü
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Polonya Cumhuriyeti Arasında Sosyal
Güvenlik Anlaşması ve Anlaşmada Değişiklik Yapılmasına Dair Notaların
Onaylanmasının Uygun Bulunduğuna Dair Kanun Teklifi ve Dışişleri Komisyonu
Raporu’nun görüşmelerine başlayacağız.
4.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Polonya Cumhuriyeti Arasında Sosyal
Güvenlik Anlaşması ve Anlaşmada Değişiklik Yapılmasına Dair Notaların
Onaylanmasının Uygun Bulunduğuna Dair Kanun Teklifi (2/1360) ve Dışişleri
Komisyonu Raporu (S. Sayısı: 46) (xx)
BAŞKAN
– Komisyon? Yerinde.
Komisyon
Raporu 46 sıra sayısıyla bastırılıp dağıtılmıştır. 
Teklifin
tümü üzerinde söz ve soru talebi yok. 
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir. 
1’nci
maddeyi okutuyorum:
TÜRKİYE CUMHURİYETİ İLE POLONYA CUMHURİYETİ ARASINDA
SOSYAL GÜVENLİK ANLAŞMASI VE ANLAŞMADA DEĞİŞİKLİK YAPILMASINA DAİR NOTALARIN
ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1)
17 Ekim 2017 tarihinde Varşova’da imzalanan “Türkiye Cumhuriyeti ile Polonya
Cumhuriyeti Arasında Sosyal Güvenlik Anlaşması ve Anlaşma’da Değişiklik
Yapılmasına Dair Notalar”ın onaylanması uygun bulunmuştur.
BAŞKAN
– Madde üzerinde söz ve soru talebi yok.
Görüşmeleri
tamamlanmıştır.
Maddeyi
oylarınıza sunuyorum: Kabul edenler… Etmeyenler… Kabul edilmiştir. 
2’nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– Madde üzerinde söz ve soru talebi yok.
Görüşmeleri
tamamlanmıştır.
Maddeyi
oylarınıza sunuyorum: Kabul edenler… Etmeyenler… Kabul edilmiştir. 
3’üncü
maddeyi okutuyorum:
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
- Madde üzerinde söz ve soru talebi yok.
Görüşmeleri
tamamlanmıştır.
Maddeyi
oylarınıza sunuyorum: Kabul edenler… Etmeyenler… Kabul edilmiştir. 
Teklifin
tümü açık oylamaya tabidir.
Bir
dakika süre veriyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– 46 sıra sayılı Kanun Teklifi’nin açık oylama sonucu:
“Kullanılan oy sayısı : 248
Kabul : 248 (x)
 Kâtip Üye  Kâtip
Üye
 Emine Sare Aydın Yılmaz Nurhayat
Altaca Kayışoğlu
 İstanbul Bursa”
Teklif
kabul edilmiş ve kanunlaşmıştır.
5’inci
sırada yer alan,İzmir Milletvekili Binali Yıldırım’ın Türkiye
Cumhuriyeti Hükümeti ile Arjantin Cumhuriyeti Hükümeti Arasında Gümrük
Konularında İşbirliği ve Karşılıklı Yardım Anlaşmasının Onaylanmasının Uygun
Bulunduğuna Dair Kanun Teklifi ve Dışişleri Komisyonu Raporu’nun görüşmelerine
başlayacağız. 
5.- İzmir Milletvekili Binali Yıldırım’ın Türkiye Cumhuriyeti Hükûmeti
ile Arjantin Cumhuriyeti Hükûmeti Arasında Gümrük Konularında İşbirliği ve
Karşılıklı Yardım Anlaşmasının Onaylanmasının Uygun Bulunduğuna Dair Kanun
Teklifi (2/1592) ve Dışişleri Komisyonu Raporu (S. Sayısı: 84) (x)
BAŞKAN
– Komisyon? Yerinde.
Komisyon
Raporu 84 sıra sayısıyla bastırılıp dağıtılmıştır.
Teklifin
tümü üzerinde söz ve soru talebi yok.
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
1'inci
maddeyi okutuyorum:
TÜRKİYE CUMHURİYETİ HÜKÜMETİ İLE ARJANTİN CUMHURİYETİ
HÜKÜMETİ ARASINDA GÜMRÜK KONULARINDA İŞBİRLİĞİ VE KARŞILIKLI YARDIM
ANLAŞMASININ ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1)
30 Ocak 2017 tarihinde Buenos Aires’te imzalanan “Türkiye Cumhuriyeti Hükümeti
ile Arjantin Cumhuriyeti Hükümeti Arasında Gümrük Konularında İşbirliği ve
Karşılıklı Yardım Anlaşması”nın onaylanması uygun bulunmuştur. 
BAŞKAN
– Madde üzerinde söz ve soru talebi yok. 
Görüşmeleri
tamamlanmıştır. 
Maddeyi
oylarınıza sunuyorum: Kabul edenler… Etmeyenler… Kabul edilmiştir. 
2’nci
maddeyi okutuyorum: 
MADDE 2- (1)
Bu Kanun yayımı tarihinde yürürlüğe girer. 
BAŞKAN
– Madde üzerinde söz ve soru talebi yok.
Görüşmeleri
tamamlanmıştır. 
Oylarınıza
sunuyorum: Kabul edenler… Etmeyenler… Kabul edilmiştir. 
3’üncü
maddeyi okutuyorum: 
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– Madde üzerinde söz ve soru talebi yok. 
Görüşmeleri
tamamlanmıştır. 
Oylarınıza
sunuyorum: Kabul edenler… Etmeyenler… Kabul edilmiştir. 
Teklifin
tümü açık oylamaya tabidir. 
Açık
oylama için bir dakika süre veriyor, oylama işlemini başlatıyorum. 
(Elektronik cihazla oylama yapıldı)
BAŞKAN
– 84 sıra sayılı Kanun Teklifi’nin açık oylama sonucu:
“Kullanılan oy sayısı : 253
Kabul : 253 (x)
 Kâtip Üye  Kâtip
Üye
 Emine Sare Aydın Yılmaz Nurhayat
Altaca Kayışoğlu
 İstanbul Bursa”
Teklif
kabul edilmiş ve kanunlaşmıştır.
6’ncı
sırada yer alan, Tekirdağ Milletvekili Mustafa Şentop’un Uluslararası Sivil
Havacılık Sözleşmesinin 50 (a) ve 56 ncı Maddelerinin Tadiline İlişkin Olarak 6
Ekim 2016 Tarihinde Montreal’de İmzalanan Protokollerin Onaylanmasının Uygun
Bulunduğuna Dair Kanun Teklifi ve Dışişleri Komisyonu Raporu’nun görüşmelerine
başlayacağız. 
6.- Tekirdağ Milletvekili Mustafa Şentop’un Uluslararası Sivil Havacılık
Sözleşmesinin 50 (a) ve 56’ncı Maddelerinin Tadiline İlişkin Olarak 6 Ekim 2016
Tarihinde Montreal’de İmzalanan Protokollerin Onaylanmasının Uygun Bulunduğuna
Dair Kanun Teklifi (2/1945) ve Dışişleri Komisyonu Raporu (S. Sayısı: 99) (xx)
BAŞKAN
– Komisyon? Yerinde.
Komisyon
Raporu 99 sıra sayısıyla bastırılıp dağıtılmıştır. 
Teklifin
tümü üzerinde söz ve soru talebi yok. 
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir. 
1’nci
maddeyi okutuyorum:
ULUSLARARASI SİVİL HAVACILIK SÖZLEŞMESİNİN 50 (a) VE 56
NCI MADDELERİNİN TADİLİNE İLİŞKİN OLARAK 6 EKİM 2016 TARİHİNDE MONTREAL’DE
İMZALANAN PROTOKOLLERİN ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1)
Uluslararası Sivil Havacılık Sözleşmesinin 50 (a) ve 56 ncı maddelerinin tadiline
ilişkin olarak 6 Ekim 2016 tarihinde Montreal’de imzalanan “Protokoller”in
onaylanması uygun bulunmuştur.
BAŞKAN
– Madde üzerinde söz ve soru talebi yok.
Görüşmeleri
tamamlanmıştır.
Oylarınıza
sunuyorum: Kabul edenler… Etmeyenler… Kabul edilmiştir. 
2’nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– Madde üzerinde söz ve soru talebi yok.
Görüşmeleri
tamamlanmıştır.
Maddeyi
oylarınıza sunuyorum: Kabul edenler… Etmeyenler… Kabul edilmiştir. 
3’üncü
maddeyi okutuyorum:
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– Madde üzerinde söz ve soru talebi yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir. 
Teklifin
tümü açık oylamaya tabidir.
Açık
oylama için bir dakika süre veriyor ve oylama işlemini başlatıyorum.
(Elektronik
cihazla oylama yapıldı)
BAŞKAN
– 99 sıra sayılı Kanun Teklifi açık oylama sonucu:
“Kullanılan oy sayısı : 249
Kabul : 249 (x)
 Kâtip Üye  Kâtip
Üye
 Emine Sare Aydın Yılmaz Nurhayat
Altaca Kayışoğlu
 İstanbul Bursa”
Teklif
kabul edilmiş ve kanunlaşmıştır. 
7’nci
sırada yer alan, Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Mali Cumhuriyeti Hükümeti Arasında
Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi ve Dışişleri Komisyonu
Raporu’nun görüşmelerine başlayacağız.
7.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükûmeti ile Mali Cumhuriyeti Hükûmeti Arasında
Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Teklifi (2/1368) ve Dışişleri
Komisyonu Raporu (S. Sayısı: 59) (x) 
BAŞKAN
– Komisyon? Yerinde. 
Komisyon
Raporu 59 sıra sayısıyla bastırılıp dağıtılmıştır.
Teklifin tümü üzerinde söz ve soru talebi yok.
Maddelerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
1’inci maddeyi okutuyorum: 
TÜRKİYE CUMHURİYETİ HÜKÜMETİ İLE MALİ CUMHURİYETİ
HÜKÜMETİ ARASINDA YATIRIMLARIN KARŞILIKLI TEŞVİKİ VE KORUNMASINA İLİŞKİN
ANLAŞMANIN ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1) 2
Mart 2018 tarihinde Bamako’da imzalanan “Türkiye Cumhuriyeti Hükümeti ile Mali
Cumhuriyeti Hükümeti Arasında Yatırımların Karşılıklı Teşviki ve Korunmasına
İlişkin Anlaşma”nın onaylanması uygun bulunmuştur.
BAŞKAN – Madde üzerinde söz ve soru talebi yok.
Görüşmeleri tamamlanmıştır.
Maddeyi oylarınıza sunuyorum: Kabul edenler… Etmeyenler…
Kabul edilmiştir.
2’nci maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN – Madde üzerinde söz ve soru talebi yok. 
Görüşmeleri tamamlanmıştır.
Maddeyi oylarınıza sunuyorum: Kabul edenler… Etmeyenler…
Kabul edilmiştir. 
3’üncü
maddeyi okutuyorum: 
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– Madde üzerinde söz ve soru talebi yok.
Madde
üzerindeki görüşmeler tamamlanmıştır.
Oylarınıza
sunuyorum: Kabul edenler… Etmeyenler… Kabul edilmiştir.
Teklifin
tümü açık oylamaya tabidir.
Açık
oylama için bir dakika süre veriyorum ve oylama işlemini başlatıyorum. 
(Elektronik
cihazla oylama yapıldı) 
BAŞKAN
– 59 sıra sayılı Kanun Teklifi’nin açık oylama sonucu:
“Kullanılan oy sayısı : 250
Kabul : 241
Çekimser : 9 (x)
 Kâtip Üye  Kâtip
Üye
 Emine Sare Aydın Yılmaz Nurhayat
Altaca Kayışoğlu
 İstanbul Bursa”
Teklif
kabul edilmiş ve kanunlaşmıştır.
8’inci
sırada yer alan, Tekirdağ Milletvekili Mustafa Şentop’un Türkiye Cumhuriyeti
Hükümeti ile Özbekistan Cumhuriyeti Hükümeti Arasında Yatırımların Karşılıklı
Teşviki ve Korunmasına İlişkin Anlaşmanın Onaylanmasının Uygun Bulunduğuna Dair
Kanun Teklifi ve Dışişleri Komisyonu Raporu’nun görüşmelerine başlayacağız. 
8.- Tekirdağ Milletvekili Mustafa Şentop’un Türkiye Cumhuriyeti Hükûmeti
ile Özbekistan Cumhuriyeti Hükûmeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun
Teklifi (2/2001) ve Dışişleri Komisyonu Raporu (S. Sayısı: 112) (xx)
BAŞKAN
– Komisyon? Yerinde.
Komisyon
Raporu 112 sıra sayısıyla bastırılıp dağıtılmıştır.
Teklifin
tümü üzerinde söz ve soru talebi yok.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
1’inci
maddeyi okutuyorum:
TÜRKİYE CUMHURİYETİ HÜKÜMETİ İLE ÖZBEKİSTAN CUMHURİYETİ
HÜKÜMETİ ARASINDA YATIRIMLARIN KARŞILIKLI TEŞVİKİ VE KORUNMASINA İLİŞKİN
ANLAŞMANIN ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1)
25 Ekim 2017 tarihinde Ankara’da imzalanan “Türkiye Cumhuriyeti Hükümeti ile
Özbekistan Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşma”nın onaylanması uygun bulunmuştur.
BAŞKAN
– Madde üzerinde söz ve soru talebi yok.
Görüşmeleri
tamamlanmıştır. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
2’nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– Madde üzerinde söz ve soru talebi yok. 
Görüşmeleri
tamamlanmıştır. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3’üncü
maddeyi okutuyorum:
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– Madde üzerinde söz ve soru talebi yok. 
Görüşmeleri
tamamlanmıştır. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Teklifin
tümü açık oylamaya tabidir
Açık
oylama için bir dakika süre veriyor, oylama işlemini başlatıyorum.
(Elektronik
cihazla oylama yapıldı)
BAŞKAN
– 112 sıra sayılı Kanun Teklifi açık oylama sonucu:
“Kullanılan oy sayısı : 253
Kabul : 243
Çekimser : 10 (x)
 Kâtip Üye  Kâtip
Üye
 Emine Sare Aydın Yılmaz Nurhayat
Altaca Kayışoğlu
 İstanbul Bursa”
Teklif
kabul edilmiş ve kanunlaşmıştır.
9’uncu
sırada yer alan, Tekirdağ Milletvekili Mustafa Şentop’un 8 Mayıs 1996 tarihinde
Taşkent’te İmzalanan Türkiye Cumhuriyeti Hükümeti ile Özbekistan Cumhuriyeti
Hükümeti Arasında Gelir Üzerinden Alınan Vergilerde Çifte Vergilendirmeyi
Önleme Anlaşmasını Değiştiren Protokolün Onaylanmasının Uygun Bulunduğuna Dair
Kanun Teklifi ve Dışişleri Komisyonu Raporu’nun görüşmelerine başlayacağız. 
9.- Tekirdağ Milletvekili Mustafa Şentop’un 8 Mayıs 1996 tarihinde
Taşkent’te İmzalanan Türkiye Cumhuriyeti Hükûmeti ile Özbekistan Cumhuriyeti
Hükûmeti Arasında Gelir Üzerinden Alınan Vergilerde Çifte Vergilendirmeyi
Önleme Anlaşmasını Değiştiren Protokolün Onaylanmasının Uygun Bulunduğuna Dair
Kanun Teklifi (2/2031) ve Dışişleri Komisyonu Raporu (S.Sayısı:116) (xx)
BAŞKAN
– Komisyon? Yerinde. 
Komisyon
Raporu 116 sıra sayısıyla bastırılıp dağıtılmıştır. 
Teklifin
tümü üzerinde söz ve soru talebi yok. 
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir. 
1’inci
maddeyi okutuyorum:
8 MAYIS 1996 TARİHİNDE TAŞKENT’TE İMZALANAN TÜRKİYE
CUMHURİYETİ HÜKÜMETİ İLE ÖZBEKİSTAN CUMHURİYETİ HÜKÜMETİ ARASINDA GELİR
ÜZERİNDEN ALINAN VERGİLERDE ÇİFTE VERGİLENDİRMEYİ ÖNLEME ANLAŞMASINI DEĞİŞTİREN
PROTOKOLÜN ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1)
25 Ekim 2017 tarihinde Ankara’da imzalanan “8 Mayıs 1996 tarihinde Taşkent’te
İmzalanan Türkiye Cumhuriyeti Hükümeti ile Özbekistan Cumhuriyeti Hükümeti
Arasında Gelir Üzerinden Alınan Vergilerde Çifte Vergilendirmeyi Önleme
Anlaşmasını Değiştiren Protokol”ün onaylanması uygun bulunmuştur.
BAŞKAN
– Madde üzerinde söz ve soru talebi yok. 
Görüşmeleri
tamamlanmıştır. 
Oylarınıza
sunuyorum: Kabul edenler… Etmeyenler… Kabul edilmiştir. 
2’nci
maddeyi okutuyorum:
MADDE 2- (1)
Bu Kanun yayımı tarihinde yürürlüğe girer.
BAŞKAN
– Madde üzerinde söz ve soru talebi yok. 
Görüşmeleri
tamamlanmıştır. 
Oylarınıza
sunuyorum: Kabul edenler… Etmeyenler… Kabul edilmiştir. 
3’üncü
maddeyi okutuyorum:
MADDE 3- (1)
Bu Kanun hükümlerini Cumhurbaşkanı yürütür.
BAŞKAN
– Madde üzerinde söz ve soru talebi yok. 
Görüşmeleri
tamamlanmıştır. 
Oylarınıza
sunuyorum: Kabul edenler… Etmeyenler… Kabul edilmiştir.
Teklifin
tümü açık oylamaya tabidir. 
Açık
oylama için bir dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN
– 116 sıra sayılı Kanun Teklifi’nin açık oylama sonucu:
“Kullanılan oy sayısı : 267
Kabul : 267 (x)
 Kâtip Üye  Kâtip
Üye
 Emine Sare Aydın Yılmaz Nurhayat
Altaca Kayışoğlu
 İstanbul Bursa”
BAŞKAN
- Teklif kabul edilmiş ve kanunlaşmıştır.
10’uncu
sırada yer alan, İzmir Milletvekili Binali Yıldırım’ın Türkiye Cumhuriyeti
Hükümeti ile Gine Cumhuriyeti Hükümeti Arasında Askeri Alanda Eğitim, Teknik ve
Bilimsel İş Birliği Çerçeve Anlaşmasının Onaylanmasının Uygun Bulunduğuna Dair
Kanun Teklifi (2/1597) ve Dışişleri Komisyonu Raporu’nun görüşmelerine
başlayacağız. 
10.- İzmir Milletvekili Binali Yıldırım’ın Türkiye Cumhuriyeti Hükûmeti
ile Gine Cumhuriyeti Hükûmeti Arasında Askeri Alanda Eğitim, Teknik ve Bilimsel
İş Birliği Çerçeve Anlaşmasının Onaylanmasının Uygun Bulunduğuna Dair Kanun
Teklifi (2/1597) ve Dışişleri Komisyonu Raporu (S. Sayısı: 62) (xx)
BAŞKAN
– Komisyon? Yerinde. 
Komisyon
Raporu 62 sıra sayısıyla bastırılıp dağıtılmıştır. 
Teklif
üzerinde söz ve soru talebi yok. 
Görüşmeler
tamamlanmıştır. 
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir. 
1’inci
maddeyi okutuyorum: 
TÜRKİYE CUMHURİYETİ HÜKÛMETİ İLE GİNE CUMHURİYETİ
HÜKÛMETİ ARASINDA ASKERÎ ALANDA EĞİTİM, TEKNİK VE BİLİMSEL İŞ BİRLİĞİ ÇERÇEVE
ANLAŞMASININ ONAYLANMASININ UYGUN BULUNDUĞUNA DAİR KANUN TEKLİFİ
MADDE 1- (1) 3
Mart 2016 tarihinde Konakri’de imzalanan “Türkiye Cumhuriyeti Hükûmeti ile Gine
Cumhuriyeti Hükûmeti Arasında Askerî Alanda Eğitim, Teknik ve Bilimsel İş
Birliği Çerçeve Anlaşması”nın onaylanması uygun bulunmuştur.
BAŞKAN
– Madde üzerinde söz ve soru talebi yok. 
Görüşmeleri
tamamlanmıştır. 
Oylarınıza
sunuyorum: Kabul edenler... Kabul etmeyenler... Kabul edilmiştir. 
2’nci
maddeyi okutuyorum:
“MADDE 2- (1) Bu Kanun yayımı tarihinde yürürlüğe girer.”
BAŞKAN
– Madde üzerinde söz ve soru talebi yok.
Görüşmeleri
tamamlanmıştır. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
3’üncü
maddeyi okutuyorum:
“MADDE 3- (1) Bu Kanun hükümlerini Cumhurbaşkanı yürütür.”
BAŞKAN
– Madde üzerinde söz ve soru talebi yok.
Görüşmeleri
tamamlanmıştır. 
Maddeyi
oylarınıza sunuyorum: Kabul edenler… Kabul etmeyenler… Kabul edilmiştir.
Teklifin
tümü açık oylamaya tabidir.
Açık
oylama için bir dakika süre veriyor ve oylama işlemini başlatıyorum.
(Elektronik
cihazla oylama yapıldı)
BAŞKAN
- 62 sıra sayılı Kanun Teklifi’nin açık oylama sonucu:
“Kullanılan oy sayısı : 248
Kabul : 238
Ret : 10 (x)
 Kâtip Üye  Kâtip
Üye
 Emine Sare Aydın Yılmaz Nurhayat
Altaca Kayışoğlu
 İstanbul Bursa”
BAŞKAN
- Teklif kabul edilmiş ve kanunlaşmıştır. 
Birleşime
bir dakika ara veriyorum.
Kapanma Saati: 21.34
ÜÇÜNCÜ OTURUM
Açılma Saati: 21.35
BAŞKAN: Başkan Vekili Süreyya Sadi BİLGİÇ
KÂTİP ÜYELER: Emine Sare AYDIN YILMAZ (İstanbul),
Nurhayat ALTACA KAYIŞOĞLU (Bursa)
-----0-----
BAŞKAN
– Sayın milletvekilleri, Türkiye Büyük Millet Meclisinin 43’üncü Birleşiminin
Üçüncü Oturumunu açıyorum.
11’inci
sırada yer alan 61 sıra sayılı Kanun Teklifi’nin görüşmelerine başlayacağız.
11.- İzmir Milletvekili Binali Yıldırım’ın Türkiye Cumhuriyeti Hükûmeti
ile Nijerya Federal Cumhuriyeti Hükûmeti Arasında Ticari ve Ekonomik İşbirliği
Mutabakat Zaptının Onaylanmasının Uygun Bulunduğuna Dair Kanun Teklifi (2/1589)
ve Dışişleri Komisyonu Raporu (S. Sayısı: 61)
BAŞKAN
– Komisyon? Yok.
Ertelenmiştir.
12’nci
sırada yer alan 51 sıra sayılı Kanun Teklifi’nin görüşmelerine başlayacağız.
12.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükûmeti ile Kırgız Cumhuriyeti Hükûmeti
Arasında Sosyal Güvenlik Anlaşmasının Onaylanmasının Uygun Bulunduğuna Dair
Kanun Teklifi (2/1460) ve Dışişleri Komisyonu Raporu (S. Sayısı: 51)
BAŞKAN
– Komisyon? Yok.
Ertelenmiştir.
Bundan
sonra da Komisyonun bulunamayacağı anlaşıldığından, alınan karar gereğince, 132
sıra sayılı Meclis Araştırması Komisyonu Raporu’nu görüşmek için 16 Ocak 2020
Perşembe günü saat 14.00’te toplanmak üzere birleşimi kapatıyorum. 
Kapanma Saati: 21.36




(x) 134 S. Sayılı Basmayazı tutanağa
eklidir.


(x) Açık oylama kesin sonuçlarını
gösteren tablo tutanağa eklidir.


(x) 79 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(x) 49 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(xx) 46 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(x) 84 S. Sayılı Basmayazı tutanağa
eklidir


(x) Açık
oylama kesin sonuçlarını gösteren tablo tutanağa eklidir.


(xx) 99 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(x) 59 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(xx) 112 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(xx) 116 S. Sayılı Basmayazı tutanağa
eklidir.


(x) Açık
oylama kesin sonuçlarını gösteren tablo tutanağa eklidir.


(xx) 62 S. Sayılı Basmayazı tutanağa
eklidir. 


(x) Açık
oylama kesin sonuçlarını gösteren tablo tutanağa eklidir.




