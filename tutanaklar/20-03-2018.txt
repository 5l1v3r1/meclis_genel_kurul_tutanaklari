



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 74’üncü
Birleşim
 20
Mart 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kahramanmaraş Milletvekili Fahrettin Oğuz Tor’un, Kahramanmaraş’ın
tarihî, turistik ve kültürel değerlerine ilişkin gündem dışı konuşması
2.- İzmir Milletvekili Ali Yiğit’in, İzmir Adnan Menderes Havaalanı’na
ilişkin gündem dışı konuşması
3.- Manisa Milletvekili Selçuk Özdağ’ın, Büyük Birlik Partisi eski Genel
Başkanı Muhsin Yazıcıoğlu’nun vefatının 9’uncu yıl dönümüne ilişkin gündem dışı
konuşması

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, Büyük Birlik
Partisi eski Genel Başkanı Muhsin Yazıcıoğlu’nun vefatının 9’uncu yıl dönümüne,
eski bakan Hasan Celal Güzel’e Allah’tan rahmet dilediğine, üç ayları tebrik
ettiğine ve 18 Mart Çanakkale Zaferi’nin 103’üncü yıl dönümüne ilişkin
konuşması
2.- Oturum Başkanı TBMM Başkan Vekili Ahmet Aydın’ın, Zeytin Dalı
Harekâtı’nın tamamen uluslararası meşruiyete dayandığına, Kürtlere karşı bir
mücadele yürütülüyormuş algısının yanlış olduğuna ve bu harekâtı başarıyla
sonuçlandıran tüm güvenlik güçlerini yürekten tebrik ettiğine ilişkin konuşması
V.- AÇIKLAMALAR
1.- Niğde Milletvekili Ömer Fethi Gürer’in, taşeron uygulamasında
yaşanan mağduriyetlere, taşeron uygulamasının kaldırılması ve tüm taşeron
işçilerin kadroya alınması gerektiğine ilişkin açıklaması
2.- Ankara Milletvekili Nihat Yeşil’in, Devlet Su İşlerinin hazırlattığı
master plan, Ankara iline su veren barajlardaki doluluk oranı ve su sıkıntısı
çekilmesine karşı ne tür tedbirler alındığı konularında bilgi almak istediğine
ilişkin açıklaması
3.- Bursa Milletvekili Erkan Aydın’ın, Ulaştırma, Denizcilik ve
Haberleşme Bakanlığından bir an önce pilotların çalışma şartlarının
düzeltilmesini ve hava ulaşımında gerekli güvenliğin sağlanmasını talep
ettiğine ilişkin açıklaması
4.- İstanbul Milletvekili Didem Engin’in, AKP’nin partizan, ayrımcı ve ötekileştirici
yönetim felsefesi ve hizmet anlayışını sürdürdüğüne ve atanmış İstanbul
Büyükşehir Belediye Başkanının bazı ifadelerine ilişkin açıklaması
5.- İstanbul Milletvekili Selina Doğan’ın, Kültür Bakanlığını önemli bir
kültürel miras olan Büyükada Rum Yetimhanesinin yıkılmaması için acil koruma
altına almaya ve restorasyonuna destek vermeye çağırdığına ilişkin açıklaması
6.- Adana Milletvekili İbrahim Özdiş’in, Adana Balcalı Hastanesinde ilaç
yokluğu nedeniyle bazı hizmetlerin verilemediğine ve Yüreğir Devlet
Hastanesinin durumu hakkında bilgi almak istediğine ilişkin açıklaması
7.- İstanbul Milletvekili Fatma Benli’nin, eski bakan Hasan Celal
Güzel’e Allah’tan rahmet dilediğine ilişkin açıklaması
8.- İstanbul Milletvekili Gamze Akkuş İlgezdi’nin, İstanbul’da artan suç
olaylarının nedenlerinin araştırılması ve arkasındaki odakların açığa
çıkarılması için bir komisyon kurulması gerektiğine ilişkin açıklaması
9.- Bartın Milletvekili Muhammet Rıza Yalçınkaya’nın, tutum ve
davranışlarıyla halkı kin, nefret ve düşmanlığa sevk eden Bartın İl Millî
Eğitim Müdürü Yaşar Demir hakkında derhâl soruşturma açılması ve görevden alınması
gerektiğine ilişkin açıklaması
10.- Artvin Milletvekili Uğur Bayraktutan’ın, Gürcistan Hükûmetinin
patates ithalatının durdurulmasına ilişkin kararının yeniden gözden geçirilmesi
ve mağduriyetlerin giderilmesi için Hükûmetin gerekli girişimlerde bulunmasını
talep ettiğine ilişkin açıklaması
11.- Mersin Milletvekili Ali Cumhur Taşkın’ın, Afrin’i yeni bir Kandil
yapmak isteyenlerin hain planlarının Zeytin Dalı Harekâtı’yla bertaraf
edildiğine ve vatan, millet ve mukaddesat için hayatını feda eden aziz
şehitlere Allah’tan rahmet dilediğine ilişkin açıklaması
12.- Kayseri Milletvekili Sami Dedeoğlu’nun, Zeytin Dalı Harekâtı’yla
şanlı ordumuzun tüm dünyaya örnek olduğuna ve tek bir sivilin dahi burnu
kanamadan, şehir zarar görmeden terör örgütünden temizlendiğine ilişkin açıklaması
13.- İzmir Milletvekili Mustafa Ali Balbay’ın, Avrupa Konseyi
Parlamenterler Meclisinin Türkçeyi çalışma dili olmaktan çıkarmasına, İngiltere
Hükûmetinin Türklere kalıcı oturum izni vermeyeceğini ilan etmesine ve
Hükûmetin şeker fabrikalarıyla ilgili tutumunu kınadığına ilişkin açıklaması
14.- Balıkesir Milletvekili Namık Havutça’nın, şeker fabrikalarının
satılmasının ulusal çıkarlarımıza aykırı olduğuna ilişkin açıklaması
15.- Kocaeli Milletvekili İlyas Şeker’in, eski bakan Hasan Celal Güzel’e
Allah’tan rahmet dilediğine ilişkin açıklaması
16.- Samsun Milletvekili Erhan Usta’nın, Türk İslam âleminin üç aylarını
kutladığına, Diyarbakır’ın Hani ilçesinde şehit olanlar ile eski bakan Hasan
Celal Güzel’e Allah’tan rahmet dilediğine, 18 Mart Çanakkale Zaferi’nin
103’üncü yıl dönümüne, 18-24 Mart Yaşlılara Saygı Haftası’na, 18 Mart Pazar
günü gerçekleştirdikleri Millî Duruş, Şühedaya Vefa, Millete Beka Kongresi’ne
ve insanı yaşatmak için kurulmuş tek ordunun Türk ordusu olduğuna ilişkin
açıklaması
17.- İstanbul Milletvekili Filiz Kerestecioğlu Demir’in, Meclisin halkın
temsili yeri olduğuna, bir hamaset yeri olmaması ve ilerisi için nasıl bir
politikamızın olduğu bilgisinin verilmesi gerektiğine, savaşta ölen veya
yaralanan ÖSO’culara Türkiye tarafından verilen vaatlerle ilgili iddialara,
Cumhurbaşkanlığı Sözcüsü İbrahim Kalın’ın bazı açıklamalarına ve AKP
Hükûmetinin uluslararası kuruluşların asgari insani çağrılarına olumsuz yanıt
vermesine ilişkin açıklaması
18.- Sakarya Milletvekili Engin Özkoç’un, eski bakan Hasan Celal Güzel’e
Allah’tan rahmet dilediğine, Büyük Birlik Partisi eski Genel Başkanı Muhsin
Yazıcıoğlu’nun vefatının 9’uncu yıl dönümüne, Türkiye Büyük Millet Meclisinin
çıkarttığı bir kitapta Mustafa Kemal Atatürk’ün adının anılmamasına, 20 Mart
Dünya Mutluluk Günü’ne ve Kızıltepe, Derik ile Nusaybin’in köylerinde yaşanan
elektrik kesintisine ilişkin açıklaması
19.- Aksaray Milletvekili İlknur İnceöz’ün, 18 Mart Çanakkale Zaferi’nin
103’üncü yıl dönümüne, 18 Martta Afrin merkeze girerek Türk Bayrağı’nı açan ve
bölgeyi terör unsurlarından arındıran Mehmetçik’e selamlarını ve dualarını
gönderdiğine, tüm şehitleri rahmet ve minnetle yâd ettiğine, eski bakan Hasan
Celal Güzel’e Allah’tan rahmet dilediğine, üç ayları ve 9’uncu kez Milliyetçi
Hareket Partisi Genel Başkanlığına seçilen Devlet Bahçeli’yi tebrik ettiğine ve
yapılan mücadelede çok ciddi emeği ve desteği olan Özgür Suriye Ordusu’na
teşekkür ettiğine ilişkin açıklaması
20.- Bartın Milletvekili Yılmaz Tunç’un, Bartın Milletvekili Muhammet
Rıza Yalçınkaya’nın yaptığı açıklamasındaki bazı ifadelerine ilişkin açıklaması
21.- İstanbul Milletvekili Mahmut Tanal’ın, Mustafa Kemal Atatürk’ü
saygı ve minnetle andığına ve “Trakya şeker yürüyüşü”ne herkesi beklediğine
ilişkin açıklaması
22.- İstanbul Milletvekili Filiz Kerestecioğlu Demir’in, Genel Kurulda
ifade edilen düşüncelere Oturum Başkanının değil iktidar partisinin cevap
vermesi gerektiğine ilişkin açıklaması
23.- Samsun Milletvekili Erhan Usta’nın, Türkiye’nin meşru müdafaa
hakkını kullandığına ve bu hakkın kullanılmasından kimsenin rahatsız olmaması
gerektiğine ilişkin açıklaması
24.- Aksaray Milletvekili İlknur İnceöz’ün, Türkiye’nin gerek ulusal
gerek uluslararası hukuktan kaynaklanan haklarını kullandığına ve bir işgalci
ülke gibi gösterilmeye çalışılmasının kabul edilebilir olmadığına ilişkin açıklaması
25.- Bartın Milletvekili Muhammet Rıza Yalçınkaya’nın, Bartın
Milletvekili Yılmaz Tunç’un Bartın İl Millî Eğitim Müdürüyle ilgili iddialar
hakkında araştırma yaptıktan sonra bu idareciyi savunmasının daha doğru
olacağına ilişkin açıklaması
26.- Bartın Milletvekili Yılmaz Tunç’un, Bartın Milletvekili Muhammet
Rıza Yalçınkaya’nın yaptığı açıklamasındaki bazı ifadelerine ilişkin açıklaması
27.- Sakarya Milletvekili Engin Özkoç’un, spor vergileriyle ilgili
maddede yapılan değişiklikle ilgili kendilerine bilgi verilmesi, belediyelerle
ilgili maddelerin gözden geçirilmesi ve uluslararası anlaşmalarla ilgili bazı
konulara dikkat edilmesi gerektiğine ilişkin açıklaması
28.- Maliye Bakanı Naci Ağbal’ın, İstanbul Milletvekili Garo Paylan’ın
sataşma nedeniyle yaptığı konuşmasındaki bazı ifadelerine ilişkin açıklaması
29.- Aksaray Milletvekili İlknur İnceöz’ün, Türk Silahlı Kuvvetleri ve
Özgür Suriye Ordusu’nun birlikte terörist unsurlarla mücadele ettiklerine
ilişkin açıklaması
30.- Sakarya Milletvekili Engin Özkoç’un, komisyonların Türkiye Büyük
Millet Meclisinin altyapısını oluşturduğuna ve orada söylenen sözlerin
güvenilirliğine inanmak istediklerine ilişkin açıklaması


VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Türkiye Büyük Millet
Meclisi Başkanı İsmail Kahraman başkanlığındaki bir heyetin, Parlamentolar
Arası Birlik 138. Genel Kuruluna katılmak üzere 23-26 Mart 2018 tarihleri
arasında İsviçre’ye resmî bir ziyarette bulunmasına ilişkin tezkeresi (3/1559)
B) Önergeler
1.- Ankara Milletvekili Zühal Topcu’nun, (2/696) esas numaralı Devlet
Memurları Kanununda Değişiklik Yapılması Hakkında Kanun Teklifi’nin doğrudan
gündeme alınmasına ilişkin önergesi (4/139)

VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili İstanbul Milletvekili Filiz Kerestecioğlu
Demir tarafından, AKP Hükûmetinin Afrin özelinde devreye koyduğu politikaların
Türkiye ve Orta Doğu halkları arasında yeni ayrışmaları ve yıllar boyu sürecek
gerilimleri bertaraf etmek için TBMM’nin devreye girerek bir yol haritası
belirlemesi amacıyla 20/3/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 20 Mart 2018 Salı günkü birleşiminde yapılmasına ilişkin önerisi
2.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan,
Karaman’ın sorunlarının araştırılarak alınması gereken önlemlerin belirlenmesi
amacıyla Türkiye Büyük Millet Meclisi Başkanlığına verilmiş olan (10/1555) esas
numaralı Meclis Araştırması Önergesi’nin ön görüşmelerinin, Genel Kurulun 20
Mart 2018 Salı günkü birleşiminde yapılmasına ilişkin önerisi
3.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 535 sıra sayılı Kanun Tasarısı’nın kırk
sekiz saat geçmeden gündemin "Kanun Tasarı ve Teklifleri ile Komisyonlardan
Gelen Diğer İşler" kısmının 2’nci sırasına alınmasına ve diğer işlerin
sırasının buna göre teselsül ettirilmesine ve 535 sıra sayılı Kanun
Tasarısı’nın İç Tüzük’ün 91’inci maddesine göre temel kanun olarak bölümler
hâlinde görüşülmesine ilişkin önerisi

VIII.- SATAŞMALARA İLİŞKİN KONUŞMALAR
1.- Iğdır Milletvekili Mehmet Emin Adıyaman’ın, Samsun Milletvekili
Erhan Usta’nın HDP grup önerisi üzerinde MHP Grubu adına yaptığı konuşması
sırasında Halkların Demokratik Partisine sataşması nedeniyle konuşması
2.- İstanbul Milletvekili Garo Paylan’ın, Maliye Bakanı Naci Ağbal’ın
533 sıra sayılı Kanun Tasarısı’nın üçüncü bölümü üzerinde yapılan soru-cevap
işlemi sırasında şahsına sataşması nedeniyle konuşması

IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı (1/914) ile Plan ve Bütçe
Komisyonu Raporu (S. Sayısı: 533)


X.- YAZILI SORULAR VE CEVAPLARI
1.-  İstanbul Milletvekili Mustafa Sezgin Tanrıkulu’nun, Gümrük ve
Ticaret Bakanlığı ihalelerine ilişkin Başbakandan sorusu ve Gümrük ve Ticaret
Bakanı Bülent Tüfenkci’nin cevabı (7/23659)
2.-  Hatay Milletvekili Serkan Topal’ın, 2010-2018 yılları arasında
Bakanlık tarafından satın alınan ve kiralanan makam araçlarına ilişkin sorusu
ve Gümrük ve Ticaret Bakanı Bülent Tüfenkci’nin cevabı (7/23895)
20 Mart 2018 Salı
BİRİNCİ OTURUM
Açılma Saati: 15.02
BAŞKAN: Başkan
Vekili Ahmet AYDIN 
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN – Türkiye
Büyük Millet Meclisinin 74’üncü Birleşimini açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, Kahramanmaraş’ın tarihî, turistik ve kültürel değerleri hakkında söz
isteyen Kahramanmaraş Milletvekili Fahrettin Oğuz Tor’a aittir. 
Buyurun Sayın
Tor. (MHP sıralarından alkışlar) 
Şimdi, Maraş’ı
beş dakikada anlatmak biraz zor olacak ama siz beş dakikaya sığdırmaya çalışın.

III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kahramanmaraş Milletvekili Fahrettin Oğuz Tor’un, Kahramanmaraş’ın
tarihî, turistik ve kültürel değerlerine ilişkin gündem dışı konuşması
FAHRETTİN OĞUZ
TOR (Kahramanmaraş) – Sayın Başkan, değerli milletvekilleri; bu hafta Yaşlılar
Haftası. Yaşlılar Haftası nedeniyle, hepimizin gideceği yerin orası olduğu
bilinciyle, tüm yaşlılarımıza saygılar sunuyor, hürmetle ellerinden öpüyorum,
haftalarını kutluyorum. 
Değerli
milletvekilleri, bugün size tarihî İpek ve Baharat Yolları üzerinde birçok
medeniyete ev sahipliği yapmış Kahramanmaraş’ımızın turizm ve kültür varlıkları
ile doğal güzelliklerinden bahsetmek istiyorum. Bu vesileyle sizleri ve bizleri
izleyen vatandaşlarımızı saygı ve sevgiyle selamlıyorum. 
Adana’dan
Diyarbakır-Mardin istikametine, Malatya istikametine, Kayseri’den Van
istikametine giden vatandaşlarımız, yarım bir hilal yaparak birkaç saatlerini
Kahramanmaraş’ımıza ayırırlarsa misafirperver, güler yüzlü, gönlü zengin
Kahramanmaraş’ımızın insanını tanıyacak, muhteşem tabiatını, tarihî, turistik
ve kültürel eserlerini görecek ve “Bu güzel diyara neden daha önce gelmedim.”
pişmanlığını yaşayacaklardır. (Uğultular)
MEHMET ERDOĞAN
(Muğla) – Sayın Başkan, hatibi duyamıyoruz. 
BAŞKAN – Sayın
milletvekilleri, uğultuyu keselim lütfen. 
FAHRETTİN OĞUZ
TOR (Devamla) - Sayısız tarihî ve ulu camileri, hanları, hamamları; şifa
dağıtan termalleri, içmeleri; Adanalının, Osmaniyelinin, Anteplinin yayla ve
mesire yerleri, çok sayıda serin yaylaları; yabani hayvan ve sayısız kuş
türünün yaşadığı Binboğa’sı, Bertiz’i, Engizek’i, Torosları; Andırın ve
Göksun’da balta girmemiş ormanları, kuş cenneti Gavur Gölü, su sporları yapılan
birçok baraj gölleri, otantik el sanatları, zengin mutfağıyla Kahramanmaraş,
gezmeye ve görmeye değer nadide illerimizdendir. “Maraş bize mezar olmadan
düşmana gülzâr olmaz.” diyen edeler, çeteler, Ökkeşler, adını sayamadığım
yüzlerce kahramanın diyarıdır. 
Değerli
milletvekilleri, muhterem vatandaşlar; tabii paça çorbası, güzel ülkemizin
birçok yöresinde yapılır. İddia ediyorum ki kelle paçayı Maraş’tan daha iyi
yapan bir yer yoktur. Sadece bir kelle paça içmek için bile -üstelik siyah
yerinden- Kahramanmaraş’ımıza gelmeniz yeterlidir. Tabii ki dondurmamız dünya
çapındadır; biberimiz, çerezlik ve çorbalık tarhanamız; Mahrabaşı, Kabarcık,
horoz yüreği, katır tırnağı üzümlerinden yapılmış köpük sucuğumuz, kahverengi
sucuğumuz, bastığımız, samsamız marka olmuştur. Abdülhamit Han’ın “Bana üzüm
getirin, onu da Maraş’tan getirin.” dediği Bertiz üzümünü de tatmadan
geçmeyecektir gelenler. 
Üzerinde 12
baraj bulunan Ceyhan Nehri’nin doğduğu yer Elbistan Pınarbaşı’nı, Başkonuş
Yaylası’nı, Meryemçil Yaylası’nı, Binboğa Yaylalarını, Ceyhan Vadisi’ndeki
dimdik Ali Kayası’nı, muhteşem Döngel Mağaralarını, Yeşilgöz Obruğu’nu,
kaleleriyle ünlü Andırın’ı görmek istiyorsanız buyurun Kahramanmaraş’a diyoruz.

Ağzınızdan sular
akıtan elma mı yemek istiyorsunuz? Buyurun Göksun’a. Acı su mu içmek
istiyorsunuz? Buyurun Ekinözü’ne. Tadı damağınızda kalacak ceviz mi seversiniz?
Buyurun Çağlayancerit’e. Balık mı seversiniz? Buyurun Nurhak’a. Kız
kardeşlerimiz, çeyizinizi meşhur Maraş burmasıyla taçlandırınız; düğününüzde,
nişanınızda Maraş işi sim sırmalı kadife elbiseler giyin diyoruz. 
Büyük dava
adamı, şair, yazar, çileli insan “Mehmet’im, sevinin, başlar yüksekte/ Ölsek de
sevinin, eve dönsek de/ Sanma bu tekerlek kalır tümsekte/ Yarın elbet bizim,
elbet bizimdir/ Gün doğmuş, gün batmış, ebet bizimdir.” diyen Necip Fazıl
Kısakürek’in; lambada titreyen alevi üşüten, ayrılığı ölümden beter gören, aşk,
gurbet ve ayrılık şiirinin büyük ustası Abdurrahim Karakoç’un; “İşte gidiyorum
çeşmi siyahım.” “Dumanlı dumanlı oy bizim eller.” “Bu dünyada nem kaldı?” diyen
ozanların padişahı Mahsuni Şerif’in; 7 güzel adamın; “Kız sen İstanbul’un
neresindensin?” diyen Âşık Yener’in; “Sabahtan seherde suya gidiyor/ Gene bugün
yüzü asık sunamın/ Haber alamadım kime darılmış/ Ellaham canı bezgin sunamın.”
diyen âşık edebiyatının en büyük halk şairi Derdiçok’un; “Yemeniye ‘kelik’,
yoğurda ‘katık’, bulgur pilavına ‘aş’ derler bizde.” diyen şair Hayati
Vasfi’nin; Güneşlerin, Akbaşların, Karakoçların, Zarifoğlu’nun, hülasa ismini
sayamadığım ozanların, şairlerin diyarını görmek istemez misiniz? Buyurun
Maraş’a.
“İnanç turizmi”
diyorsanız gideceğiniz ilk yerlerdendir Kahramanmaraş. Semavi dinlerde kutsal
ve önemli bir inanç merkezi olan Ashab-ı Kehf Külliyesi’ni görmek mi
istiyorsunuz? Buyurun Afşin’e. 
(Mikrofon
otomatik cihaz tarafından kapatıldı) 
FAHRETTİN OĞUZ
TOR (Devamla) – Başkanım, tamamlayayım.
BAŞKAN – Lütfen
tamamlayalım.
Buyurun Sayın
Tor.
FAHRETTİN OĞUZ TOR
(Devamla) – Değerli milletvekilleri, Asurluların, Perslerin, Makedonyalıların
ve Kommagene Krallığı’nın, Emevilerin, Abbasilerin, Selçukluların, Memlüklerin,
büyük Osmanlı’nın tarihî kalıntılarını, izlerini görmek mi istiyorsunuz?
Buyurun Kahramanmaraş’a diyoruz. Germenicia Antik Kenti kalıntılarını, henüz
bir kısmı gün yüzüne çıkmış muhteşem mozaikleri görmek istiyorsanız buyurun
Kahramanmaraş’a diyoruz.
Kahramanmaraş il
merkezinde bulunan Osmanlı kapalı çarşılarının en erken örneklerinden biri olup
ortasında dua kubbesiyle dikkat çeken Türkiye'nin 3’üncü büyük kapalı
çarşısını, bedestenini görmek ister misiniz? Kapalı Çarşı’dan yemeni alın, el
yapımı oyma ceviz sandıklar alın, bakır süs eşyaları alın. 
Ezcümle, sizleri
suların, vadilerin, nehirlerin, dağların, yaylaların, ormanların, barajların
şehrine; tarihe, kültüre, turizme, huzur şehri, bolluk şehri Kahramanmaraş’a
davet ediyorum.
Saygılarımla. 
Teşekkür
ediyorum. (MHP ve AK PARTİ sıralarından alkışlar) 
BAŞKAN – Bunu
bir davet olarak kabul ediyoruz bütün milletvekilleri olarak. 
FAHRETTİN OĞUZ
TOR (Kahramanmaraş) – Bekliyoruz Başkanım, inşallah.
BAŞKAN – Biraz
masrafınız fazla olur ama yakışır. 
FAHRETTİN OĞUZ
TOR (Kahramanmaraş) – Olsun, Maraşlı cömerttir. 
BAŞKAN –
Teşekkür ediyoruz Sayın Tor.
Şimdi gündem
dışı ikinci söz, İzmir Adnan Menderes Havaalanı hakkında söz isteyen İzmir
Milletvekili Ali Yiğit’e aittir.
Sayın Yiğit,
buyurun. (CHP sıralarından alkışlar) 
2.- İzmir Milletvekili Ali Yiğit’in, İzmir Adnan Menderes Havaalanı’na
ilişkin gündem dışı konuşması
ALİ YİĞİT
(İzmir) – Sayın Başkan, değerli arkadaşlar; milletvekilimizden sonra, hele
Maraş’ı anlatan, “Binboğa” diyen bir insan… Binboğa Dağlarında bir dağ köyünde
doğdum. “Binboğa” derken içim sızladı. Ama ben bugün Maraş’ı değil, Binboğa’yı
değil İzmir’i anlatmaya çalışacağım çünkü İzmir Milletvekiliyim ve İzmir’de
yaşıyorum, İzmir’i de çok seviyorum. Önemli olan, doğduğumuz yer değil,
doyduğumuz yer. (CHP sıralarından alkışlar) Ben İzmir’de doydum, orayı çok
seviyorum. Hepinize saygılar sunuyorum. 
Değerli
arkadaşlar, İzmir geçmişten bugüne çeşitli kültürlere, uygarlıklara ev
sahipliği yapmış; hemen her dönemde ekonomi, sanayi, ticaret merkezi olmuştur.
Tabii ki bunda İzmir’in coğrafi konumu, denizi, kumu, termali ile farklı
kültürlerin bir arada kardeşçe yaşadığı bir kent olmasının da rolü vardır. Bu
avantajlarıyla günümüzde İzmir, sadece bölgenin değil ülkemizin de en önemli
iş, ticaret merkezlerinden biridir. 2017 yılında, resmî rakamlara göre,
gümrükler bazında ihracatımıza yüzde 12,5 oranında katkı sağlanmıştır.
Ülkemizin yaptığı toplam ihracatın illere göre dağılımında İstanbul, Kocaeli ve
Bursa’dan sonra 4’üncü sıradayız. Tarım, sanayi, turizm ve ticaret
potansiyelinin yanı sıra Akdeniz’e açılan liman kentlerinden biri olan İzmir,
sadece deniz yoluyla değil hava yoluyla da tam kapasite çalışır hâle geldiğinde
bu rakam daha da artacak, ekonomimize büyük katkılar sağlayacaktır. 
Bu
gerekçeyle Adnan Menderes Havaalanı’na yapılan yatırımları takdirle
karşılıyorum. Hâlen devam etmekte olan yatırımlarla birlikte enerji ve çevre
dostu tasarımlarıyla ödül alan, iç ve dış yolcu taşıma kapasitesi, apronu ve
yolları, CIP ve VIP salonlarıyla Avrupa’da bile eşine az rastlanacak Adnan
Menderes Havaalanı, sadece İzmir için değil ülkemiz için de büyük bir
kazançtır. 
Siyasiler
olarak bizler üzerimize düşeni yapmalı ve bu yatırımları, bu potansiyeli
ekonomiye, sağlığa, turizme, ticarete dönüştürerek adımlar atmalı, Adnan
Menderes Havalimanı’nın tam kapasiteyle çalışması için gerekli düzenlemeleri
bir an önce yaşama geçirmeliyiz. Eğer biz yapılan yatırımların karşılığını
almak istiyorsak, harcanan onca emek ve para boşa gitmesin diyorsak özellikle
planlı ve stratejik düşünmek zorundayız. Bu doğrultuda İzmir’in İstanbul’dan
sonra ikinci bir aktarma merkezi olması, Adnan Menderes Havaalanı’nın direkt
uçuşlara açılmasında AKP’li, CHP’li, MHP’li demeden İzmir’de yaşayan, ekmeğini
İzmir’de kazanan hemen herkes aynı fikirdedir çünkü İzmir’in kazandığından
Türkiye kazanacaktır. İzmir’e gelecek her yatırım, her turist sadece bölgeye
değil, ülkeye gelmiş olacak. 
Bizler
Cumhuriyet Halk Partisi milletvekilleri olarak, konuyu çeşitli zamanlarda
Türkiye Büyük Millet Meclisinde gündeme getirdik, önergeler verdik,
girişimlerde bulunduk. Hatta bizden önce de 2012 yılında, İzmirli iş adamları
buraya gelip o günün Ulaştırma Bakanı bugünün Başbakanıyla görüştüklerinde şunu
söylemiş Başbakan: “Yeni havalimanını yapmamızdaki amacımız İzmir’i ikinci
aktarma merkezi hâline getirmektir. Dolayısıyla bu fikri destekliyorum.” Ama
bugüne kadar böyle bir şey yapılamamıştır. Bütün bu girişimler, bu görüşmeler
sonucunda bizlere her defasında İzmir’le ilgili ayrı bir çalışma yapılacağı,
yurt dışından uçuşlarla daha etkin hâle getirileceği söylendi ancak bütün
bunlara rağmen bir adım atılmadı.
Değerli
milletvekili arkadaşlarım, Adnan Menderes Havaalanı, yapılan ve devam eden onca
yatırıma rağmen hâlen atıl kapasitede çalışmaktadır. Yıllık 30 milyon
kapasiteli olan havaalanı ancak üçte 1’i oranında yani 10-12 milyon civarında
yolcu taşımaktadır. 
İstanbul, 2
havalimanıyla hava yolu taşımacılığında kapasitesini doldurmuştur. Nitekim
yapımı devam eden üçüncü havalimanıyla da İstanbul’da bu hava trafiği
yoğunluğunun hafiflemesi amaçlanmaktadır. Oysa İzmir altyapısıyla hazır
beklemektedir. İzmir’e yapılacak doğrudan uçuşlar ya da İzmir’de yapılacak
uçuşlar sağlık turizmi, yatırımlar açısından bölgeyi farklı bir cazibe ve çekim
merkezine dönüştürecektir. Bu durumda İzmir Adnan Menderes Havalimanı’nın
Türkiye'nin ikinci aktarma merkezi olması için çalışmalarımızı hızlandırmak,
özellikle de doğrudan uçuşları artırmak zorundayız. Böylelikle hem ticaret hem
turizm hem ülke ekonomisine büyük katkı sağlanacaktır. Konuyu Hükûmetin
takdirine sunuyorum. 
Yüce Meclisi de
saygılarımla selamlıyorum. (CHP sıralarından alkışlar) 
BAŞKAN –
Teşekkür ediyorum Sayın Yiğit.
Gündem dışı
üçüncü söz, Büyük Birlik Partisi eski Genel Başkanı Muhsin Yazıcıoğlu’nun
vefatının 9’uncu yıl dönümü münasebetiyle söz isteyen Manisa Milletvekili
Selçuk Özdağ’a aittir. 
Sayın Özdağ,
buyurun. (AK PARTİ sıralarından alkışlar) 
3.- Manisa Milletvekili Selçuk Özdağ’ın, Büyük Birlik Partisi eski Genel
Başkanı Muhsin Yazıcıoğlu’nun vefatının 9’uncu yıl dönümüne ilişkin gündem dışı
konuşması
SELÇUK ÖZDAĞ
(Manisa) – Sayın Başkan, değerli milletvekilleri; 25 Mart 2009 tarihinde
kaybettiğimiz Muhsin Yazıcıoğlu’nun Hakk’a yürüyüşünün 9’uncu yılı
münasebetiyle söz almış bulunuyorum. Yüce heyetinizi saygıyla selamlıyorum.
Muhsin
Yazıcıoğlu’nu dokuz yıl önce kaybettik. Ölümünün ardından çok şeyler yazıldı
çok şeyler söylendi. Cenazesinde toplanan milyonlar, etki ve sevgi alanının
partisinin sınırlarının çok ötesinde olduğunu gösteriyordu. Aradan yıllar
geçmesine rağmen unutulmadı, aksine her geçen gün daha çok aranan, daha çok
özlenen bir siyasetçi olarak belirdiğini söylemeden geçemeyeceğim. İnsanları
yaşatan geride bıraktığı izlerdir. Özellikle siyaset yapanların, Yazıcıoğlu’nun
bıraktığı izleri, hangi saiklerle bu kadar sevildiğini anlamaları gerekir. O,
her zaman halktan biri gibi hareket etti. Eleştiriye açık oldu, en ağır
tenkitler karşısında bile tebessüm etmesini bildi. Özel hayatında da siyasi
hayatında da şeffaf ve demokrat bir tutum sergiledi. Siyaseti, ticaret gibi
değil, bir millet hizmetkârı gibi yaptı. Partisinin kaloriferleri yanmazken topladığı
paraların bir kuruşunu bile ayırmadan hepsini Çeçenistan’a Cevher Dudayev’e
gönderdi. Kalbi kâh Bosna’da kâh Azerbaycan’da kâh Çeçenistan’da kâh Kıbrıs’ta
kâh Balkanlarda attı. Türkiye'nin terör mücadelesine destek olmak amacıyla
Kuzey Irak'ta müttefikler aradı. Milletin derdini dert edinerek siyaset yaptı.
28 Şubat'ta
susmayan, eğilmeyen, ölçülerinden taviz vermeyen ender siyasetçilerden biriydi.
“Türkiye, İran olacak; Türkiye, Cezayir olacak.” diyenlere “Türkiye, Cezayir
olmaz; Türkiye, İran olmaz ama Türkiye’yi Suriye de yaptırtmayacağız.” diyecek
kadar da yürekli bir adamdı. Onun “Türkiye, Suriye olmayacak.” sözleri 28
Şubata karşı ciddi bir uyarı ve millî güçlerin uyanması için önemli bir vesile
oldu.
Muhsin
Yazıcıoğlu iyi bir devlet adamı ve iyi bir mümindi. “Bir kar tanesi olsaydınız
nereye düşmek isterdiniz?” sorusuna “Mekke’ye düşmek isterdim.” diyebilecek
kadar Allah ve Peygamber âşığı idi. Allah için olanı sadece Allah'a arz etti.
Siyasette
başarıyı rakamlarla ölçen biri değildi; onun için, arkasında kaç kişi olduğuna
hiç bir zaman önem vermedi. Hapishanede yazdığı ve hepimizi üşüten şiiri belki
de onun saf, temiz ruhuna düşmüş acıklı sonun kerametvari bir terennümü idi.
Çağlayancerit’te helikopteri düştüğünde üşüyen sadece o değildi, hepimiz üşümüştük.
O, yaşarken her annenin çocuğu, öldüğünde de her evin cenazesiydi. Böyle mert,
ilkeli bir siyasetçinin erken zamanda aramızdan ayrılması hepimizi derinden
üzmüştü.
Sayın
milletvekilleri, Sayın Yazıcıoğlu hiç bir zaman dışarıdan müttefik aramadı. Kolay
yoldan gelecek ama kendisini esir alacak yol ve yöntemlerin hiçbirine rağbet
etmedi. Nefsini her zaman milletinin menfaatlerinin gerisinde tuttu. Siyasetin
en temiz yüzlerinden biriydi. Onun içindir ki her çevreden dostları, sevenleri
vardı. O, çağımızın alpereniydi. 
28 Şubatta
millet iradesine ipotek koymak isteyenlere meydan okuyanların başında Hasan
Celal Güzel ve Muhsin Yazıcıoğlu geliyordu. Bugün Tank Hasan da ebedî dünyaya
irtihal etti. İnşallah Peygamberimiz’e komşu olurlar. 
Kimi insanların
değerini ancak yokluklarında biliriz. Bir yanıyla kahramanlar çağından kalma
bir kişiydi.
Sayın
milletvekilleri, Muhsin Başkan milletimizin kültür köklerine aşkla bağlı
olanlardandı. Onun büyük vatanseverliğini ifade edecek kelimeler
sözlüklerimizde yeterli sayıda yoktur. Ama birtakım kişiler vatanımızı ona
zindan etmeye çalıştılar. Bu özellikleri nedeniyle ona çok zulmettiler, çok
çile çektirdiler. Onu Mamak zindanlarında 2,5 metrekarelik bir hücrede beş
buçuk yıl ezdikten, yedi buçuk yıl hürriyetini gasbettikten sonra beraatine
karar verdiler. Aziz naaşı milyonların iştiraki ve tekbir sesleriyle
kaldırıldı. Muhsin Yazıcıoğlu sayılacak değil tartılacak adamdı tabii özgül
ağırlık denilen şeyin terazisi varsa.
Sayın
milletvekilleri, sevgi başka bir maden, başka bir element, başka bir kimya, her
zaman siyasetin diline tercüme olmuş bir nesne değildir; oya tahvili zordur
fakat vardır ve değerlidir.
Muhsin
Yazıcıoğlu, Şarkışla Lisesindeki ocak başkanlığından itibaren Hakk’a yürüdüğü
saate kadar kendine eşit saydıklarının arasında birinci olmak mevkisindeydi.
Partisi mühim bir seçim başarısı gösteremedi ama o, hep mevcuttu ve değerliydi.
O parti ise anlı şanlı siyasi kuruluşların ve siyasetçilerin “Yer yarılsa da
yerin içine girsem, görünmez olsam.” diye dilediği sert kriz günlerinde,
milletin hukukundan yana tavır alması bakımından altın gibi kıymetliydi. 28
Şubatın sersemletici ayazında Muhsin Yazıcıoğlu ve arkadaşları, göğüslerine
kadar düğmeleri çözülmüş delikanlı gömlekleriyle devrin egemenlerine yan bakıp
“Bir dakika, biz sizin o söylediklerinize katılmıyoruz.” diyebilmiş yiğit ve
erkek adamlardı. Toplumu ayrıştıran siyasetlerden hazzetmezdi. Bırakıp
gittiğinde her kesimden insanın tabutuna el atması bu özelliği yüzündendi.
Dostluğu, arkadaşlığı çok değerli olan biriydi.
Sayın
milletvekilleri, onu tanıyanlar devlet millet meselelerinin en çok konuşulacak
kişisinin o olduğunu bilirlerdi. Onun için, millî refleksleri olan herkes ona
koşardı.
“Orada gözler
aydın, burada başsağlığı/İki ayrı dünyada iki ayrı tören var/Allah katından
gelen bir yüce buyruk üzre/Aramızdan ansızın çadırını deren var.” 
(Mikrofon
otomatik cihaz tarafından kapatıldı)
SELÇUK ÖZDAĞ
(Devamla) – Ansızın gitti ama o hep yaşadı, yaşayacak. İnsanlar yaşadıkları
kadar anılmazlar, anıldıkları kadar yaşarlar.
Eğer Sayın
Başkanım da müsaade ederse, bana bir otuz saniye daha verirse bir an önce
tamamlamak istiyorum.
BAŞKAN –
Tamamlayın lütfen.
SELÇUK ÖZDAĞ
(Devamla) – Sayın Muhsin Yazıcıoğlu’nun hayalleri vardı; “büyük Türkiye” hayali
vardı, Sayın Muhsin Yazıcıoğlu’nun “özgür Türkiye” hayali vardı. Lise
yıllarında Elmalı köyünden Şarkışla’ya 5 kilometreyi yürüyerek gidip geliyordu.
5 arkadaştılar, bir gün Bozkurtlar Çiftliği kuracaklardı; biri doktor, biri
veteriner hekim, biri ziraat mühendisi, biri jeoloji mühendisi, biri öğretmen
olacaktı. Muhsin Yazıcıoğlu Sivas 1’incisi olarak üniversiteyi kazandı.
Doktorluğu yazacaktı, yazdırmadı arkadaşları; bir sene önce birisi tıbbı
yazmıştı, kendisine veteriner hekimlik düştü. 5’i de hayallerini
gerçekleştirdiler ama Muhsin Yazıcıoğlu “büyük Türkiye” hayalini
gerçekleştiremedi. İnşallah, bu Meclis ve aziz Türk Milleti “büyük Türkiye” ve
“özgür Türkiye” hayalini gerçekleştirecek. 
Kendisine rahmet
diliyorum, ruhu şad olsun.
Hepinizi
saygıyla selamlıyorum. (AK PARTİ ve MHP sıralarından alkışlar) 
BAŞKAN –
Teşekkür ediyorum.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın, Büyük Birlik
Partisi eski Genel Başkanı Muhsin Yazıcıoğlu’nun vefatının 9’uncu yıl dönümüne,
eski bakan Hasan Celal Güzel’e Allah’tan rahmet dilediğine, üç ayları tebrik
ettiğine ve 18 Mart Çanakkale Zaferi’nin 103’üncü yıl dönümüne ilişkin
konuşması
BAŞKAN – Sayın
milletvekilleri, Büyük Birlik Partisi merhum Genel Başkanı Sayın Muhsin
Yazıcıoğlu’nun ölüm yıl dönümü münasebetiyle bizler de Başkanlık Divanı olarak
kendisini bir kez daha rahmetle, şükranla, minnetle anıyoruz; değerli bir
devlet adamıdır, siyaset adamıdır. 
Yine, aynı
şekilde, dün itibarıyla hayata gözlerini kapayan, vefat eden, darbelere ve haksızlıklara
karşı çıkan, her daim milletinin yanında saf tutan yine çok değerli siyaset ve
devlet adamı Hasan Celal Güzel’i bugün itibarıyla da defnetmiş bulunuyoruz;
Rabb’im mekânını cennet eylesin. Kendisine Allah’tan rahmet diliyorum, tüm
ailesine ve milletimize başsağlığı diliyorum. 
Sayın
milletvekilleri, dün itibarıyla da yine, on bir ayın sultanı olan ramazanın da
müjdecisi konumunda olan mübarek üç aylara girmiş bulunuyoruz. Dolayısıyla
Rabb’im bu ayların hürmetine hepimize inşallah iyi birer kul olarak
görevlerimizi ifa etmeyi nasip eder, hayırlı işler yapmamıza vesile olur diye
temenni ediyorum ve üç aylarınızı da tebrik ediyorum. 
İki gün önce 18
Mart Çanakkale Zaferi’nin yıl dönümü idi. Aziz milletimiz canından evla bildiği
mübarek vatan toprağını gerektiğinde nasıl müdafaa edeceğini ve kanının son
damlasına kadar terk etmeyeceğini 18 Mart 1915’te “Çanakkale geçilmez!” diyerek
tüm cihana haykırmıştır. Anadolu’nun, evladıfatihanın, şarkın, garbın, hasılı
vatanın her bir karış toprağından gelerek son kale Çanakkale’de yedi düvele
karşı omuz omuza, yiğitçe çarpışmış, sahip olduğu iman, kararlılık ve azimle
kahramanca göğsünü siper eden ecdadımız milletin dualarında yerini almakta.
Gönüllerimize nakşettiğimiz isimleriyle her biri “Mehmet” olarak yaşamaktadır. 
Yine onların
torunları, aynı ruh ve kararlılıkla bugün de milletine, bayrağına, vatanına ve
devletine sahip çıkmak için içeride ve dışarıda, Cerablus’ta, Afrin’de, pek çok
yerde büyük bir mücadele, kahramanca bir mücadele sergilemektedir.
Kutsal vatan
topraklarını canları pahasına koruyarak şehitlik makamına erişen aziz
şehitlerimizi bu vesileyle bir kez daha minnet, şükran ve rahmetle anıyorum.
Gazilerimize ve yakınlarına en içten duygularımla sağlık ve esenlikler
diliyorum. 
Şimdi sayın
milletvekilleri, sisteme giren on beş sayın milletvekiline İç Tüzük 60 gereği
birer dakika süreyle söz vereceğim.
Sayın Gürer,
sizinle başlıyoruz. 
Buyurun. 
V.- AÇIKLAMALAR
1.- Niğde Milletvekili Ömer Fethi Gürer’in, taşeron uygulamasında
yaşanan mağduriyetlere, taşeron uygulamasının kaldırılması ve tüm taşeron
işçilerin kadroya alınması gerektiğine ilişkin açıklaması
ÖMER FETHİ GÜRER
(Niğde) - Teşekkürler Sayın Başkan.
Sağlık
Bakanlığı, Millî Eğitim Bakanlığı, Orman ve Su İşleri Bakanlığı; Gıda, Tarım ve
Hayvancılık Bakanlığı, Ulaştırma Bakanlığı, Gençlik ve Spor Bakanlığı kamu
sosyal tesisi çalışanları, farklı KİT çalışanları, Makina ve Kimya çalışanları,
İller Bankası çalışanları, TTK çalışanları, PTT çalışanları, özel güvenlik
çalışanları, belediye çalışanları ve Kamu Taşeron İşçileri Birliği başkan ve
yöneticilerinin yer aldığı taşeron işçiler ziyaretime geldi. Taşeron
uygulamasında yaşanan mağduriyetlerden büyük üzüntü yaşıyorlar. İş barışı ve
verimini etkileyecek kadar sorun büyük. Ayrımcılık her yerde. Bakanın söylediği
gibi tüm taşeron işçiler kadroya alınmadığı gibi, alınması gerekenler de kadro
dışı kaldılar. Taşeron uygulaması sonlanacaktı, ne yazık ki ülkemizde taşeron
daha büyük sorun hâline dönüştü. Aynı yerde aynı işi yapan, iki farklı ihaleyle
işe alınanlardan kadro dışı bırakılanların yanında kadroya alınanlar oldu ve
büyük mağduriyetler yaşanıyor.
Hükûmete
çağrımdır: Taşeron tümden kaldırılmalı, tüm taşeron işçiler de kadroya
alınmalıdır; bu anlamda emekçilere acı yaşatılmamalı, bu durum emekçilerin lehine
sonlandırılmalıdır, taşeron sona erdirilmelidir.
Teşekkür
ediyorum Başkanım. 
BAŞKAN – Sayın
Çamak’ın yerine Sayın Yeşil…
2.- Ankara Milletvekili Nihat Yeşil’in, Devlet Su İşlerinin hazırlattığı
master plan, Ankara iline su veren barajlardaki doluluk oranı ve su sıkıntısı
çekilmesine karşı ne tür tedbirler alındığı konularında bilgi almak istediğine
ilişkin açıklaması
NİHAT YEŞİL
(Ankara) – Teşekkür ediyorum Sayın Başkanım.
22 Mart 2018
Dünya Su Günü. Devlet Su İşleri 2 Amerikalı ve 1 Türk firmadan oluşan ortak
girişim danışmanlık grubuna Ankara’nın 1970-2020 yıllarını kapsayan elli yılık
bir master plan hazırlattı.
Orman ve Su
İşleri Bakanı Sayın Veysel Eroğlu’na soruyorum:
1) Anılan su
master planı projesi çalışmasının, Ankara kentsel ana planı çalışması 2038
nüfus ve arazi kullanım öngörüleriyle revize edilerek eşgüdümü sağlanmış mıdır?
2) Ankara su
master planı kapsamında 2038 projeksiyonu, yenilik, yeni bir plan çalışmanız
var mıdır?
3) Ankara iline
su veren barajlarda doluluk oranı nedir? Önümüzdeki yaz Ankara’da bir su
sıkıntısı çekilmesine karşı ne tür tedbirler alınmıştır?
Teşekkür
ediyorum.
BAŞKAN – Sayın
Aydın…
3.- Bursa Milletvekili Erkan Aydın’ın, Ulaştırma, Denizcilik ve
Haberleşme Bakanlığından bir an önce pilotların çalışma şartlarının düzeltilmesini
ve hava ulaşımında gerekli güvenliğin sağlanmasını talep ettiğine ilişkin
açıklaması
ERKAN AYDIN
(Bursa) – Teşekkür ederim Sayın Başkan.
HAVA-SEN Türk
Hava Yollarındaki çalışma koşulları konusunda ciddi uyarılarda bulunuyor.
Pilotlar daha önce altı gün mesai yaparak yedinci gün istirahat etmek
durumundaydı. Daha sonra Sivil Havacılık yeni yönerge getirdi. Bu yönergede
“Aralıksız yüz kırk dört saat mesai verilebilir.” diyor, bu da on iki güne denk
geliyor. Demek ki on iki gün arka arkaya pilotlara mesai yaptırılabiliyor.
Havada bayılan ya da uyuklayan pilotların olduğu söyleniyor. Bunlar çok
ürkütücü durumlar. 
Ulaştırma
Bakanlığından bir an önce pilotların çalışma şartlarının düzeltilmesini ve hava
ulaşımında gerekli güvenliğin sağlanmasını talep ediyorum. Herhangi bir kaza ya
da kötü bir sonuçla karşılaşılmadan, ivedi bir şekilde bunun yapılmasını talep
etmekteyim. 
Teşekkürler.
BAŞKAN – Sayın
Engin…
4.- İstanbul Milletvekili Didem Engin’in, AKP’nin partizan, ayrımcı ve
ötekileştirici yönetim felsefesi ve hizmet anlayışını sürdürdüğüne ve atanmış
İstanbul Büyükşehir Belediye Başkanının bazı ifadelerine ilişkin açıklaması
DİDEM ENGİN
(İstanbul) – Teşekkürler Sayın Başkan.
AKP partizan,
ayrımcı ve ötekileştirici yönetim felsefesi ve hizmet anlayışını sürdürüyor.
Ülkemiz yaşamın her alanında AKP kadar partizan bir iktidarı bugüne kadar
yaşamadı. 
İşte son örneği:
İstanbul Büyükşehir Belediyesinin atanmış Belediye Başkanı “Metroda birinci
önceliğimiz en fazla oy aldığımız yerler olacak inşallah.” diye buyurmuş. Her
gün anket yaptıran AKP’nin belli ki etekleri tutuşmuş. Tüm sandık başı
oyunlarına rağmen seçimi kaybedeceklerini anladıkları için şimdi de
İstanbullulara aba altından sopa göstererek “Oy yoksa hizmet de yok.” diyorlar.

İstanbullular bu
şantaja asla boyun eğmeyecek, seçimlerde bu ayrımcı ve partizan zihniyete yedi
düvelden duyulacak Osmanlı tokadıyla sandıkta gereken yanıtı vereceklerdir. 
BAŞKAN – Sayın
Kayışoğlu yerine Sayın Doğan…
5.- İstanbul Milletvekili Selina Doğan’ın, Kültür Bakanlığını önemli bir
kültürel miras olan Büyükada Rum Yetimhanesinin yıkılmaması için acil koruma
altına almaya ve restorasyonuna destek vermeye çağırdığına ilişkin açıklaması
SELİNA DOĞAN
(İstanbul) – Sayın Başkan, Avrupa’nın en büyük, dünyanın ikinci büyük ahşap
yapısı olan Büyükada Rum Yetimhanesi, Europa Nostra ve Avrupa Yatırım Bankası
tarafından 15 Martta Tehlike Altındaki 7 Kültürel Miras Programı’na alındı.
1964 yılına kadar yetimhane olarak kullanılan ancak bu tarihten sonra
boşaltılan binanın Avrupa İnsan Hakları Mahkemesi kararı uyarınca Rum cemaatine
iade edilmesi mülkiyet hakkı bakımından olumlu bir gelişme olmakla birlikte,
binanın yıllar boyunca hiçbir şekilde korunmamış olması da bugün yıkılma
tehlikesini gündeme getirmiştir. Büyükada’daki bina ülkemizin büyük bir
kültürel zenginliğidir. Bu kültürel zenginlik, Sayın Patrik Bartholomeos’un da
belirttiği gibi, yalnız bir etnik gruba ait değildir, bütün insanlığa ve dünya
kültürüne aittir. Öncelikle ve ivedi olarak Kültür Bakanlığımızı bu kültür
mirasının yıkılmaması için acil koruma altına almaya ve daha sonra tüm toplumun
faydalanacağı bir projeyle restorasyonuna destek vermeye çağırıyoruz. Bu, aynı
zamanda hem İstanbul hem de Adalar ilçesinin turizmine büyük katkı
sağlayacaktır.
Teşekkürler.
BAŞKAN – Sayın
Özdiş…
6.- Adana Milletvekili İbrahim Özdiş’in, Adana Balcalı Hastanesinde ilaç
yokluğu nedeniyle bazı hizmetlerin verilemediğine ve Yüreğir Devlet
Hastanesinin durumu hakkında bilgi almak istediğine ilişkin açıklaması
İBRAHİM ÖZDİŞ
(Adana) – Teşekkür ediyorum Sayın Başkan.
Sorularım Sağlık
Bakanı Sayın Ahmet Demircan’a:
Adana Balcalı
Hastanesinden aldığım bilgiye göre iki aydır dipiridamollü kalp sintigrafisi
ilaç yokluğu nedeniyle çekilemiyormuş. Bir altı ay daha ilgili ilacın
gelmeyeceği, dolayısıyla kalp sintigrafisi çekilemeyeceği ifade ediliyor.
Ayrıca romatolojide kullanılan etken madesi metotreksat olan ilaç da
bulunamadığından ilgili hizmet verilemiyormuş. Sağlıkta devrim yaptığını iddia
eden AKP’ye soruyorum: Söz konusu ilaçlar neden bulunamıyor Sayın Bakan? 
Ayrıca, Adana
Yüreğir’de vatandaş isyan hâlinde. Yıkılan ve yerine hastane yapılacağı ifade
edilen ancak yıllardır herhangi bir gelişme olmayan Yüreğir Devlet Hastanesini
de soruyorlar. Bu konuda bir açıklama yapacak mısınız Sayın Bakan?
Teşekkür
ediyorum Sayın Başkan.
BAŞKAN – Sayın
Benli…
7.- İstanbul Milletvekili Fatma Benli’nin, eski bakan Hasan Celal
Güzel’e Allah’tan rahmet dilediğine ilişkin açıklaması
FATMA BENLİ
(İstanbul) – Teşekkürler Sayın Başkan.
Bugün, koşullar
ne olursa olsun değerlerinden asla vazgeçmeyen, ülkemizin çok önemli bir değeri
Hasan Celal Güzel’i kaybetmenin üzüntüsünü yaşamaktayız. Hasan Celal Güzel, 28
Şubat postmodern darbe şartlarına rağmen Millî Güvenlik Kurulu kararlarından
beş ay sonra, 5 klasörle birlikte suç duyurusunda bulunabilen bir dava
adamıydı. Hasan Celal Güzel’in “Cesurlar bir defa ölür, korkaklarsa her gün.”
sözünü asla unutmayacağız. Çünkü soyadı gibi güzel bir insandı, Türkiye’ye de
çok güzel bir miras bıraktı. Her daim rahmetle ve minnetle anacağız. Ruhu şad
olsun.
BAŞKAN – Sayın
İlgezdi…
8.- İstanbul Milletvekili Gamze Akkuş İlgezdi’nin, İstanbul’da artan suç
olaylarının nedenlerinin araştırılması ve arkasındaki odakların açığa
çıkarılması için bir komisyon kurulması gerektiğine ilişkin açıklaması
GAMZE AKKUŞ
İLGEZDİ (İstanbul) – Teşekkürler Sayın Başkan.
2016-2018
yılları arasında İstanbul’da, başta asayiş, terör, narkotik ve organize suçlar
olmak üzere toplam 829.158 olay meydana gelmiş; bu olayların 341 bini asayiş,
20 bini narkotik, 690’ı terör suçlamalarından olmuş. 2017 yılına
gelindiğindeyse İstanbul’da işlenen suç sayısı bir önceki yıla oranla 61 bin
artarak rekor düzeye ulaşmıştır. Özellikle, narkotik ve kaçakçılık suçlarında
büyük bir artış yaşandığını görüyoruz. Uyuşturucu kullanımı parklardan
okullarımıza, sokaklarımızdan evlerimize kadar geniş bir ağa yayılmıştır. Ne
yazık ki medeniyetler beşiği olan İstanbul bir suç merkezi hâline dönüşüyor.
Giderek kalabalıklaşan nüfus, insanlarda hayal kırıklıklarını tetiklerken
kızgınlık ve düşmanlık hislerini de harekete geçiriyor. Buradan Hükûmete
çağrıda bulunuyorum: İstanbul’da artan suç olaylarının nedenlerinin
araştırılması ve arkasındaki odakların açığa çıkarılması için bir komisyon
kurulmalıdır. Yoksa hemen her gün içimizi yakan insanlığımızı sorgulayacağız.
Teşekkürler.
BAŞKAN – Sayın
Yalçınkaya…
9.- Bartın Milletvekili Muhammet Rıza Yalçınkaya’nın, tutum ve
davranışlarıyla halkı kin, nefret ve düşmanlığa sevk eden Bartın İl Millî
Eğitim Müdürü Yaşar Demir hakkında derhâl soruşturma açılması ve görevden
alınması gerektiğine ilişkin açıklaması
MUHAMMET RIZA
YALÇINKAYA (Bartın) – Teşekkürler Sayın Başkan.
21 Şubat
tarihinde Bartın’ın Ulus ilçesinde Ulus Müftülüğü tarafından imamlar toplantısı
gerçekleştirilmiş, toplantıya Bartın İl Millî Eğitim Müdürü Yaşar Demir de
katılmıştır. Bu kişi, toplantıda yaptığı konuşmada, okulları ziyaret ettiğinde
başı açık öğrencileri gördüğünde sinirlendiğini ve bu öğrencilerin başlarının
kapatılması konusunda okul müdürlerini fırçaladığını ifade etmiştir. Sözlerinden
ve uygulamalarından da anlaşıldığı üzere, laik, çağdaş ve bilimsel eğitim
anlayışından yoksun olan bu kişi, bir yöneticiye yakışmayacak söylem ve
davranış içerisindedir. Bu kişi hakkında daha önceki görevlerinde yaptığı
usulsüzlükler nedeniyle “İdarecilik yapamaz.” kararı bulunmasına rağmen hâlen
Millî Eğitim Müdürlüğü görevini sürdürmektedir. Tutum ve davranışlarıyla halkı
kin, nefret ve düşmanlığa sevk eden bu şahıs hakkında derhâl gerekli soruşturma
açılmalı ve görevden alınmalıdır. (CHP sıralarından alkışlar)
BAŞKAN – Sayın
Bayraktutan...
10.- Artvin Milletvekili Uğur Bayraktutan’ın, Gürcistan Hükûmetinin
patates ithalatının durdurulmasına ilişkin kararının yeniden gözden geçirilmesi
ve mağduriyetlerin giderilmesi için Hükûmetin gerekli girişimlerde bulunmasını
talep ettiğine ilişkin açıklaması
UĞUR BAYRAKTUTAN
(Artvin) – Teşekkür ediyorum Sayın Başkan. 
Gürcistan ve
Türkiye birbirine komşu iki dost ülkedir. İki ülkenin sınır kapılarından önemli
bir kapı da Sarp Sınır Kapısı’dır. Gürcistan Hükûmeti -Başbakanı tarafından- 15
Mart 2018 tarihinde yayımlanan bir kararnameyle 1 Haziran 2018 tarihine kadar
Türkiye'den patates ithalatını durdurmuştur. Şimdi buradan soruyorum: Hükûmetin
bu konuda gerekli girişimde bulunmasını talep ediyorum. Neden? Çünkü şu anda
sınır kapısında onlarca tırda bekleyen patates mevcuttur ve tır şoförleri ağır
bir mağduriyet hâlindedir. Bu nedenle, Gürcistan Hükûmeti nezdinde gerekli
girişimler yapılarak patates ithalatının durdurulmasına ilişkin bu kararın
yeniden gözden geçirilmesini ve bu mağduriyetlerin giderilmesi için ilgili
makamlar nezdinde gerekli emirlerin verilmesini, Hükûmetin bu konuda duyarlılık
göstermesini yüce Parlamentodan bir kere daha...
(Mikrofon
otomatik cihaz tarafından kapatıldı) 
BAŞKAN – Sayın
Durmuşoğlu yerine Sayın Taşkın...
11.- Mersin Milletvekili Ali Cumhur Taşkın’ın, Afrin’i yeni bir Kandil
yapmak isteyenlerin hain planlarının Zeytin Dalı Harekâtı’yla bertaraf
edildiğine ve vatan, millet ve mukaddesat için hayatını feda eden aziz
şehitlere Allah’tan rahmet dilediğine ilişkin açıklaması
ALİ CUMHUR
TAŞKIN (Mersin) – Teşekkür ederim Sayın Başkan.
20 Ocakta
başlatılan Zeytin Dalı Harekâtı’nın 58’inci gününde, Silahlı Kuvvetlerimiz ve
Özgür Suriye Ordusu Allah'ın izniyle Afrin’de kontrolü ele almıştır. Operasyon
kapsamında 3.600 terörist etkisiz hâle getirilmiştir. Afrin’i yeni bir Kandil
yapmak isteyenlerin hain planları bu harekâtla bertaraf edilmiştir. Terörle
mücadelemiz, ülkemizi tehdit eden terör koridoru tümüyle ortadan kaldırılana
kadar devam edecektir. 
Çanakkale
Zaferi’mizin 103’üncü yıl dönümünde bütün şer odakları şunu çok iyi bilsinler
ki Türk milleti olarak dün Çanakkale’de hangi inançla mücadele etmişsek bugün
de aynı inançla ve kararlılıkla mücadele ediyoruz.
Bu vesileyle
vatan, millet ve mukaddesat için gözünü kırpmadan hayatını feda eden aziz
şehitlerimize Allah’tan rahmet, kahraman gazilerimize acil şifalar temenni
ediyor, Genel Kurulu saygıyla selamlıyorum. 
BAŞKAN – Sayın
Ünal yerine Sayın Dedeoğlu...
12.- Kayseri Milletvekili Sami Dedeoğlu’nun, Zeytin Dalı Harekâtı’yla
şanlı ordumuzun tüm dünyaya örnek olduğuna ve tek bir sivilin dahi burnu
kanamadan, şehir zarar görmeden terör örgütünden temizlendiğine ilişkin
açıklaması
SAMİ DEDEOĞLU
(Kayseri) – Teşekkür ediyorum Sayın Başkan. 
58’inci gün, 18
Mart 2018 Afrin; 57’nci Alay, 18 Mart 1915. Çanakkale asrın şehitlerine, asrın
kahraman ordusuna, yiğit vatan evlatlarına selam olsun. 
Fırat Kalkanı 72
şehidimize ithafen 72 uçağımızın katılımıyla başlayan Zeytin Dalı Harekâtı’yla
şanlı ordumuz tüm dünyaya örnek oldu. Tek bir sivilin dahi burnu kanamadan,
şehir zarar görmeden terör örgütünden temizlenmiştir. Yüz üç yıl önce
Çanakkale’de, bugün Afrin’de 28 devletin oluşturduğu ittifakla savaştı.
İttifakın aklıyla oluşturulan tüneller ve terör mevzileri yüzde 75 oranında
yerli ve millî mühimmatımızla yerle bir olmuştur. Türk Silahlı Kuvvetlerimiz,
sivillerin zarar görmemesi için iç güvenlik gereği sınırda açık bir koridor
bırakarak dört gün boyunca bölgeden çıkışları sağlamıştır. 
Çanakkale’de bir
Seyit, Ankara’da bir Ömer, İzmir’de bir Fethi, Trabzon’da bir Eren, Afrin’de
bir Musa… Allah şahadetlerini kabul eylesin. 
BAŞKAN – Sayın
Balbay…
13.- İzmir Milletvekili Mustafa Ali Balbay’ın, Avrupa Konseyi
Parlamenterler Meclisinin Türkçeyi çalışma dili olmaktan çıkarmasına, İngiltere
Hükûmetinin Türklere kalıcı oturum izni vermeyeceğini ilan etmesine ve
Hükûmetin şeker fabrikalarıyla ilgili tutumunu kınadığına ilişkin açıklaması
MUSTAFA ALİ
BALBAY (İzmir) – Teşekkür ediyorum Sayın Başkan. 
Sayın Başkan,
sayın milletvekilleri; geçen hafta Avrupa’dan gelen iki haber vardı. Biri,
Avrupa Konseyi Parlamenterler Meclisi Türkçeyi çalışma dili olmaktan çıkardı
tasarruf için. İkincisi de İngiltere Hükûmeti artık Türklere kalıcı oturum izni
vermeyeceğini ilan etti; bu, üç yılla sınırlandırıldı. Bu anlaşma 1963
yılındaki Ankara Anlaşması’yla karara bağlanmıştı. İktidarın beğenmediği
1960’lı, 70’li yıllarda Türkiye’nin uluslararası onuru çok daha yukarılardaydı.

Dünyada bu
olurken, ne yazık ki Türkiye’de de şeker fabrikaları satılmakta ve şekerde
yabancı firmaların, yabancı güçlerin Türkiye’de daha etkin olmasının önü
açılmaktadır. Nihayet iktidarın içinden aklıselim düşünen sağ salim biri çıktı
ve Çorum Milletvekili Salim Uslu “Hükûmet yanlış yapıyor.” dedi. Hükûmet muhalefeti
dinlemiyorsa, hiç değilse kendilerini dinlemelerini diliyorum ve Hükûmetin bu
tutumunu bir kez daha kınıyorum. (CHP sıralarından alkışlar) 
BAŞKAN – Sayın
Havutça…
14.- Balıkesir Milletvekili Namık Havutça’nın, şeker fabrikalarının
satılmasının ulusal çıkarlarımıza aykırı olduğuna ilişkin açıklaması
NAMIK HAVUTÇA
(Balıkesir) – Teşekkür ederim Sayın Başkan. 
Şeker
fabrikalarının satılmasının ulusal çıkarlarımıza aykırı olduğunu her yerde
haykırıyoruz. Bakın, 2001 yılında şeker pancarının 410 bin hektar dikim alanı
varken, 2015’te 272 bin hektara düştü; çiftçi sayısı 337 binden 120 bine düştü.
Amerika Birleşik Devletleri ve IMF’nin dayatmalarıyla şeker sektörü tamamen
dışa bağımlı hâle getirilmek ve halkımız da nişasta bazlı şekere, mısır
şurubuna mahkûm edilmek isteniyor. 14 şeker fabrikasının satılması çiftçimizi,
hayvancılığımızı ve çalışan işçilerimizi açlığa ve yoksulluğa mahkûm edecek. 
Soruyoruz:
Siz kimlerin bakanısınız; Cargill’in mi Türk çiftçisinin mi?
BAŞKAN
– Son olarak Sayın Şeker… 
15.- Kocaeli Milletvekili İlyas Şeker’in, eski bakan Hasan Celal Güzel’e
Allah’tan rahmet dilediğine ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan. 
17’nci
Dönem ara seçimlerinde Anavatan Partisinden Gaziantep Milletvekili seçilen Hasan
Celal Güzel, 45 ve 46’ncı Turgut Özal hükûmetlerinde sırasıyla Devlet
Bakanlığı, Millî Eğitim, Gençlik ve Spor Bakanlığı yaptı. 23 Kasım 1992’de
kurulan Yeniden Doğuş Partisinin Genel Başkanı olan Hasan Celal Güzel, hayatı
boyunca darbelere karşı hep demokrasiyi savundu ve hür düşünce için mücadele
etti. Hasan Celal Güzel’in sadece 28 Şubatta değil, 15 Temmuzda da özgürlük
savaşçısı olarak ortaya çıktığına ve dik durduğuna şahit olduk. 
Yürekli,
yiğit ve cesur devlet adamı, soyadı gibi güzel insan Hasan Celal Güzel mübarek
üç ayların ilk gününde Hakk’a yürüdü. Allah’tan rahmet diliyorum. Başta değerli
eşleri 24’üncü Dönem Milletvekili Ülker Güzel Hanımefendi olmak üzere tüm
yakınlarına başsağlığı diliyorum, mekânı cennet olsun. 
BAŞKAN
– Teşekkür ediyorum. 
Şimdi,
sisteme giren sayın grup başkan vekillerine ikişer dakika süreyle söz
vereceğim. 
Sayın
Usta, buyurun. 
16.- Samsun Milletvekili Erhan Usta’nın, Türk İslam âleminin üç aylarını
kutladığına, Diyarbakır’ın Hani ilçesinde şehit olanlar ile eski bakan Hasan
Celal Güzel’e Allah’tan rahmet dilediğine, 18 Mart Çanakkale Zaferi’nin
103’üncü yıl dönümüne, 18-24 Mart Yaşlılara Saygı Haftası’na, 18 Mart Pazar
günü gerçekleştirdikleri Millî Duruş, Şühedaya Vefa, Millete Beka Kongresi’ne
ve insanı yaşatmak için kurulmuş tek ordunun Türk ordusu olduğuna ilişkin
açıklaması
ERHAN
USTA (Samsun) – Teşekkür ederim Sayın Başkan. 
Manevi
hayatımızda ayrıcalıklı bir yeri olan ve önemi bulunan üç aylara yeniden
ulaşmanın gönül huzurunu yaşıyoruz. Türk İslam âleminin mübarek üç aylarını
kutluyor, hayırlara vesile olmasını temenni ediyorum. 
Diyarbakır’ın
Hani ilçesinde terör örgütü PKK mensuplarınca düzenlenen silahlı saldırıda 1’i
asker 2 kişi şehit düşmüştür. Şehitlerimize Cenab-ı Allah’tan rahmet,
yakınlarına ve milletimize başsağlığı diliyorum. 
Eski
bakanlardan Hasan Celal Güzel Hakk’ın rahmetine kavuşmuştur. Meslek hayatına
benim de mensubu bulunduğum Devlet Planlama Teşkilatında başlayan, başarılı bir
bürokrasi hayatı olan, yakın siyasi tarihimizin önemli ve renkli siması olan
Hasan Celal Güzel cesur bir demokrasi savunucusuydu. Kendisine Cenab-ı
Allah’tan rahmet diliyorum, sevenlerine ve milletimize başsağlığı diliyorum. 
Vatan
uğruna ölmeyi emreden liderin öncülüğünde ölüme başı dik, vakurla yürüyen
yiğitlerin destanı, içimizdeki imanın damgası Çanakkale’dir. 103’üncü yıl
dönümünde olduğumuz bu ihtişamlı zaferi bilmek, anlamak ve hissetmek gerekir.
Deniz savaşlarıyla, kara savaşlarıyla Türk tarihinin en şerefli sayfalarını
dolduran ve her biri ayrı ayrı zafer destanı olan Çanakkale aslında bir
destandan da fazla bir şeyi ifade etmektedir. Çözülmeye karşı çare
Çanakkale’dir, bölünmeye ve dağılmaya engel Çanakkale emanetidir, ilhamımız
Çanakkale’dir, itibar ve iddiamızın dayanağı muhterem şehitlerimizdir. 18 Mart
Şehitleri Anma Günü’nün ve Çanakkale Zaferi’nin yıl dönümünde devletimizin
kurucusu Gazi Mustafa Kemal Atatürk başta olmak üzere kurtuluş mücadelesinde
bulunan bütün şehit ve gazilerimize ve muhterem ecdadımıza Cenab-ı Allah’tan
rahmet diliyorum.
Sayın Başkan, 18-24
Mart tarihleri arası Yaşlılara Saygı Haftası olarak kutlanmaktadır. Yaşlılara
bugün gösterilecek sevgi ve saygı gelecek kaygılarımızı azaltacak, hangi yaşta
olursa olsun tüm bireylerin yaşama güvenle bakmalarını sağlayacaktır. 
(Mikrofon
otomatik cihaz tarafından kapatıldı)
BAŞKAN –
Tamamlayalım lütfen, buyurun.
ERHAN USTA
(Samsun) – Mustafa Kemal Atatürk demiştir ki: “Bir milletin yaşlı
vatandaşlarına ve emeklilerine karşı tutumu o milletin yaşama kudretinin en
önemli kıstasıdır. Geçmişte çok güçlüyken tüm gücüyle çalışmış olanlara karşı
minnet hissi duymayan bir milletin geleceğe güvenle bakmaya hakkı yoktur.” Bu
duygularla tüm büyüklerimizin Yaşlılara Saygı Haftası’nı kutluyor, nice
sağlıklı ve mutlu günler temenni ediyor, sevgi ve saygılarımızı sunuyoruz. 
(Mikrofon
otomatik cihaz tarafından kapatıldı)
BAŞKAN –
Tamamlayalım.
ERHAN USTA
(Samsun) - 18 Mart Pazar günü gerçekleştirmiş olduğumuz -tarihî bir gerçeğin
ifadesiyle- Millî Duruş, Şühedaya Vefa, Millete Beka Kongremiz inanıyoruz ki
millî beka anlamında muhteşem bir diriliş ve yükselişin miladı olacaktır.
Kongremizin davamıza, partimize, demokrasimize ve milletimize hayırlar
getirmesini diliyorum. Ülkemizin yeni bir beka mücadelesi verdiği bu zor
günlerde Genel Başkanımız Devlet Bahçeli karanlıkta bir umut yolu açmış, bizi
aydınlığa çıkaracak reçeteyi Türk milletine sunmuştur. Bu kutlu yola baş koyan
Türk milliyetçileri pazar günü Ankara’ya akın etmiş, birbirleriyle kucaklaşma,
hasret giderme olanağı bulmuştur. Türkiye’nin her yerinden gelen ülkücüler
liderlerinin gösterdiği istikamette tek vücut olduğunu bir kez daha göstermiş
ve şehitlerimizin ruhunu içlerinde hissederek dosta düşmana “Buradayız.” diye
haykırmıştır. Milliyetçi hareket, Türk tarihinin zamanın içindeki yeri, temsili
ve emaneti taşıyan neferi olarak emin ellerde geleceğe doğru emin adımlarla
yürümektedir. Genel Başkanımız Devlet Bahçeli’nin önderliğinde milliyetçi
hareket, Türk milletinin umudu, geleceğin teminatı, Türk tarihinin yadigârı
olmaya devam edecektir.
Cumhuriyetimizin
kurucusu Gazi Mustafa Kemal Atatürk, ordumuz için “Türk birliğinin, Türk kudret
ve kabiliyetinin, Türk vatanseverliğin çelikleşmiş bir ifadesidir.” demiştir.
Hakikaten Türk kudret ve kabiliyetini dosta düşmana gösteren muzaffer ordumuz
Afrin’e Türk Bayrağı’nı dikerek bizleri bir kez daha gönendirmiştir. Şehadete
yürüyen askerlerimize bir kez daha Allah’tan rahmet diliyorum.
(Mikrofon
otomatik cihaz tarafından kapatıldı)
ERHAN
USTA (Samsun) – Bitiriyorum Sayın Başkanım.
BAŞKAN
– Bitirin efendim, buyurun.
ERHAN
USTA (Samsun) – Böyle evlatlara sahip olan bir millet, Allah’ın izniyle,
dünyada başımızı öne eğdirmeyecek, girdiği mücadeleden muzaffer olarak
çıkacaktır.
Amerika
Birleşik Devletleri, yerel halka zulmeden teröristleri etekleri altına alarak
yerleşim yerlerini terör yuvaları hâline getirmiştir. Kaçan veya etkisiz hâle
getirilen teröristlerin sözcülüğünü yapmaktan utanmayan ABD “Demokrasi
getiriyoruz.” diyerek girdiği yerlere dönüp bir baksın, kan, gözyaşı ve
yıkımdan başka ne görebilecektir? Türk Silahlı Kuvvetleri Musul, Halep, Rakka
ve Doğu Guta’nın askerî harekâttan sonrası fotoğraflarını yayınlamıştır. Eğer
Türk ordusu ile kendi ordularının arasındaki insanlık farkını, hassasiyeti
görmek isteyen varsa Afrin’e baksın, her şey ayan beyan ortadadır. O yüzden diyoruz
ki: İnsanı yaşatmak için kurulmuş tek ordu Türk ordusudur.
Teşekkür
ederim Sayın Başkanım.
BAŞKAN
– Teşekkürler.
Sayın
Kerestecioğlu, buyurun.
17.- İstanbul Milletvekili Filiz Kerestecioğlu Demir’in, Meclisin halkın
temsili yeri olduğuna, bir hamaset yeri olmaması ve ilerisi için nasıl bir
politikamızın olduğu bilgisinin verilmesi gerektiğine, savaşta ölen veya
yaralanan ÖSO’culara Türkiye tarafından verilen vaatlerle ilgili iddialara,
Cumhurbaşkanlığı Sözcüsü İbrahim Kalın’ın bazı açıklamalarına ve AKP
Hükûmetinin uluslararası kuruluşların asgari insani çağrılarına olumsuz yanıt
vermesine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Türkiye
Büyük Millet Meclisi bir temsil yeridir, halkın temsilinin yeridir ve vekillerin
bilgilendiği, aynı zamanda tartıştığı, müzakere ettiği, halkı da bilgilendirme
yeridir. Burası genelde bir hamaset yeri değildir ve olmaması da gerekir diye
düşünüyoruz.
Şimdi,
neyse ki daha fazla sivil ve can kaybı olmadan… Aslında, boş bir ilçeye girip
de -Afrin’e yani- oradan 18 Mart Çanakkale’nin yıl dönümünde bir Çanakkale
Zaferi çıkarmaya çalışmak hakikaten bu ülkenin hak ettiği bir şey değildir.
Çanakkale Kürt’üyle, Türk’üyle, Çerkez’iyle, tüm halklarıyla bir ülke
savunmasının yapıldığı yerdir.
Şimdi
“Millet Meclisi böyle bir yerdir.” derken şundan dolayı konuşmama böyle
başladım: Öncelikle, yapılması gereken, şimdi nasıl bir dış politika izleniyor,
bundan sonra ne yapılması hedefleniyor, ülkenin dış politikası nedir, Orta Doğu
politikası nedir, Meclise açıklamalar yapmak, bilgi vermek gerekmektedir.
Burada Dışişleri Bakanının bulunması gerekir. Böyle zamanlarda aslında böyle
boş geçecek bir yer değildir Türkiye Büyük Millet Meclisi. 
Bunun yanı sıra,
örneğin, bundan sonra, evet, ne planlanmakta, bunun bilgisinin verilmesi
gerekir. Mesela biz artık fetihçi bir ülke miyiz? Yani fethedeceğimiz başka
yerler mi var, bunun bilgisinin verilmesi gerekir. Ya da bir yere gidip “Fetih
yaptık.” dedikten sonra aynı zamanda yağma hareketleri mi yapılmaktadır? Bunun
da…
(Mikrofon
otomatik cihaz tarafından kapatıldı)
BAŞKAN –
Tamamlayın lütfen.
Buyurun.
FİLİZ
KERESTECİOĞLU DEMİR (İstanbul) – Yağma girişimleri mi yapılmaktadır, yağmalama
mı yapılmaktadır, bunun bilgisinin de verilmesi gerekir. Biz böyle bir ülke
miyiz, böyle bir ülke mi olduk? Biz, böyle bir ülke olduğumuzu düşünmüyoruz.
Ama bunların açıklamasının ve ilerisi için nasıl bir politikamızın olduğunun
bilgisinin bütün ülke halklarına verilmesi lazım.
Nevroz
arifesinde, çoğunluğu Kürtler olan bir ilçeden, Afrin’den 450 bin insan mesela
nereye göçmüştür? Aynı zamanda uluslararası hukuk ve ilkeler de bunu açıklamayı
gerektirir. Buradaki Kürt yurttaşlarımızın akrabaları da onların içerisindedir.
Buradaki insanların canı yanarken Nevroz arifesinde acaba o insanların canının
yanmasını gidermek için neler planlanmaktadır? Sanıyoruz ki milletvekillerinin
de halkın da bunu bilmeye ihtiyacı var.
(Mikrofon
otomatik cihaz tarafından kapatıldı)
BAŞKAN –
Tamamlayalım lütfen.
Buyurun.
FİLİZ
KERESTECİOĞLU DEMİR (İstanbul) – Ayrıca dolar mesela neden 4 liraya
yaklaşmıştır, neden euro 5’e doğru koşmaktadır, bu savaşın bize maliyeti nedir,
bunu da halkımızın ve herkesin bilmesi gerekmektedir.
Şimdi, Sayın
Başkan, ÖSO’yla ilgili burada birçok defa bu yapının cihadist mantıklı suç
unsurlarının olduğunu, Afrin’de de suç sayılacak birçok olay yaptığını
söylemiştik ama önemli bir şey var, ÖSO bünyesinde yer aldığı belirtilen
Mutasım Tugayının liderlerinden Mustafa Secri isimli kişi kendi Twitter
hesabından savaşta ölen veya yaralanan ÖSO’culara Türkiye tarafından şunların
vadedildiğini yazmış: “Evli olmayanların ebeveynlerine vatandaşlık verilir,
savaşta şehit düşen her Suriyeli savaşçının eşi ve çocukları Türk vatandaşlığı
alma hakkına sahiptir; savaşta yaralanan, kalıcı bir sakatlığı oluşan ÖSO
üyelerine Türk vatandaşlığı hakkı verilir…
(Mikrofon
otomatik cihaz tarafından kapatıldı) 
BAŞKAN – Lütfen
bitirelim.
Buyurun. 
FİLİZ
KERESTECİOĞLU DEMİR (İstanbul) – …şehit ailesine ücretsiz bir apartman dairesi
verilir, şehit ailesine toplamda 30 bin lira verilir.” 
Şimdi, bu
iddialar ne kadar doğrudur? Bu ülkenin bu kadar işsizi, evsizi varken hangi
hakla bu cihadist yapılara böyle vaatlerde bulunulmaktadır. Başta sorduğumuz
soruyu yine soruyoruz, bu Mecliste bunların cevaplanması gerekir.
Ben son olarak
size şunları da göstermek istiyorum. Bunlarla ilgili de CNN International’in
sorularını yanıtlayan Sayın İbrahim Kalın, Afrin’e giren ÖSO
unsurlarının evleri yağmaladığına dair haberleri ciddiye aldıklarını, konuyla
ilgili inceleme başlattıklarını söylemiş. Bu insanlarla mı beraber iş
yapılıyor? Bu mudur bir zafer? Bunu ayrıca sormak isteriz.
(Mikrofon
otomatik cihaz tarafından kapatıldı)
HASAN BASRİ KURT
(Samsun) – Ne var onda ya?
FİLİZ
KERESTECİOĞLU DEMİR (İstanbul) – Tamamlıyorum. 
BAŞKAN –
Bitirelim.
Buyurun.
FİLİZ
KERESTECİOĞLU DEMİR (İstanbul) – Bunu, özellikle Sayın İbrahim Kalın’ın
açıklamasını da şu nedenle ifade ettim: Bugün bir önerge verdik ve bu
önergemizdeki bazı şeyler düzeltilmesi maksadıyla geri gönderildi ve bunlardan
bir tanesi şuydu: “Afrin’e girdikten sonra ÖSO’cuların ilk pratiklerinin
Kürtlerin evinin, mallarının ganimet konusu edilmesi” cümlesinin çıkarılması
istenmiş. Şimdi, İbrahim Kalın’ın bu açıklaması ortada dururken bu ne
gerekçeyle yapıldı?
İkincisi de
demişiz ki: “AKP Hükûmeti uluslararası kuruluşların asgari insani çağrılarına
olumsuz yanıt vermiş.” Buna karşı da AKP Genel Başkanı “Bizim için yok
hükmündedir bu çağrılar.” demedi mi? “Hiç boşuna uğraşmayın, işimiz bitinceye
kadar çıkmayacağız.” demedi mi? Burada önergelerin reddedilme gerekçesi nedir?
“Düşünceler farklıyken bize uymayanı reddederiz.” mi deniyor? Bunu da sormak
isteriz. 
Teşekkür
ederim. 
BAŞKAN
– Teşekkür ediyorum.
Sayın
Özkoç, buyurun. 
18.- Sakarya Milletvekili Engin Özkoç’un, eski bakan Hasan Celal Güzel’e
Allah’tan rahmet dilediğine, Büyük Birlik Partisi eski Genel Başkanı Muhsin
Yazıcıoğlu’nun vefatının 9’uncu yıl dönümüne, Türkiye Büyük Millet Meclisinin
çıkarttığı bir kitapta Mustafa Kemal Atatürk’ün adının anılmamasına, 20 Mart
Dünya Mutluluk Günü’ne ve Kızıltepe, Derik ile Nusaybin’in köylerinde yaşanan
elektrik kesintisine ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; Sayın Hasan
Celal Güzel Türkiye Büyük Millet Meclisine ve ülkemize hizmet etmiş bir
siyasetçidir. Kendisine Allah’tan rahmet, yakınlarına başsağlığı diliyoruz. 
Sayın
Muhsin Yazıcıoğlu bir siyasi partimizin genel başkanıydı, ülkesine hizmet etmek
için çalışıyordu, mensuplarıyla beraber siyaseti gerektiği gibi yapmak için
çaba gösteriyordu ancak gerçekten hâlâ açıklanamayan, bir helikopterin
düşmesiyle ölüm nedeni bugün bile ne olduğu bilinmeyen bir konumdadır. Büyük
bir devlet olan Türkiye Cumhuriyeti, bir siyasi partinin genel başkanının nasıl
öldüğünü ve buna nelerin neden olduğunu hâlâ açıklayamıyorsa, bu, kendi
ülkemizin itibarını sarsmaktadır. Bu konuda Sayın Muhsin Yazıcıoğlu’yla ilgili,
ölümüyle ilgili en ufak kuşkuya yer bırakmayacak şekilde bir an önce bunların
açıklanmasını talep ediyor, kendisine rahmet, sevenlerine başsağlığı diliyoruz.

Çanakkale
Savaşı’nı hiç anlatmaya gerek yok. Çanakkale Savaşı’nın komutanı Mustafa Kemal
Atatürk’ü de kimseye anlatmaya gerek yok. Mustafa Kemal Atatürk’ün Meclis
Başkanı tarafından adının anılmamasına dikkat edilmesini dikkatinize sunuyorum.
Bu, Türkiye Büyük Millet Meclisinin çıkarttığı bir kitaptır. Bu kitapta Meclis
Başkanının bir takdimi vardır. Tek bahsedilmeyen kişi Mustafa Kemal
Atatürk’tür.
(Mikrofon
otomatik cihaz tarafından kapatıldı)
BAŞKAN
– Tamamlayalım lütfen, açıyorum mikrofonu. 
Buyurun.
ENGİN
ÖZKOÇ (Sakarya) – Mustafa Kemal Atatürk Diyanet Başkanlığını kuran ve bu ülkede
din ve devlet işlerinin birbirine karıştırılmamasını, siyasetin din üzerindeki
bütün etkilerden arındırılmasını, dinin arındırılmasını ve dinin siyasetle
kirletilmemesini isteyen ve Diyanet İşlerini kuran bir liderdir. Çanakkale
Savaşı’nda hutbelerde herkesten bahsederken Mustafa Kemal Atatürk’ten özellikle
bahsetmemesini de toplumumuzun ve milletimizin dikkatine sunuyorum.
Sayın Başkan,
bugün Dünya Mutluluk Günü. Birleşmiş Milletler böyle bir karar almış. Mutlu
olmayı çok istiyoruz, huzurlu olmayı çok istiyoruz ama insanlarımız mutlu
değil. İnsanlarımız artık yarın nasıl yaşayacakları konusunda endişe
içerisindeler; kendileriyle ilgili, evlatlarıyla ilgili, yaşamlarıyla ilgili
kaygı içerisindeler.
(Mikrofon
otomatik cihaz tarafından kapatıldı)
BAŞKAN –
Tamamlayalım lütfen.
ENGİN ÖZKOÇ
(Sakarya) – Çiftçilerimiz böyle, esnafımız böyle, emeklilerimiz böyle, iş
adamlarımız böyle. Onun için, mutluluğu sağlayacak olan, eşit, adaletli bir
yönetimdir. Türkiye’de eşit ve adaletli bir yönetimin sağlanmasını Türkiye
Büyük Millet Meclisinden bir kez daha talep ediyoruz. 
Sayın Başkan,
Mardin Kızıltepe, Derik ve Nusaybin’in köylerinde üç dört günden beri
elektrikler kesik, hatta zaman zaman da böyle oluyor. Bugün 3’üncü gün.
Yüzlerce insan, kadın, çocuk, genç, yaşlı, bölge şartları gereği elektrikle su
çekebildiği için sudan mahrum. Sayın Başkan, buralarda insanlar arazilerini
ekmek istiyorlar, arazilerinden mahsul elde etmek ve yaşamlarını gerçekten
kendi emekleriyle devam ettirmek istiyorlar. Orada o su motorlarına verdikleri
elektrik paraları gerçekten çok yüksek ve…
(Mikrofon
otomatik cihaz tarafından kapatıldı)
BAŞKAN –
Bitirelim lütfen.
ENGİN ÖZKOÇ
(Sakarya) – …bunu ödemekte büyük zorluk yaşıyorlar. Şimdi, elektrik saatleri
bağlandı. Paralarını ödeyenler büyük bir çoğunlukta. Ödemeyen birkaç kişi
yüzünden orada insanların ekim yapmasının engellenmesi, hayatlarını kazanmak
için çabalarının engellenmesi devleti zaafa düşürür. Ülkemiz, her yerde,
emeğiyle çalışan insanların emeğine bir çözüm üretmek zorundadır. Onların
elektriklerini keserek, onları daha çok başkalarına mahkûm ederek orada huzuru
sağlayamayız. O yüzden, Mardin Kızıltepe, Derik ve Nusaybin’deki elektrik
kesintisine bir an önce son verilmesini talep ediyoruz. Buradaki insanlarımızın
emeklerinin karşılığını alabilmesi için önlerinin açılmasını talep ediyoruz. 
Teşekkür ederim.

BAŞKAN –
Teşekkür ediyorum. 
Rabb’im her daim
mutlu kılsın inşallah her birimizi Dünya Mutluluk Günü’nde; öyle ifade ettiniz.

Sayın İnceöz,
buyurun. 
19.- Aksaray Milletvekili İlknur İnceöz’ün, 18 Mart Çanakkale Zaferi’nin
103’üncü yıl dönümüne, 18 Martta Afrin merkeze girerek Türk Bayrağı’nı açan ve
bölgeyi terör unsurlarından arındıran Mehmetçik’e selamlarını ve dualarını
gönderdiğine, tüm şehitleri rahmet ve minnetle yâd ettiğine, eski bakan Hasan
Celal Güzel’e Allah’tan rahmet dilediğine, üç ayları ve 9’uncu kez Milliyetçi
Hareket Partisi Genel Başkanlığına seçilen Devlet Bahçeli’yi tebrik ettiğine ve
yapılan mücadelede çok ciddi emeği ve desteği olan Özgür Suriye Ordusu’na
teşekkür ettiğine ilişkin açıklaması
İLKNUR İNCEÖZ
(Aksaray) – Sayın Başkan, değerli milletvekilleri; ben de sözlerime 18 Mart
Şehitleri Anma Günü ve Çanakkale Zaferi’nin 100’üncü yıl dönümünü tekrar anmak
suretiyle başlamak istiyorum. 
Çanakkale
Zaferi, yedi düvele karşı verilen mücadelenin ismidir; yokluk içindeki bir
milletin istiklal ve istikbal mücadelesinin başarı destanıdır. Tarihte eşine
çok az rastlanan bu büyük destan, vatan ve bayrak sevdasının ve iman gücünün
silahlara, sayılara nasıl üstün geldiğinin de kanıtıdır. Çanakkale, namusu
bildiği vatanın ve milletin bekası için gözlerini kırpmadan canlarını vermeyi
göze alan yüz binlerce kahraman vatan evladının eseridir. 
Çanakkale
ruhunun yüzyıllar geçse de devam edeceğinin en önemli kanıtını da 15 Temmuz
gecesinde yaşadık. Aziz milletimiz, Sayın Cumhurbaşkanımızın meydanlara
çağırmasıyla birlikte aynı duygularla, aynı kararlılıkla, istikbali uğruna,
F16’lara, tanklara karşı çıplak elle karşı durdu. Ülkesine yapılmaya çalışılan
işgal girişimine karşı “Dur.” dedi. 
Yine, bu
milletimiz “Çanakkale geçilmez.” derken boşuna demediğini bir kez daha o gün
nasıl gösterdiyse bugün de tıpkı yüz üç yıl önce olduğu gibi Çanakkale ruhunun
nasıl hâkim olduğunu… Kahraman Mehmetçiklerimiz Çanakkale Zaferi’nin yıl
dönümünde büyük başarıyla Afrin merkeze girdi ve Türk Bayrağı’nı açan
Mehmetçik’imizin “18 Mart Şehitler Günü’nde tüm milletimize ve şehitlerimize
armağanımızdır.” sözleri hepimizi duygulandırdı. Mehmetçik’imize buradan
selamlarımızı ve dualarımız gönderiyor, her zaman onların yanında olduğumuzu bu
Gazi Meclisten bir kez daha milletin vekili olarak seslendiriyoruz dualarımızla
beraber; kahramanlık destanı yazan, bölgeyi terör ve terör unsurlarından
arındıran Mehmetçik’imize dualarımızı gönderiyoruz. 
Bu duygularla,
başta Gazi Mustafa Kemal Atatürk olmak üzere yüz üç yıl önce Çanakkale’de
yazılan o destanın tüm kahramanlarını ve yüz yıl sonra aynı amaç uğruna canını
feda eden, şehit olan kahraman askerlerimizi, 15 Temmuz demokrasi şehitlerimizi
ve tüm şehitlerimizi bir kez daha rahmetle ve minnetle yâd ediyorum. 
(Mikrofon
otomatik cihaz tarafından kapatıldı) 
BAŞKAN –
Tamamlayalım lütfen.
İLKNUR İNCEÖZ
(Aksaray) – Bu arada, bugün cenazesine katıldığımız Hasan Celal Güzel’in
vefatından dolayı kendilerine Allah’tan rahmet diliyor, acılı ailesinin acısını
paylaştığımızı bir kez daha belirtmek istiyorum. Devlet, siyaset ve millet
hayatımıza yaptığı hizmetleri daima saygıyla hatırlayacağımız ve 28 Şubat
sürecinde de darbeci zihniyete karşı dik duruş sergileyen eski bakanlarımızdan
Hasan Celal Güzel’e Allah’tan rahmet, ailesine başsağlığı diliyor, mekânı
cennet olsun diyoruz. 
Bununla
birlikte, üç ayların başlangıcı. Rahmet, bereket ve bağışlanma aylarına, üç
aylara kavuşmanın sevincini hep beraber yaşıyoruz. Ramazan ayının müjdecisi
olan mübarek ayın tüm mazlumların ve insanlığın kurtuluşuna da vesile olmasını
temenni ediyorum.
Bu arada, hafta
sonu Milliyetçi Hareket Partisinin kurultayı vardı. Bu kurultay 12’nci olağan
kurultaylarıydı. Bu kurultayda 9’uncu kez Genel Başkanlığa seçilen Milliyetçi
Hareket Partisi Genel Başkanı Devlet Bahçeli’yi ve yönetimde görev alan tüm
arkadaşlarını, yol arkadaşlarını tebrik ediyorum, hayırlı uğurlu olmasını
temenni ediyorum.
(Mikrofon
otomatik cihaz tarafından kapatıldı) 
BAŞKAN –
Buyurun, tamamlayın lütfen.
İLKNUR İNCEÖZ
(Aksaray) – Bununla birlikte kısa bir söz de şunun için özellikle belirtmek
istiyorum. Özgür Suriye Ordusu ile Türk Silahlı Kuvvetlerimiz, askerlerimiz,
Mehmetçiklerimiz birlikte gerçekleştirdiği, terör koridorunun oluşturulmasına
engel olmak, bölgenin teröristlerden temizlenmesini temin etmek için… Özellikle
burada, uzun süredir, operasyonlar başladığı andan itibaren, bu meşru Suriye
muhalefetinin önemli bir parçası olan Özgür Suriye Ordusunun âdeta terörle
ilintili gibi gösterilmeye çalışıldığını ve böylece “Acaba burada düzenlenen
operasyonlara da bir gölge düşürülebilir mi?” maksadıyla hareket edildiğini,
zaman zaman bu yönde sistematik açıklamalar geldiğini ne yazık ki her beraber
görmekteyiz. Burada tüm Mehmetçik’imizle beraber Özgür Suriye Ordusunun da bu
mücadelede çok ciddi emeği ve desteği vardır. Biz buradan onlara da teşekkür
ediyoruz tekrardan.
BAŞKAN –
Teşekkür ediyorum.
Sayın Tunç, 60’a
göre söz vereceğimi söyledim.
Buyurun.
20.- Bartın Milletvekili Yılmaz Tunç’un, Bartın Milletvekili Muhammet
Rıza Yalçınkaya’nın yaptığı açıklamasındaki bazı ifadelerine ilişkin açıklaması
YILMAZ
TUNÇ (Bartın) – Teşekkür ediyorum Sayın Başkanım.
Biraz
önce Bartın Millî Eğitim Müdürü Yaşar Demir hakkında Cumhuriyet Halk Partisi
Bartın Milletvekili Sayın Rıza Yalçınkaya söz alarak bazı iddialarda
bulunmuştur. Sayın Müdürle görüştüm. Söz konusu iddiaların gerçek olmadığını,
bu sözleri kesinlikle sarf etmediğini, bu konuda da bu iftiraları atanlar
hakkında gerekli suç duyurularında bulunduğunu ve bu iddiaları basın yoluyla
yayanlar hakkında da gerekli tekzipleri yaptığını ifade ediyor. Bunu açıklığa
kavuşturmak için söz aldım.
Saygılar
sunuyorum.
BAŞKAN
– Teşekkür ediyorum.
Sayın
Tanal, buyurun.
21.- İstanbul Milletvekili Mahmut Tanal’ın, Mustafa Kemal Atatürk’ü
saygı ve minnetle andığına ve “Trakya şeker yürüyüşü”ne herkesi beklediğine
ilişkin açıklaması
MAHMUT
TANAL (İstanbul) – Çok teşekkür ederim Sayın Başkanım.
Öncelikle
“Her fabrika bir kaledir.” diyen Kurucu Liderimiz Mustafa Kemal Atatürk’ü
saygıyla ve minnetle anıyorum. Bu milletin kalelerini, şeker fabrikalarını
sattırmayacağız. Şeker fabrikası vatandır, vatan satılamaz. Buradan herkesi 25
Martta Lüleburgaz’a, şeker fabrikalarına sahip çıkmaya davet ediyorum.
Lüleburgaz eski Hükûmet Konağı önünde bu pazar saat 14.00’te “Şeker vatandır,
vatanı satmayız, sattırmayız.” diyeceğiz; Kurucu Liderimiz Mustafa Kemal
Atatürk gibi “Her fabrika bir kaledir.” diyeceğiz. “Trakya şeker yürüyüşü”ne
herkesi ellerinde bayraklarla bekliyoruz.
Selam
ve saygılarımı iletiyorum, teşekkürler.
BAŞKAN
– Teşekkür ediyoruz.
Gündeme
geçiyoruz.
Başkanlığın
Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım.
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Türkiye Büyük Millet
Meclisi Başkanı İsmail Kahraman başkanlığındaki bir heyetin, Parlamentolar
Arası Birlik 138. Genel Kuruluna katılmak üzere 23-26 Mart 2018 tarihleri
arasında İsviçre’ye resmî bir ziyarette bulunmasına ilişkin tezkeresi (3/1559)
14/3/2018
Türkiye Büyük Millet Meclisi Genel Kuruluna
Türkiye
Büyük Millet Meclisi Başkanı İsmail Kahraman Başkanlığındaki heyetin
Parlamentolar Arası Birlik 138’inci Genel Kuruluna katılmak üzere 23-26 Mart
2018 tarihleri arasında İsviçre'ye resmî ziyarette bulunması hususu, 28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin
Düzenlenmesi Hakkında Kanun'un 6’ncı maddesi uyarınca Genel Kurulun
tasviplerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN
– Kabul edenler... Kabul etmeyenler... Kabul edilmiştir. 
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup oylarınıza sunacağım.
VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir tarafından, AKP Hükûmetinin Afrin özelinde devreye koyduğu
politikaların Türkiye ve Orta Doğu halkları arasında yeni ayrışmaları ve yıllar
boyu sürecek gerilimleri bertaraf etmek için TBMM’nin devreye girerek bir yol
haritası belirlemesi amacıyla 20/3/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 20 Mart 2018 Salı günkü birleşiminde yapılmasına ilişkin önerisi
20/3/2018
Türkiye Büyük
Millet Meclisi Başkanlığına
Danışma
Kurulu 20/3/2018 Salı günü (Bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Filiz
Kerestecioğlu Demir
 İstanbul
 HDP
Grubu Başkan Vekili
Öneri:
20 Mart 2018
tarihinde İstanbul Milletvekili Grup Başkan Vekili Filiz Kerestecioğlu
tarafından (7170 grup numaralı) AKP Hükûmetinin Afrin özelinde devreye koyduğu
politikaların Türkiye ve Orta Doğu halkları arasında yeni ayrışmaları ve yıllar
boyu sürecek gerilimleri bertaraf etmek için TBMM'nin devreye girerek bir yol
haritası belirlemesi amacıyla Türkiye Büyük Millet Meclisine verilmiş olan
Meclis araştırması önergesinin diğer önergelerin önüne alınarak görüşmelerinin
20/3/2018 Salı günkü birleşiminde yapılması önerilmiştir.
BAŞKAN – Öneri
üzerinde Halkların Demokratik Partisi Grubu adına ve öneri sahibi olarak Iğdır
Milletvekili Mehmet Emin Adıyaman konuşacaktır. 
Sayın Adıyaman,
buyurun. (HDP sıralarından alkışlar)
Süreniz beş
dakikadır. 
HDP GRUBU ADINA
MEHMET EMİN ADIYAMAN (Iğdır) – Sayın Başkan, değerli milletvekilleri; grup
önerimiz üzerine söz almış bulunmaktayım. Hepinizi saygıyla selamlıyorum. 
Değerli
milletvekilleri, 2011 yılında Suriye iç savaşı başladı -çok kısaca bir geçmişi
hatırlayalım- ve iç savaşla birlikte, AKP Hükûmeti üç temel husus üzerinde bir
siyaset oluşturdu. Birincisi, Şam’da mevcut olan Beşar Esad rejimini, diğer bir
deyişle Şii rejimini kısa sürede devirip Sünni cihatçı bir iktidarın oluşmasını
siyasi olarak hedefledi. İkinci hedefi, her ne olursa olsun, süreç nasıl
gelişirse gelişsin, Kürtlerin orada bu süreç içerisinde bir statü elde etmesini
engellemekti. Üçüncü siyasi hedefi ise ülke içinde olağanüstü hâl rejimi
benzeri totaliter bir baskı rejimi inşa edip dolayısıyla siyasal iktidarını
savaş konsepti üzerinden devam ettirmekti. Bu üç hedeften birincisi yani
rejimin devrilmesi hususu, işte “Bir iki ay içerisinde devrilip Şam’da namaz
kılınacak.” hayalleri bir şekilde iflas etti. İkinci ve üçüncü hayaller…
Maalesef, 15 Temmuz darbe girişimiyle birlikte zaten ülke olağanüstü hâlle
yönetilmeye başladı, tam totaliter bir rejim ülkede hâkim ve AKP’ye biat
edenler dışında hiçbir yurttaşın güvencesi yok. Diğer siyasi hedefi ise
Kürtlerin Suriye’de bir statü elde etmemesiydi. Bunun birincil hedefi de ya da en
zayıf halkası da Afrin’di. Çok detayına girmeyeceğim ama Rusya’yla yapılan
birtakım gizli pazarlıklar sonucu, neticede, 20 Ocak 2018’de Afrin’e bir
harekât başlatıldı, Cumhurbaşkanının deyimiyle “Afrin savaşı” başlatıldı.
Dolayısıyla, Afrin savaşının ikinci gününde de AKP Genel Başkanı ve
Cumhurbaşkanı Tayyip Erdoğan aynen şunu söyleyerek, HDP’liler için, “Adım adım
takip ediliyorsunuz.” diyerek bizi tehdit etti. 
24 Şubatta
Birleşmiş Milletler Güvenlik Konseyi bir karar aldı, bir ay süreyle insani
yardımların ulaşması açısından tüm Suriye’de ateşkes ilan etti, Türkiye buna
uymadı. Uluslararası birçok kurum ve kuruluş yine çağrılarda bulundu, yine
kabul edilmedi. Neticede, 15 Mart tarihine geldiğimizde Birleşmiş Milletlerin
bu kararları Avrupa Parlamentosunda da onaylandı, Avrupa Parlamentosu çağrılar
yaptı ve AKP iktidarı tarafından hiçbir şekilde ciddiye alınmadı. Dolayısıyla,
“Afrin’de hedef terör.” denildi, oysa bütün Suriye iç savaşı boyunca barış
adası olan Afrin’de, en başta bütün uluslararası kuruluşların ve en önemlisi de
Birleşmiş Milletler ile Suriye İnsan Hakları Gözlemevinin raporlarına göre
birçok sivil hayatını kaybetti. 
Neticede,
sadece siviller hayatını kaybetmedi, tarihî eserler tahrip edildi, Ain Dara
gibi ve en son, 59’uncu günde Suriye’deki silahlı güçler daha fazla tahribat ve
sivillerin ölümünün gerçekleşmemesi için Afrin’den çekildiklerini açıkladılar.
Akabinde ne oldu? ÖSO çeteleri ve TSK güçleri Afrin’e girdi. Peki, ilk yapılan
şey ne oldu? Yarın “Nevroz.” Kürtler için tarihî bir öneme sahip olan, efsanevi
bir kahramanın, zulme, diktatörlüğe, totaliterliğe karşı direniş sembolü olan
Demirci Gâve’nin heykeli tahrip edildi. Demirci Gâve’nin heykeli Kürtlerin
herhangi bir örgütüne ait değil, bütün Kürtlerin ortak malı. Dolayısıyla yapılan
tahribat bütün Kürtlerin, istisnasız tüm Kürtlerin bilinçaltında büyük bir
tahribattır, kültürüne, tarihine yapılan büyük bir saldırıdır. Bu saldırıyı
şiddetle, nefretle kınıyorum. Her ne kadar ÖSO bunu yapıyorsa da arkasında AKP
iktidarının desteği olduğunu hepimiz biliyoruz.
Zamanım
sınırlı ama az önce de ifade edildi, sürekli ifade ediliyor, Afrin başta olmak
üzere girilen her toprak parçasına Türk Bayrağı dikiliyor. Değerli arkadaşlar,
Suriye egemen bir devlet, ya bunun farkında değilsiniz ya da hamaset adına siz
siyaset yapıyorsunuz. Başka egemen bir devletin toprağına bayrak dikmenin
hukuki ve siyasi sonuçları var.
(Mikrofon
otomatik cihaz tarafından kapatıldı)
MEHMET
EMİN ADIYAMAN (Devamla) – Tamamlayabilir miyim Başkanım?
BAŞKAN
– Tamamlayın, buyurun.
MEHMET
EMİN ADIYAMAN (Devamla) – Bugün bol keseden atıyorsunuz ama yarın uluslararası
hukuk ve uluslararası siyaset açısından bunun bedelleri çok ağırdır. Belki
sizler iktidarda olmayacaksınız ama bu bedelleri Türkiye halkları ödeyecek,
Türkiye Cumhuriyeti ödeyecek. Ama kalkıyorsunuz, işte sanki Afrin Türkiye’nin
herhangi bir vilayeti, her tarafa Türk Bayrağı… Ve bizatihi bu işin sorumlusu
olan siyasal iktidar ve onun mensupları, işte Afrin'de ya da Suriye’nin başka
bir bölgesinde bayrağı nasıl dalgalandırdıklarını söylüyorlar. Siz ya
uluslararası hukuku bilmiyorsunuz…
KAMİL
AYDIN (Erzurum) – Sana ne? Seni niye zorluyor?
MEHMET
EMİN ADIYAMAN (Devamla) – Gerçekten uluslararası hukuku bilmiyor musunuz,
uluslararası diplomasiyi bilmiyor musunuz? Yarın Suriye’de bütün bu meseleler
çözülünce bunun uluslararası yaptırımları ne olacak? Hiç bunu hesaplamıyor
musunuz? Yani salt “Oy konsolide edelim, tabanı konsolide edelim.” diye ülkeyi
uluslararası hukukta, uluslararası siyasette zora sokmanın bir anlamı da yoktur
diyoruz. 
Dolayısıyla,
umarım önergemiz kabul edilir, bir Meclis araştırması komisyonu kurulması kabul
edilir; kabul edilmeyeceğini de tabii, biz biliyoruz.
Teşekkür
ediyorum. (HDP sıralarından alkışlar)
BAŞKAN
– Cumhuriyet Halk Partisi Grubu adına Ardahan Milletvekili Öztürk Yılmaz.
Buyurun
Sayın Yılmaz. (CHP sıralarından alkışlar)
CHP
GRUBU ADINA ÖZTÜRK YILMAZ (Ardahan) – Sayın Başkan, değerli milletvekilleri;
Cumhuriyet Halk Partisi Grubu adına söz almış bulunuyorum. Yüce Meclisi
saygıyla selamlıyorum. 
Önemli bir
aşama. Tabii, Suriye’de başlayan bu olayların sebeplerini önce anlamak lazım.
Sebepleri de Hükûmetin Suriye politikasının iflas etmesi ve Türk Silahlı
Kuvvetlerinin büyük bir maliyet üstlenerek bu yanlışları düzeltmesidir. 
Şimdi, Afrin’de
yerel meclisin oluşturulması olumlu bir gelişmedir. Bununla ilgili biz geçen
hafta bir öneride bulunmuştuk, benzer bir şeyin yapılması olumludur, en azından
yerel halkta bir sahiplenme duygusu yaratacaktır; onu belirtmek istiyorum. 
İkincisi:
Oradaki yerel güçlerle Türkiye’ye müzahir, yerel halka müzahir, onlardan olan
güçlerle en azından bir emniyet kuvvetinin oluşturulması da önemlidir; onu da
belirtmek istiyorum. 
Üçüncüsü: Bu
konu kesinlikle iç siyasete malzeme yapılmamalıdır. 
Dördüncüsü:
ÖSO’yla ilgili bu zamana kadar yapmış olduğumuz uyarıların esasen burada,
Afrin’de önemli ölçüde gerçek olduğunu bir kere daha gördük. Türk Silahlı
Kuvvetlerinin buradaki davranışları her türlü övgüye değerdir ama ÖSO’yla
ilgili ciddi kaygılar vardır; onu belirtmek isteriz. 
Yerel halkın
kazanılması önemlidir. Yani PKK’nın yapılanması çökertilmiştir, KCK yapılanması
çökertilmiştir, kanton ilga edilmiştir ama artık yereldeki Kürtlerin
kazanılması, Türkmenlerin kazanılması ve yerel halkın kazanılması önemlidir. O
nedenle, yerel halkın tarihten gelen simgelerine esasen saygı gösterilmesi
bizim tarihsel olarak hep alışık olduğumuz, Türk milletinin alışık olduğu
şeylerdir, buna da azami ölçüde özen gösterilmesi gerektiğini belirtmek
istiyoruz. Elbette kentteki PKK’nın bayrakları indirilecek, oradaki PKK’ya ait
olan bütün unsurlar defedilecek ama Demirci Gâve heykelinin, esasen bu bizim
bildiğimiz, tarihsel bir öneme sahip bir heykelin yıkılması da uygun
olmamıştır. 
Şimdi, önemli
olan bundan sonraki sürecin nasıl işleyeceğidir. Bu süreç nasıl cereyan
edecektir? Bizim bir an önce imar faaliyetlerine, oradaki güvenliğe önem
vermemiz ve oradaki yerel meclis marifetiyle halkın en azından kendi bulunduğu
bölgede bazı yetkiler kullanmasına cevaz vermemiz önem ve öncelik taşıyacaktır.
Türkiye'nin zaten bunu yapması durumunda bu bölgenin başka bölgeler açısından
da örnek teşkil edebileceği ve o da esasen yumuşak gücün bir noktada da
ilerlemesine katkı sağlayabileceğini söyleyebiliriz. Aksi takdirde burada
kullanılacak lisan veya burada yerel halkla olacak ilişkilerde oluşturacağımız
müktesebat bizim bu bölgede kabul edilirliğimizi artıracağı gibi, eleştirilere
de konu olabilecektir duruma göre. 
(Mikrofon
otomatik cihaz tarafından kapatıldı) 
BAŞKAN –
Cümlenizi tamamlayın lütfen. 
ÖZTÜRK YILMAZ
(Devamla) - Ayrıca uluslararası toplumun buradaki bakış açısının da iyi
irdelenmesi lazım.
Şimdi, bu Afrin
konusunu başka yerlerle karıştırmamak lazım, Menbic'le ve Fırat'ın doğusuyla
karıştırmamak lazım. Afrin'de Rusya'nın bir şekilde örtülü bir onayı vardı ama
Menbic'te ABD'nin ve onun himaye ettiği PKK ve diğer unsurların bir direnci
olacaktır. 
Burada
diplomasinin sonsuza kadar ve önemli ölçüde kullanılması, esasen tek, münferit
hareket edilmekten ziyade, diğer bölgesel aktörlerle, İran’la, Irak’la, Şam'la
ve bütün unsurlarla hareket edilerek bir hareket tarzı belirlenmesinin yararlı
olacağını düşünüyor, Yüce Meclisi saygıyla selamlıyorum. (CHP sıralarından
alkışlar) 
BAŞKAN –
Teşekkür ediyorum. 
Milliyetçi
Hareket Partisi Grubu adına Samsun Milletvekili Erhan Usta konuşacaktır. 
Buyurun Sayın
Usta. (MHP sıralarından alkışlar) 
MHP GRUBU ADINA
ERHAN USTA (Samsun) - Teşekkür ederim.
Sayın Başkan,
değerli milletvekilleri; öncelikle, bu vesileyle Afrin Harekâtı'nı başarıyla
tamamlayan Türk Silahlı Kuvvetleri mensuplarını tebrik ediyorum, Cenab-ı Allah
hepsinden razı olsun. Çünkü Afrin Harekâtı, uluslararası sözleşmelerden doğan,
Türkiye'nin meşru müdafaa hakkı temelinde yapılmış bir harekâttır. Hiçbir
şekilde kimse bunu başka bir noktaya çekmesin. Oradan ciddi bir terör tehdidi
altındaydı Türkiye ve bizim beka mücadelemiz kapsamında Türkiye oraya karşı bir
harekât yapmıştır. Bu harekât meşru bir harekâttır, doğru, haklı bir
harekâttır. Ayrıca şimdi sonuçlarını görmeye başlıyoruz, bu harekât sonrasında
Afrin terörden temizlendikten sonra Afrinliler vatanlarına kavuşacaktır; bu da
bu harekâtın diğer bir amacıydı. 
Tabii konunun,
hiçbir şekilde, siyaset malzemesi yapılmasının doğru olmadığını biz de burada
ifade etmek isteriz. Afrin Harekâtı’nın bu kadar uzun sürmesinin nedeni -bunu
hep söylüyoruz- Türkiye'nin sivil hassasiyetidir. Türkiye, Türk Silahlı
Kuvvetleri sivillere zarar gelmemesi açısından son derece hassas davranmıştır
ve hiçbir sivil kaybı oluşmadan bu harekât tamamlanmıştır. 
Bu grup
önerisinde bahsedildiği şekilde Afrin asla bir barış adası olmamıştır, bir
terör yuvasıdır. İç savaştan kaçan on binlerce Suriyeli değil on binlerce
terörist Afrin'e gitmiştir; biz bunları Afrin'de gördük. Dolayısıyla gittikleri
yerde de yaptıkları ilk işin tapu ve nüfus kayıtlarını yakmak olduğunu da
herhâlde bilmeyen yoktur. Oradan kaçan insanlar da Türkiye’ye sığınmışlardır.
Yani burası bir barış adası olsaydı oradan insanlar kaçmazlardı. Orada
tutulanlar da zorla, canlı kalkan yapılmak için orada tutulmuşlardır. PKK/YPG'nin
çocuk savaşçıları nasıl kullandığı, çocukları nasıl bu terörist faaliyetlerinde
kullandığı Birleşmiş Milletlerin, Uluslararası Af Örgütü’nün ve insan hakları
komisyonlarının raporlarına zaten yansımıştır; vaktim sınırlı olduğu için
bunları söylemeyeceğim. Dolayısıyla Türkiye’yi insan haklarına aykırı
davranmakla suçlayanlar Türk milletinin bağrına bastığı milyonlarca Suriyeliye
ne diyeceklerdir? 
Kentin hasar
görmemesi için teröristler güya kenti terk etmişlerdir. Hâlbuki, 58 gün
mücadele ediyorsun, artık Türk milletinin ve Türk ordusunun kararlılığı
karşısında kaçıp gitmişlerdir; bunu da böyle tespit etmek lazım.
Diğer bir şey:
Siz orada PKK, YPG bayrağından rahatsız olmayacaksınız, o bayraklar orada
asılıyken buranın bir devlet olduğunu unutacaksınız, Türk Bayrağı’ndan rahatsız
olacaksınız; böyle bir şey olmaz. Bu, PKK ağzı arkadaşlar, bunu kim söylerse
söylesin bu PKK ağzıdır, bunu çok net bir şekilde görmek lazım. 
Ayrıca diğer bir
husus; Türk ordusu hiçbir şekilde orada yağmalamaya katılmamıştır, yağmalama
içerisinde bulunmamıştır. Basına yansıyan birkaç yağmalama örneği Özgür Suriye
Ordusu açısından vardır, bunun da daha, doğru olup olmadığı bilinmemektedir;
bunların bakılıp test edilmesi lazım.
(Mikrofon
otomatik cihaz tarafından kapatıldı)
BAŞKAN –
Tamamlayın lütfen siz de.
ERHAN USTA
(Devamla) – Velev ki doğru olsun, ki değil, doğru olduğunu hiçbir şekilde
düşünmüyorum çünkü bizim orada denetimimiz devam ediyor, velev ki doğru olsun,
bir iki tane münferit olaydan dolayı böyle bir zaferi, böyle bir mücadeleyi
gölgelemek, bunu itibarsızlaştırmak hiçbir şekilde iyi niyetle bağdaşmaz.
Dolayısıyla,
nereden bakarsak bakalım… Bir de, Afrin meselesinde, Afrin Harekâtı arkadaşlar,
hiçbir şekilde Kürtlere karşı filan değildir, Afrin Harekâtı teröristlere
karşıdır. Yani teröristlere karşı bu harekâtın yapılmasından rahatsız olanlar
varsa onlara diyecek bir şeyim yoktur. Özgür Suriye Ordusu’nun içerisinde de
Kürtlerin olduğunu hepimiz biliyoruz. Dolayısıyla bu harekât doğru bir
harekâttır, bu harekât hiçbir şekilde uluslararası alanda bizim elimizi
zayıflatacak bir harekât değildir. Türk düşmanları, elbette, ne kadar doğru
yaparsak yapalım, rahatsız olacaktır. Türk düşmanlarının safında yer almamak
gerekir diye düşünüyorum. 
Genel Kurulu
saygıyla selamlarım. (MHP sıralarından alkışlar)
BAŞKAN –
Teşekkür ediyorum Sayın Usta. 
FİLİZ
KERESTECİOĞLU DEMİR (İstanbul) – Sayın Başkan…
BAŞKAN – Buyurun
Sayın Kerestecioğlu.
FİLİZ
KERESTECİOĞLU DEMİR (İstanbul) – Özellikle, önerge bize ait olduğu için,
önergemiz üzerine “Bayraktan rahatsız olanlar, orada başka bayraklardan
rahatsız olmayıp o bayrağın dikilmesinden rahatsız olanlar…” gibi, tamamen “Bu
terör ağzıdır.” diyerek açık bir sataşmada bulunmuştur. Tamamen de kapsamından
çıkartıp…
ERHAN USTA
(Samsun) – Tespit yapıyoruz. Yanlışlık var mı?
FİLİZ
KERESTECİOĞLU DEMİR (İstanbul) – Tespit uluslararası hukuka aykırıdır.
Arkadaşımız cevap verecek.
ERHAN USTA
(Samsun) – Hayır, hayır, hiçbir şekilde yok. 
BAŞKAN – Sayın
Adıyaman, buyurun. 
Lütfen, yalnız
hassas bir konu, konuşmalarımızın nereye varacağını düşünerek konuşalım. 
Süreniz iki
dakika. 
VIII.- SATAŞMALARA İLİŞKİN KONUŞMALAR
1.- Iğdır Milletvekili Mehmet Emin Adıyaman’ın, Samsun Milletvekili
Erhan Usta’nın HDP grup önerisi üzerinde MHP Grubu adına yaptığı konuşması
sırasında Halkların Demokratik Partisine sataşması nedeniyle konuşması
MEHMET EMİN
ADIYAMAN (Iğdır) – Teşekkür ederim Sayın Başkan.
Birincisi:
Doğrusu, benim ifade ettiğimi bütün Parlamento biliyor. Uluslararası hukuk
açısından, kim olursa olsun, egemen bir ülkenin topraklarında farklı bir
ülkenin bayrak dalgalandırması hem uluslararası siyaset hem uluslararası hukuk
açısından son derece sakıncalı ve yaptırımları olan bir konudur, birincisi bu.
İkincisi:
Afrin’den şu an itibarıyla 450 bin insan göç etmiş durumdadır. Evet, orada bir
Meclis oluşturuluyor, oluşturulmaya çalışılıyor ama Afrin’in demografik yapısı
değiştirildiği için oluşturuluyor. Çünkü Afrin halkı… 450 bin terörist mi vardı
Afrin’de? Afrin’in yüzde 85-90’ı Kürt’tü. Şimdi ne oldu da 450 bin Kürt,
terörist miydi, Afrin’i boşalttı gitti? Bunun yerine kim gelecek? Bunun yerine,
çok açık… Başından beri Hükûmetin ifade ettiği, açığa vurduğu, defalarca itiraf
ettiği bir husus var. Boşaltılan Afrin’in demografik yapısı değiştiriliyor.
Onun yerine, yandaş olan, büyük ihtimalle Türkiye’ye yerleşmiş ÖSO ve cihatçı
grupların aileleri yerleştirilecek. Çok iyi biliyoruz ki burada başka bir husus
da ister ÖSO ister başka bir çete, kim ne yaparsa yapsın sonuçta bu çeteler, bu
örgütler uluslararası hukuk açısından ya örgüt ya terör örgütü vesaire
görülecek ama Türkiye Cumhuriyeti bir devlet, dolayısıyla orada gelişecek her
türlü olumsuzluğun yaptırımı hukuksal bir statüsü olan, meşruluğu olan Türkiye
Cumhuriyeti devletinden sorulacaktır. Tabii ki, işte, yarın ÖSO’dan
sorulmayacak. ÖSO olacak mı olmayacak mı o da ayrı bir tartışma konusu ya da
başka bir örgüt. Dolayısıyla bizim vurgulamak istediğimiz bu. Onun için, böyle
algı operasyonları üzerinden Afrin’de öyle teröristler, şu, bu, “450 bin
terörist var.” falan… Bunlar tamamen algı operasyonları, gerçeği de ifade
etmiyor. 
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum. 
MEHMET
EMİN ADIYAMAN (Devamla) – Peki, teşekkür ediyorum. 
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet Aydın’ın, Zeytin Dalı
Harekâtı’nın tamamen uluslararası meşruiyete dayandığına, Kürtlere karşı bir
mücadele yürütülüyormuş algısının yanlış olduğuna ve bu harekâtı başarıyla
sonuçlandıran tüm güvenlik güçlerini yürekten tebrik ettiğine ilişkin konuşması
BAŞKAN
– Yalnız, algı operasyonlarının yapılmaması gereken çok önemli ve hassas bir
konu ve bu anlamda da tamamen uluslararası meşruiyete dayanan bir harekât.
Birleşmiş Milletlerin 51’inci maddesi çok açık ortadadır. 
Yine,
Birleşmiş Milletler Güvenlik Konseyinin sair defalar aldığı kararları var.
Terörle mücadeledir. Burada, özellikle -yani ben de inciniyorum- sanki orada
Kürtlerle bir mücadele varmış gibi, Kürtlere karşı bir mücadele yürütülüyormuş
gibi bir algı yanlış bir algıdır. (AK PARTİ sıralarından alkışlar)
MEHMET
EMİN ADIYAMAN (Iğdır) – Yani Sayın Başkan…
BAŞKAN
- Tam tersine, Kürtlerin de Kürt kardeşlerimizin de huzuru, bölgenin de huzuru
ve Türkiye’nin de bekası için terörle ve terör unsurlarıyla verilen bir mücadeledir
ve bunu bir Kürt Meclis Başkan Vekili olarak ben burada ifade etmek istiyorum.
(AK PARTİ sıralarından alkışlar) Yani burada, bu harekâttan dolayı, harekâtı
gerçekleştirenlerin tebrik edilmesi lazım. Tek bir sivilin burnu kanamadan, 58
gün boyunca, onun için âdeta iğneyle kuyu kazarak yapılan bir mücadeledir. (AK
PARTİ ve MHP sıralarından alkışlar) Orada 10 bin kilometre, 11 bin kilometre
öteden gelen, dalgalanan bayraklar var, başka ülkelerin bayrakları var, terör
örgütlerinin bayrakları var.
MEHMET EMİN
ADIYAMAN (Iğdır) – Onlara da karşıyız.
BAŞKAN - Ve
emperyalist bir iddiayla değil, tamamen insancıl bir yaklaşımla… Hem oradan
Türkiye’ye sızan teröristleri önlemek hem saldırıları önlemek, Türkiye'nin de
bekası, bölgedeki tüm Kürt kardeşlerimizin de huzuru için bu harekât gerekliydi
ve bu harekâtı başarıyla sonuçlandıran tüm güvenlik güçlerini de bir kez daha
ben de yürekten tebrik ediyorum, kutluyorum. (AK PARTİ ve MHP sıralarından
alkışlar)
FİLİZ
KERESTECİOĞLU DEMİR (İstanbul) – Sayın Başkan, söz talebim vardı.
BAŞKAN - Buyurun
Sayın Kerestecioğlu, önce size söz vereyim.
V.- AÇIKLAMALAR (Devam)
22.- İstanbul Milletvekili Filiz Kerestecioğlu Demir’in, Genel Kurulda
ifade edilen düşüncelere Oturum Başkanının değil iktidar partisinin cevap
vermesi gerektiğine ilişkin açıklaması
FİLİZ
KERESTECİOĞLU DEMİR (İstanbul) – Şimdi, öncelikle herhâlde bunda bir anlaşarak
Genel Kurula başlamamız lazım. Biz hukuk bilen insanlarız, uluslararası
hukuktan bahsediyoruz. Burada atılan laflar “Amerikan bayrağına bir şey demediniz...”
Şimdi, Amerikan bayrağına hayatımız boyunca bir şey dedik eğer işgalciyse ama
kalkıp bunu diyecek olan bizler değiliz.
KAMİL AYDIN
(Erzurum) – Demediniz, demediniz. Kürsüden duymadık, kürsüden söyleyin.
FİLİZ
KERESTECİOĞLU DEMİR (İstanbul) – Biraz susarsanız ben de laflarıma devam edip
anlatacağım. 
KAMİL AYDIN
(Erzurum) – Muhatabın ben değilim.
FİLİZ
KERESTECİOĞLU DEMİR (İstanbul) – Bunu diyecek olan, o topraklar kiminse
onlardır. Burada dikkat çekilmek istenen şey: “Gidilip de başka bir ülkeye bayrak
dikilmez, bunun sonuçları vardır.” diyoruz. Siz bu görüşe katılmayabilirsiniz,
dersiniz ki: Hayır, biz başka bir moda geçtik, artık bizim dış politikamız
böyle ilerleyecek -ilk başta ben bunu söyledim zaten- bundan sonra fetih
yapacağız, gideceğiz bayrak dikeceğiz, bunu edeceğiz, şunu yapacağız. Çünkü bu
laflar kullanılıyor.
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (İstanbul) – Tamamlayayım.
BAŞKAN –
Tamamlayın lütfen.
FİLİZ
KERESTECİOĞLU DEMİR (İstanbul) – Ama, bütün bunlar bir kenara, bunların hepsi
birer düşüncedir. Eğer biz burada bunları bu hafta konuşacaksak doğru dürüst
konuşacağız ve eğer buna karşı bir düşünce söylenecekse rica ediyorum ki siz
değil, iktidar partisi cevap verecek. Yani siz burada tarafsızlığını korumak
durumunda olan bir kişisiniz ve ben şunu gösterdim. Burada giden şey Demirci
Gâve’nin heykeli, tamam mı, Demirci Gâve’nin heykeli. Bunu istemeyenler
olabilir ama sizin bunu istemediğinizi düşünmüyorum. O zaman lütfen buradan
görüş belirtmeyin, İlknur Hanım belirtsin, başkaları belirtsin, iktidar
belirtsin çünkü biz bunun sıkıntılarını iki haftadır yaşıyoruz, özellikle geçen
hafta hatta şiddetle sonuçlanan durumlarını da gördük. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (İstanbul) – Aynı şeyleri yaşamamak için ben de bir grup
başkan vekili olarak bunu ifade etmek istedim.
Teşekkür
ederim.
BAŞKAN
– Teşekkür ediyorum.
Ama
şunu ifade edeyim: Eğer Türkiye Cumhuriyeti yabancı unsurlarla mücadele
ediyorsa, terör örgütleriyle mücadele ediyorsa çok açık ve net bir şekilde
tarafımı koyarım. Yani burada herkesin aynı yönde taraf koymasını da bekleriz;
bu, doğal hakkımızdır, bu milletin bizden beklediğidir. (AK PARTİ ve MHP
sıralarından alkışlar) 
Onun
dışında, bir işgalci mantıkla değil... Bakın, Cerablus’ta da oldu, 100 binin
üzerinde Cerabluslu gitti, oraya yerleşti. Afrin’i Afrinlilere bırakacağız. 
FİLİZ
KERESTECİOĞLU DEMİR (İstanbul) – 450 bin kişi göçmüş. 
BAŞKAN
– İşgalci bir mantıkla değil, bir fetih mantığıyla değil, tamamen terör
örgütlerine karşı düzenlenen bu mücadelede hepimizin safını çok açık ve net bir
şekilde ortaya koyması lazım. 
MEHMET
EMİN ADIYAMAN (Iğdır) – 450 bini geri mi getireceksiniz?
FİLİZ
KERESTECİOĞLU DEMİR (İstanbul) – Sayın Başkanım, o zaman başta sorduğum
sorulara cevap verin. 450 bin kişi nereye göçtü? Bizim dış politikamız nedir?
Bundan sonraki proje nedir? Dışişleri Bakanı gelsin, Hükûmet adına bir bakan
burada cevaplasın. Bunun muhatabı siz değilsiniz. Burada biz, Mecliste,
milletvekili olarak halkımız adına soru soruyoruz. Bu soruları cevaplasın
Hükûmet burada.
BAŞKAN
– Teşekkür ediyorum.
Sayın
Usta, buyurun, siz de sisteme girmişsiniz.
23.- Samsun Milletvekili Erhan Usta’nın, Türkiye’nin meşru müdafaa
hakkını kullandığına ve bu hakkın kullanılmasından kimsenin rahatsız olmaması
gerektiğine ilişkin açıklaması
ERHAN
USTA (Samsun) – Bir defa şunu söyleyeyim önce: Bu sorunun muhatabı buradaki her
milletvekilidir.
FİLİZ
KERESTECİOĞLU DEMİR (İstanbul) – Ya nasıl her milletvekilidir?
ERHAN
USTA (Samsun) – Türkiye Cumhuriyeti devletindeki, Türkiye Cumhuriyeti
Parlamentosundaki her milletvekili böyle bir sorunun, böyle yanlış bir sorunun
muhatabıdır; onu söylemek lazım.
Şimdi,
“Birleşmiş Milletler Antlaşması’nın -Genel Kurulunun- 51’inci maddesi kapsamında
meşru müdafaa hakkımız var.” diyoruz. Bakın, uluslararası kamuoyunu izleyin,
hiçbir uluslararası örgüt, hiçbir devlet Türkiye’nin buradaki bu harekâtının
meşru olmadığını söylemedi ancak şunu söyleyebildiler: “Aman sivillere dikkat
edin, şöyle böyle...” Şimdi, burada bunun ötesinde bir şey söyleniyor, bunu çok
iyi anlamak lazım. Yani nedir buradaki amaç? Yani düşmanın dahi söyleyemediğini
Türkiye’de Parlamentoda birileri söylüyorsa “Bu harekât meşru değil.” diyorsa
burada bir sorun var demektir. Herkesin kendisine bu anlamda dikkat etmesi
lazım. 
Evet,
Suriye’nin toprak bütünlüğünü başından itibaren Türkiye Cumhuriyeti devleti
savunmaktadır. Türkiye Cumhuriyeti devletinin temel politikasıdır, egemen bir
devlettir ama bunu söylerken şuna da dikkat etmek lazım.
(Mikrofon
otomatik cihaz tarafından kapatıldı) 
BAŞKAN
– Lütfen toparlayalım.
Buyurun.
ERHAN
USTA (Samsun) – Sömürge bir terör devleti oluşturulmaya çalışılıyor, buna
sesimizi çıkarmayacağız, aynı zamanda hem burada bir sömürge terör devleti
oluşturacaksın hem de oradan Türkiye’ye sürekli bir terör bombardımanı
yapacaksın ve sınırlarımızın dibinde olan bu olaya karşı Türkiye sessiz
kalacak, Türkiye’den bunu bekleyeceksin, böyle bir şey olamaz. O yüzden,
dediğimiz gibi, Türkiye uluslararası sözleşmelerden, uluslararası anlaşmalardan
kaynaklanan meşru müdafaa hakkını kullanmıştır, bu hakkın kullanılmasından
kimse rahatsız olmasın. Bir tane dahi sivilin burnu kanamamıştır. 7 tane sivil
dün hayatını kaybetmiştir. O, PKK’nın giderken tuzakladığı bombalar nedeniyle
olmuştur. 
Teşekkür ederim.

BAŞKAN –
Teşekkürler.
Sayın İnceöz,
buyurun. 
24.- Aksaray Milletvekili İlknur İnceöz’ün, Türkiye’nin gerek ulusal
gerek uluslararası hukuktan kaynaklanan haklarını kullandığına ve bir işgalci
ülke gibi gösterilmeye çalışılmasının kabul edilebilir olmadığına ilişkin
açıklaması
İLKNUR İNCEÖZ
(Aksaray) – Sayın Başkan, değerli milletvekilleri; burada özellikle şunu
belirtmek istiyorum ki bugüne kadar Afrin’deki operasyon, Zeytin Dalı
Operasyonu başlamadan önce pek çok açıklamalarda bulunduk Türkiye olarak.
Baştan beri Suriye politikasında şunun çok net olarak altını çizdik: Suriye’nin
parçalanmasına asla izin verilmeyeceğini, toprak bütünlüğünün korunması
gerektiğini ve bu operasyon başlarken de Türkiye’nin gerek ulusal gerek uluslararası
hukuktan kaynaklanan haklarını kullanacağını, meşru bir müdafaa hakkı olduğunu,
özellikle süreç başladığından itibaren, gerek Suriye’deki o iç karışıklık
başladığından itibaren, toprak bütünlüğünün bozulmamasına ilişkin deklare ettik
gerekse Zeytin Dalı Operasyonu başladığında bunun Türkiye açısından bir meşru
müdafaa hakkı olduğunu, hem güvenliği açısından hem uluslararası hukuktan doğan
haklarını korumak, kullanmak adına hem de oradan göç eden 3,5 milyon
Suriyelinin tekrar kendi vatanlarına dönebilmeleri için terörden, terör
unsurlarından, teröristlerden arınmasına ilişkin bir operasyon olduğunu baştan
itibaren altını çizerek deklare ettik tüm dünyaya.
(Mikrofon
otomatik cihaz tarafından kapatıldı) 
BAŞKAN –
Tamamlayalım lütfen. 
İLKNUR İNCEÖZ
(Aksaray) – Bu, bir kere tartışmasız. Bunun Parlamentoda aksi yönde, bazı
kelime oyunlarıyla sanki bir işgalci ülkeymiş gibi gösterilmeye çalışılmasının,
ne yazık ki Parlamentoda bunun dillendirilmesinin gerçekten kabul edilebilir
bir durum olmadığını özellikle belirtmek istiyorum. Burada birileri, operasyon
sürerken, endişelerini vesairelerini paylaştı. Bakın, operasyonun bu kadar uzun
süre sürmesinin sebebi, tıpkı geçmiş dönemde, 7 Haziran 2015’ten sonra
Diyarbakır’da nasıl sivillerin burnu kanamasın diye askerimiz, Emniyetimiz
hassasiyet gösterdiyse burada da aynı hassasiyeti göstermesidir. Bugün 60’ıncı
gününe gelmiş, orada bir tek sivilin zarar görmesi istenmedi. Ama terör ve
teröristlere, terör gruplarına, terör unsurlarına baktığımızda… Bir askerimizin
nasıl şehit olduğunu biliyorsunuz, Kur’an-ı Kerim’in -ki kutsal kitabımız bizim
inancımız gereğince- arkasına bir bomba tuzağı kuruluyor. 
(Mikrofon
otomatik cihaz tarafından kapatıldı) 
İLKNUR İNCEÖZ
(Aksaray) – Sayın Başkanım, sözlerimi tamamlamak istiyorum.
BAŞKAN – Lütfen
tamamlayalım.
Buyurun.
İLKNUR İNCEÖZ
(Aksaray) – Daha birkaç gün önce, yine, bırakıp gittikleri yerlerde bir bombalı
tuzakla Özgür Suriye Ordusundan 4 asker ve 7 sivil hayatını kaybetti. Neden?
Buradaki YPG’nin, PKK’nin geride bıraktığı, kurmuş olduğu tuzaklardan. 
Yine aynı
hassasiyetle binaların içi temizlenene kadar orada özellikle sivillerin
girmesine izin verilmemekte. 
Bir
bakıyorsunuz, tuzakları kuran kim, elleri silahlı kim? Bir bakıyorsunuz,
oradaki bölge insanının düzenini, yaşamını, hayatını, inancını, her şeyini
tehdit eden kim? Teröristler, terör unsurları. Dolayısıyla bölgenin terörden
temizlenmesine yönelik… Burada sanki oradaki Kürtlere bir düşmanlık var gibi…
Bakın, o bölge temizlendikten sonra Kürt, Türk, Arap, kimlerse bölgenin,
toprakların sahipleri orası da onların. Tıpkı Fırat Kalkanı Operasyonu’nda
olduğu gibi -ki biraz evvel siz de deklare ettiniz, ilan ettiniz-
temizlendikten sonra yine o bölge insanının yaşayacağı alanların oluşturulması,
Türkiye'nin kimsenin toprağında gözü olmadığını… Ama kimse kusura bakmasın,
hemen güneyimizde terör koridoru oluşturulacak, terör devleti…
(Mikrofon
otomatik cihaz tarafından kapatıldı) 
İLKNUR İNCEÖZ
(Aksaray) – …kurmak istenecek, buna da Türkiye sessiz kalacak! Kimse bizden sessiz
kalmamızı beklemesin arkadaşlar. (AK PARTİ sıralarından alkışlar) 
BAŞKAN –
Teşekkürler.
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili İstanbul Milletvekili Filiz
Kerestecioğlu Demir tarafından, AKP Hükûmetinin Afrin özelinde devreye koyduğu
politikaların Türkiye ve Orta Doğu halkları arasında yeni ayrışmaları ve yıllar
boyu sürecek gerilimleri bertaraf etmek için TBMM’nin devreye girerek bir yol
haritası belirlemesi amacıyla 20/3/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 20 Mart 2018 Salı günkü birleşiminde yapılmasına ilişkin önerisi
(Devam)
BAŞKAN – Gruplar
adına son söz, Adalet ve Kalkınma Partisi Grubu adına Hatay Milletvekili Orhan
Karasayar’a aittir.
Buyurun Sayın
Karasayar. (AK PARTİ sıralarından alkışlar) 
AK PARTİ GRUBU
ADINA ORHAN KARASAYAR (Hatay) – Sayın Başkan, değerli milletvekilleri;
Suriye'nin kuzeybatısında Afrin bölgesinde konuşlanan terör örgütü unsurlarının
gerek dost ve kardeş bölge halkının gerek sınırlarımıza yakın yaşayan
halkımızın can ve mal güvenliğine yönelttiği tehlike, son dönemde artan taciz
atışları ve saldırıyla ileri düzeye taşınmıştır. Bu nedenle ülkemiz 20 Ocak
2018 tarihinde hem PKK ve uzantıları PYD, YPG, KCK hem de DEAŞ’a mensup
teröristleri etkisiz hâle getirmek, ayrıca dost ve kardeş bölge halkını
zulümden kurtarmak için Afrin bölgesinde Zeytin Dalı Harekâtı’nı başlatmıştır.
Türkiye’nin, sınırında herhangi bir terör unsurunun mevcudiyetine müsamaha
göstermesi mümkün değildir. Bu terör örgütlerinin varlığı ulusal güvenliğimiz
ve sınırlarımızın güvenliğini tehdit eder hâle gelmiştir. PKK, PYD, DEAŞ,
bunların hepsi eli kanlı terör örgütüdür. Biz, terör örgütleriyle amansız
mücadele eden bir ülkeyiz. Terörle mücadelemiz sadece ülkemiz için değil, aynı
zamanda Suriye, bölgemiz ve dünya barışı içindir. Allah, Mehmetçik’imizin,
kahramanlarımızın yâr ve yardımcısı olsun. 
Türkiye
sivillere zarar vermeden, yerleşim yerlerini yakıp yıkmadan ve bölgede
tahribata yol açmadan bir askerî harekâtı başarıyla yürütmüştür. Bundan dolayı
Türkiye’yi takdir etmesi gerekenlerin hâlâ yalan ve yanlış bilgilerle algı
oluşturmaya çalışmaları Türkiye düşmanlığıdır. Türkiye, kınayıcının kınamasına
bakmadan, kimseden de takdir beklemeden doğru olanı yapmaya ve bildiği doğru
yolda ilerlemeye devam edecektir.
18
Mart günü Afrin şehir merkezi teröristlerden temizlenmiştir. Bölge halkının en
kısa sürede evlerine kavuşmaları için gereken her türlü adım atılacaktır. Afrin
şehir merkezinde mayın ve patlayıcı maddelerin tespiti için çalışmalar devam
etmektedir. Harekât, terör unsurları bu bölgeden temizlenene dek sürecektir. 
Türkiye’nin
bu çabası Suriye’nin toprak bütünlüğünün ve birliğinin korunmasına da katkı
yapacaktır. Türkiye, Suriye’de halkın iradesini yansıtacak, ülkede gerçek bir
siyasi değişimi başlatacak ve ülkeye barış, istikrar ve güvenliği getirecek bir
geçiş sürecinin hayata geçirilmesi yolunda gayretle verdiği desteği
sürdürecektir.
Hatay
ilimiz olarak şu anda bölgemizde 500 bin Suriyeli misafir barındırıyoruz. Hatay
halkımız altı buçuk yıldır bu atmosfer içerisinde yaşayan bir halk. Zeytin Dalı
Harekâtı, Afrin Operasyonu bütün bölge halkı tarafından çok olumlu karşılandı.
Bunun, sınırlarımızı korumak, güvenliğimizi muhafaza etmek, terörü bölgeden
silip atmak için yapıldığını halkımız çok iyi biliyor. Hatay zamanında Fransız
işgali görmüş, Kurtuluş Savaşı geçirmiş olarak ve oralardan da yüzünün akıyla
çıkmış bölge olarak bugün aynı ruhu yaşatıyor.
(Mikrofon
otomatik cihaz tarafından kapatıldı)
BAŞKAN –
Tamamlayın lütfen siz de.
ORHAN KARASAYAR
(Devamla) – Bizim enerjimiz bir kez daha arttı. Onlar bize diyorlar ki “Allah
sizleri başımızdan eksik etmesin.” ama biz karşılığında “Allah bu milleti başımızdan
eksik etmesin.” diyoruz. Böyle bir milletle yola gitmek kolay. Bunu biz 15
Temmuzda da yaşadık, şimdi Afrin Operasyonu sırasında da yaşıyoruz. Zaten tüm
sizlerin de, dünyanın da gördüğü gibi Afrin’deki komşularımız Türk askerlerini
görünce ne yapacaklarını şaşırıyorlar, “Siz bugüne kadar nerede kaldınız.”
diyorlar. Çünkü bizim Mehmetçik’imiz bugüne kadar, tarihte de gittiği yerlere
insanlığı götürdü, adaleti götürdü ve kendine kurşun sıkan yaralı hainlere bile
kucak açıp insanlığından en ufak bir ödün vermedi. İnşallah bu süreçte de
bölgemizde yapmış olduğumuz Zeytin Dalı Operasyonu neticesinde sonsuza dek
ülkemizin içerdeki ve dışardaki teröristlerden tamamı temizlenerek…
(Mikrofon
otomatik cihaz tarafından kapatıldı) 
ORHAN KARASAYAR
(Devamla) –…o bölgede bu terör örgütlerinin arkasındaki emperyalist güçlerin
hayallerini de yok edeceğiz, yıkacağız diyorum. 
Tekrar yüce
heyetinizi saygıyla selamlıyorum. (AK PARTİ sıralarından alkışlar) 
BAŞKAN –
Teşekkür ediyorum.
FİLİZ
KERESTECİOĞLU DEMİR (İstanbul) – Karar yeter sayısı istiyoruz.
BAŞKAN – Karar
yeter sayısı arayacağım.
Halkların
Demokratik Partisi grup önerisini oylarınıza sunuyorum: Kabul edenler… Kabul
etmeyenler… Karar yeter sayısı yoktur.
Birleşime on
dakika ara veriyorum.
Kapanma Saati: 16.36
İKİNCİ OTURUM
Açılma Saati: 16.56
BAŞKAN: Başkan
Vekili Ahmet AYDIN 
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN – Türkiye
Büyük Millet Meclisinin 74’üncü Birleşiminin İkinci Oturumunu açıyorum.
Halkların Demokratik
Partisi grup önerisinin oylamasında karar yeter sayısı bulunamamıştı. Şimdi
öneriyi tekrar oylarınıza sunacağım ve karar yeter sayısı arayacağım. 
Oylamayı
elektronik oylama cihazıyla yapıyoruz. 
Üç dakika süre
veriyorum.
(Elektronik
cihazla oylama yapıldı)
BAŞKAN- Karar
yeter sayısı yoktur.
Birleşime on dakika
ara veriyorum.
Kapanma Saati: 16.59
ÜÇÜNCÜ OTURUM
Açılma Saati: 17.20
BAŞKAN: Başkan
Vekili Ahmet AYDIN 
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN – Türkiye
Büyük Millet Meclisinin 74’üncü Birleşiminin Üçüncü Oturumunu açıyorum.
Halkların Demokratik
Partisi grup önerisinin ikinci oylamasında da karar yeter sayısı bulunamamıştı.
Şimdi öneriyi tekrar oylarınıza sunacağım ve karar yeter sayısı arayacağım. 
Kabul edenler…
Kabul etmeyenler… Öneri kabul edilmemiştir, karar yeter sayısı vardır.
Cumhuriyet Halk
Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
Okutmadan önce,
Sayın Yalçınkaya, size 60’a göre bir dakika süreyle söz vereceğimi ifade
etmiştim.
Buyurun.
V.- AÇIKLAMALAR (Devam)
25.- Bartın Milletvekili Muhammet Rıza Yalçınkaya’nın, Bartın
Milletvekili Yılmaz Tunç’un Bartın İl Millî Eğitim Müdürüyle ilgili iddialar
hakkında araştırma yaptıktan sonra bu idareciyi savunmasının daha doğru
olacağına ilişkin açıklaması
MUHAMMET RIZA
YALÇINKAYA (Bartın) – Sayın Başkan, Bartın İl Millî Eğitim Müdürünün idarecilik
yaparken tutum ve davranışlarıyla halkı kin, nefret ve düşmanlığa sevk
ettiğini, bu nedenle bu kişi hakkında soruşturma açılarak görevden alınmasının
gerektiğini söylemiştim. Bu konuşmamdan sonra Bartın Milletvekili Yılmaz Tunç
söz alarak, İl Millî Eğitim Müdürüyle telefonla görüştüğünü, söylenenlerin gerçek
olmadığını, müdürün bu iddialarla ilgili suç duyurusunda bulunacağını ifade
ederek, halkı ayrıştıran, bölen o şahsın avukatlığına soyunmuş ve onu
korumuştur. Ben isterdim ki sayın milletvekili yaptığı bir telefon
görüşmesinden sonra bu kişiyi koruyup kollayacağına dile getirilen iddiaları
araştırıp, şahsın Ulus’taki konuşmasının kayıtlarını dinleyip sonra Genel
Kurulda o idarecinin avukatlığını yapmaya kalksaydı. Avukatlık meslek ahlakı
bunu gerektirir. Öncelikle o kayıtlar ele alınıp o görüşmeler, konuşmalar
dinlendikten sonra böyle bir idareciyi savunmaya geçseydi daha iyi olurdu
diyorum. 
BAŞKAN –
Teşekkür ediyorum. 
YILMAZ TUNÇ
(Bartın) – Sayın Başkan…
BAŞKAN – Sayın
Tunç, gereği düşünüldü, olay mahallinde keşif yapılmasına, masrafların Bartın
milletvekilleri tarafından ödenmesi koşuluyla tüm milletvekillerinin davet
edilmesi…
TANJU ÖZCAN
(Bolu) – Efendim, ben de bu konuda söz söylemek istiyorum.
BAŞKAN –
Arkadaşlar, tamam, bitirelim bu işi isterseniz. 
TANJU ÖZCAN
(Bolu) – Efendim, ben de Bartın sorumlusu olarak birkaç şey söylemek istiyorum.

YILMAZ TUNÇ
(Bartın) – Sayın Başkanım, sataşmadan…
BAŞKAN – Sayın
Tunç, buyurun size de 60’a göre bir dakika süreyle söz vereyim. Vallahi, yoksa
masrafa gireceksiniz, Sayın Yalçınkaya’yla birlikte bütün milletvekillerini
Amasra’da artık bir misafir edersiniz.
Buyurun. 
26.- Bartın Milletvekili Yılmaz Tunç’un, Bartın Milletvekili Muhammet
Rıza Yalçınkaya’nın yaptığı açıklamasındaki bazı ifadelerine ilişkin açıklaması
YILMAZ TUNÇ
(Bartın) – Teşekkür ediyorum Sayın Başkanım. 
Tabii, biraz
önce de açıklama yapmıştım Bartın İl Millî Eğitim Müdürümüzle ilgili olarak.
Sayın Yalçınkaya’nın ifade ettiği sözleri Millî Eğitim Müdürümüz sarf
etmediğini söylüyor, bunu söyledim. Ayrıca, bu iddiaları ortaya atanlarla
ilgili olarak da suç duyurusunda bulunduğunu ifade ediyor ve suç duyurusunda da
bulunmuş. Ayrıca, bu iddiaları basın yoluyla yayanlar hakkında da gerekli
tekzipleri basın kuruluşlarına göndermiş, ben bunu ifade ettim. Avukatlığına
soyunmak vesaire bu tür ifadelerin doğru olmadığını belirtmek istiyorum. Sayın
Yalçınkaya’nın, eğer bu iddialar doğruysa, bu konuda iddiaları noktasında
delilleri de varsa bunları yargı makamlarıyla, ilgili soruşturma makamlarıyla
paylaşmasında fayda var ancak bunların doğru olmadığını ifade eden karşı taraf
var yani bunu da dinlemek gerekiyor. 
Teşekkür
ediyorum. 
BAŞKAN –
Teşekkür ediyorum. 
MUHAMMET RIZA
YALÇINKAYA (Bartın) – Sayın Başkanım, söz istiyorum.
Sayın
milletvekili hâlâ iddiaların gerçek olmadığını söylüyor. 
BAŞKAN – “Eğer
varsa, bu iddialar doğruysa, gerçekse yetkili makamlara götürün.” diyor aynı
zamanda.
MUHAMMET RIZA
YALÇINKAYA (Bartın) – Ben de diyorum ki: Bu iddialar gerçektir, bu idareci bu
konuşmaları yapmıştır. Konuşma tutanaklarını yani konuşmanın yapıldığı
toplantıdaki kamera kayıtlarını, ses kayıtlarını incelediğinde yaptığı açık ve
net ortaya çıkacaktır. 
YILMAZ TUNÇ
(Bartın) – Yok öyle bir şey. 
MUHAMMET RIZA
YALÇINKAYA (Bartın) – Hâlâ korumasını anlayamıyorum. Herhâlde İstanbul’dan,
Pendik’ten kendisi getirdi, onun için koruma zorunluluğunda kalıyor şimdi. 
YILMAZ TUNÇ
(Bartın) – Ses kaydı yok, ses kaydı. 
BAŞKAN – Sayın
Yalçınkaya, vallaha, bakın, bu iş uzarsa, diyorum ya, bütün milletvekillerini
misafir etmek zorunda kalacaksınız. 
Teşekkür
ediyorum. 
Cumhuriyet Halk
Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım: 
VII.- ÖNERİLER (Devam)
A) Siyasi Parti Grubu Önerileri (Devam)
2.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan,
Karaman’ın sorunlarının araştırılarak alınması gereken önlemlerin belirlenmesi
amacıyla Türkiye Büyük Millet Meclisi Başkanlığına verilmiş olan (10/1555) esas
numaralı Meclis Araştırması Önergesi’nin ön görüşmelerinin, Genel Kurulun 20
Mart 2018 Salı günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma Kurulu
20/3/2018 Salı günü (bugün) toplanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
Türkiye Büyük
Millet Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan Karaman'ın sorunlarının araştırılarak alınması
gereken önlemlerin belirlenmesi amacıyla (10/1555) esas numaralı Meclis
Araştırma Önergesi’nin görüşmesinin Genel Kurulun 20/3/2018 Salı günlü (bugün)
birleşiminde yapılması önerilmiştir.
BAŞKAN – Öneri
üzerinde öneri sahibi olarak Cumhuriyet Halk Partisi Grubu adına Denizli
Milletvekili Kazım Arslan konuşacaktır. (CHP sıralarından alkışlar)
CHP GRUBU ADINA
KAZIM ARSLAN (Denizli) – Sayın Başkan, değerli milletvekilleri; Denizli
Milletvekili olarak benimle birlikte Mersin Milletvekilimiz Durmuş Fikri
Sağlar, İstanbul Milletvekilimiz Mahmut Tanal, Çanakkale Milletvekilimiz
Muharrem Erkek ve parti meclisi üyemiz Sera Kadıgil arkadaşlarımızla geçen sene
yapmış olduğumuz Karaman’daki çalışmalarımız ışığında Karaman’ın sorunları ve
çözümlerinin neler olması noktasında bir araştırma önergesini Ocak 2017’de
vermiştik. Ama görüşme sırası ancak gelebildi ve bugünkü görüşmemizde de
Karaman’ın sorunlarının ve çözüm yollarının hangi noktada olması konusunda bir
önergemizi sizlere sunarak bu konuda sizlerden destek bekliyoruz. 
Değerli
arkadaşlarım, değerli milletvekilleri; hepinizi öncelikle sevgiyle saygıyla
selamlıyorum.
Karaman ilimiz
aslında Konya’dan Mersin’e kadar uzanan, sanayiden ticarete ve özellikle tarım
ağırlıklı bir çalışma yapan, hayvancılığı da öne çıkan bir potansiyele sahip
bir ilimizdir. Ancak ne var ki ihmal edilmesi sebebiyle Karaman, gerçek anlamda
potansiyelinin değerlendirilemediği ve dolayısıyla gelişmekte olan bir il
değil, maalesef geri kalmış olan bir ilimiz olarak ortaya çıkmaktadır.
Bölgesinde aslında cazibeli bir konumu olmasına rağmen bu potansiyelinin gereği
gibi yerine getirilememesi, daha doğrusu değerlendirilememesi sebebiyle bu
cazibe merkezi gerçekten Karamanlıların ve Karaman’da yaşayan halkımızın da çok
işini görmemektedir. Onun için Karaman’ın özellikle hem tarım ilimiz olması ve
tarım yönüyle de aslında daha çok gelişmesi, daha çok üretmesi, daha çok
ülkemize fayda sağlaması gerekirken bu konularda birçok eksikliğin olduğunu
görüyoruz. Onun için Karaman ilinin ulaşım yönünden çok büyük problemleri
olduğunu belirtmek istiyorum. Özellikle Karaman ilimiz ile ilçelerimiz
arasındaki bağlantının çok iyi olmadığı ve çok uzak bir noktada olması
sebebiyle ve gerekli yolların da yapılmamış olması sebebiyle maalesef ekonomik
yönden geri kalan bir ilimiz olduğunu belirtmek istiyorum.
Değerli
milletvekilleri, Karaman ekonomisi maalesef yeterince büyüyemiyor, gelişemiyor.
Burada sulamanın özellikle çok kötü bir şekilde yürütüldüğü ve burada sulama
yapılarak elde edilen ürünler yerine aslında suya ihtiyaç duymayan ürünlerin
öncelikle yetiştirilmesi gerekirken bu alanlarda da birçok eksikliklerin olduğu
görülmektedir. Özellikle suyu çok isteyen şeker pancarı gibi, mısır gibi, ay
çekirdeği gibi ürünlerin burada desteklenmesi yerine aslında kuru tarımın,
tahılın burada teşvik edilmek suretiyle ekilmesi, ektirilmesiyle Karaman
ilimizin daha çok gelişebileceği ve daha çok üretebileceği ve böylelikle
ekonomisinin de iyi bir noktaya gelebileceği bir gerçektir. O nedenle yer altı
suyu her gün azalan bir Karaman ilimizi görmekteyiz.
Değerli
milletvekilleri, özellikle bize gelen gerek şikâyetler gerekse istekler
çerçevesinde Göktepe Belediye Başkanı beldenin ilçe olmasını ısrarla
istemektedir. Bu beldenin ilçe olması hâlinde daha iyi bir şekilde gelişme
sağlayabileceği de görülmektedir. Özellikle, Karaman’ın çevre sorunları,
Ayrancı ilçesi ve Göktepe beldesinde olmak üzere insan yaşamını, sulamayı,
doğal dengeyi olumsuz etkileyen durumlar da ortaya çıkmaktadır. Özellikle yöre
halkının karşı çıktığı HES ve termik santral projelerinin doğal dengeyi
bozacağı ve buradaki göçleri de artıracağı bir gerçektir. Özellikle Karaman’da
2014 yılında başlayan, Konya-Karaman-Niğde-Ulukışla arası bağlanması düşünülen
ancak hâlen bitirilemeyen hızlı tren projesinin de bir an önce bitirilmesi
Karaman halkının beklentisidir. Ermenek’e Konya üzerinden gidilip Mersin
üzerinden geri gelinebilen bir Ermenek ulaşım sisteminin de bir an önce devreye
sokulması gerekmektedir.
(Mikrofon
otomatik cihaz tarafından kapatıldı) 
KAZIM ARSLAN
(Devamla) – Sayın Başkan…
BAŞKAN – Lütfen
tamamlayalım Sayın Arslan.
Buyurun.
KAZIM ARSLAN
(Devamla) – Teşekkür ederim Sayın Başkanım.
Özellikle, yine,
Karaman’da adalet sarayı yapımına 2013 yılında başlanılmış, hâlâ bitirilemediği
görülmektedir, bir an önce adalet sarayının da bitirilmesine ihtiyaç vardır. 
Yine, Karaman
merkezine İbrala Barajı’ndan içme suyu temini sağlayacak bir çalışma 2014
yılında başlamış ama bu proje de maalesef bitirilememiştir, bunun da bir an
önce bitirilmesi gerekmektedir. 
Karaman,
Avrupa’nın en kirli havasına sahip 10 kentinden biridir. Özellikle burada
termik santrallerin yeniden kurulmasını sağlamak bu kirliliği daha da artıracak
ve böylelikle Karaman ilinin geleceği daha kötü bir noktaya gelecektir. 
Özellikle,
Karaman’da CHP’li belediyelere baskı yapılmaktadır. Burada CHP’nin kazanmasıyla
birlikte bazı belediye başkanlarımızın iş başına gelmesinden sonra Ziraat
Bankası ATM’lerinin bile kapatıldığı görülmektedir. Bunlar da yanlış
uygulamalardır. 
Bu nedenle,
Karaman ilimizi ihmal etmeyelim, buna destek verelim, bu alanda araştırmamızın
sonucunu hep birlikte görelim ve Karaman ilimizi kalkındıralım istiyorum.
Hepinize çok
teşekkür ederim, saygılar sunuyorum. (CHP sıralarından alkışlar)
BAŞKAN – Çok
teşekkür ediyorum.
Öneri üzerinde
Milliyetçi Hareket Partisi Grubu adına Mersin Milletvekili Baki Şimşek
konuşacaktır. (MHP sıralarından alkışlar)
Sayın Şimşek,
buyurun.
MHP GRUBU ADINA
BAKİ ŞİMŞEK (Mersin) – Sayın Başkan, değerli milletvekilleri; Cumhuriyet Halk
Partisinin Karaman ilinin sorunları hakkında vermiş olduğu önerge üzerinde
Milliyetçi Hareket Partisi Grubu adına söz almış bulunmaktayım. Bu vesileyle
yüce Meclisi saygıyla selamlıyorum.
Tabii, Karaman
ili bizim komşu bir ilimiz. Öncelikle, Karaman-Mut-Mersin yolunun -çalışmalar
devam ediyor ama biraz zorlu bir coğrafya, çok sayıda tünelin olduğu bir bölge-
ivedi olarak bitirilmesi… 
Yine,
Niğde-Mersin arasındaki hızlı trenin gündeme alınarak bunun Adana’ya kadar, bir
an önce Konya-Karaman-Niğde-Mersin-Adana hızlı tren projesinin bitirilmesi… 
Bu bölgede
Karaman’la ilgili en büyük sorun tarımla ilgili yaşanıyor, Karaman bir tarım
bölgesi. Sanayiyle ilgili yatırımlar Karaman’da oldukça fazla, Karaman,
işsizliğin olmadığı bölgedeki nadir illerimizden bir tanesi ama tarımla ilgili,
tabii, özellikle elektrik paralarının yüksek olması sebebiyle sulama
birliklerinin birçoğu elektrik paralarını ödemekte güçlük çekiyor ve çiftçiler
bununla ilgili zor durumda kalıyorlar. 
Yine, Konya
Ovası –KOP- Projesi’nin bir an önce bitirilmesi ve bu proje biterken de GAP’ta
yapılan hataların tekrarlanmaması, bu, Konya Ovası’nın ve Karaman Ovası’nın
çölleşmemesi, burada projeyle beraber başlangıçta damla sulama sistemlerinin
devreye konması ve Karaman’da çiftçiliğin, tarımın daha iyi duruma gelmesi… 
Ayrıca bölgede
çok sayıda elma bahçeleri ve kiraz bahçeleri vardır, bunlarla ilgili de
Türkiye'nin her yerinde olduğu gibi Karaman’da da soğuk hava depoları
yetersizdir, ihracatta sıkıntılar yaşanmaktadır, bunların gündeme alınması... 
Tabii, şu anda,
sulama birlikleriyle ilgili konu komisyonun gündeminde. Sayın Orman Bakanımızla
geçtiğimiz hafta komisyon toplantısına ben de katıldım. Sulama birlikleriyle
ilgili sorun Karaman’da da aynı, Mersin’de de aynı, Adana’da da aynı. Bugün bu
kürsüden dile getirilen Mardin Derik’te de Nusaybin’de de sorun her yerde aynı
sorun. Şu anda sulama birliklerinin kapatılması da bu sorunu çözmüyor. Sulama
birlikleri 1990’lı yıllara kadar yoktu, bu iş Devlet Su İşleri tarafından
yönetiliyordu. 90’lı yıllardan sonra sulama birlikleri devreye konuldu ama bir
kısım sulama birliklerinde olan eksikliklerden dolayı şu anda sulama
birliklerinin kapatılacağı ve bu yetkinin DSİ’ye devredileceği komisyonda
görüşülüyor. Bunu Hükûmetin tekrar gözden geçirmesini Milliyetçi Hareket
Partisi Grubu olarak talep ediyoruz. Yanlış yapan, eksik yapan, görevini yerine
getirmeyen hangi sulama birliği varsa o sulama birliklerine ya kayyum atansın
ya o sulama birlikleri yeniden seçime gönderilsin. DSİ’ye devredilirken
beraber, DSİ, çiftçilerin tarımsal destekten alacak oldukları paralara da el
koyacak, bunu da doğru bulmuyoruz. Tarımsal destek, çiftçinin daha iyi üretim
yapabilmesi için, tohum, gübre alabilmesi için verilen bir destek yani bugüne kadar
sulama birlikleri bu paraları tahsil ederken sulama birliklerine vermediğiniz
bir yetkiyi, şu anda hemen bunu DSİ’ye devrederken niye veriyorsunuz? Bunun da
doğru olmadığını düşünüyoruz. 
(Mikrofon
otomatik cihaz tarafından kapatıldı) 
BAKİ ŞİMŞEK (Devamla)
– Sulama birliklerinin kurumsal yapısının mutlaka korunması gerektiğini,
buradaki eksikliklerin mutlaka var olduğunu ama işini iyi yapmayanların
yüzünden bütün sulama birliklerinin cezalandırılmamasını... 
Şu anda sulama
sezonu başlayacak, Çukurova’nın her yerinde şu anda sulama sezonu başlamak
üzere. Eğer komisyondaki tasarı Meclise getirilip hemen geçerse kısa süre
içerisinde bu birlik başkanları ve birlik meclisleri devre dışı kaldığı zaman,
bu sulama sezonunda Çukurova’da ve Türkiye'nin birçok yerinde çok büyük
sıkıntılar yaşanacağını, bunun mutlaka bölgedeki sulama birlikleriyle ve
çiftçilerle daha iyi tartışılması... 
Sulama
birliklerinin yöneticisi de meclisi de başkanı da çiftçi. Hepsi çiftçi olduğu
için çiftçi olan birisi çiftçinin aleyhinde bir çalışma yapamaz. Bunu art
niyetli kullananlar varsa bunlarla ilgili devlet tedbirini alsın. Biz bunu
komisyonda dile getirdiğimiz zaman Sayın Bakan buraların seçiminde
uygunsuzluklar yaşandığını söylüyor ama bir yerde uygunsuzluk yaşanıyor diye
bütün sulama birlikleri cezalandırılmamalıdır, mutlaka sulama birliklerinin
kurumsal yapısı devam ettirilmelidir diyor, bu duygu ve düşüncelerle yüce
heyetinizi saygıyla selamlıyorum. (MHP sıralarından alkışlar) 
BAŞKAN –
Teşekkür ediyorum. 
Öneri üzerinde
Halkların Demokratik Partisi Grubu adına İzmir Milletvekili Müslüm Doğan
konuşacaktır. 
Sayın Doğan,
buyurun. (HDP sıralarından alkışlar) 
HDP GRUBU ADINA
MÜSLÜM DOĞAN (İzmir) – Sayın Başkan, değerli milletvekilleri; bugün Dünya
Sosyal Hizmet Günü. Bu nedenle tüm sosyal hizmet emekçilerinin bu bayramını
kutluyorum, bu gününü kutluyorum. 
Değerli
milletvekilleri, konu, bildiğiniz üzere Karaman. CHP’nin grup önerisi konusunda
partim adına bir iki noktaya değinmek istiyorum. 
Şimdi, Kalkınma
Bakanlığının Mevlana Kalkınma Ajansı tarafından hazırlanan 2014 ve 2023 yılını
hedef alan projeksiyonunda, bölge planlaması çalışmasında bölgenin tüm
kaynaklarının ortak bir hedefe yönlendirilmesi amaçlanmış, kaynakların etkili
ve etkin kullanılması için en yüksek katma değeri yaratacak şekilde sevk
edilmesi hususları dikkate alınmış ve bölge içi gelişmişlik farklarını en aza
indirme hedefine odaklanması yine planda belirtilmiş. Ancak, biraz önce vekil
arkadaşlarımın da ifade ettiği gibi, bölge gelişmişlik farkları anlamında maalesef
aradaki farklar açılmaya devam ediyor, kuraklık ve su sorunu bölgenin en önemli
sorunu olarak karşımızda duruyor, tarımsal arazileri toplulaştırma çalışmaları
tamamen bitirilmiş değil, organik tarım uygulamalarında mekânsal alanların
belirlenmesi anlamında bir politika belirlenmiş değil, kırsal alanlarda bölge
içi gelişmişlik farklarının azaltılması için hiçbir projeksiyon doğru dürüst
geliştirilemiyor. 
Özellikle de bir
hususa daha değinmek istiyorum: Karaman’la birlikte Konya merkez ilçelerini de
kapsayacak olan bir metropolitan alan çalışması yapılmış ve küçük ölçekte
maalesef plan bekliyor. Bu konuda da hiçbir planın ortaya konamadığını
belirtmek istiyorum. 
Değerli
milletvekilleri, bu sulama konusunda aslında Türkiye’nin çok önemli bir sorunu
var. Bakın, Türkiye’nin hiçbir yerinde böyle yağmur suyu planlaması, yağmur
suyunu tutma, daha sonra kullanma gibi bir proje yok. Avrupa yağmur sularını
kullanırken bizim yer altı sularını kullanarak -yer altı sularının da
seviyesini biliyoruz, maalesef gittikçe düşüyor- çok önemli tahribatlara neden
olduğumuzu ve yer altı suları yanlış bir şekilde kullanıldığı için de çok büyük
sorunlarla karşı karşıya olduğumuzu belirtmek istiyorum. 
Yine, Mardin’de
Nusaybin, Derik ve Kızıltepe ilçelerinde tarımsal arazide kullanılan elektrik
nedeniyle birçok köyün, köylünün elektriği kesilmiş durumda. Aslında yine
buradaki su politikası, sulama politikaları, sulamadaki proje eksiklikleri
nedeniyle halk cezalandırılmaktadır. Eğer gerçekten doğru dürüst bir sulama
projesi ortaya konursa, özellikle tarımsal sulamadaki sorunlar giderilirse bu
tür sorunlarla karşılaşmayacağımızı belirtiyor, hepinizi saygıyla selamlıyorum.
(HDP sıralarından alkışlar) 
BAŞKAN –
Teşekkür ediyorum. 
Gruplar adına
son söz Adalet ve Kalkınma Partisi Grubu adına Karaman Milletvekili Recep
Şeker’e aittir. 
Sayın Şeker,
buyursunlar. (AK PARTİ sıralarından alkışlar) 
AK PARTİ GRUBU
ADINA RECEP ŞEKER (Karaman) – Sayın Başkan, değerli milletvekilleri; mübarek üç
ayların İslam âlemine hayırlı olmasını ve eski bakanlarımızdan Hasan Celal
Güzel Bey’e Allah’tan rahmet dilerim. 
CHP grup önerisi
üzerine AK PARTİ Grubu adına söz aldım. Heyetinizi saygıyla selamlıyorum. 
Karaman ilinin
yol ağlarından Karaman-Konya arası, Karaman-Ereğli arası, Karaman-Mut arası
tamamlanmış, bitmiş vaziyette; Karaman-Karapınar, Erdemli-Ayrancı yolu devam
etmekte. Karaman-Silifke arasındaki Akdeniz bağlantımıza engel olan Sertavul
Geçidi’nin Sertavul Tüneli ve Medreselik Viyadüğü’yle birleşmesi için geçen
hafta Sayın Ulaştırma Bakanımızın teşrifleriyle temelini attık, inşallah iki
sene içerisinde hizmete alacağız ve Karaman-Silifke arası da kırk beş dakikaya
düşecek. 
Ermenek-Mut
yolunda 38 kilometrelik yolun 25 kilometresi bitirildi, aynı zamanda Çamlıca
Viyadüğü, Türkiye’nin eğik ayaklı konsol tipinde ilk ve 196 metre vadi
yüksekliğiyle en yüksek köprüsü olma özelliğine sahip olacak. 
Ermenek çevre
yolu 2017 yılında tamamlandı. “Kuş Yuvası” olarak bilinen Sarıveliler-Alanya
yolu tüneller tamamlandığı zaman kırk beş dakikaya düşecek. Karaman-Bucakkışla-Ermenek
arasında Karaman-Bucakkışla arası tamamlandı, Ermenek’e kadar 15 kilometrelik
yol çalışması devam ediyor. 
Sonuç olarak, AK
PARTİ öncesi bölünmüş yol olarak sadece 19 kilometre yol iken AK PARTİ
döneminde 141 kilometre bölünmüş yol Karaman’a yapıldı, toplamda 160
kilometreye çıkarılmış oldu. BSK kaplamalı yol AK PARTİ öncesi sıfırken şu anda
255 kilometre BSK kaplamalı yolumuz mevcut. 
Ulaştırma
Bakanlığımız Karaman’a 1 milyar 813 milyonluk yatırım yapmıştır. Sanayide
üretilen ürünün yükünü Mersin Limanı’na indirecek şekildeki hızlı tren
çalışmalarımız devam ediyor, Karaman-Konya arası inşallah bu yıl sonu
itibarıyla hizmete girecek. Havaalanımızın 10 Ekim 2017 yılında ihalesi
yapıldı. 3 Ekim 2017 yılında lojistik merkezinin ihalesi yapıldı. 13 Aralık
2017’de Karaman’da serbest bölge kurulması ilanı Resmî Gazete’de yayımlandı.
İkinci OSB kurulum çalışmaları devam ediyor. Teknopark kuruldu. 18 Ağustos
2017’de Resmî Gazete’de yayımlanarak Karaman Enerji İhtisas Endüstri Bölgesi
ilan edildi. Karaman’da OSB’de 2002 yılında 68 firma varken 2018 yılında 136
firmaya yükseldi, 300 milyon doları geçen ihracat rakamına ulaşıldı. Şu an 15
binin üzerinde çalışanı olan sanayide komşu illerden her gün 3 binin üzerinde
işçi taşınarak Karaman’a hizmet etmekte. Karaman yüzde 4,2’yle Türkiye’nin en
az işsizi olan ilidir, aynı zamanda Türkiye’nin 15’inci büyük ekonomisine sahip
ilidir. Hayvancılıkta 64 bin büyükbaş, 560 bin küçükbaş hayvana sahiptir.
Türkiye elma üretiminde 400 bin tonla 2’nci sırada, ağaç sayısında 11 milyon
sertifikalı ağaçla 1’inci sıradadır.
(Mikrofon
otomatik cihaz tarafından kapatıldı)
RECEP ŞEKER
(Devamla) – Sayın Başkanım…
BAŞKAN –
Tamamlayın siz de.
RECEP ŞEKER
(Devamla) – Türkiye’de paketli bulgurun yüzde 60’ının üretildiği ildir. Kuru fasulyede
2’nci, nohutta 7’nci, nanede 4’üncü, yulaf, çerezlik kabak çekirdeği, taze
soğan ve havuçta Türkiye’de 6’ncı sıradadır. 
Sulama
projesinde Mavi Tünel kapsamında Bağbaşı Barajı, AHİ Kanalı ve Hotamış
Depolaması tamamlanmıştır. 583 milyon metreküp su biriktirilecek ve Karadağ
etrafındaki 20 bin hektar alan sulanacaktır. Ayrıca, Mavi Tünel’deki suyu
yaklaşık 2 katına çıkaracak çalışmalar proje aşamasındadır. AK PARTİ iktidarı
döneminde 12 milyar TL’lik yatırım alan Karaman ekonomisi, tarımı, ulaştırması,
sağlığı, tüm dinamikleri ve özellikle insanıyla Türkiye’nin parlayan
yıldızıdır. 
TANJU
ÖZCAN (Bolu) – Peki, Karaman’ın nüfusu niye küçülüyor gün geçtikçe, niye
azalıyor nüfusu, nüfus niye azalıyor?
RECEP
ŞEKER (Devamla) – Nüfus azalmıyor Karaman’da. 
TANJU
ÖZCAN (Bolu) – Nasıl?
RECEP
ŞEKER (Devamla) – Geçen sene 45.800’dü, bu sene 46.970, aile hekimliği
verilerine göre de 250 bin nüfusu.
TANJU
ÖZCAN (Bolu) – Türkiye ortalamasının altında büyüme yalnız.
RECEP
ŞEKER (Devamla) – Teşekkür ediyorum.
Saygılar.
(AK PARTİ sıralarından alkışlar)
BAŞKAN
– Teşekkür ediyorum.
Öneriyi
oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
3.- AK PARTİ Grubunun, Genel Kurulun çalışma gün ve saatlerinin yeniden
düzenlenmesine; bastırılarak dağıtılan 535 sıra sayılı Kanun Tasarısı’nın kırk
sekiz saat geçmeden gündemin "Kanun Tasarı ve Teklifleri ile
Komisyonlardan Gelen Diğer İşler" kısmının 2’nci sırasına alınmasına ve
diğer işlerin sırasının buna göre teselsül ettirilmesine ve 535 sıra sayılı
Kanun Tasarısı’nın İç Tüzük’ün 91’inci maddesine göre temel kanun olarak
bölümler hâlinde görüşülmesine ilişkin önerisi
20/3/2018
Türkiye Büyük Millet Meclisi Başkanlığına
Danışma
Kurulu 20/3/2018 Salı günü (bugün) toplanamadığından, İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 İlknur
İnceöz
 Aksaray
 AK
PARTİ Grubu Başkan Vekili
Öneri:
Bastırılarak
dağıtılan 535 sıra sayılı Kanun Tasarısı’nın kırk sekiz saat geçmeden gündemin
"Kanun Tasarı ve Teklifleri ile Komisyonlardan Gelen Diğer İşler"
kısmının 2’nci sırasına alınması ve diğer işlerin sırasının buna göre teselsül
ettirilmesi;
Genel Kurul'un;
20 Mart 2018
Salı günkü (bugün) birleşiminde 533 sıra sayılı Kanun Tasarısı’nın
görüşmelerinin tamamlanmasına kadar;
21 Mart 2018
Çarşamba günkü birleşiminde 535 sıra sayılı Kanun Tasarısı’nın görüşmelerinin
tamamlanmasına kadar;
21 Mart Çarşamba
günkü birleşiminde 535 sıra sayılı Kanun Tasarısı’nın görüşmelerinin
tamamlanamaması hâlinde 22 Mart 2018 Perşembe günkü birleşiminde 535 sıra
sayılı Kanun Tasarısı’nın görüşmelerinin tamamlanmasına kadar,
535 sıra sayılı
Kanun Tasarısı’nın görüşmelerinin 22 Mart 2018 Perşembe günkü birleşiminde
tamamlanamaması hâlinde Genel Kurulun haftalık çalışma günlerinin dışında 23
Mart 2018 Cuma günü saat 14:00'te toplanarak; bu birleşiminde gündemin
"Kanun Tasarı ve Teklifleri ile Komisyonlardan Gelen Diğer İşler"
kısmında yer alan işlerin görüşülmesi ve bu birleşimde 535 sıra sayılı Kanun
Tasarısı’nın görüşmelerinin tamamlanmasına kadar;
Yukarıda
belirtilen birleşimlerinde gece 24:00'te günlük programların tamamlanamaması
hâlinde günlük programların tamamlanmasına kadar;
Çalışmalarına
devam etmesi;
535 sıra sayılı
Kanun Teklifi’nin İç Tüzük’ün 91’inci maddesine göre temel kanun olarak
görüşülmesi ve bölümlerinin ekteki cetvellerdeki şekliyle olması;
Önerilmiştir.



535 Sıra Sayılı ;
Katma Değer Vergisi Kanunu ile Bazı Kanun
  ve Kanun Hükmünde Kararnamelerde Değişiklik Yapılmasına Dair Kanun Tasarısı
(1/926)




BÖLÜMLER


BÖLÜM MADDELERİ


BÖLÜMDEKİ MADDE SAYISI




1. BÖLÜM


1 ila 18 inci maddeler arası


18




2. BÖLÜM


19 ila 33 üncü maddeler arası


15




TOPLAM MADDE SAYISI


33



BAŞKAN – Adalet
ve Kalkınma Partisi Grubu önerisi üzerinde ilk ve son söz Halkların Demokratik
Partisi Grubu adına İstanbul Milletvekili Filiz Kerestecioğlu’na aittir. 
Sayın
Kerestecioğlu, buyurun. (HDP sıralarından alkışlar) 
HDP GRUBU ADINA
FİLİZ KERESTECİOĞLU DEMİR (İstanbul) – Sayın Başkan, değerli milletvekilleri;
ilk ve son söz olması gerçekten ilginç aslında, ilk ve son söz olmamalıydı,
herkes konuşmalıydı; bu Meclis, herkesin müzakere edebildiği, konuşabildiği,
tabii mikrofonlarının da kapatılmadığı, şiddetin, kavganın olmadığı bir yer
olmalıydı. 
Ben, özellikle
geçen haftaki ve ondan önceki deneyimleri düşünerek söz aldım çünkü biliyorum
ki bir hız var, sürekli bir hız içerisinde kanunlar geçirilmek isteniyor,
bunlar doğru dürüst müzakere edilmiyor, sürekli bir karar yeter sayısı var mı,
yok mu… Bir yandan, iktidar olarak birtakım yasaları getiriyorsunuz önümüze ama
bir yandan da milletvekilleri olarak burada yeterli sayıda bulunmuyorsunuz,
sonra biz karar yeter sayısı istediğimiz için “Niye istiyorsunuz? Çalışmalar
engelleniyor.” deniyor. Çalışmak için vekil lazım, çalışmak için müzakere lazım
ve Türkiye'nin gerçekten çok yüklü onlarca sorunu var. Ben, bunlardan sadece
bir tanesine değinerek konuşmamı tamamlamak istiyorum. 
14 Mart 2018’de
İçişleri Bakanlığının yayımladığı bir genelgeyle sivil yurttaşlara tanınan
yıllık 200 adet ateşli silah mermisi edinme hakkı 5 kat artırılarak 1.000’e
çıkarıldı. Buna ilişkin haberler dolaşıyor medyada. Kişi başına yılda 1.000
mermi tüketiminin günde yaklaşık 3 mermiye tekabül ettiği göz önünde
bulundurulacak olursa gerçekten yurttaşlar bu mermileri ne yapacaklar? Bu
silahlanma ve aynı zamanda işte, mermi sahibi olma durumu niçin arttırılıyor?
Hakikaten bunu, öncelikle bu Meclise açıklamanız lazım yani insanlar bireysel
silahlanmaya karşı kampanyalar yürütürken, örneğin Umut Vakfı yıllardır bunun
için mücadele ederken, 2017’de sadece bireysel silahlarla 2.187 kişi öldürülüp
birçoğu ağır 3.529 kişi yaralanmışken siz neden kişi başına yılda 1.000 mermi
tüketimini sağlıyorsunuz? Ne için yapılıyor bu? Yeni bir paramiliter örgütlenme
mi yaratıyorsunuz? Böyle şüpheler doğuyor ve vatandaşın da Meclisin de bu
konuda aydınlatılması gerekiyor. İşte, gelirseniz; işte, düşüncenizi ifade ederseniz
bunları müzakere ederiz, yoksa sadece oy kullanmaya gelir, gidersiniz ama bizim
için bu vekillik makbul olmaz, kusura bakmayın. 
Saygılar
sunuyorum. (HDP sıralarından alkışlar) 
BAŞKAN –
Teşekkür ediyorum. 
Adalet ve
Kalkınma Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmiştir. 
İç Tüzük’ün
37’nci maddesine göre verilmiş bir doğrudan gündeme alınma önergesi vardır,
okutup işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI (Devam)
B) Önergeler
1.- Ankara Milletvekili Zühal Topcu’nun, (2/696) esas numaralı Devlet
Memurları Kanununda Değişiklik Yapılması Hakkında Kanun Teklifi’nin doğrudan
gündeme alınmasına ilişkin önergesi (4/139)
Türkiye Büyük Millet Meclisi Başkanlığına
(2/696) esas
numaralı Kanunu Teklifi’min İç Tüzük’ün 37’nci maddesine göre doğrudan Genel
Kurul gündemine alınması hususunda gereğini arz ederim.
Saygılarımla.
6/10/2017
 Zühal
Topcu
 (Ankara)
BAŞKAN – Öneri
üzerinde, teklif sahibi adına Erzurum Milletvekili Kamil Aydın konuşacaktır.
Sayın Aydın,
buyurun. (MHP sıralarından alkışlar)
KAMİL AYDIN
(Erzurum) – Sayın Başkan, değerli milletvekilleri; Milliyetçi Hareket Partisi
adına teklif ettiğimiz kanun teklifi hakkında konuşmak üzere söz almış
bulunmaktayım. Yüce heyetinizi saygıyla selamlıyorum. 
Saygıdeğer
milletvekilleri, malumunuz, gelişmiş ülkelerin uzun vadeli gelişme ve kalkınma
plan ve programlarına bakıldığında odaklanmanın genellikle nitelikli insan
kaynağına yönelik olduğuna tanıklık etmekteyiz. Bunu da gerçekleştirmenin yolu
doğrudan eğitim ve öğretimden geçmektedir. Dolayısıyla, bizim gibi genç nüfus
potansiyeli yüksek bir ülkenin, gerçekten eğitim ve öğretime önemle vakit,
enerji ve kaynak ayırması kaçınılmazdır. 
Türk eğitim
sisteminin, yine, bu meyanda, olmazsa olmaz en önemli dayanağı eğitimdeki insan
kaynağını güçlendirmektir, burada da en büyük yük, eğitimimizin olmazsa olmaz
paydaşı olan eğitimcilerimizdedir yani büyük emek sarf eden, bir harf
karşılığında kırk yıl köle olunabileceğinin öğretildiği öğretmenlerimizdedir.
Dolayısıyla, yeni nesillerin mimarı olarak adlandırdığımız öğretmenlerimizin
üstlendiği bu ulvi görevleri esnasında karşılaştıkları birtakım sorunları var.
Bunu, zaman zaman, bütün parti grupları gibi biz de Milliyetçi Hareket Partisi
adına, aynı zamanda bir Eğitim Komisyonu üyesi olarak sıklıkla dile getirdik.
Bunlar, şu anda bizi heyecanla dinleyen gerçekten büyük bir kitle, olmazsa
olmaz bir kitlemiz. Niye? Çünkü 18 milyonu aşkın bir öğrenci kitlesine hizmet
götüren ve 1 milyon 66 bin civarındaki eğitimcimizle ilgili birtakım şeyleri
dile getiriyoruz. Bunların sıkıntıları, sorunları var ama her şeye rağmen,
ülkeye olan bağlılıkları, evlatlarımıza olan sevgi ve muhabbetlerinden dolayı
eğitimlerinde en ufak bir hizmet eksikliği sunmamaktadırlar. 
Saygıdeğer
milletvekilleri, elbette ki eğitim camiamızın üstün neferleri, büyük insanlar
eğitimcilerimizin, gerçekten, birtakım özlük haklarıyla ilgili, tayin gibi, eş
durumu gibi, görev aldıkları yerlerde kadro sıkıntısı gibi birtakım sıkıntıları
var. Zaten en büyük sıkıntı bunların üç grupta sınıflandırılması yani kadrolu
öğretmen, sözleşmeli öğretmen, ders ücreti karşılığı ücretli öğretmen diye
sınıflandırılması. Gerçekten, yapılan iş tek olmasına rağmen, böyle üçlü bir
kategoriye tabi tutulması başlı başına bir sıkıntı. İnşallah, bunların bir an
önce halledilip, özlük hakları ve tek statüde toplanması bizim için çok elzem
ve çok kaçınılmaz bir hizmet olacaktır düşüncesindeyiz. 
Öte
yandan kanayan bir yara -kendileri çok mütevazı davranıp fazla dile
getirmeseler de biz farkındayız olayın- bunların kazançları noktasında.
Sınıftaki o saygın duruşları, gerçekten, üstlendikleri o ulvi göreve uygun,
sosyal ortamlarda, toplum içerisinde maalesef mali sıkıntılarından dolayı,
maaşlarının yetersiz olmasından dolayı, ders ücretlerinin çok düşük olmasından
dolayı karşılık bulmamaktadır. 
İşte,
TÜRK EĞİTİM-SEN’in yaptığı bir araştırmada öğretmenlerimizin hemen hemen yüzde
17’si kredi borçlusu. Şimdi, böyle bir mali resim karşısında gerçekten bu öğretmenlerimizin
sınıfta, doğal ortamlarında üstün bir performans sergilemesi beklenemez. Bu
anlamda, böyle bir sorunsallık içerisinde büyük bir mücadele veren, gerçekten
her türlü cefaya her türlü fedakârlıkla cevap veren bir kitlenin bu tür
sıkıntılarına çare olmak asıl maksadımız. 
Son
zamanlarda bir de bizim de kanun teklifi verdiğimiz bir grup daha var ki ona da
çok dikkat edilmesi gerekir. Nedir bunlar? Efendim, biliyorsunuz, dershanelerin
kapatılması süreci başlatıldı Türkiye’de. Bu dershaneler kapatılınca, tabii,
büyük bir ihtiyaç vardı, bunu nasıl giderecektik? Bu, hafta içi 18.00’den
sonra, hafta sonları yine öğretmenlerimizin takviye edilerek verildiği bir
hizmetti ama maalesef bu hizmet karşılığında alınan ücretler çok düşük, çok
sembolik ve öğretmenler buna çok fazla gönüllü olmadılar çünkü hafta içinde
zaten canları çıkıyor. Bir de ders yükü üstüne yüklenip hafta sonlarında da
böyle bir faaliyet var, bari, hani, efendim, çorbada tuzumuz misali, daha
önceki kanunda söz konusu geçen rakamlar 130-150 civarındayken biz bu
ücretlendirmenin bir an önce yükseltilerek 250’lere çekilmesi noktasında bir
kanun teklifi verdik. En azından bu fedakârlığın sembolik de olsa bir karşılığı
olur diye düşünüyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
KAMİL
AYDIN (Devamla) – Bugünlerde büyük fedakârlıklarla gerçekten abide şahsiyetler
olan öğretmenlerimizin bu kanayan yaralarına bir nebze merhem olmuş oluruz
diyorum. Ben yüce heyetinizi saygıyla selamlıyorum. (MHP sıralarından alkışlar)

BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Birleşime
on dakika ara veriyorum.
Kapanma Saati: 17.58
DÖRDÜNCÜ OTURUM
Açılma Saati: 18.13
BAŞKAN: Başkan
Vekili Ahmet AYDIN 
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN – Türkiye
Büyük Millet Meclisinin 74’üncü Birleşiminin Dördüncü Oturumunu açıyorum.
Alınan karar
gereğince sözlü soru önergeleri ile diğer denetim konularını görüşmüyor ve
gündemin “Kanun Tasarı ve Teklifleri ile Komisyonlardan Gelen Diğer İşler”
kısmına geçiyoruz. 
1’inci sırada
yer alan Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı ile Plan ve Bütçe Komisyonu
Raporu’nun görüşmelerine kaldığımız yerden devam edeceğiz. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı (1/914) ile Plan ve Bütçe
Komisyonu Raporu (S. Sayısı: 533) (x)
BAŞKAN –
Komisyon ve Hükûmet yerinde. 
15/3/2018
tarihli 72’nci Birleşimde İç Tüzük’ün 91’inci maddesine göre temel kanun olarak
görüşülen 533 sıra sayılı Kanun Tasarısı’nın ikinci bölümünde yer alan
maddelerin oylamaları tamamlanmıştı. 
Şimdi üçüncü
bölümün görüşmelerine başlıyoruz. 
Üçüncü bölüm 50
ila 77’nci maddeleri kapsamaktadır. 
Üçüncü bölüm
üzerinde gruplar adına ilk söz, Milliyetçi Hareket Partisi Grubu adına İzmir
Milletvekili Ahmet Kenan Tanrıkulu’na aittir. 
Sayın Tanrıkulu,
buyurun. (MHP sıralarından alkışlar) 
Süreniz on
dakikadır. 
MHP GRUBU ADINA
AHMET KENAN TANRIKULU (İzmir) – Sayın Başkan, sayın milletvekilleri;
görüştüğümüz 533 sıra sayılı Kanun Tasarısı’nın üçüncü bölümü üzerinde
Milliyetçi Hareket Partisi Grubu adına söz almış bulunmaktayım. Öncelikle Genel
Kurulumuzu saygıyla selamlıyorum. 
Sayın
milletvekilleri, görüştüğümüz bu tasarı yürürlükte olan mevzuatımızda birçok
maddede ve kanunda değişikliklere yol açıyor. Bu değişiklikler toplumun bazı
kesimleri tarafından da beklendiği için oldukça gecikmiş olarak
nitelendirilerek bugün bu görüşmelere devam ediyoruz. 
Görüştüğümüz
bölüm yani üçüncü bölüm 50 ila 77’nci maddeleri kapsıyor ve bu maddelerin
bazılarında yapılan düzenlemelerde ileride birtakım sıkıntıların da
yaşanabileceğini öngörüyorum. Şimdi onlar nelerdir diye baktığımız zaman,
örneğin 54 ve 55’inci maddelerde tek hazine kurumlar hesabı düzenlenmekte ancak
hangi kurumların bu kapsama gireceği Bakanlar Kurulunun yetkisine
bırakılmaktadır. Bugün mali özerklikleri elinde olan SGK gibi, KİT’ler gibi
veya belediyeler gibi kurumlar eğer Bakanlar Kurulu kararıyla bu kapsama
alınırsa muhtemel ki mali özerkliklerini kaybedecekler.
Bir
sonraki önemli değişikliklerden yine bahsedersek, 50 ve 66’ncı maddelerde
sıvılaştırılmış petrol gazıyla ilgili yapılan düzenlemelerde, bu alanda ülke
güvenliğimiz ve gerekli stok miktarlarımızdan taviz verilmemesi ve yine bu
yöndeki denetimlerin de sıkı bir şekilde yapılmaya devam edilmesi
gerekmektedir.
Sayın
milletvekilleri, bu tasarının 67’nci maddesiyle 5510 sayılı Sosyal Sigortalar
ve Genel Sağlık Sigortası Kanunu’nda bir değişiklik yapılmakta. Özellikle
meslek ve teknik liselerinde staj eğitimi yapanların sürelerinin emeklilik
hizmetine sayılması konusundaki değişiklik maalesef bu tasarıya işlenmediği
için, gelen yoğun talepler sonrasında, bunun da görüşmeler sırasında
değerlendirilmesini umut ediyoruz. 
Yine,
tasarıda yer alan 73’üncü maddeye baktığımız zaman, 10 Haziran 2003 ve 13 Mayıs
2014 tarihleri arasında kömür ve diğer madenlerin yer altı işlerinde maalesef
hayatını yitiren vatandaşlarımızın yakınlarına kamuda istihdam imkânı
getiriliyor. Buraya kadar bu tamamıyla tasvip edilen ve beklenilen bir şey
ancak bu maddedeki tarih sınırlaması muhtemel ki hem bir anayasal hakkı
zedeleyebilecek hem de mağduriyet yaratabilecek bir düzenleme hâline gelecek.
İşte bu yüzden, görüşmeler sırasında bu maddedeki tarih sınırlamasının
kaldırılması birçok madenci ailemize buradan verilecek belki de en değerli
haber olacaktır.
Sayın
milletvekilleri, bu tasarıda yer alan düzenlemeler, genellikle şu anda durağana
geçen ekonomimizi canlandırmak ve 2018 yılı için öngörülen ve hedeflenen yüzde
5,5’luk ekonomik büyümemizi yakalayabilmek adına yapıldığı izlenimini
vermektedir. Ancak baktığımız zaman burada da ciddi bir durumun göz ardı
edildiğini görüyoruz. O da şu: Eğer 2018’de yeterli bir ekonomik büyüme
sağlayacaksak yani hem sürdürülebilir hem de kaliteli bir ekonomik büyüme sağlayacaksak,
aynı zamanda cari açığımızın daha da kötüleşmesini önlememiz gerekmektedir.
Zira Türkiye’de yapılan birçok çalışma göstermektedir ki ekonomik büyüme ile
cari açık arasında kuvvetli bir ilişki bulunmaktadır. Yani ekonomimiz büyüdükçe
açığımız bir miktar artmakta veyahut tersine ilişkide de ekonomi daraldıkça,
küçüldükçe de cari açığımız daralmaktadır. Eğer ortada sürdürülebilir ve
kaliteli bir finansman sağlayacağımız bir cari açık söz konusuysa o zaman çok
büyük bir mesele yok, zaten birçok iktisatçının da hemfikir olduğu konu bu.
Ancak cari açığın finansmanına yani bugünkü yapıya baktığımız zaman maalesef
durum da o kadar iç açıcı gözükmüyor. 
Şimdi,
bir önceki orta vadeli programa bakıyoruz, şu an yürürlükte olandan bir
öncekine -2017-2019 yıllarıydı o biliyorsunuz- 2017 yılı için 32 milyar
dolarlık bir cari açık öngörmüştü o program. Son açıklanan programda
-2018-2020’yi kapsar- 39,2 milyar dolarlık bir hedef vardı, öyle gösterilmişti,
aslında revize edilmişti bu hedef ancak bu tahminlerin hiçbirisi biliyorsunuz
tutmadı. Geçen senenin cari açık rakamı 47,1 milyar dolar oldu. Bu yılın ilk
ayına baktığınız zaman da 51,6 milyar dolar. Demek ki hedeflerden bir miktar bu
anlamda uzaklaşabiliyoruz. 
Bu
47,1 milyar dolarlık açığın finansmanına şöyle bir yakından baktığımız zaman:
8,1 milyar doları net doğrudan yabancı sermayeden gelmiş, 24,3 milyar doları
net portföy yatırımlarından karşılanmış, 6,5 milyar doları diğer yatırımlarla
finanse edilmiş; bütün bunları toplayıp birbirine cemettikten sonra geriye
kalan 8,2 milyar dolar da demek ki Merkez Bankasının döviz rezervlerinden
karşılanmış. O hâlde, ortada rezervlerimizi eriten ve oldukça sağlıksız bir
finansman yöntemiyle de karşı karşıyayız. Hâlbuki cari açığın finansmanında
daha sağlıklı olan, daha tercih edilebilir olan sıcak paradan finansman
sağlamak değil -yani bunu dünya bir şekilde geçmiş yıllarda yaptı ama başarısız
olduğunu gördü, şu anda başka yöntemlere doğru gidiyor, bizde de aynı şekilde-
doğrudan yatırımların, ihracatın ve turizm gelirlerinin artmasıyla sağlanacak
olan finansman yapısı bizi daha sağlıklı bir ekonomik büyümeye götürecek. İşte
burada işler pek yolunda gitmiyor böyle derinlemesine baktığımız zaman alt
kalemlerin ödemeler dengesinin. Geçen sene uluslararası net doğrudan yatırım
girişi bir önceki yılın aynı dönemine göre yüzde 18,8 azalmış, 13,3 milyar
dolardan 10,8 milyar dolara inmiş; demek ki o kalemde bir sıkıntı var, oraya
bir el atılması gerekiyor. Yine, 2017 yılında Türkiye’ye yatırım amacıyla gelen
toplam 32,4 milyar dolarlık sıcak paranın yüzde 75’i, 24,3 milyar doları -biraz
önce söylediğim gibi- daha çok kısa vadeli ve yüksek getiriden yararlanarak
belirli bir riski elimine edip gelen para. Eğer o para geldiği gibi -çok yüksek
bir risk görürse geldiği ülkede- anında bu para dönüşerek tekrar geldiği yere
geri gidebilir. Demek ki bu tür riskler, ister ekonomik olsun ister siyasi
olsun, sıcak paranın da belirli anlamda düşmanı diye bakabiliriz ve bu, cari
açığın finansmanında en kötü bir model olarak karşımıza çıkıyor. 
Gelelim 2018’e.
Programda, baktığımız zaman 40 milyar dolarlık bir açık hedefi var ama enerji
fiyatları veya diğer etkenlere baktığımız zaman bu rakamın da bir miktar
taşacağını, hatta ciddi bir miktar taşacağını yani 48-50 milyar dolar arasında
bir açığa doğru gittiğini de görebiliyoruz. O zaman, demek ki bizim finansman
ihtiyacımız geçen seneye göre çok daha ciddi miktarda artmış olacak. 
Değerli
milletvekilleri, işin bir de bütçe kısmı var. Orada da emanet ve avans
hesaplarıyla beraber baktığımız zaman, bütçe nakit açığı 53,5 milyar TL ve bu
da ciddi bir rakam. Bu bütçe açığının finansmanının içinde hazine toplamda 83,6
milyarlık bir net borçlanmaya gitmiş; bunun büyük bir kısmı iç borçlanma, daha
az miktarı dış borçlanma. 
Bu görüştüğümüz
tasarının da bütçeye mali yükünün 17-18 milyar lira olacağı ekonomi yönetimi
tarafından da dile getiriliyor. Demek ki şu anda Türkiye ekonomisinin temel
sorunu bir tarafta cari açık, bir tarafta hazine nakit açığı. Biz buna ikiz
açık diyoruz ve ülke böyle bir sorunla yüz yüze durumda. Bu senenin, mesela,
2018’in ilk iki ayına baktığımız zaman da hazine nakit açığının 13 milyarı bir
miktar geçtiğini görüyoruz. Gelen sıcak para bizim yüksek faiz oranımıza
geliyor, bunun altını özellikle çizmek istiyorum. Demek ki faizlerin düşmesi bu
sıcak parayı kaçırabilecek; öte yandan, kurla bir ilişki var, döviz fiyatları
yükselebilecek, muhtemeldir ki bu, enflasyonu tetikleyecek ve ona da etki
edecek. Bu sarmaldan, ekonominin bir an önce çıkması gerekir diyor, hepinizi
saygılarımla tekrar selamlıyorum. (MHP sıralarından alkışlar)
BAŞKAN –
Teşekkür ediyorum.
Gruplar adına
ikinci söz, Cumhuriyet Halk Partisi Grubu adına İzmir Milletvekili Zekeriya
Temizel’indir. 
Sayın Temizel,
buyurun. (CHP sıralarından alkışlar)
CHP GRUBU ADINA
ZEKERİYA TEMİZEL (İzmir) – Sayın Başkan, değerli milletvekilleri; sıra sayısı
533 olan Kanun Tasarısı’nın üçüncü bölümünde Cumhuriyet Halk Partisi adına söz
aldım. 
Aslında, bu
kanun tasarısına -daha önceki arkadaşlarımızın da belirttiği gibi- tamamen
karşı olmadığımızı, toplumun beklediği düzenlemeler olduğunu, dolayısıyla,
ılımlı yaklaştığımızı her fırsatta dile getirdik. Getirdik getirmesine ama
içerisindeki 8 tane maddenin de hem Anayasa’ya aykırılığı nedeniyle hem de
toplumsal düzeni, yasalarla kurulmuş olan toplumsal düzeni altüst etmesi
nedeniyle çıkarılması gerektiğini veya değiştirilmesi gerektiğini de söyledik
ama bu olmadı. Hatta, bazılarının üzerinde mutabakat bile sağlanmıştı “Evet,
bunun çekilmesinde yarar var.” diye, bu mutabakattan Genel Kurulda vazgeçildi
değerli arkadaşlar, vazgeçildi. Değiştirmediğimiz, daha geçen gün konuştuğumuz,
üzerinde mutabakat sağlandığını varsaydığımız madde -açık söylemek gerekirse-
Meclis Genel Kuruluna girerken aklımıza geldiğinde vicdanımızı yaralayan bir
düzenleme olarak hâlâ duruyor. Asgari ücretlilerin bile 14 bin liralık maaşa
ulaştıkları anda yüzde 20 oranıyla vergilendirildiği bu toplumda, milyonlarca
avro transfer ücreti elde edenler yüzde 15’le vergilendiriliyordu, bu yetmedi,
bir de bu kesilen vergileri kulüplere iade kararı aldık, böyle bir yasa
düzenlemesi yaptık, ademitahsis ilkesini çiğnedik. Anayasa’mızın, özellikle,
mali disiplinle ilgili en önemli maddelerinden ve düzenlemelerinden birisi olan
bir düzenleme çiğnendi. 
Şimdi, üçüncü
bölümde de asla olmaması gerektiğini düşündüğümüz bir düzenleme var. Bu
düzenleme -aslında düzenlemenin mantığına karşı değiliz, yanlış anlaşılmasın-
“tek hazine hesabı” daha doğrusu “tek hazine kurumlar hesabı” adı verilen bir
hesap. Biliyorsunuz, devletin bütün gelirleri ve bütün giderlerinin hazineden
olması ve bütçeden olması ilkesi var ancak her kurum parasal hesabını, mali
hesabını değişik yerlerde tutuyor. Bazı kurumların ciddi anlamda kaynakları
bankada bekletilirken bazı kurumların da giderlerini karşılamak için devletin borçlanması
gerekiyor. Bu durumda, kamu kurumlarının tamamının hesaplarını tek bir banka
hesabında veya bir iki banka hesabında toplamak suretiyle kısa vadeli borçlanma
yönetimi konusunda bir avantaj elde etmek mümkündü. Bu düzenleme, 1995
tarihinde rahmetli Erbakan Hükûmeti zamanında canlandırıldı, daha sonraki
hükûmetler bunu ciddi olarak uyguladılar. Doğru bir uygulamadır, yanlışı falan
yoktur, yapılması gerekir. Yani devletin bir yerde parası beklerken başka bir
yerden açık vermesi nedeniyle borç almasını kabul etmek mümkün değildir, doğru
bir olay değil ancak bu, kamu kurumları arasındaki anayasal farklılıkları göz
önünde bulundurmadan yapılacak bir düzenleme değildir. Bizde bir tarafta
merkezî hükûmet, bir tarafta yerel yönetimler vardır. Yerel yönetimler, Anayasa
ve yasaları gereği olarak kendi kararlarını alacak organların seçimle geldiği
idarelerdir. Halk bu organları seçer ve bu yerel yönetimlerin bütün kararları
halk tarafından seçilmiş organlar tarafından alınır. Dolayısıyla bunlar
tarafından seçilmiş ve kaynakları bunlar tarafından kullanılacak olan ve mali
özerklik olarak anlatılacak bu olayda yerel yönetimlerin parasını da merkezî
yönetim bütçesinin içerisine katmak aslında kurulmaya çalışılan sistemi
işletmemek anlamına gelir. Gözünüzün önünde canlandırın, hepiniz bir ilçeden
geliyorsunuz, bir belediyeden geliyorsunuz. Yarın belediye başkanı “Benim
paralarımı oraya götürdüler, yatırdılar, şimdi gittim, kapıda bekliyorum,
vermiyorlar, sıraya koymuşlar, sırada verecekler.” diye kapınızı aşındıracaklar.
Bu işin mantığı yok. Zaten, hangi belediye gelir içerisinde, gelir fazlası
içerisinde yüzüyor ki siz bunu getirip bu hesabın içerisine koymak suretiyle
binlerce belediye başkanını merkeze yığacaksınız bu paralarını alabilmeleri
için? Getirilen sisteme göre, belediyeler fazlalarını buraya yatıracaklar,
onlar bir harcama planı verecekler “Şu tarihte şu ihalenin bedelini
ödeyeceğim.” veya “Şu tarihte şunu satın alacağım.” ya da “Şu tarihte
dağıttığım sütün parasını ödeyeceğim.” diye. Gelecekler, bunu alamayacaklar.
Ortaya çıkan soruna bir bakın. Tek hazine hesabı uygulaması doğrudur, yerel
yönetimlerin buraya alınması yanlıştır; söylediğimiz olay bu. 
Değerli
arkadaşlar diyoruz, tek hazine hesabı uygulamasını yapalım ama belediyeleri
bunun içerisine koymayın, başımıza bela olur, yani teknik olarak olması gibi
ciddi anlamda hizmet sorunu yaratır. Yazıktır, gerçekten yazıktır, bu kadarcık
bir şeyi bile anlatmaktan âciz bir hâlde oluyoruz. (CHP sıralarından alkışlar) 
Tasarının
içerisinde bizleri çok rahatsız eden bir uygulama daha var değerli arkadaşlar.
Bu Meclis kanun yapıcı; tabii bunu şu andaki fiziki durumu itibarıyla
söylemiyorum, mecazi anlamıyla ve gerçek durumuyla söylüyorum. Bu Meclis kanun
yapıcı, kanun yapıyor. Kanunların da Anayasa’ya uygun olması gerekiyor. Bizim
Anayasa’mız… Öyle sürekli olarak yasalarını değiştiren, hukuk devleti ilkesiyle
çelişen kararlar verecek veya yasalar yapacak bir Meclis değil burası yani biz
Anayasa’mıza aykırı davranamayız. Bu Meclis kanunlarını yaparken esas hakkındaki
düzenlemelerini doğrudan doğruya Anayasa’yla bile bağlı kalmayarak evrensel
hukuk kurallarına bağlı olarak alır. Yerel yönetimlerin özerkliği evrensel bir
hukuk kuralıdır. Bu evrensel hukuk kuralını çiğneyerek onların özerkliğini
ortadan kaldıramazsınız. Özerkliğin temelinde mali özerklik yatar. Mali
özerkliği olmayan hiçbir kuruluş ne bağımsız kuruluştur ne de özerk kuruluştur,
kendi kendimizi aldatmayalım, olay budur. Bu konudaki uyarının dikkate
alınmasını umuyoruz. Bununla ilgili olarak verdiğimiz önerge -ilgili maddeler
görüşülürken yeniden konuşulacak- belediyelerin yani yerel yönetimlerin bu
kapsam dışına çıkartılmasıdır. 
Değerli
arkadaşlar, son olarak bir şeye daha dikkatinizi çekmek istiyorum. Bu ön dikkat
çekme olayı, zamanı geldiğinde yeniden anlatılacak. Bizim hukukumuzda bir
kanunlar hiyerarşisi vardır. Önce Anayasa vardır, sonra uluslararası anlaşmalar
vardır, onun altında kanunlarımız vardır, kanunların altında da tüzükler,
yönetmelikler gelir. Kanun uygulamasında bu sıraya uyarsınız siz. Dolayısıyla
bu Meclis bir uluslararası anlaşmayı oylamak suretiyle bir düzenleme yaptıysa
bunu ancak o uluslararası anlaşmada değişiklik yaparak değiştirirsiniz, burada
kanun yaparak uluslararası anlaşmayı değiştiremezsiniz. Yaparsak ne olur?
Hiçbir anlamı olmaz, uluslararası anlaşmalar konusundaki güvenilirliğimizi de
ortadan kaldırırız. Bunu yapmak zorundasınız. Dolayısıyla bu kanun tasarısının
89’uncu maddesinde bu konuyu konuşacaksınız. Türkiye 2 tane nükleer santrali
nedeniyle Japonya ve Rusya’yla anlaşma yaptı. Bu anlaşmaları Meclis olarak
onayladınız. Özellikle Rusya anlaşmasıyla Akkuyu Nükleer Santrali’nin yapılması
sırasında taraflara düşen yükümlülükler teker teker sıralandı, sonra denildi ki
“Bu koşullarda yapılacak bu santralin elektriği on beş yıl boyunca 12,53
sentten satın alınacak.” Anlaşma bu mu? Bu. Şimdi getirdiğimiz kanunla bir
değişiklik daha yapıyoruz, kanunla diyoruz ki “Ya, bu yatırım devletin beşinci
bölge için getirmiş olduğu süper teşviklerden de yararlansın.”
Yararlandırabilirsiniz, yararlansın ama bunu uluslararası anlaşmayla yapıp o
12,53 sentlik fiyatı da yeniden gözden geçirmeniz lazım. 75 milyar lira teşvik
verip, bütün teşviklerin hepsinden yararlandırıp hâlâ 12,53 sent orada durursa,
4 sente devlete elektrik satan kurumlara karşı yaptığınız haksızlığın mutlaka
bir bedeli olur. 
Bu
düzenlemelerin, büyük bir kısmını desteklediğimiz kanun tasarısının içerisinde
olması rahatsızlık verici bir olay. Bu düzenlemelerin yeri burası değil, bu
düzenleme başka yerlerde yapılmalı, başka şekilde düzenlenmeli. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
ZEKERİYA
TEMİZEL (Devamla) – Teşekkür ederim Sayın Başkan. 
Değerli
arkadaşlar, son sözüm. Söylemeye çalıştığım olay şu: Eğer yaptığımız
düzenlemeler Anayasa’yı ve Anayasa’nın getirdiği sistemi bozarak düzene aykırı
getiriliyor ise bunları yaparken ciddi anlamda değerlendirmemiz gerekiyor. Hele
yerleşmiş bir hukuk düzenini çiğneyerek uluslararası anlaşmalarla yapılmış ki
Anayasa’ya aykırılığı bile iddia edilemez çünkü bu niteliği itibarıyla
Anayasa'dan da önde sayılır. Anayasa’ya aykırılığı bile iddia edilemeyen bir
uluslararası anlaşmayla verilmiş bir düzenleme ve hakkı kanunla iyileştirme
veya kötüleştirme gibi bir hakkımız da yoktur. 
Bu
düzenlemede bunların da dikkate alınacağını umuyorum. Genel Kurulu saygıyla
selamlıyorum. 
Teşekkür
ederim. (CHP sıralarından alkışlar) 
BAŞKAN
– Teşekkür ediyorum. 
ENGİN
ÖZKOÇ (Sakarya) – Sayın Başkan, 60’a göre söz talebim var.
BAŞKAN
– Buyurun Sayın Özkoç, 60’a göre söz veriyorum. 
V.- AÇIKLAMALAR (Devam)
27.- Sakarya Milletvekili Engin Özkoç’un, spor vergileriyle ilgili
maddede yapılan değişiklikle ilgili kendilerine bilgi verilmesi, belediyelerle
ilgili maddelerin gözden geçirilmesi ve uluslararası anlaşmalarla ilgili bazı
konulara dikkat edilmesi gerektiğine ilişkin açıklaması
ENGİN
ÖZKOÇ (Sakarya) – Çok teşekkür ederim Sayın Başkan.
Sayın
Başkan, Sayın Bakan da buradayken söylemek istiyorum. Türkiye Büyük Millet Meclisindeki
çalışmalar, teamüller, yasalarla, kurallarla ve birbirimize olan anlayışımız ve
hoşgörüyle bu sistem içerisinde yürütülüyor. Komisyonlarda yaptığımız
anlaşmalara biz ciddiyetle riayet etmeye çalışıyoruz. Komisyon başkanlarımız
zaman zaman grup başkan vekillerine yaptıkları anlaşmaları iletiyorlar ve diyorlar
ki: “Bu maddelerde uzlaşma sağlanmıştır ve komisyon başkanı ve ilgili kişiler
bu maddelerin geriye çekilmesiyle ilgili görüş birliği içerisindedir.”
Görüyoruz ki bu spor vergileriyle ilgili maddede maalesef bu konu, bize söz
verildiği hâlde yerine getirilmedi. Hükûmetle olan görüşmeler yapıldıktan sonra
bundan vazgeçilmiş olabilir ama en azından bilgilendirmek teamül gereğidir. 
Onun
haricinde, bu 54’üncü ve 55’inci maddelerde eminim bütün belediyeler -yani AK
PARTİ’li belediyeler dâhil olmak üzere- mağdur edilecektir. Bunun bir daha
gözden geçirilmesini önemle rica ediyoruz. 
Uluslararası
anlaşmalar olmadan biz kendimiz burada uluslararası anlaşmalara imza atıp ondan
sonra burada onlara aykırı yasalar çıkarırsak bunun geçerliliği daha sonra
uluslararası alanlarda bizim itibarsızlığımızı getiriyor. Bu konularda da
dikkat etmemiz gerekiyor. 
Sizden rica
ediyorum bizi bilgilendirin, biz de size yardımcı olmaya çalışalım. 
BAŞKAN –
Teşekkür ediyorum Sayın Özkoç.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı (1/914) ile Plan ve Bütçe
Komisyonu Raporu (S. Sayısı: 533) (Devam)
BAŞKAN – Şimdi
gruplar adına üçüncü ve son konuşmacı, Halkların Demokratik Partisi Grubu adına
İstanbul Milletvekili Garo Paylan olacaktır.
Sayın Paylan,
şahıslar adına da söz talebiniz var, ikisini birleştiriyorum ve on beş dakika
süre veriyorum.
Buyurun. (HDP
sıralarından alkışlar) 
HDP GRUBU ADINA
GARO PAYLAN (İstanbul) - Sayın Başkan, değerli milletvekilleri; hepinizi
saygıyla selamlıyorum. 
Değerli
arkadaşlar, 90’lı yılları hatırlar mısınız? Evet, memleket 90’lı yıllarda iyi
yönetilmiyordu. Demokrasi anlamında hiçbir kurumsal gelişme yoktu ve ekonomide
de pek çok sorun vardı arkadaşlar. Ve 90’lı yıllarda, arkadaşlar, biliyorsunuz
ülke enflasyon, döviz kuru, faiz sarmalı içindeydi. O günlerde, o yılların
sonunda, biliyorsunuz DSP-MHP-ANAP koalisyonu en sonunda ülkeyi duvara
çarptırdı arkadaşlar. Ve büyük bir kriz yaşadık, 2001 yılında çok büyük bir
kriz yaşadık. Milyonlarca insanımız işsiz kaldı, aşsız kaldı, ekmeksiz kaldı
arkadaşlar. Ve o büyük yıkım üzerine AKP o yıllarda kendini kuruyordu ve bu
büyük krizden faydalanarak iktidarı ele geçirdi. Ve şunu vadetti, dedi ki: “Biz
90’lı yılların hatalarını yapmayacağız. Ülkeyi demokratik bir ülke yapacağız,
iş olacak, aş olacak, yoksulluk olmayacak, yasaklar olmayacak.” Bu yolda da bir
hikâye yarattı, aynı zamanda da bir Avrupa Birliği üyesi olma hikâyesi yarattı.
“Avrupa Birliğine üye olayacağız.” dedi ve buna inandırdı insanları. Evet,
yabancı sermaye geldi ve AKP iktidarının ilk yıllarında ülkenin cari açığını
finanse etti. Bakın, AKP iktidarı on yedi yıllık hikâyesinde 550 milyar
dolarlık cari açık yarattı. İlk yıllarda 30 milyar, 40 milyar, 50 milyar dolar
cari açık veriyordu ve bu finanse ediliyordu. Nasıl finanse ediliyordu
arkadaşlar? Bir, özelleştirme yaptı. Ülkenin bileziklerini sattı. 10
milyarlarca dolarlık özelleştirme yaptı. Bir, buradan finanse etti. İkincisi,
doğrudan yabancı sermaye geldi çünkü bir hikâyesi vardı Türkiye’nin, demişti
ki: “Avrupa Birliği üyesi olacağız. Demokratik standartları yükselteceğiz.
Hukuk devleti olacağız.” Ve bir bölüm yabancı sermaye buna inandı, geldi
yatırım yaptı. Bu şekilde finanse edildi cari açık. Üçüncüsü ise, bunların
yetmediği yerde borçlandık arkadaşlar. Cari açığı sıcak parayla finanse ettik.
Evet, ilk yıllarda bu, yaraya merhem oldu, o yıllarda da siyasetçiler
uyarıyordu. “Bu cari açık belli bir dönem için iyidir ama uzun vadeli olarak
ülkeye zarar verir.” dendi. Nitekim, arkadaşlar, biliyorsunuz 2009 yılındaki
kriz de, evet, teğet geçti bizi ama o kriz de pek çok zarar verdi; işsizlik ve
ülkenin küçülmesiyle karşı karşıya bıraktı. 
Değerli
arkadaşlar, AKP cari açık vermeye devam etti ve maalesef son yıllarda,
demokratik hikâyeden koptuğundan beri, ülkeyi otoriter bir rejimle yönetme
hülyasına kapıldığından beri de cari açığı hâlâ vermeye devam ediyor, bütçe açığını
hâlâ vermeye devam ediyor ama bunun finansmanını arkadaşlar, neredeyse sıfıra
yakın doğrudan yatırımlarla, daha çok borçlanmayla finanse etmeye çalışıyor.
Bakın, son rakam 51,7 milyar dolar cari açık arkadaşlar, bir yıldır. Bu, bizim
yarattığımız bütün değerin yani bir yılda yarattığımız gayrisafi yurt içi
hasılanın yüzde 6’sına denk. Değerli arkadaşlar, son iki ayda da 15 milyar
dolar cari açık verdik. Yıla taşıdığınızda 70-80 milyar dolarlık bir cari açık
demek. Değerli arkadaşlar, biz bunu en son 1993'te ve 2000 yılında görmüştük
böyle açıkları. AKP iktidarında da belli dönemlerde oldu ancak her ikisinde de
ülke duvara çarptı. Ne hikmetse en son duvara çarptığında MHP’yle bir koalisyon
vardı o yıllarda. Bugünlerde de MHP ile AKP’nin yine bir koalisyonu var.
Herhâlde AKP-MHP’nin yeni koalisyonunda da bu ortak akıl bu şekilde devreye
geçti ve ülke ekonomik anlamda bir kez daha duvara çarpmaya namzet arkadaşlar. 
Eğer gerekli
tedbirler alınmazsa, emin olun büyük bir iktisadi krizle karşı karşıya kalabiliriz
çünkü iktidar hâlâ “Bir seçim ekonomisi yapayım, işte, altı ay ya da on altı ay
daha bu işi sürdüreyim, şu seçimi bir atlatayım, ondan sonra belki tedbir
alırım.” diye bakıyor ve seçim ekonomisine gaz vermiş durumda ve seçim
ekonomisinin yanında bir de savaş ekonomisi devreye girmiş durumda. Ülkenin
milyarlarca liralık kaynağı savaşa harcanıyor, hayra değil savaşa harcanıyor ve
bu iki şey de ülkemizi maalesef ekonomik anlamda, çok ciddi anlamda zorluyor
arkadaşlar. 
Cari açığın
sonuçları vardır. Bakın, rol model olarak aldığınız Putin var; o da otoriter,
totaliter bir liderlik sergiliyor. Ama Rusya'nın, biliyorsunuz, kaynakları var
ve cari fazla veriyor. Kimseye eyvallahı yok “Ben ülkeyi böyle yöneteceğim.”
diyor. Ama siz, 550 milyar dolar cari açık vermişken, ülkenin 450 milyar dolar
borcu varken “Ben otoriter ve totaliter bir şekilde ülkeyi yöneteceğim.”
diyemezsiniz. Dediğiniz zaman burası hukuk devleti olmaktan çıkar ve buraya
para yatıracak insanlar sorgularlar. Ya daha fazla faiz isterler… “Ya arkadaş,
senin ülkende hukuk güvencesi yok. Ben sana borç vereceğim ama…” Hani
yatırımdan vazgeçtik zaten, yatırım için gelen yok, doğrudan sermaye...
Gelecekse de daha fazla teşvik istiyor, bunları göreceğiz birazdan. Borç veren
de “Arkadaş, sende hukuk güvencesi yok, ben sana doları yüzde 4'le değil yüzde
7’yle borç vereceğim.” der ve bu da ülkenin bir krize düşmesi anlamında yolu
kısaltır arkadaşlar ve cari açık veren bir ülke, arkadaşlar, özgür bir ülke
değildir. Borçlanan, hep borçlanan bir ülke, özgür bir ülke değildir. Cari açık
verebilirsiniz ama 550 milyar dolar cari açığın karşılığında kaç tane üretim
tesisi yaptık arkadaşlar? Ülkemizi bir üretim ekonomisine mi çevirdik, yoksa
yalnızca AVM yaptığımız, ithalatı yapıp insanlara AVM’ye soktuğumuz, orada tüketimlerini
yaptırıp borçlandırdığımız bir ülke hâline mi getirdik? Maalesef, ikincisi.
Ülkemiz ithalat yapıp AVM’lerinde tüketim yapan bir ülke hâlinde ve bu
sürdürülemez, bunu hepimiz biliyoruz değil mi? Hepimiz biliyoruz, bu
sürdürülemez. O hâlde Hükûmete ve Meclise ivedi tedbirler alma gereğini ortaya
koymak lazım arkadaşlar.
Amerika para
musluklarını açmıştı, Avrupa Birliği para musluklarını açmıştı 2009 krizinden
sonra ve trilyonlarca doları dünyaya saçtılar; gelişmekte olan ülkeler, bizim
gibi cari açık veren ülkeler de bundan faydalandılar. Evet, cari açık bu
şekilde sıcak parayla finanse edildi ama arkadaşlar, her ikisi de bu yıl
muslukları kısıyorlar. Muslukları kısınca -para musluğu- değirmen dönmeyince
ilk kim etkilenir? En çok cari açığı olanlar, en çok borcu olanlar, üretim
ekonomisi olmayanlar, yalnızca tüketime bağlı olan ekonomiler etkilenirler ve
biz de maalesef, bundan etkileneceğiz arkadaşlar. 
Geçen sene
ekonomi kötü gittiğinde, biliyorsunuz, iktidar şapkadan bir tavşan çıkarmıştı,
Kredi Garanti Fonu. Kredi Garanti Fonu da arkadaşlar -bakın, bir buçuk yıllık
deneyimdir- tüketime dönüştü. Üretim ve yatırım anlamında insanlar
yatırımlarını yapmıyorlar. Evet, kapasitelerini artırıyorlar ama yatırımlarını
artırmıyorlar. 250 milyar lira Kredi Garanti Fonu’ndan tüketime dönüştü ve
bunun sonuçları var tabii ki, cari açık arttı, enflasyon arttı ve döviz kuru
arttı. Bunları Hükûmete söylüyoruz, diyoruz ki: Bu yol, çıkmaz yol. Dediğimizde
kurlar 3,40’tı, 3,50’ydi; bakın, bugün 3,95; euro olmuş 4,87. 
Şimdi, bakın,
Hükûmet şu ana kadar sessiz, Moody’s diyeceğim, hemen sesini çıkaracak. Bunları
Moody’s dediğinde ise Sayın Bakan iki hafta önce buradaydı, oturuyordu “Bana ne
Moody’s’ten, Moody’s’ten bize ne, biz Moody’s’in raporunu çöpe atıyoruz.” dedi.
Dolar o gün 3,78’di. Moody’s'in raporu çöpe atıldı, bugün dolar 3,95
arkadaşlar. Moody’s ne diyordu? Bakın, biz deyince belki inanmıyorsunuz;
Moody’s “Kurumsal çöküş var.” diyordu arkadaşlar “Kurumlar çöküyor.” diyordu
“Bir Anayasa Mahkemesi kararı bile uygulanmıyor.” diyordu “Meclis işlemiyor.”
diyordu “Olağanüstü hâl şartlarından Türkiye'nin çıkması gerekir.” diyordu.
Bütün bunları söylerken aynı zamanda Merkez Bankasının politikalarının da
bağımsız olmadığını, iktidarın vesayeti altında olduğunu söylüyordu. Bütün bu
söylediklerini çöpe atan iktidar bugün dolar kurunu 3,95'e, Tayyip Bey'in
işaret ettiği gibi 4’e doğru taşıyor arkadaşlar. Bu 4'e doğru taşınırken ne
oluyor? Bakın, tüketici güveni tekrar düşmeye başlıyor. Hani o kortizon etkisi
bitiyor, tüketici güveni düşüyor ve nihayetinde kriz çanları çalıyor
arkadaşlar. Bunlara bakalım derim. 
İktidarınızı
bir kez daha uyarıyorum. İnanın, iktidarın ne olacağı benim umurumda değil
çünkü bu iktidar bu ülkeye çok zarar verdi. Bu iktidarın ivedilikle değişmesini
istiyorum ama şunu biliyorum: Bir krizin faturasını beyefendiler ödemeyecek,
onun yandaşları ödemeyecek, yoksullar ödeyecek arkadaşlar.
Yalnızca
asgari ücretten bir örnek vereyim. Geçen yıl “Asgari ücreti yükselttik,
yükselttik.” diyordunuz. Evet, bir miktar yükseldi ve 500 euroya çıktı, bakın
karşılık olarak söylüyorum, 500 euroya çıktı, ilk asgari ücret yükseldiğinde
500 euroydu, ciddi anlamda yükseltildiğinde. Bakın, bugün 325 euro arkadaşlar,
asgari ücret bugün 325 euro. Milyonlarca asgari ücretle çalışan vatandaşım
kaybediyor, siz kaybetmiyorsunuz beyefendiler, milyonlarca asgari ücretli
kaybetti; aşından kaybetti, ekmeği eksildi küçüldü, yoksullaştı. Evet, seçim
politikaları ve savaş politikaları yoksullaştırır, özellikle dar gelirliyi
yoksullaştırır. Ama bunun üstü neyle örtülür? Milliyetçi politikalarla,
hamasetle örtülür. Maalesef AKP iktidarı da bu yanlış politikalarının bedelini
yoksullara ödetiyor ama yoksulların itiraz etmesini engellemek için de
milliyetçi politikalara, savaş politikalarına, hamaset politikalarına gaz
veriyor arkadaşlar. 
Şimdi, bu ilgili
bölümde bir iki maddeyle ilgili uyarılarımı da yapayım, belki Sayın Bakan bir
kez daha düşünür. Arkadaşlar, çok kritik 2 madde var, Sayın Zekeriya Temizel
bahsetti. Ben de başka bir iki maddeden bahsedeyim. 
İktidara
gelmeden önce AKP, kayıt dışı işsizlik oranı yüzde 50’lerdeydi, değil mi Sayın
Bakan, yüzde 50'ye yakındı? Ve ondan hemen önce bir düzenleme yapılmıştı,
demişlerdi ki: “İşçiyi işe aldığın gün, arkadaş, artık bildiremezsin.” Çünkü 90’lı
yıllarda ben de işçi de oldum, işveren de oldum. Şöyleydi uygulama: İşçileri
çalıştırırdınız. Derdiniz ki işçiye -kayıt dışı ya o işçiler- “Sigorta
müfettişi geldiğinde de ki ‘Bugün işe girdim.’ veya ‘Bu hafta işe girdim.’”
Çünkü o zamanlar işçiyi aynı ayda bildirme hakkınız vardı ve müfettiş gelirdi,
işçileri kayıt dışı diye yazardı, giderdi. İşveren on gün bildirim yapardı, on
gün sonra çıkarırdı, yine kayıt dışılığa devam ettirirdi. Sonra, bu, aynı gün
bildirim hakkı kaldırıldı ve bununla beraber, bakın, kayıt dışı işsizlik
oranımızı yüzde 33'e düşürdük. Hâlâ OECD ülkeleri arasında en kötü durumdayız. 
Ama bakın,
Çalışma Bakanımız ne getirmiş? “Artık 18-25 yaş arasındaki çalışanları aynı gün
bildirebilirsin.” diyor. Ne olacak, size söyleyeyim: 25 yaşın üstündeki
çalışanlar işlerini kaybedecekler. Patronlar 18-25 yaş arası işçileri alıp
çalıştıracaklar ve şunu diyecekler: “Müfettiş geldiğinde ‘Bugün girdim işe.’
diyeceksin.” ve hiçbir müfettiş kayıt dışılığı yakalayamayacak arkadaşlar. Bunu
kabul ediyorsanız bu maddeye eyvallah deyin, yoksa bu iktidara söyleyin, bu
maddeyi tasarıdan çeksin arkadaşlar. 
Sayın Zekeriya
Temizel belirtti, ben de bir iki cümle edeyim. Tek hazine hesabı, arkadaşlar,
evet, doğru bir uygulama. Ama merkezî iktidar ve yerel yönetim ayrımı vardır.
Şimdi, merkezî iktidar, evet, kamu kurumlarının hesaplarını tek hesapta izleyip
daha fazla faiz vermek istemeyebilir, bu doğrudur. Ancak belediyelerin parasına
niye göz dikiyoruz arkadaşlar? Belediyeler kendi bütçelerini yapıyorlar. Yılbaşında
bütçe yaparken faiz hesabını da yapıyorlar, ödeme planlarını da yapıyorlar,
belediyelerin hesabına merkezî yönetim göz dikmiş durumda. Bu doğru değil.
Evet, Hazine sıkışmış durumda, biliyoruz; Maliye sıkışmış durumda, biliyoruz
ama göz dikmeyelim. 
Bir trajikomik
madde daha var, bu tek hazine hesabında diyor ki: “Bu tek hazine hesabına
İşsizlik Sigortası Fonu dâhil değildir.” Hep beraber gülelim mi Sayın Bakan
buna? Bakın, bu torbada, arkadaşlar, İşsizlik Sigortası’ndan 18 milyar liraya
bu Maliye Bakanı göz dikti. “Dâhil değil tek hazine hesabına.” diyor ama
işçinin parasını bu torbayla, arkadaşlar, 18 milyar lirasını patronlara
veriyor, teşvik olarak veriyor. Çünkü bunları bu şekilde vermek zorunda ve
ittirerek bu ekonomiyi sürdürmek zorunda. 
Başka türlü bir
yol var. Biz bu savaş ve seçim politikalarından vazgeçip…
(Mikrofon
otomatik cihaz tarafından kapatıldı)
GARO PAYLAN
(Devamla) – …yapısal tedbirleri almak durumundayız arkadaşlar.
Hepinize
saygılar sunarım. (HDP sıralarından alkışlar) 
BAŞKAN – Teşekkür
ediyorum.
İLKNUR İNCEÖZ
(Aksaray) – Sayın Başkan…
BAŞKAN – Buyurun
Sayın İnceöz.
İLKNUR İNCEÖZ
(Aksaray) – Kayıtlara girmesi açısından söylüyoruz: Konuşması içerisinde “savaş
ve seçim politikaları” dedi. Bunu daha evvelki konuşmalarda da HDP zaman zaman
yapıyor. 
Bunu asla kabul
etmiyoruz. Bir savaş politikası gütmüyoruz. Terörle mücadele, terör
örgütleriyle mücadele ve burada ne gerekiyorsa, kaynak olarak, bu ülkenin
birliği beraberliği ve coğrafyanın huzuru için de bu kaynak aktarılıyor,
aktarılmaya da devam edecektir terör örgütlerinin kökü kazınana kadar.
BAŞKAN –
Teşekkür ediyorum.
Şahıslar adına
ikinci ve son konuşmacı İstanbul Milletvekili Şirin Ünal.
Sayın Ünal,
buyurun. (AK PARTİ sıralarından alkışlar)
Süreniz beş
dakikadır.
ŞİRİN ÜNAL
(İstanbul) – Sayın Başkan, değerli milletvekilleri; Vergi Kanunları ile Bazı
Kanun ve Kanun Hükmünde Kararnamelerde Değişiklik Yapılması Hakkında Kanun
Tasarısı’nın bu bölümünde şahsım adına söz almış bulunmaktayım. Yüce heyetinizi
saygıyla selamlıyorum.
Değerli
milletvekilleri, AK PARTİ’nin parlak siyasi başarısının sırrı sadece geniş halk
kitlelerinin gönlünü kazanmayı bilmesi değildir. Seçimlerde kurduğu sevgi
bağının arkasında, halkın beklentilerine uygun şekilde gerçekleştirdiği reform
mahiyetindeki icraatlarının ve bunun neticesinde meydana gelen değişimin rolü
vardır. Malumunuz, AK PARTİ Hükûmetleri döneminde Türkiye, cumhuriyet
tarihimizin en büyük ekonomik atılımlarını gerçekleştirmiştir. On altı yıllık
süreçte ülkemizde sağlanan güven ve istikrar ortamı ekonominin hızla
büyümesine, refahın tabana yayılmasına, Türkiye'nin istikrarının daha da umutlu
ve aydınlık olmasına zemin hazırlamıştır. AK PARTİ iktidarları döneminde
gerçekleştirilen yapısal reformlarla, yatırım, üretim ve istihdamın
artırılması, araştırma, geliştirme, yenilik ve tasarım faaliyetlerinin teşvik
edilmesi, vergiye uyum maliyetlerinin azaltılması, kayıtlı ekonomiye geçişin
teşvik edilmesi amacıyla hayata geçirilen düzenlemeler ile uygulamaya
koyduğumuz mali disiplin ve alınan makroekonomik tedbirler sayesinde ülkemiz
gelişmekte olan ülkelerden pozitif yönde ayrışmıştır.
Değerli
milletvekilleri, bu tasarıda ise yatırım, üretim ve istihdamın, AR-GE, yenilik
ve tasarım faaliyetlerinin teşvik edilmesi, amatör sporun desteklenmesi, vergi
tabanının genişletilmesi, itilafların ve belirsizliklerin giderilmesi, iş yapma
kolaylığının artırılması, ekonomik canlılığın ve tasarrufların artırılması,
kamu taşınmazlarının değerlendirilmesi, enerji verimliliğinin ve enerjide
tasarruf sağlayıcı yatırımların teşvik edilmesi, koruma ve bakım altındaki
çocukların istihdamının iyileştirilmesi yönünde düzenlemeler yapılmıştır.
Tasarı ülke ekonomisinde ortaya çıkan ihtiyaçların etkin bir şekilde
karşılanması amacıyla hazırlanmıştır. Tasarı, ekonominin büyümesini destekleyecek,
sektörel bazda ekonomiye güç katacak, yatırım, üretim, ihracat ve istihdamın
teşvikine dönük ve geniş toplum kesimleri tarafından beklenilen kapsamlı
düzenlemeleri ihtiva etmektedir.
Değerli
milletvekilleri, 15 Temmuz hain darbe girişimi başta olmak üzere ülkemizin
maruz kaldığı iç ve dış şoklar karşısında Hükûmet tarafından hızla uygulamaya
konulan tedbirler ve gerçekleştirilen reform niteliğindeki düzenlemeler
neticesinde Türkiye ekonomisi çok hızlı bir toparlanma içine girmiş, açıklanan
makroekonomik göstergeler itibarıyla Türkiye ekonomisi 2017 yılının üçüncü
çeyreğinde yüzde 11,1 oranında rekor bir büyüme gerçekleştirmiş, bu oranın
gerek OECD, G20 ülkeleri ve gerekse avro bölgesinde büyüme oranlarıyla
karşılaştırıldığında oldukça iyi bir performansa işaret ettiği ve bu
performansın, içinde bulunduğumuz yıl içinde de devam edeceği öngörülmektedir.
Tasarı kapsamında, İşsizlik Sigortası Fonu’nun kullanılmasına ilişkin
düzenlemeler istihdamın artırılması amacına yönelik olmakta, ilave istihdam sağlayan
özel sektör işverenlerine sağlanan katkılar kapsamında 2018 yılında ilk defa
ilave olarak işe alınacaklarla ilgili imalat ve bilişim sektöründe 200 bin,
diğer sektörlerde de 500 bin olmak üzere yaklaşık 700 bin ilave istihdamın
oluşacağı tahmin edilmektedir. 
Ayrıca, belirli
gelirlerin belirli giderlere tahsis edilmesine yönelik vergi kanunlarında çok
sayıda hüküm bulunmaktadır. Spor kulüplerine yönelik düzenlemelerde vergilerini
tam olarak ve zamanında ödeyen spor kulüplerinin bu vergileri sadece amatör
spor branşlarında kullanılmak üzere tekrar geri alabilmeleri amaçlanmakta;
düzenlemenin amatör spora tahsis edilen kaynakların artırılması konusunda
önemli bir adım olduğu aşikârdır. 
Değerli
milletvekilleri, sözlerime son verirken, görüşmekte olduğumuz kanun tasarısının
ülkemize ve milletimize hayırlı olmasını temenni ediyor, hepinize saygılarımı
sunuyorum.
Teşekkür ederim.
(AK PARTİ sıralarından alkışlar)
BAŞKAN –
Teşekkür ediyorum.
ENGİN ÖZKOÇ
(Sakarya) – Sayın Başkan…
BAŞKAN – Buyurun
Sayın Özkoç.
ENGİN ÖZKOÇ
(Sakarya) – Sayın Başkan, sadece kayıtlara geçsin diye söylüyorum: Hatip,
konuşması esnasında AKP Hükûmetinin cumhuriyet tarihinin en köklü yatırımlarını
gerçekleştirdiğini ifade etmiştir. Cumhuriyet tarihi boyunca kurulan
fabrikaları ben burada saymaya kalksam gene on iki saat konuşmam gerekir. Ancak
on yedi yıllık AKP tarihinde acaba kaç tane fabrika açılmıştır? Bununla
birlikte kaç kişiye istihdam sağlanmıştır? Açıklanırsa çok mutlu oluruz,
saygılar sunuyorum.
BAŞKAN –
Teşekkür ediyorum.
Sayın
milletvekilleri, konuşmalar tamamlanmıştır. 
Şimdi, on beş
dakika süreyle soru-cevap işlemi gerçekleştireceğiz.
Sisteme giren
sayın milletvekillerine sırayla soru sormaları için söz vereceğim. Sürenin
yarısı soru olacak, yarısı da cevap olacak.
Sayın Özdemir,
buyurun.
SİBEL ÖZDEMİR
(İstanbul) – Teşekkür ederim Sayın Başkan.
Sayın Bakan,
geçen haftaki oturumda da gündeme getirmiştim, size de bir bilgi notu
vermiştim, 3173 nitelik kodlu ön lisans muhasebe mezunları... Bu konu gerçekten
önemli, şöyle bir aciliyeti var: Ön lisans muhasebe mezunlarının almış olduğu
bir KPSS puanı var ve birçoğu da 85 ve üzerinde bir puan. Bu puanlarını
kullanabilmeleri için en geç bu haziran ayında atama yapılması gerekiyor ve bu
atama için sizden gerçekten bir karar alınmasını... Ve şöyle de bir sorum var
Sayın Bakan: Bu ön lisans muhasebe mezunlarına en az 120 ortaksız kadro tahsis
edilmesi gerekiyor. Muhasebe bölümü olduğu için birçok bölümle ortak kadro
tahsis edilmesi bu bölümdeki öğrencilerimizi mağdur ediyor. Bu konuyu bilginize
sunmuştum, tekrar gündeme getirmek istedim.
Teşekkür ederim.
BAŞKAN – Sayın
Paylan...
GARO PAYLAN
(İstanbul) – Sayın Bakan, muhalefet olarak şeker fabrikalarının
özelleştirilmesinin durdurulması için mücadele veriyoruz biliyorsunuz ama bugün
gerçekten vicdanlı bir ses duyduk iktidar partisinin bir milletvekilinden.
İdare Amiri Çorum Milletvekili Sayın Salim Uslu, şeker fabrikalarının
özelleştirilmesiyle ilgili, bürokratların Hükûmeti yanlış yönlendirdiğini ve
kandırdığını düşündüğünü söyledi. Bu konuda hangi bürokratlar sizi kandırıyor
Sayın Bakan? Şeker fabrikalarının özelleştirilmesinin yanlış olduğunu söyledi
Sayın Uslu ve “Şeker fabrikaları zarar etmiyor.” dedi. Herhâlde bir iktidar
partisi milletvekili bizden daha fazla bilgi alıyor. Bu anlamda, gerçekliği ve
gerçekten bu zarar etmeme durumuyla ilgili bize bilgi verin lütfen. Hâlâ bu
inadınızda devam ediyor musunuz? Şeker fabrikalarını -muhalefet iktidar bütün
milletvekilleri karşıyken- hâlâ satma inadınıza devam edecek misiniz?
BAŞKAN – Sayın
Kayışoğlu...
NURHAYAT ALTACA
KAYIŞOĞLU (Bursa) – Teşekkür ederim.
Sayın Bakan, on
altı yılda defalarca eğitim sistemini değiştirdiniz ve yapboz tahtasına
çevirdiniz. Çocuklarımızın hayatı kâbusa döndü. Şimdi de öğretmenlere
performans değerlendirmesi getiriliyor ve bu sistemle de öğrencilerin öğretmene
not vermesi, ispiyonculuk gibi hususlar devreye giriyor. Bu şekilde,
öğretmenlerimiz dayanışmadan uzak, gerçekten rekabetçi bir anlayışla özgür
düşünceden uzak, bilimden uzak; öğreten, sorgulatan değil, uyum sağlayan, itaat
eden bir noktaya itiliyor. Bursa’daki TÜRK EĞİTİM-SEN, EĞİTİM SEN ve EĞİTİM-İŞ,
bütün görüşlerden sendikalar bir araya gelip buna itirazlarını dile getirdiler
ve öğretmenleri kaygıya iteceğini, işlerini yapamaz noktaya getireceğini
söylüyorlar. Bu performans sistemiyle eğitimin sorunlarını çözebileceğinizi
düşünüyor musunuz? Neden böyle bir sistem getiriliyor? 
Teşekkürler. 
BAŞKAN – Sayın
Zeybek…
KEMAL ZEYBEK
(Samsun) – Sayın Bakanım, çiftçilik ve hayvancılıkla uğraşan, geçimlerini
sağlamaya çalışan yurttaşlarımız, ektiği, ürettiği, beslediği hayvanlarının
etinden, sütünden geçimini sağlayan üreticilerimiz, Hükûmetin yanlış
politikalarıyla, yetiştirdiği üründen, beslediği hayvandan kâr elde
edememektedir, bankalara ve birliklere zorunlu borçlanmaktadır. Birliklere olan
gübre, ilaç, mazot, tohum, yem ve kredi borçlarının ertelenerek ve faiz
borçlarının silinerek yurttaşlarımıza bir nefes aldırılması istenmektedir.
Vatandaşlarımıza bir nefes aldırmak sizlerin elindedir. Yurttaşımızı faiz ve
tefeci baskısından kurtarmanızı talep ediyoruz. Çiftçimiz, besicimiz bu ülkenin
üreticisidir. Üretenin yanında olmak sosyal devletin görevidir. Sosyal devleti
yönetenlerin de bunu en iyi şekilde yapacaklarını biliyoruz, bunu da sizlerden
talep ediyoruz Sayın Bakanım. 
BAŞKAN – Sayın
Kuşoğlu…
Sayın Arslan…
KAZIM ARSLAN
(Denizli) – Maliye Bakanına soruyorum:
1) Ülkemizde
çalışan binlerce kimyagerimiz var, emekli olduklarında çok düşük maaş
alıyorlar. Bu nedenle maaş göstergelerinin 3000’den 3600’e çıkarılmasını ne zaman
yapacaksınız?
2) Emniyet
mensubu polis arkadaşların da aynı konuda rahatsızlıkları var, emekli
olduklarında çok düşük maaş alıyorlar. Polislerin de göstergelerinin 3000’den
3600’e çıkarılmasını yeni yılda yapmayı düşünüyor musunuz?
3) Sağlık
personelleri mesaiye bağlı kalmadan saatlerce çalışıyorlar, büyük emek
harcıyorlar. Bu nedenle her bir sağlık çalışanına belirli bir yıpranma hakkı
verilmesini düşünüyor musunuz?
4) Enflasyonun
düştüğü söyleniyor ancak fiyat artışları hızla devam ediyor. Bunun nedeni
nedir?
5)
Mobilyacıların dolaplar için kullandığı MDF, altı ay önce 150-160 lira iken
bugün 200 Türk lirasına zor alınıyor. Bunun nedeni nedir? Mobilyacıların bu
fiyatlar karşılığında…
(Mikrofon
otomatik cihaz tarafından kapatıldı)
BAŞKAN – Sayın
Bektaşoğlu…
BÜLENT YENER
BEKTAŞOĞLU (Giresun) – Teşekkür ederim Sayın Başkan. 
Aynı zamanda
Şehitler Günü olarak kutladığımız 18 Mart, Çanakkale Zaferi’nin yıl dönümü
geçen yıl cuma gününe denk gelmiş ancak Diyanet İşleri Başkanlığı tarafından
camilerimize yollanan hutbelerin dua bölümünde Atatürk’ün ismine yer
verilmemiştir. Bu yıl ise Diyanet İşleri Başkanı Çanakkale’deki törenlerdeki
konuşmalarında ve yaptığı duada Atatürk adına yine yer vermemiştir. 
Çanakkale’yi
geçilmez kılarak zaferin kazanılmasında etkin rol oynayan, böylece dinimizi,
ezanımızı, bayrağımızı ve vatanımızı kurtaran, 57’nci Alay Komutanı,
Anafartalar Kahramanı Atatürk’e ve askerlerine bir duayı çok görenleri kınıyor
ve Allah’a havale ediyorum. 
Bize
Çanakkale Zaferi’nin onurunu yaşatan şehitlerimize ve Atatürk’e Allah’tan
rahmet diliyorum, ruhları şad olsun. Kimse Çanakkale’yi küçümsemeye ve yok
saymaya kalkmasın. 
Teşekkür
ediyorum. 
BAŞKAN
– Sayın Tanal, son olarak, buyurun. 
MAHMUT
TANAL (İstanbul) – Teşekkür ediyorum Sayın Başkan. 
Değerli
Bakanım, tabii bu konumuzla ilgisi yok ama insanlar gerçekten mağdur; Mardin’de
üç günden beri ilçelerde elektrikler kesik. 
İkincisi:
Şanlıurfa ilinin Birecik ilçesine bağlı İnnaplı köyünün kanalizasyon borusu
patlamış durumda. O su kanalizasyon borusu yapılmadığı için -bitişiğinde
bulunan Altınova ve Çiftlik köylerinin de kanalizasyon borusu buna bağlı- ve bu
pis kokular dışarı saçıldığı için hem oradaki ağaçlar kuruyor hem de çocuklar
kanalizasyon suyuyla oynadıkları için hasta oluyorlar. Yani, bu konuda mümkünse
Şanlıurfa Büyükşehir Belediye Başkanlığının İnnaplı köyü sakinlerinin bu
mağduriyetlerini bir an önce gidermelerini sizden istirham ediyorum. 
Ve
aynı zamanda, şu anda Düzce ilimizde köpek barınağı yapılıyor. Köylü
vatandaşlarımız mağdur durumda sağlık açısından. Düzcelilerin bu mağduriyetini
gidermenizi talep eder, saygılar sunarım. 
BAŞKAN
– Teşekkür ederim. 
Sayın
Kuşoğlu, geldiniz galiba. 
Buyurun.

BÜLENT
KUŞOĞLU (Ankara) – Teşekkür ederim Sayın Başkanım. 
Sayın
Bakanım, 7020 ve 6736 sayılı yapılandırma kanunlarına göre şu anda ne kadarlık
vergi ve sigorta primi tahsilatları söz konusu olmuştur, bilgi verebilirseniz
memnun oluruz. 
Teşekkür
ederim Sayın Başkan. 
BAŞKAN
– Teşekkür ediyorum. 
Şimdi
soruları cevaplandırmak üzere sözü Maliye Bakanımız Sayın Naci Ağbal’a
bırakıyorum. 
Buyurun
Sayın Ağbal. 
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum. 
Öncelikle,
en son olmakla birlikte, Sayın Kuşoğlu’nun sorduğu soruya elimdeki en son
bilgiye göre cevap vermek isterim. Şu ana kadar yeniden yapılandırma kanunları
çerçevesinde sosyal güvenlik primi, vergi tahsilatı toplam 37 milyar liraya
ulaşmış durumda. Gerçekten burada bütün vatandaşlarımıza, mükelleflerimize
teşekkür ediyoruz, hem 6736 sayılı Kanun hem de 7020 sayılı Kanun çerçevesinde
taksitlerini ödemekte büyük bir itina ve özen gösteriyorlar ve bu sayede şu ana
kadar gelen taksitler itibarıyla da tahsilat oranının yüksek olduğunu
söyleyebilirim.
BÜLENT KUŞOĞLU
(Ankara) – Primler ne kadar?
MALİYE BAKANI
NACİ AĞBAL (Bayburt) - 37 milyar şu anda…
BÜLENT KUŞOĞLU
(Ankara) – Prim ve vergi…
MALİYE BAKANI
NACİ AĞBAL (Bayburt) – Prim de dâhil, hepsi, toplam 37 milyar 881 milyon liraya
ulaşmış durumda.
Sayın Özdemir,
aslında haklı olarak geçen defa sordunuz, ben de sizin notunuzu arkadaşlara
ilettim. Arkadaşlara tekrar söyledim, bugün gün içerisinde mutlaka bu notu,
bilgiyi size getirip burada paylaşacağım. Kusura bakmayın yani bu konuda
duyarlılığınız haklı bir duyarlılık, inşallah bugün paylaşacağız onu.
SİBEL ÖZDEMİR
(İstanbul) – Teşekkür ederim.
MALİYE BAKANI
NACİ AĞBAL (Bayburt) - Sayın Paylan Çorum Milletvekilimiz Salim Uslu Bey’in
tabii bir beyanatıyla ilgili bir değerlendirme yaptı. 
BÜLENT YENER
BEKTAŞOĞLU (Giresun) – Ama haklı.
MALİYE BAKANI
NACİ AĞBAL (Bayburt) - Ben sayın vekilimizin bütün değerlendirmelerine saygı
duyarım, kendi değerlendirmeleridir, o konuyla ilgili burada bir değerlendirme
yapmam da yanlış olur, siyasi nezakete ve ahlaka da uymaz. Ama siz tabii, bir
meseleyi maksadından ve manasından dışarı çıkarıp da siyasi bir fırsatçılık
yapıyorsanız onu da yadırgıyorum Sayın Paylan, siyaseti böyle yapmayın yani
lütfen siyaseti siyasi ahlak çerçevesinde yapın.
GARO PAYLAN
(İstanbul) – Sataşma var Sayın Başkan, ben söz istiyorum.
BÜLENT YENER
BEKTAŞOĞLU (Giresun) – Haklı mı, haksız mı?
MALİYE BAKANI
NACİ AĞBAL (Bayburt) – Sayın Kayışoğlu, eğitim sistemiyle ilgili bir performans
değerlendirmesi konusunda… 
TANJU ÖZCAN
(Bolu) – Söyleyen o değil ki.
BÜLENT YENER
BEKTAŞOĞLU (Giresun) – Söyleyen Paylan değil ki.
MALİYE BAKANI
NACİ AĞBAL (Bayburt) - …Millî Eğitim Bakanlığının çalışmaları konusunda çok
detaylı bilgiye sahip değilim. 
GARO PAYLAN
(İstanbul) – Sayın Bakan, cevap versenize, inadınıza devam ediyor musunuz?
TANJU ÖZCAN
(Bolu) – Söyleyene bir şey söylemiyorsunuz, “O öyle söyledi.” diyene
söylüyorsunuz.
MALİYE BAKANI
NACİ AĞBAL (Bayburt) - Uygun görürseniz bu konuda Millî Eğitim Bakanlığıyla
sizin değerlendirmelerinizi paylaşacağım. Ama netice itibarıyla eğitim
sisteminin hem nitelik olarak hem nicelik olarak gelişmesi noktasında, hem
öğretmen sayısının artırılması hem teknolojinin eğitimde daha fazla
kullanılması, eğitim-öğretim ortamının nitelik olarak artırılması konusunda
Hükûmet olarak on altı yıldır büyük bir gayret sarf ediyoruz. Performans
sistemi başka ülkelerde de uygulama örnekleri olan bir sistem. Tabii ki sizin
belirtmiş olduğunuz hassasiyetler hepimiz için ortak hassasiyetler. Performans
sistemi eğer uygulamaya konulacaksa bile hiçbir şekilde söylediğiniz
bakımlardan sonuç doğuracak şekilde olmamalı. Millî Eğitim Bakanlığımız da bu
hassasiyetlere sahiptir diye düşünüyorum. 
Sayın Zeybek,
çiftçilerimizin kredi borçlarının ertelenmesi konusuyla ilgili şunu
söyleyebilirim: On altı yıldır hem sağlamış olduğumuz tarımsal destekleme
imkânlarıyla hem de zaman zaman yapmış olduğumuz borçların yapılandırılması
düzenlemeleriyle bugüne kadar gerçekten her zaman çiftçimizin yanında olduk.
Çiftçimizle her zaman beraberiz, konuşuyoruz, sorunların üzerine gidiyoruz. O
anlamda, her bakımdan ne gerekiyorsa da bugüne kadar yaptığımız gibi bundan
sonra da yaparız. 
Sayın Arslan
personel sistemine ilişkin temel bir konuya değindiler yani bu ek gösterge
meselesi birçok kamu görevlisini, meslek grubunu ilgilendiriyor yani ek
göstergenin 3000’den 3600’e çıkarılması, 3600’den 4800’e çıkarılması her ne
kadar bir gösterge rakamı gibi olsa da kişilerin emekli aylığını etkileyen
önemli bir faktör. Burada, tabii, bütün bu düzenlemeleri bir bütünsellik
içerisinde yapmak gerekiyor. Burada, on altı yıldır kamu personelinin özlük
haklarının artırılması noktasında, reel olarak gelirlerinin artırılması
noktasında Hükûmet olarak çok önemli düzenlemeleri buradan geçirdik. 
MAHMUT TANAL
(İstanbul) – Emniyetle ilgili olmadı. 
MALİYE BAKANI
NACİ AĞBAL (Bayburt) - Memurumuzun maaşı her zaman için bu dönemde arttı ve
reel olarak da arttı. Emekli aylıkları için de aynı konuyu söylemem gerekiyor. 
MAHMUT TANAL
(İstanbul) – 46 lira fark etti Emniyette. 
MALİYE BAKANI
NACİ AĞBAL (Bayburt) – Burada, Sayın Tanal tabii kendince bu meseleyle ilgili
bir boyut katmaya çalışıyor ama biz bütün boyutlara vâkıfız ve bütün boyutların
da üzerine gidiyoruz.
MAHMUT TANAL
(İstanbul) – Hangi konuya boyut kattım Sayın Bakan?
MALİYE BAKANI
NACİ AĞBAL (Bayburt) - Sayın Bektaşoğlu 
Sayın
Bektaşoğlu, hiçbir şekilde Çanakkale’yi yok saymak, küçük görmek kimsenin
haddine değil yani hiçbir şekilde böyle bir şey olması mümkün değil; Hükûmet
olarak, parti olarak, hepimiz millet olarak bu konularda duyarlıyız. Burada
hani hangi bağlamda bu konuyla ilgili böyle bir açıklama yaptığınızı çok detay
da bilmiyorum ama şunu söyleyeyim: Burada hepimizin ortak hassasiyeti olan,
ortak değerleri olan meseleler üzerinden lütfen siyasi polemikler de
çıkarmayalım; onu da özellikle söylemek isterim. 
BÜLENT YENER
BEKTAŞOĞLU (Giresun) – Ama dua, bir dua.
MALİYE BAKANI
NACİ AĞBAL (Bayburt) – Sayın Tanal Şanlıurfa, Mardin ve Düzce’de bazı
meselelerle ilgili duyarlılıklarını ifade ettiler; ben de arkadaşlara
söyleyeceğim. Valilikler mutlaka konuları takip ediyordur ama sizin burada da
işaret ettiğiniz bu konularla ilgili biz de valiliklere gerekli bilgilendirmeyi
yaparız.
Sayın
Kuşoğlu’nun sorusunu cevaplamıştım.
Son olarak da
yatırımlarla ilgili biraz önce bir konuya işaret edildi, şunu da söylemem
lazım: Tabii ki bütün cumhuriyet dönemi boyunca gelen bütün hükûmetler canla
başla bu millete hizmet ettiler, bu bir hizmet yarışı; bütün hükûmetler taş
üstüne taş koydu, iş yaptı. Tabii, her hükûmet de yaptıklarını ne yapacak?
Anlatacak. Biz de milletimize çıkıyoruz anlatıyoruz yani “Eğitimde 2002’ye
kadar bu kadardı, biz de bu dönemde bu kadar yaptık.” diyoruz, “Altyapıda bu
kadar yapılmıştı, bu kadar yapıldı.” diyoruz. O açıdan burada demokrasinin
güzelliği, yaptıklarımızı, yapmadıklarımızı hep beraber millete anlatacağız ve
sonuçta hakemliği de yüce Türk milleti yapacak. O açıdan burada bütün bu
hizmetleri yapan, bütün bu yatırımları yapan bütün hükûmetlere, bütün siyasi
partilere hepimiz de teşekkür ediyoruz, şükranlarımızı sunuyoruz.
Sayın Başkanım,
teşekkür ediyorum. 
BAŞKAN –
Teşekkür ediyorum. 
GARO PAYLAN
(İstanbul) – Sayın Başkan…
MAHMUT TANAL
(İstanbul) – Sayın Başkanım…
BAŞKAN – Buyurun
Sayın Paylan.
GARO PAYLAN
(İstanbul) – Siz de dinlediniz, açık bir sataşmada bulundu Sayın Bakan; cevap
vermek istiyorum. 
BAŞKAN – “Siyasi
ahlak” dedi ama…
GARO PAYLAN
(İstanbul) – Çarpıttığımı, siyasi ahlaksızlık…
BAŞKAN –
Dilerseniz yerinizden…
GARO PAYLAN
(İstanbul) – Lütfen, sataşma var, açık bir sataşma var.
BAŞKAN – Peki,
buyurun.
Lütfen yeni bir
sataşmaya meydan vermeyelim.
VIII.- SATAŞMALARA İLİŞKİN KONUŞMALAR (Devam)
2.- İstanbul Milletvekili Garo Paylan’ın, Maliye Bakanı Naci Ağbal’ın
533 sıra sayılı Kanun Tasarısı’nın üçüncü bölümü üzerinde yapılan soru-cevap
işlemi sırasında şahsına sataşması nedeniyle konuşması
GARO PAYLAN
(İstanbul) – Teşekkür ederim Sayın Başkan.
İktidarın şöyle
bir alışkanlığı var: “316 milletvekili benim, onlar beni eleştiremezler, geri
kalan muhalefet partilerini de dinlemem, ben bildiğimi okurum.” diyor. 
Bakın, biz
milletin temsilcileriyiz, 81 milyonun temsilcileriyiz, hepimiz Türkiye'nin
temsilcileriyiz ve görevimiz şu: Bu yürütmeyi denetlemek, dengelemek, yaptığı
hataları söylemek. 
Bizim
söylediklerimizi Salim Uslu söylemiş. Bakın, bir aydan beri dilimizde tüy
bitti, diyorduk ki: “Şeker fabrikalarının özelleştirilmesi yanlış.” Çorum
Milletvekili, AKP’li Sayın Salim Uslu da bunu söylemiş. “Şeker fabrikaları
zarar etmiyor.” diyorduk, aynı şeyi AKP’li Salim Uslu da söylemiş, sağ olsun. 
TANJU ÖZCAN
(Bolu) – Doğru söylemiş.
GARO PAYLAN
(Devamla) – Ve “Bürokratlar yanlış yönlendiriyor.” dedi. Biz bunu söylememiştik
vallahi! Bir şey daha öğrenmiş olduk, bürokratlar Hükûmeti yanlış
yönlendiriyormuş. Sağ olsun Salim Uslu. 
Ve iktidarı
muhalefeti, bakın, 550 milletvekili bugün konuşabilse, Sayın Bakan, 550’si de
“Şeker fabrikaları satılmasın.” der, net. Ve bu iktidar inat ediyor. Niye? Az
önce söyledim ya, savaş politikalarına devam etmesi lazım, seçim politikasına
devam etmesi lazım. Deniz bitti, kaynaklar bitti, satılacak mal kalmadı, şeker
fabrikalarına göz dikti bu iktidar. 
Arkadaşlar, 550
vekil olarak durduralım. Milyonlarca insanımız o fabrikalardan ekmek yiyor,
doğrudan veya dolaylı olarak ekmek yiyor. Hepimizin görevidir, iktidarı
muhalefeti; burada ortak bir bildiriye imza atalım, “Şeker fabrikalarını
satamazsınız.” diyelim arkadaşlar. 
Saygılar
sunarım. (HDP ve CHP sıralarından alkışlar)
MAHMUT TANAL
(İstanbul) – Sayın Başkan…
BAŞKAN – Bir
saniye Sayın Tanal. 
Teşekkür
ediyorum. 
Buyurun Sayın
Bakan.
V.- AÇIKLAMALAR (Devam)
28.- Maliye Bakanı Naci Ağbal’ın, İstanbul Milletvekili Garo Paylan’ın
sataşma nedeniyle yaptığı konuşmasındaki bazı ifadelerine ilişkin açıklaması
MALİYE BAKANI
NACİ AĞBAL (Bayburt) – Sayın hatip sözlerinin içerisinde savaş politikalarını
uyguladığımızı söyledi. 
Tekraren
söylüyorum, biraz önce Grup Başkan Vekilimiz de söyledi: Hükûmet olarak,
nereden gelirse gelsin her türlü terör tehdidine karşı, nerede oluşursa oluşsun
her türlü terör yuvasına karşı, millet olarak, ülke olarak, devlet olarak,
Hükûmet olarak sonuna kadar mücadele ettik, etmeye devam edeceğiz, son terörist
yok olana kadar da bu mücadele devam edecek ama ısrarla bir defa dahi bu terör
örgütlerini kınayamayan anlayış bu yapılan mücadeleyi de “savaş” diye atlatmaya
çalışıyor. Buna da kimse inanmıyor.
GARO
PAYLAN (İstanbul) – Şeker fabrikalarına gelin Sayın Bakan.
MEHMET
EMİN ADIYAMAN (Iğdır) – Yani konu ne? 
GARO
PAYLAN (İstanbul) – Hamaset, hamaset.
BAŞKAN
– Teşekkür ediyorum.
MAHMUT
TANAL (İstanbul) – Sayın Başkan…
BAŞKAN
– Sayın Tanal, siz ne diye söz istiyorsunuz?
MEHMET
EMİN ADIYAMAN (Iğdır) – Konu farklıydı. Yani konu ne, siz neden
bahsediyorsunuz.
MALİYE
BAKANI NACİ AĞBAL (Bayburt) – Niye üstünüze alınıyorsunuz? Siz misiniz? Size
demedim.
BAŞKAN
– Bir saniye, Sayın Tanal’a söz verdim, bir dinliyorum. 
MAHMUT
TANAL (İstanbul) – Değerli Başkanım, Sayın Bakan sorularımıza cevap verirken -o
arada ek gösterge polisler için 3000’di- ben dedim “46 lira fark geldi, fazla
bir maaş zammı gelmedi.” Sayın Bakan da cevap verirken “Mahmut Tanal kendince
buna bir boyut katıyor.” dedi. Sanki ben gerçek dışı bir beyanda bulunmuşum,
beni küçümser gibi…
MALİYE
BAKANI NACİ AĞBAL (Bayburt) – Kesinlikle alakası yok. Kabul etmiyorum. Hiç
alakası yok, hiç alakası yok. Yani kesinlikle kabul etmiyorum. 
BAŞKAN
– Yo, yo, Sayın Tanal. 
MAHMUT
TANAL (İstanbul) – Bu sataşma nedeniyle yerimden…
BAŞKAN
– Kayıtlara geçmiştir. 
MAHMUT
TANAL (İstanbul) – Özür dilerim, yerimden…
BAŞKAN
– Kayıtlara geçti, söyleyeceğini söyledin Sayın Tanal.
MAHMUT
TANAL (İstanbul) – Değil. Bakın, o açıklığı dile getirmek…
BAŞKAN
– Teşekkür ediyorum. 
MAHMUT
TANAL (İstanbul) – Ya yerimden veyahut da sataşmadan dolayı kürsüden söz
istiyorum.
BAŞKAN
– Şimdi, sayın milletvekilleri…
MAHMUT
TANAL (İstanbul) – Sayın Başkanım… Sayın Başkanım, bakın…
BAŞKAN
– Lütfen Sayın Tanal… Bakın, ben size hep söz veriyorum ama… Kayıtlara geçti,
söylediniz, geçti. 
MAHMUT
TANAL (İstanbul) – Ama o zaman doğrusunu söyleyelim. 
BAŞKAN
– Buyur. 
MAHMUT
TANAL (İstanbul) – Doğrusu şu: Şimdi, polis memurlarının ek göstergesi daha
önce 2200’dü Sayın Bakanım. 2200’den 3000’e çıktığı zaman maaşlarında 46 lira
fark etti. Şimdi aynı görevi yapan astsubaylar -aynı görevi yapıyor- 3600.
Polis yapıyor, onun ek göstergesi 3000. Yani aynı görev, aynı iş, hatta terör
kapsamında polisin görevi daha ağır olduğu hâlde hem emeklilik açısından hem de
fiilî, şu andaki maaşlarda çok büyük bir fark var. Bunun 3600’e çıkarılması
Anayasa’nın 10’uncu maddesindeki eşitlik ilkelerine uygunluk teşkil eder. 
BAŞKAN
– Teşekkür ediyorum. Kayıtlara geçmiştir.
ENGİN
ÖZKOÇ (Sakarya) – Sayın Bakan cevap verecek herhâlde. 
MAHMUT
TANAL (İstanbul) – Bakan bir cevap verecek herhâlde aydınlığa kavuşturmak için.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı (1/914) ile Plan ve Bütçe
Komisyonu Raporu (S. Sayısı: 533) (Devam)
BAŞKAN
– Şimdi, sayın milletvekilleri, üçüncü bölüm üzerindeki görüşmeler
tamamlanmıştır. 
Üçüncü
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
50’nci
madde üzerinde iki adet önerge vardır, aykırılık sırasına göre okutup işleme
alacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 50’nci maddesinin tasarı metninden
çıkarılmasını arz ve teklif ederiz. 
 Meral
Danış Beştaş Behçet Yıldırım Müslüm
Doğan
 Adana Adıyaman İzmir
 Erol
Dora Mahmut Celadet Gaydalı Erdal
Ataş
 Mardin Bitlis İstanbul
 Garo
Paylan
 İstanbul
BAŞKAN –
Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Garo Paylan konuşacaktır.
Sayın
milletvekilleri, önerge konuşmalarında uzatma vermeyeceğim, lütfen süresinde
bitirin.
Sayın
Paylan, buyurun. (HDP sıralarından alkışlar) 
GARO PAYLAN
(İstanbul) – Teşekkür ederim Sayın Başkan.
Değerli
milletvekilleri, Hükûmet her sıkıştığında, maalesef ucuz hamaset yapıyor. Şeker
fabrikaları gibi bütün hepimizi ilgilendiren, bakın, 81 milyonu ilgilendiren
bir konuda, maalesef gördünüz, iktidar ucuz hamaset yaptı, bir AKP’li vekilin
eleştirilerine dahi tahammül edemedi. Oysa biz 550 vekil aynı şeyi düşünüyoruz,
şeker fabrikalarımızın satılmasını istemiyoruz.
Hükûmet bir sus
payı olarak “Nişasta bazlı şekeri yüzde 5’e düşürdüm.” dedi. Neye yarar yüzde
5’e düşürmek? Nasıl denetleyeceksiniz? Velev ki nişasta bazlı şeker fabrikası
üretimini yaptı, tam kapasite üretti, satışını yaptı fabrikalara; nasıl
denetleyeceksiniz yüzde 5’i geçtiğini? Hikâye bunlar. Sus payı verdiler
arkadaşlar, doğru değil. Yapmamız gereken, hepimizin sağlığını tehdit etmeyen
pancar bazlı şeker üretimine devam etmektir ve bunu kamu eliyle yapmaktır,
zarar etmeyen fabrikalarımızın çalışmasını sağlamaktır.
Şimdi gelelim
maddeye. Sıvılaştırılmış doğal gaz piyasası var biliyorsunuz arkadaşlar ve biz
uzun vadeli kontratlarla Rusya’dan, Azerbaycan’dan, İran’dan ve aynı zamanda
belli ülkelerden sıvılaştırılmış doğal gaz alıyoruz. Şimdi, iktidar diyor ki:
“Bazen kış çok sert geçiyor ve ben doğal gaza sıkışıyorum. Bana yetki verin,
ben spot piyasadan da doğal gaz aldırtabileyim.” Bakın “Alayım.” demiyor,
“Aldırtabileyim.” diyor ve “Bazı firmalara yetki vereceğim.” diyor. 8 firmaya
yetki verecekmiş. Değerli arkadaşlar, biz şüphe duyuyoruz. Bu 8 firma hangileri
olacak? Bu kadar önemli bir maddede Enerji Bakanı kendi ihtisas komisyonunu
toplayıp Enerji Komisyonu üyelerine bilgi vermediğine göre burada öküzün
altında buzağı aramak durumundayız değerli arkadaşlar.
Benim sizlerden
ricam, bu maddeyi geri çekelim ve bu madde ilgili ihtisas komisyonunda
görüşülsün; Enerji Bakanı gelsin, Enerji Komisyonuna bilgi versin. “Bu madde
şunun için gerekli ve ben bu 8 firmayı şu şekilde belirleyeceğim; onlar yandaş
firmalar olmayacak.” desin, gelip bizi ikna etsin.
Bir
konu daha var. Diyelim ki biz 400 dolara doğal gaz alıyoruz uzun vadeli
kontratla ama spot piyasada, güncel piyasada bazen doğal gaz fiyatı 300 dolara,
250 dolara düşebiliyor ve bu yandaş olabilecek firmalar, Türkiye 400 dolara
doğal gaz alırken 250 dolara doğal gaz alabilirler ve bunun kârı kime yazılacak
arkadaşlar veya bunun zararı kime yazılacak? 81 milyona yazılacak. O açıdan bu
tip maddelerle ilgili, arkadaşlar, ilgili ihtisas komisyonlarını
çalıştırmalıyız ve o komisyonlarda Enerji Bakanı gelip bilgi vermeli, hesap
vermeli, bu maddeyi çıkarma gerekçelerini ortaya koymalı ve ona göre bu
yetkiler verilmeli. Böyle yasama kalitesizliği içinde bu yetkileri vermeyelim,
81 milyonun ahı var arkadaşlar her bir kuruşta. 
Saygılar
sunarım. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul edilmemiştir.

Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 50’inci
maddesinin aşağıdaki şekilde değiştirilmesini arz ve teklif ederiz.
 Zekeriya
Temizel Bülent Kuşoğlu Erkan
Aydın
 İzmir Ankara Bursa
 Selina
Doğan Sibel Özdemir Murat
Bakan
 İstanbul İstanbul İzmir
 Çetin
Arık
 Kayseri
Madde 50 –
18/4/2001 tarihli ve 4646 sayılı Doğal Gaz Piyasası Kanunu’nun geçici 2’nci
maddesinin dördüncü fıkrası hükmü aşağıdaki şekilde değiştirilmiştir. 
"Ancak
bu hükümler, sıvılaştırılmış doğal gaz (LNG), spot boru gazı ve sıkıştırılmış doğal
gaz (CNG) ithalatı için uygulanmaz. Ayrıca, yapılacak spot sıvılaştırılmış
doğal gaz (LNG), spot boru gazı ve sıkıştırılmış doğal gaz (CNG) ithalatında bu
Kanunun 4 üncü maddesinin dördüncü fıkrasının (a) bendinin (2), (3) ve (4)
numaralı alt bentleri ve (4) numaralı alt bendini takip eden birinci paragrafta
belirtilen
şartlar aranmaz. Bir takvim yılında yapılabilecek spot boru gazı ithalat
miktarı ve uygulama yöntemi Bakanlık birimlerinin görüşü alınarak Kurul
tarafından belirlenir.”
BAŞKAN –
Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) - Katılamıyoruz Sayın
Başkanım. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
– Önerge üzerinde İzmir Milletvekili Murat Bakan konuşacaktır. 
Buyurun
Sayın Bakan. (CHP sıralarından alkışlar) 
MURAT
BAKAN (İzmir) – Teşekkür ederim Sayın Başkan.
Sayın
Başkan, değerli milletvekilleri; hepinizi saygıyla selamlıyorum. 
Sözlerime
başlamadan önce, İzmir’de son yolculuğuna uğurladığımız şehit Uzman Jandarma
Çavuş Sergen Çakmak kardeşimize Allah’tan rahmet, kederli ailesine ve Türk
ulusuna başsağlığı diliyorum. 
Değerli
arkadaşlar, ordumuz bugün itibarıyla Suriye’nin Afrin bölgesine olan operasyonu
başarıyla tamamlamış durumdadır. Yaklaşık iki aylık bir mücadelenin neticesinde
Afrin şehir merkezi herhangi bir meskûn mahal çatışmasına gerek kalmaksızın ele
geçirilmiştir. Bu vesileyle ordumuzu tebrik eder, Afrin Operasyonu’nda şehit
olan 46 askerimize Allah’tan rahmet ve tüm ulusumuza tekrar başsağlığı dilerim.

Biz, bu
operasyona Cumhuriyet Halk Partisi olarak ulusal çıkarlarımızı korumak
maksadıyla destek olduk, hemen yanı başımızda PKK’nın kontrolünde otonom bir
bölge oluşmasını arzu etmedik. Peki, ne oldu da bu noktaya gelindi,
sınırlarımız YPG’nin eline geçti ve biz Suriye’de operasyon yapmak durumunda kaldık?
Geçmişi birlikte hatırlayalım: Suriye’de 2011’de iç savaş başladığında
çıldırmış gibi Esad iktidarını devirmeye angaje oldunuz, “Üç saatte Şam’a
gireriz.” dediniz, Emevi Camisi’nde namaz kılma hayalleri kurdunuz; açık sınır
politikasıyla dünyanın dört bir tarafından gelmiş, sapkın zihniyete sahip
cihatçı teröristlerin Suriye’ye geçmesine izin verdiniz. Suriye cehenneme
döndü, 4 milyon Suriyeli savaştan, tacizden, tecavüzden kaçıp ülkemize sığındı.
Suriye’de Esad’ı devirmek için, rejime karşı savaşsın diye o zamanki YPG lideri
Salih Müslim’i Ankara’ya davet ettiniz; bugün, “Avrupa’da neden tutuklanmıyor?”
dediğiniz Müslim’in altına kırmızı halılar serdiniz. Dünyanın çeşitli
bölgelerinden gelen cihatçı teröristler ülkeyi kana buladığında, Esad, kuzey
bölgesinden ordusunu çekip YPG’ye teslim etti ve bu yanlış dış politika Esad’ın
devrilmesini zorlaştırdığı gibi, bizi Suriye’nin kuzeyinde PKK güdümlü bir
otonomiyle karşı karşıya bıraktı. Esasen, bugün ortadan kaldırmaya çalıştığımız
fiilî durumun sebebi iktidarın beceriksiz dış politikasıdır. Tam da bu sebeple
46 askerimizin şehit olmasında bu iktidarın sorumluluğu vardır. 
Esad’ı devirme
hırsınız gözünüzü kör etmeseydi, bu nedenle Suriye’de bir otorite boşluğu
oluşmasaydı PKK güdümlü bir otonomiyle karşı karşıya kalmayacak, daha önceki
Fırat Kalkanı Operasyonu’na da Zeytin Dalı Operasyonu’na da gerek olmayacaktı,
onlarca şehit ve yaralı vermeyecektik. Şimdi, hamasetle kahramanlık
devşirdiğiniz bu operasyonlar sizin geçmiş hatalarınızın bedeli arkadaşlar, çökerttiğiniz
dış politikamızın bedeli.
Bize ulaşan
bilgiler, YPG'lilerin 15 Mart günü sivillerle beraber Afrin’i terk ettikleri,
16 Mart günü Afrin kent merkezinde direnç gösterecek herhangi bir YPG'li
unsurun kalmadığı yönündedir. O hâlde, akla hemen şu soru geliyor: Ordumuz,
Afrin’e girmek için neden iki gün gecikerek 18 Mart tarihini beklemiştir? Öyle
anlaşılıyor ki Afrin galibiyeti Çanakkale Zaferi’nin yıl dönümüne getirilerek
ordumuzun askerî zaferi üzerinden siyasi bir zafer elde edilmeye çalışılıyor.
Değerli
arkadaşlar, CHP Grubu olarak yaklaşık iki aydır Afrin Operasyonu’nun siyasi
zemine çekilmemesi, bu amaçlar doğrultusunda kullanılmaması yönünde iktidarı
uyarıyoruz ancak operasyonun sonunda da gördüğümüz üzere, operasyon, siyasi
rant sağlamak amacıyla kullanılmaktadır. Ülkemizin ve sınırlarımızın güvenliği
iktidarın siyasi çıkarlarına alet edilmekte, olası bir seçimde iktidarın eli
güçlendirilmeye çalışılmaktadır. Üstelik, ordumuz bu operasyonları kendi başına
gerçekleştirmiyor, “ÖSO” adı altındaki ne idiği belirsiz milis kuvvetlerle
birlikte hareket ediyor, sanki ordumuzun gücü yetersizmiş gibi hak etmediği
haksız bir konuma itiliyor. 
ÖSO’yla ilgili,
Hükûmeti defalarca uyardık “Bunlar cihadist unsurlardır, dikkat edin.” diye ve
Afrin'den gelen haberler hiç iç açıcı değil. İddialar, ÖSO militanlarının yağma
yaptığı yönündedir. Hükûmetin derhâl bu iddiaları araştırıp gerekli tedbirleri
alması gerekmektedir. Ancak bu tip hareketlerin bireysel ve fevri davranışlar
olduğunu asla düşünmeyin. Cihadist unsurlar bireysel davranışta bulunmazlar,
ele geçirdikleri yerlerdeki sivillere ait malı mülkü ganimet, halkı da tutsak
ve esir olarak görüyorlar, gerçek yönleri bu ve bizim başımıza büyük bela
olacak arkadaşlar, cihadistlerle iş tutmayın.
Değerli
arkadaşlar, sizleri ülkemizin derhâl “Yurtta sulh, cihanda sulh.” temelinde
komşularıyla dengeleri gözeten, ihtiyatlı, barışçıl dış politika anlayışına
dönmesi gerektiği konusunda uyarıyor, Genel Kurulu saygıyla selamlıyorum. (CHP
sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
50’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
İnceöz, sisteme girmişsiniz, buyurun, İç Tüzük 60’a göre söz veriyorum. 
V.- AÇIKLAMALAR (Devam)
29.- Aksaray Milletvekili İlknur İnceöz’ün, Türk Silahlı Kuvvetleri ve
Özgür Suriye Ordusu’nun birlikte terörist unsurlarla mücadele ettiklerine
ilişkin açıklaması
İLKNUR
İNCEÖZ (Aksaray) – Sayın Başkan, değerli milletvekilleri; bu daha evvel bazı
hatipler tarafından da söylendiği için, bu arada, Millî Savunma Bakanımızla
görüştük. ÖSO’yla ilgili, birkaç gündür, orada yağma vesaire yaptığı dile
getiriliyor. Şunu özellikle belirtmek istiyoruz ki orada Türk Silahlı Kuvvetleri
ve ÖSO (Özgür Suriye Ordusu) birlikte çok ciddi bir şekilde terörle, terör
örgütleriyle, terörist unsurlarla mücadele etmişlerdir, bir kahramanlık destanı
yazmışlardır. Bunu özellikle belirtmek istiyorum. Özellikle bu yağma hususunu
tekrar sorduk teyiden, herhangi bir şekilde burada böyle bir unsura
rastlanmadığını, buna ilişkin hiçbir emarenin olmadığını… Millî Savunma
Bakanımız yağma yapılmadığına dair net bir bilgi verdi. Burada Özgür Suriye
Ordusuna daha evvel terör unsuru diyen açıklamalar, benzeri açıklamalar bu
Parlamentoya mensup milletvekilleri tarafından yapıldı. YPG’ye terörist
diyemeyen zihniyet Özgür Suriye Ordusunu terörist unsur olmakla…
(Mikrofon
otomatik cihaz tarafından kapatıldı)
İLKNUR
İNCEÖZ (Aksaray) – Açarsanız Sayın Başkan…
BAŞKAN
– Tamamlayın lütfen.
İLKNUR
İNCEÖZ (Aksaray) – Özgür Suriye Ordusunu terörist olmakla itham etmekte
herhangi bir delil aramaya ihtiyaç duymayan beyanlara hep beraber ne yazık ki
tanık olduğumuz süreçlerden geçiyoruz. Bunu özellikle kamuoyunun doğru bilgilendirilmesi…
Oradaki operasyondan sonra Türk Silahlı Kuvvetleri Özgür Suriye Ordusuyla
beraber gerçekten bir zafer kazandı. Evet, Çanakkale Zaferi’nin 103’üncü
yılında, buna gölge düşürmememiz lazım, bir şey söyleyeceksek kelime
oyunlarıyla değil, direkt söylememiz lazım. Olgunun üzerinde algılarla,
herhangi bir şekilde, asıl hamasetse bunu yapmamak lazım. Bu Afrin
Operasyonu’ndan herhangi bir şekilde siyasi iç malzeme… Türkiye bugün çok
tarihî süreçlerden geçiyor, millî ve milletimizin, ülkemizin bekası olduğu
dönemlerden geçiyor. Peki, biz mi söyledik Amerika’ya 5 bin tır oraya silah,
mühimmat deposu ver? Biz mi söyledik orada tüneller kazılsın? O hazırlıklar ne
için yapıldı? Artık gerçekler üzerinden konuşalım. Burada hiç kimse hamaset
yapmıyor. Ülkemizin ve milletimizin bekası söz konusu. 
BAŞKAN
– Teşekkür ediyorum. 
MURAT
BAKAN (İzmir) – Sayın Başkan…
BAŞKAN
– Sayın Bakan…
MURAT
BAKAN (İzmir) – Adalet ve Kalkınma Partisi Grup Başkan Vekili az önce
konuşmasında, bana atfen yaptığı konuşmada “YPG’ye terörist diyemeyenler
ÖSO’yla ilgili değerlendirme yapıyor…” 
BAŞKAN
– Hayır Sayın Bakan, söylemedi. 
İLKNUR
İNCEÖZ (Aksaray) – Size demedim. 
MURAT
BAKAN (İzmir) – Ya düzeltsin ya da ben cevap vereceğim. 
BAŞKAN
– Söylemediğini söyledi zaten. 
İLKNUR
İNCEÖZ (Aksaray) – Sayın Başkanım, şöyle dedim: “Bu Parlamentoda milletvekili…”
dedim. Kendisini kastetmediğim çok açıktı, ne konuştuğumu çok net biliyorum. 
BAŞKAN
– Sizin şahsınızı ilzam eden bir şey yok. 
Teşekkür
ediyorum. 
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı (1/914) ile Plan ve Bütçe
Komisyonu Raporu (S. Sayısı: 533) (Devam)
BAŞKAN – Şimdi
51’inci madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 51’inci
maddesinin aşağıdaki şekilde değiştirilmesini arz ve teklif ederiz. 
Saygılarımızla. 
 Zekeriya
Temizel Bülent Kuşoğlu  Erkan
Aydın
 İzmir
 Ankara  Bursa
 Selina
Doğan Sibel Özdemir  Çetin
Arık 
 İstanbul
 İstanbul  Kayseri

 Tanju
Özcan 
 Bolu

 Madde 51-
26/6/2001 tarihli ve 4691 sayılı Teknoloji Geliştirme Bölgeleri Kanununun
geçici 2’nci maddesinin ikinci fıkrasında bulunan "bu hakların ilgili
mevzuat çerçevesinde tescil, kayıt veya bildirim şartına bağlamaya,"
ifadesi "bu hakların, mahiyetlerine göre, AR-GE faaliyetleri neticesinde
elde edilmesi ve ilgili mevzuat çerçevesinde tescil veya kayıt ettirilmesi ya
da bildirilmesi şartına bağlamaya, istisnadan kazancın elde edildiği
vergilendirme dönemine ilişkin beyannamelerin verilmesi gereken sürenin sonuna
kadar tescil veya kayıt için yetkili kuruma başvurulmuş olması kaydıyla bu
kazançları doğuran işlemlerin gerçekleştirildiği vergilendirme döneminden
başlayarak faydalandırmaya,” “bu kapsamda uygulamaya” ibaresi “bu kapsamda
tescil, kayıt veya bildirim şartının yerine getirilmesine ve uygulamaya”
şeklinde değiştirilmiş, fıkranın sonuna aşağıdaki cümle eklenmiştir. 
"Belirlenen
esaslar çerçevesinde tescil, kayıt veya bildirim şartının yerine getirilmemesi
durumunda, zamanında tahakkuk ettirilmeyen vergi, vergi ziyaı cezası
uygulanmaksızın gecikme faiziyle birlikte tahsil olunur."
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN –
Hükûmet? 
GENÇLİK VE SPOR
BAKANI OSMAN AŞKIN BAK (Rize) – Katılmıyoruz Sayın Başkan. 
BAŞKAN – Önerge
üzerinde söz isteyen Bolu Milletvekili Tanju Özcan. 
Sayın Özcan
Buyurun. (CHP sıralarından alkışlar)
TANJU ÖZCAN
(Bolu) – Sayın Başkan, değerli milletvekilleri; uzun bir aradan sonra sizi
Genel Kurul kürsüsünden saygıyla selamlıyorum. 
Biliyorsunuz,
ben mümkün olduğu kadar bu dönem kürsüye çıkmamaya çalışıyorum, çok önemli bir
konu olmadığı takdirde. Gereksiz ve boş konuşmaları sevmediğimi zaten
bilirsiniz. 
MÜSLÜM DOĞAN
(İzmir) – Biz boş mu konuşuyoruz burada? Ayıp oluyor! 
TANJU ÖZCAN
(Devamla) – Bu yüzden bugün burada tarihî bir uyarıda bulunmak için söz aldım. 
Şimdi,
sayın milletvekilleri, tarihî bir uyarıda bulunacağım. Ciddi bir konu. Şimdi
sizin bir milletvekiliniz var, Sayın Şamil Tayyar. Burada mı acaba? Şimdi Şamil
Tayyar sizin grubunuz için önemli bir milletvekili. Bunu nereden biliyorum? Her
hafta bir programı var bir yandaş kanalda, değil mi? Partiniz adına söz
söylemeye yetkili kılınmış bir milletvekili. Geçen gün bir televizyon
programında neler söylüyor? Çoğuna da katılıyorum, onu da söyleyeyim. Diyor ki:
“Gaziantep Başsavcısı tehdit ediliyor. Başsavcıya baskı yapıp Gaziantep'te
FETÖ'nün kitaplarını okurken basılan başhekim hakkında takipsizlik kararı
verdirildi.” Ve daha vahim şeyler söylüyor sayın milletvekilleri. Çok önemli.
Siz diyorsunuz ki… Bir iddianız var “FETÖ'yle mücadele ediyoruz.” diye. 
Sayın
Bakan, bakın, dikkatle dinleyin. “FETÖ'yle mücadele ediyoruz.” diyorsunuz, bir
milletvekiliniz çıkıp “FETÖ borsası kuruldu. Milyon doları veren tahliye
oluyor.” diyor. Ben söylemiyorum bunu. Ben bunun böyle olduğunu biliyorum ama.
Aynen de katılıyorum. Bakın “Milyon doları veren tahliye oluyor.” diyor. “Nasıl
tahliye ediyorlar?” diyor, ayrıntısını da anlatıyor. “Bunları itirafçı konumuna
sokuyorlar.” diyor. Vallahi o kadar çok itirafçı çıktı ki doğru söylüyor. Neyi
itiraf ediyorlar, onu da anlayabilmiş değilim. Sayın Bakan, siz hiç takip
ettiniz mi bu itirafçılar ne söylüyor? Hükûmetin bilmediği, Sayın
Cumhurbaşkanının bilmediği, bizim bilmediğimiz neyi söylüyor bunlar? Hiçbir şey
söylemiyor. Demek ki bunlar parayı verip düdüğü çalanlardanmış. Parayı verip
düdüğü çalarlardan... 
Bakın,
devamında daha vahim şeyler söylüyor Sayın Tayyar. “Sayın Cumhurbaşkanının
etrafı kuşatılmış.” diyor. Bir kayıttan bahsediyor, bir görüntüden bahsediyor
veya bir ses kaydından bahsediyor. “Ben bir yıldır Sayın Cumhurbaşkanının bütün
danışmanlarına bunu verdim.” diyor, “Sayın Cumhurbaşkanına bunu dinletin,
izletin dedim.” diyor, “Ama bir yıl boyunca Cumhurbaşkanına bunu
izletmemişler.” diyor. “Ben Sayın Cumhurbaşkanına bunu izletince -kendi
ağzından söylüyorum- çılgına döndü.” diyor, “Çılgına döndü.” diyor. FETÖ'yle
ilgili bir kayıttan bahsediyor. “Çılgına döndü.” diyor. 
Şimdi,
sayın milletvekilleri, bakın, Sayın Cumhurbaşkanımız da bu konuyu dinlesinler
muhakkak. Eğer danışmanları kendisine iletirse ki şüphem var,
iletmeyeceklerdir… Geçmişte de bu konuşmalar oldu, geçmişte de “Sayın
Cumhurbaşkanının etrafı kuşatılmış.” diyenler oldu bu kürsüden, bizler de bunu
söyledik. Ama sonuçta ne oldu? Sayın Cumhurbaşkanının en yakınındaki 5 yaverin
3’ü FETÖ’cü çıktı. 
Şimdi ben size
soruyorum: Sayın Cumhurbaşkanının kaç danışmanı var, ben bilmiyorum. Sizden tam
sayıyı bilen var mı, bunu da bilmiyorum. Ama Şamil Tayyar diyor ki: “Benim
gönderdiğim önemli bir kayıt Sayın Cumhurbaşkanına danışmanları tarafından
ulaştırılmıyor.” Şimdi biz bu durumda şöyle bir şüpheye kapılmayalım mı? Sayın
Cumhurbaşkanının 17-25’ten sonra kendisinin seçip görevlendirdiği 5 yaverin 3’ü
FETÖ’cü çıkarsa bu danışmanların kaçı FETÖ’cü onu da Allah bilir. Bu konunun
üzerine gidin diye anlatıyorum sayın milletvekilleri.
Bakın, Sayın
Tayyar bunları söylerken “Aynı zamanda yazılı suç duyurusunda da bulundum.”
diyor, “Sözlü olarak, ben milletvekiliyim, benim ağzımdan çıkan suç duyurusu
kabul edilmedi.” diyor. Ama ben bu konuda gerçekten samimiyetsiz olduğunuzu
düşünüyorum.
Mehmet Metiner
ne söyledi 15 Temmuzda, daha birinci yıl dönümünde, Meclisin bahçesinde? “Sayın
Cumhurbaşkanıyla aynı sırada oturan 2 eski bakan var FETÖ’cü” dedi, değil mi?
Yazdı bunu, yazdı. Biz buradan sataştık, açıkla bunları dedik. Açıklamasına
izin vermedi o oturumu yöneten AKP'li Meclis Başkan Vekili, sizi kastetmiyorum.

Arkadaşlar,
nereye gidiyorsunuz, ne yapıyorsunuz? FETÖ'yle mücadele konusunda gerçekten çok
samimiyetsiz davranıyorsunuz. 
Bakın, kendi
milletvekilinizin söylediklerini Türkiye'de bir savcı ihbar kabul edip bunun
üzerine dahi gitmiyor. Hemşehrim olan HSK Başkan Vekiline de sesleniyorum
buradan. Bakın, bir milletvekili –bu ikinci oldu, ikinci- AKP milletvekili
uyarılarda bulunuyor, somut olaylardan bahsediyor, eski bakanlardan bahsediyor,
“FETÖ'cü bakanlar” diyor. Mevcut milletvekili, şu anda görev yapan Milletvekili
Şamil Tayyar “Gaziantep Başsavcısına baskı yapıp takipsizlik kararı alınıyor.”
diyor. Nerede bu ülkenin namuslu savcıları? Ben bunun cevabını merak ediyorum. 
Genel Kurulu da
saygıyla selamlıyorum. (CHP sıralarından alkışlar) 
BAŞKAN -
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
TANJU ÖZCAN
(Bolu) – Sayın Başkanım, hiç sataşma yok mu burada?
BAŞKAN
- Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 51’inci maddesinde yer alan “ikinci
fıkrasında yer alan” ibaresinin “ikinci fıkrasındaki” şeklinde değiştirilmesini
arz ve teklif ederiz. 
 Meral
Danış Beştaş Behçet Yıldırım Müslüm
Doğan
 Adana Adıyaman İzmir
 Erol
Dora Mahmut Celadet Gaydalı Erdal
Ataş
 Mardin Bitlis İstanbul
 Filiz
Kerestecioğlu Demir
 İstanbul
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN –
Hükûmet?
GENÇLİK VE SPOR
BAKANI OSMAN AŞKIN BAK (Rize) – Katılamıyoruz Sayın Başkan. 
BAŞKAN – Önerge
üzerinde söz isteyen İstanbul Milletvekili Filiz Kerestecioğlu. 
Sayın
Kerestecioğlu, buyurun. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; dün
yani 19 Mart, 4 Kasım siyasi darbesinin 500’üncü günüydü. Sadece tutuklu
milletvekillerinin bu 500 gün içinde 395 duruşması yapıldı. Neredeyse her gün
bir duruşma yapıldı. Bunların 185 tanesi Selahattin Demirtaş ve Figen
Yüksekdağ’ın duruşmaları. Sadece bu istatistik bile Anayasa’ya aykırı
dokunulmazlık düzenlemesinin amacının HDP olduğunu bir kez daha ortaya
çıkarmıştır. 
Sayın Selahattin
Demirtaş ve Sırrı Süreyya Önder’in geçtiğimiz cuma günü görülen duruşmasında
ben de vardım ve o duruşmayı izledim. Orada gerçekten, yargının yürütmenin
amaçlarını yerine getirmek için nasıl bir gayret içerisinde olduğunu yakinen
gördük, buna tanık olduk. Bir de, tabii, arkadaşlar, bu kadar süre içerisinde
yani beş yüz gün içerisinde biz, bir tek AKP milletvekilinin ya da MHP
milletvekilinin herhangi bir soruşturma geçirdiğine de tanık olmadık. Yani
yargı aslında bizim için çalışıyor. 
Şimdi, şehir
merkezlerine devasa adalet sarayları yaptınız yani onların adına “adalet
sarayı” dediniz. Aslında, o, tırnak içerisindeki saraylara baktığım zaman bir
hukukçu olarak gerçekten üzüntü duyuyorum. Çünkü bu, bizim vekillerimizle
alakalı olan bir şey değil ama vatandaş, kapısında kuyruklarda bekletiliyor ve
sürekli, hani, özellikle de Amerika’daki 11 Eylül saldırılarından sonra
dünyanın girdiği güvenlik paranoyası içerisinde “güvenlik, güvenlik, güvenlik”
denilerek tek tek aramalardan geçtiği ve adalete ulaşmak için aslında çok ciddi
bir yabancılaşma yaşadığı, âdeta adalete ulaşmaktan korktuğu yani o binaların
içerisine erişip sonrasında bir de yargılanacak o insanlar ama oraya adımını
atmaktan korktuğu binalar yarattınız. 
Tamam, bu
binaları yaptınız. İşte İstanbul örneğinde biri Çağlayan’da, biri Kartal’da;
iki tane koskoca bina yaptınız. Peki, bu “adalet sarayları” dediğiniz
saraylarda neden Selahattin Demirtaş’ı yargılamıyorsunuz? Gerçekten inanılır
gibi olmayan, bir bozkırın içerisinde, spor salonu kılıklı bir yerde yapıldı Eş
Genel Başkanımızın duruşması ve insanlar oraya ulaşamasınlar diye, gerçekten,
avukatlar gelemesin, vatandaşlar gelemesin diye öyle bir salonda yapıldı bu
yargılama. Tabii ki ulaştı insanlar, tabii ki geldiler ama siz buna “adalet”
diyecekseniz eğer, hakikaten bu ülkede adalet adına hiçbir şey kalmamış
demektir. 
Mahkeme heyeti
genç bir heyetti, 3 kişilik bu heyetin yaşları 35 civarındaydı ve ne yazık ki
bu genç heyet, Türkiye’nin en genç liderine ceza vermek için aslında talimat
alarak davranış içerisindeydi. Her an telefonla konuşan, bir karar vermekten
çekinen ve aslında oraya karar almış olarak gelen… Çünkü hemen yargılamayı
yapıp siyasi yasaklı hâline getirmek… Çünkü bir seçim stratejisine girdiniz ya,
o nedenle tutuklu vekillerimizi özellikle siyasi yasaklı hâline getirip bir an
önce seçimlere onlarsız gitmek, bizi daha da azaltmak gayretini güdüyorsunuz
ya, işte bunun tezahürüydü orada gördüklerimiz. O yargılamada biz adalet falan
görmedik, yargı hiç görmedik zaten. 
Bir
konuşmadan yargılanıyor 2 milletvekilimiz, Demirtaş ve Sırrı Süreyya Önder ve o
konuşma… Burada hukukçu milletvekilleri var, birazcık izan diyorum; eğer bir
insan bir konuşmadan yargılanıyorsa o konuşma metninin dosya içeriğinde olması
gerekmez mi? Bir deşifre yapılmış, nokta nokta işaretleriyle dolu bir metin
konulmuş oraya ve bu talebi bile -yani konuşma metnini deşifre edin bilirkişi
marifetiyle ve bu şekilde konuşma metni dosyanın içerisinde olsun- o mahkeme
heyeti reddetti. 
Yani
adaletten yoksun günler yaşıyoruz ama ne yazık ki bu çok da umurunuzda değil.
Bir gün ihtiyacınız olduğunda ne düşünürsünüz bilmiyorum. 
Saygılar
sunarım. (HDP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
51’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Sayın
grup başkan vekillerini ve Sayın Bakanımızı çay içmeye davet ediyorum
Birleşime
on dakika ara veriyorum.
Kapanma Saati: 19.46
BEŞİNCİ OTURUM
Açılma Saati: 20.13
BAŞKAN: Başkan
Vekili Ahmet AYDIN 
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN – Türkiye
Büyük Millet Meclisinin 74’üncü Birleşiminin Beşinci Oturumunu açıyorum.
533 sıra sayılı
Kanun Tasarısı’nın görüşmelerine devam ediyoruz. 
Komisyon ve
Hükûmet yerinde. 
52’nci madde
üzerinde iki adet önerge vardır, okutup işleme alıyorum: 
Türkiye Büyük
Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 52’nci
maddesinin aşağıdaki şekilde değiştirilmesini arz ve teklif ederiz. 
 Zekeriya
Temizel Bülent Kuşoğlu Erkan
Aydın
 İzmir Ankara Bursa
 Kemal
Zeybek Çetin Arık Selina
Doğan
 Samsun Kayseri İstanbul
 Sibel
Özdemir
 İstanbul
MADDE 52-
29/6/2001 tarihli ve 4706 sayılı Hazineye Ait Taşınmaz Malların
Değerlendirilmesi ve Katma Değer Vergisi Kanununda Değişiklik Yapılması
Hakkında Kanuna aşağıdaki ek madde ilave edilmiştir.
"EK MADDE
5- Hazineye ait taşınmazlar, tarımsal üretim yapmak üzere tarımsal amaçlı
kooperatifler, tarım satış kooperatifleri ve tarımsal üretici birlikleri ile
bunların üst kuruluşlarına 492 sayılı Kanunun 63 üncü maddesinde yer alan harca
esas değerin yüzde biri üzerinden yirmi yıl süre ile doğrudan kiralanabilir.” 
Bu maddenin
uygulanmasına ilişkin usul ve esasları belirlemeye Maliye Bakanlığı yetkilidir.”
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım. 
BAŞKAN –
Hükûmet? 
GENÇLİK VE SPOR
BAKANI OSMAN AŞKIN BAK (Rize) – Katılmıyoruz Sayın Başkan. 
BAŞKAN – Önerge
üzerinde Samsun Milletvekili Kemal Zeybek konuşacaktır. 
Sayın Zeybek,
buyurun. (CHP sıralarından alkışlar)
KEMAL ZEYBEK
(Samsun) – Sayın Başkanım, değerli milletvekili arkadaşlarım; hepinizi saygıyla
selamlıyorum. 
533 sıra sayılı
torba kanun tasarısı 4706 sayılı Hazineye ait taşınmazların tarımsal üretim
yapmak üzere tarımsal amaçlı kooperatifler, tarım satış kooperatifleri ve
tarımsal üretici birliklerine kiraya verilmesiyle ilgili kanun. Tabii, bu
kanundan bizim anladığımız şu: Daha öncesinde Hükûmetin, devletin elinde
bulundurmuş olduğu tarım işletme, üretme çiftliklerini kiraya verip sattığını
biliyoruz ama sıra geldi köylünün merasına. Aslında, bu kanunun çıkış amacı,
yapılış amacı köylünün merasının satışa sunulmasıdır, kiraya verilmesidir. O
yüzdendir ki böyle bu kanunun… O köylülerimiz zaten kendi aralarında bu mera
alanlarını kendi hayvanlarını otlatarak, ekim yaparak kullanmaktadır. Bu mera
alanlarını alıp kimlere vereceksiniz? Bunu Hükûmete burada sormadan edemiyoruz.

Şimdi, çiftçiden
yana olmadığınızı biliyoruz. Her türlü tahıl ürününü yıllardır, on beş-on altı
yıldır ithal ediyorsunuz. Türkiye’deki bundan on yıl önce buğday üretim
alanlarının 9 milyon hektarken 2017 yılında 7 milyon 700 bin hektara düştüğünü
görüyoruz. Nohudu ithal ediyorsunuz. Nohut ekim alanı geçen yıl yüzde 46
küçülmüş yani 350 bin hektar nohut arazisi ekilirken 2017 yılında 180 bin
hektar olmuştur. Türkiye’de TÜİK’in araştırmalarına göre 2005 yılında 41 milyon
200 bin ekili alan varken bu sayınının 2010 yılında 38 milyon hektara düştüğünü
görüyoruz. 
Şimdi, TÜİK bir
taraftan böyle bir açıklama yapıyor, Tarım Bakanlığı da diyor ki: “27 milyon
hektar alanımız var.” Bu alanlar da 23 milyon hektar alana düşülüyor. Şimdi,
devletin işleyişinde, çalışmasında Bakanlık öyle konuşursa, TÜİK böyle
konuşursa bu vatandaş sizin neyinize inanacak? Yani bunların hepsi bir şekilde;
böyle uydurma, kaydırma şekliyle devlet yönetilebilir mi? Devletin bir kuralı
vardır, devletin elindeki doneler, birimler, sayılar noktasına virgülüne halka
sunulmak zorundadır.
Şimdi, diğer
taraftan, yıllardır vatandaşımız ekim alanlarını boş bırakıyor. Neden boş
bırakıyor? Ektiği üründen kâr edemeyince şehre göç ediyor. Bunu sağlayan
sizsiniz, üretim alanlarını boş bıraktınız. Burada sıralamak da istiyorum
aslında. 2016 yılında 4 bin ton nohut ithalatı varken 2017 yılında 11 bin tona
çıkmış, 3 bin ton kuru fasulye ithalatımız varken 2017 yılında 11 bin tona
çıkmış yani yüzde 267 artış olmuş. Fasulyeyi ekmeyiz, nohudu ekmeyiz, mercimeği
ekmeyiz, arpayı ekmeyiz, buğdayı ekmeyiz yani hepsini ithal eder duruma
gelmişiz. Böyle bir durumda siz çiftçinin yanında nasıl yer alabilirsiniz? Şu
anda ithalatı iyi beceriyorsunuz ama ihracatta şu anda soğan üreticisi, patates
üreticisi, sarımsak üreticisi ürünlerini depoda çürütmekte. Siz üreticinin
yanında, ihracatçının yanında yer almayacak mısınız? İhracatı desteklemeyecek
misiniz? 
Şu anda
Nevşehir’de patates depolarda çürümekte. Çorum’da, Eskişehir’de, Konya’da,
Türkiye'nin muhtelif bölgelerinde soğan üreticisi depolarında soğanı çürütmektedir.
Bu da sizin uygulamalarınızla oluyor. Orta Doğu’nun göbeğine daha önceki
yıllarda tüm bu ürünlerimiz ihraç ediliyordu. Ürünümüzü Azerbaycan almaz,
Gürcistan almaz, Suriye almaz, Irak almaz. Kime satacağız bu ürünleri? Üretim
yaparken desteklenmesi de gerekiyor, bunu yapmayanlar sizsiniz. Bugüne kadar
AKP hükûmetleri bunu yapmıştır. Sayın üreticim, bundan sonra da bunu yapacağını
bilmeniz gerekiyor diye düşünüyorum. 
Hepinize
saygılar arz ediyorum. (CHP ve HDP sıralarından alkışlar)
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 52’nci maddesinin tasarı metninden
çıkarılmasını arz ve teklif ederiz.
 Meral
Danış Beştaş Behçet Yıldırım Müslüm
Doğan
 Adana Adıyaman İzmir
 Erol
Dora Mahmut Celadet Gaydalı Erdal
Ataş
 Mardin Bitlis İstanbul
 Mehmet
Emin Adıyaman
 Iğdır
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım. 
BAŞKAN –
Hükûmet?
GENÇLİK VE SPOR
BAKANI OSMAN AŞKIN BAK (Rize) – Katılmıyoruz Sayın Başkan. 
BAŞKAN – Önerge
üzerinde Iğdır Milletvekili Mehmet Emin Adıyaman konuşacaktır. 
Buyurun Sayın Adıyaman.
(HDP sıralarından alkışlar)
MEHMET EMİN
ADIYAMAN (Iğdır) – Sayın Başkan, değerli milletvekilleri; 533 sıra sayılı torba
yasa tasarısının 52’nci maddesi hakkında söz almış bulunmaktayım. Hepinizi
saygıyla selamlıyorum. 
Bu madde, 4706
sayılı Hazineye Ait Taşınmaz Malların Değerlendirilmesi Hakkında Kanun ve Katma
Değer Vergisi Kanunu’nda değişiklik yapılması hakkında bir düzenleme öngörüyor;
ek 5’inci madde ekleniyor bu kanuna. Bu değişiklikle ya da ek maddeyle
amaçlanan şey, tarımsal üretim yapmak üzere tarım kredi kooperatiflerine,
tarıma yönelik faaliyet yapan birliklere ve tarım satış kooperatiflerine
hazineye ait taşınmazların yirmi yıl süreyle kiraya verilmesi. Tabii, bu
düzenlemeyle aslında şeklen görünen şey, tarım sektörünün geliştirilmesi; tarım
kredi kooperatifleri veya tarımsal üretici birlikleri ile bunların üst
kuruluşlarına hazineye ait tarımsal arazilerin yirmi yıl kiraya verilmesi.
Şimdi, tabii, uygulamada gerçekten istenilen sonucun alınması mümkün mü, bu
düzenlemeyle hedeflenen işte o tarımsal gelişim mümkün müdür, buna bakmak
lazım. 
Yine, kiraya
verilen taşınmazların bu kira bedellerinde 492 sayılı Kanun’un 63’üncü
maddesinde belirtilen rayiç değer üzerinden bir bedel belirlenecek yani rayiç
değerin yüzde 1’i oranında kiraya verilmiş olacak. Şimdi, burada ciddi bir
sakınca var aslında, o da şu: Şimdi, Türkiye’nin farklı bölgelerinde hazineye
ait arazilerin rantsal düzeyde rantabilitesi farklı farklıdır. Dolayısıyla
yirmi yıl süreyle kiraya verilecek olan arazilerin, örneğin İstanbul’da kiraya
verildiği yıldaki rayiç değeri ile bir sonraki yıl veya birkaç yıl sonraki
rayiç değeri arasında müthiş bir fark doğacaktır çünkü çok daha rantabldır.
Örneğin, doğuda tam tersine bir süreç işleyebilir yani bu yıl rayiç değer ya da
diğer ismiyle emlak değeri üzerinden kiraya verdiğinizde sürekli göç
verdiğinden ve tarımsal girdi anlamında rantabl olmadığından bir yıl sonra, iki
yıl sonra o emlak değeri daha da düşebilir. Bu anlamda ciddi bir sakınca söz
konusu yani Türkiye’nin değişik bölgelerindeki bu emlak değerleri arasındaki
fark açısından ciddi bir sıkıntı ya da bir sakınca var. Bence burada esas
alınması gereken sabit bir rayiç değerdir, sabit rayiç değer üzerinden yirmi
yıl boyunca kiraya vermek bu tarımsal gelişime katkı sağlayabilir. 
Yine, burada
eksik bir husus şu: Aslında tarımsal birliklere, kooperatiflere falan kiraya
veriliyordu hazine arazileri ama Türkiye’de yüz binlerce tarımla uğraşan
yurttaşımız fiilen hazine arazisini işletiyor ya da zilyet durumunda.
Dolayısıyla kurumlara yani tarım kredi kooperatiflerine, tarım satış
kooperatiflerine ya da üst birliklerine bu fırsat tanınırken fiilen işleten,
tarım faaliyeti yürüten yurttaşların her yıl devlete ödediği böyle bir imkân
değil aslında, ecrimisil değer üzerinden her yıl bir para tahsil ediliyor. Eğer
amaç tarımın geliştirilmesi ise bu fırsatın yurttaşlara da tanınmasında fayda
var ve daha doğru bir düzenleme olur. 
Şimdi,
arazilerin ranta açık olması ve emlak vergisinin esas alınmasının sakıncalı
olduğunu söyledik, dolayısıyla burada objektif bir kriterin konulması lazım. 
Yine, tarımı
geliştirelim derken aslında ülkede tarımın ne hâle geldiğini de görmek lazım.
Yani sürekli şu anda şeker fabrikalarının satışından bahsediliyor. Yirmi yıl
önce Türkiye’deki çiftçilerin neredeyse yüzde 90’ı şeker pancarı üretiminden
kazanç elde ediyordu işte avans parasından bilmem şeker pancarı bedeline kadar
ama bugün bakıyoruz, Türkiye’de neredeyse şeker pancarı üretimi yok. Bırakın
vatandaşın avans almasını, şeker pancarına konulan kotalarla Türkiye’de şeker
pancarı üretimi tüketildi. Tabii, şeker pancarı üretimi tüketilince de en kolay
yol şeker fabrikalarını ucuza birilerine devretmek, birilerine peşkeş çekmek. 
Milyonlarca
yurttaşımız şeker pancarıyla geçinirken bugün şeker fabrikalarının da belli şirketlere
satılmasıyla tarım sektörü zaten tüketilmiş durumda. Bu, tarımın diğer alanları
için de geçerli. Neredeyse, artık Türkiye’de tarım yapılamaz duruma geldi. 
Bu hususların
dikkate alınmasının doğru olacağını belirtiyor, saygılar sunuyorum. (HDP sıralarından
alkışlar) 
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
52’nci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
53’üncü madde
üzerinde aynı mahiyette iki önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 53’üncü maddesinin tasarı metninden
çıkarılmasını arz ve teklif ederiz. 
 Meral
Danış Beştaş Behçet Yıldırım Erol
Dora
 Adana Adıyaman
 Mardin 
 Müslüm
Doğan Mahmut Celadet Gaydalı Erdal
Ataş
 İzmir Bitlis İstanbul
 Filiz
Kerestecioğlu Demir
 İstanbul
Aynı mahiyetteki
diğer önergenin imza sahipleri: 
 Zekeriya
Temizel Bülent Kuşoğlu Erkan
Aydın
 İzmir Ankara Bursa
 Selina
Doğan Sibel Özdemir Çetin
Arık
 İstanbul İstanbul Kayseri
BAŞKAN –
Komisyon aynı mahiyetteki önergelere katılıyor mu? 
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım. 
BAŞKAN –
Hükûmet? 
GENÇLİK VE SPOR
BAKANI OSMAN AŞKIN BAK (Rize) – Katılmıyoruz Sayın Başkan. 
BAŞKAN – Önerge
üzerinde İstanbul Milletvekili Sibel Özdemir, buyurun. (CHP sıralarından
alkışlar) 
SİBEL ÖZDEMİR
(İstanbul) – Teşekkür ederim Sayın Başkan. 
Sayın Başkan,
değerli milletvekilleri; vergi kanunlarında değişiklik yapılması hakkında kanun
tasarısının 53’üncü maddesiyle ilgili verdiğimiz önerge üzerine söz aldım.
Genel Kurulu saygıyla selamlıyorum. 
Değerli
milletvekilleri, benim üzerinde söz aldığım değişiklik maddesiyle, hazineye ait
taşınmaz malların değerlendirilmesi ve Katma Değer Vergisi Kanunu’nda
değişiklik yapılması hakkında 4706 sayılı Kanun’un ek 4’üncü maddesinde
yapılması önerilen değişiklikle derneklere de kamu taşınmazlarının eğitim veya
yurt olarak kullanılmak üzere kırk dokuz yıllığına kullanım hakkı verilmesine
olanak sağlayan bir düzenleme yapılıyor. Bu haktan vergiden muaf olan vakıflar
yararlanıyordu ancak şimdi getirilen bu maddeyle dernekler de bu olanaktan
yararlanacaklar. İki yıl içerisinde başvurmaları hâlinde taşınmazları bedelsiz
olarak kullanabilmelerine olanak sağlanmaktadır. Bakanlar Kurulunca kamu
yararına çalışan ve öğrencilere yönelik eğitim ve yurt temini faaliyetinde bulunan
derneklerden Gençlik ve Spor Bakanlığı, Maliye Bakanlığı ve Millî Eğitim
Bakanlığı tarafından belirlenecek olan şartları sağlayanlar lehine bir
düzenleme yapılmaktadır. Kuruluş amaçlarına uygun olarak kullanılmak üzere
mülkiyeti hazineye veya kamu kurum ve kuruluşlarına ait taşınmazların üzerinde
kırk dokuz yıllığına bedelsiz irtifak hakkı tesis edilebilme olanağı
getirmektedir. Bu irtifak hakkı tesisi nedeniyle de kamuya yararlı statüsüne
alınacak olan bu derneklerden ayrıca hasılat payı da alınmayacak. Devletin
hüküm ve tasarrufu altında bulanan yerler üzerinde de bedelsiz kullanma izni
verilebilmesi sağlanmaktadır. Fakat değerli milletvekilleri, tasarının 53’üncü
maddesi hükmünde, mülkiyeti hazineye veya kamu kurum kuruluşlarına ait
taşınmazların hangi kriterler göz önünde bulundurularak ya da hangi şartları
taşıyan vakıflara bedelsiz irtifak hakkı tesis edileceği hususunda maalesef bir
açıklık bulunmamaktadır. 
2017 yılında
birdenbire Plan Bütçe Komisyonuna bir torba yasa getirilmişti ve bu torba yasa
içerisinde Kredi ve Yurtlar Kurumuyla ilgili çok önemli düzenlemeler vardı.
İşte, bunlardan bir tanesi, Kredi ve Yurtlar Kurumunun amacına “millî ve manevi
değerleri geliştirme” gibi bir amaç da eklenmişti. Komisyonda Genel Başkan
Yardımcımız Bursa Milletvekilimiz Sayın Lale Karabıyık’ın bu değerlerin neler
olduğu sorusu yanıtsız kalmıştı. Yine şu an üzerinde konuştuğumuz değişiklik
maddesiyle doğrudan ilişkili olan Bakanlığın vergi muafiyeti listesinde bulunan
vakıf ve derneklerin kurduğu yurtların beslenme ve barınma maliyeti de devlet
tarafından karşılanacaktı. Biz o zaman ısrarla sormuştuk “Hangi dernekler,
hangi vakıflar?” diye. O zaman Komisyonda 100’e yakın dernek ve vakıf listesi
verilmişti. Ve biz yine tekraren sorduk, “Hangi kriterlere göre
belirleyeceksiniz bu dernek ve vakıfları?” Ve o zaman bu kriterlerin Bakanlık
tarafından belirleneceği söylenmişti. 
İşte, bu yasayla
da, görüldüğü gibi, fiilen aslında birçok vakıf devlet tarafından
desteklenmekteydi. İşte, Ensar Vakfına, İlim Yayma Cemiyetine, Birlik Vakfına
taşınmazları verdiniz, bugün ise bu yapmış olduğumuz değişikliklerle, bu torba
yasaya eklediğiniz değişikliklerle yasal hâle getiriyorsunuz ve o zaman
savunamadığınız, yasaya ekleyemediğiniz maddeyi bugün torba yasayla tekrar
karşımıza getirdiniz. Bu nedenle maddede yer alan düzenlemelerin, tüm
boyutlarıyla Millî Eğitim, Kültür, Gençlik ve Spor Komisyonunda etraflıca
tartışılıp görüşüldükten sonra hazineye olan mali yükü açısından Plan ve Bütçe
Komisyonunda görüşülmesi gerekiyordu. 
Değerli
milletvekilleri, Adalet ve Kalkınma Partisi hükûmetleri on altı yılda yurt ve
barınma sorununu maalesef bilinçli olarak çözmediler. Devlet üzerine düşen
sorumluluğu yerine getirmediği gibi bu alandaki bütün sorumluluğunu maalesef
malum cemaat, dernek ve vakıflara devretti. Öğrencilerimiz cemaat, vakıf ve
derneklerin insafına bırakıldı ve değerli milletvekilleri, ülkenin yakın
geçmişinde karşılaşılan, eğitim ve yurt hizmetlerinin vakıflara, cemaatlere
bırakılmasının ortaya koyduğu olumsuz vakalara ve yaşananlara hepimiz şahit
olduk. İşte, bizim ısrarla uyardığımız paralel yapılanmanın nelere mal
olduğuna, eğitim sistemimizde, yurtlarımızda nasıl bir çöküntüye sebep
verdiğine hepimiz şahit olduk. Millî Eğitim Bakanlığı 2017 yılı Temmuz ayında
yaptığı protokollerle eğitim alanındaki faaliyetlerini İlim Yayma Cemiyeti,
Ensar Vakfı, Birlik Vakfı gibi birçok vakfa, derneğe devretmiştir. Protokoller
incelendiğinde vakıfların eğitim alanında istedikleri şekilde faaliyet
yapabildiklerini görmekteyiz. İşte, farklı şehirlerde üç şubesinde mahkûmiyetle
sonuçlanan, maalesef çocuk tacizlerinin gerçekleştiği bir vakfa bu tür
ayrıcalıkların verilmesi kabul edilemez.
Değerli
milletvekilleri, son olarak…
(Mikrofon
otomatik cihaz tarafından kapatıldı) 
SİBEL ÖZDEMİR
(Devamla) – İzin verirseniz son bir otuz saniye daha konuşacağım.
BAŞKAN –
Önergede uzatamıyoruz, hiç kimse için uzatmadık; söyleyin, tutanaklara geçsin.
Buyurun.
SİBEL ÖZDEMİR
(Devamla) – Buradan tekrar seslenmek istiyorum: Gerçekten eğitim, yurt, barınma
gibi çok stratejik olan alanların birçok vakfa, derneğe, cemaate teslim
edilmemesi gerektiğini düşünüyoruz. Biz, 2019 yılında iktidara geldiğimizde bir
yıl içerisinde yurt sorununu nitelikli, bilimsel koşullarda çözeceğimizin
sözünü veriyoruz. (CHP sıralarından alkışlar) 
BAŞKAN –
Teşekkür ediyorum Sayın Özdemir.
Aynı mahiyetteki
diğer önerge üzerinde İstanbul Milletvekili Filiz Kerestecioğlu konuşacaktır.
Buyurun Sayın
Kerestecioğlu. (HDP sıralarından alkışlar)
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri; daha
2017 Temmuz ayında, Maliye Bakanlığı “eğitim” adı altında kamu taşınmazlarının
Diyanet onayıyla kırk dokuz yıllığına Ensar Vakfı, TÜRGEV gibi dinî vakıflara
yurt olarak verilmesinin önünü açmıştı. Görüyoruz ki kanun tasarısının 53’üncü
maddesiyle bu vakıflarla yetinilmemiş, şimdi derneklere de aynı hak tanınmak isteniyor.
Vakıflara aktarılan kamu malının, arazinin haddi hesabı yokken, şimdi bir de
derneklere kamu taşınmazlarının kırk dokuz yıllığına bedelsiz tahsisinin önü
açılıyor. 
Arkadaşlar, bir
derneğin ortalama ömrü kaç yıldır? 14 kişi bir araya gelip dernek kurarsınız,
öyle vakıflar gibi daha fazla denetim mekanizmaları da yoktur dernekler için.
Vakıflara binaların tahsisi görüşülürken, Hükûmet, bir de bu malların yarı
fiyatına vakıflara satılması için bir teklif sunmuştu ve kamuoyunun tepkisiyle
geri çekilmişti. Kaynayan bir kazan var ve sürekli kanun tasarıları
hazırlanıyor, sürekli vakıflara, derneklere para aktarmaya, mal vermeye
çalışılıyor. Daha TÜRGEV’in, Ensar’ın adını duymadan on yıllar önce kurulan ve
kıt kanaat insani değerler için, inançları ve azimleriyle ayakta durmaya
çalışan Mor Çatı Kadın Sığınağı Vakfı, İnsan Hakları Derneği, Türkiye İnsan
Hakları Vakfı gibi kendi mücadelesiyle, direnciyle ayakta durmaya çalışan
kurumlar varken, bir anda pıtrak gibi çoğalan vakıflara inanılmaz araziler,
mallar, paralar veriliyor. Ensar Vakfı son üç yılda İstanbul Büyükşehir
Belediyesi tarafından ihya edildi. Maltepe’den Çatalca’ya kadar kamuya ait 9
bina ve arsa Ensar Vakfına bırakıldı. Öyle ki geçen yıl vakfa Yenikapı’da 18
dönümlük bir arazi daha bırakıldı. Yenikapı miting alanının yanındaki bu alanın
değeri 371 milyon lira. AKP’li belediyelerin çok sevdiği vakıflar var.
Neredeyse her belediye bütçesinden bu vakıflar için özel bir pay ayrılmış gibi,
ya bedava arsa veriyorlar ya da yurt binası. Bu ikisini veremiyorlarsa bir
binayı kiralayıp, her türlü masrafını üstlenip vakfın emrine veriyorlar.
Yalnızca İstanbul’da milyarlarca liralık kaynak aktarımından bahsediyorum.
Neredeyse, kafamızı kaldırıp güzel bir kamu binasını nerede görsek bu
vakıfların adını buluyoruz üzerinde. Çatalca Kaleiçi’nde, Tevfik Erdönmez
Caddesi’nde 3 milyon 80 bin liralık bir arsa üzerindeki bina Ensara devredildi.
Maltepe Çınar Mahallesi, Karayolları Caddesi’nde İstanbul Büyükşehir
Belediyesine ait bir bina yine orta ve yükseköğrenim öğrencilerine konaklama
hizmeti sağlamak amacıyla Ensar Vakfının kullanımına on yıllığına tahsis
ediliyor. Mülkün şu anki piyasa değeri 5 milyon lira.
Fakat vakıflar
da yetmedi. Kimlere kamu malları verilecek, size şimdiden sayayım: İlim Yayma
Cemiyeti, Erdoğan ailesine yakınlığıyla bilinen ÖNDER İmam Hatipliler Derneği,
kurucuları arasında Tayyip Erdoğan’ın da bulunduğu Birlik Vakfıyla organik bağı
olan Türkiye İlahiyat Tedrisatına Yardım Eden Dernekler Federasyonu, Deniz
Feneri Derneği. Ne yapacak bu kurumlar? Öğrencilere eğitim ve yurt sağlayacak.
Kamunun ücretsiz sağlaması gereken eğitim, barınma hakkı, Hükûmete yakın dinî
cemaatlerin kontrolü altında derneklere, vakıflara devredilmiş durumda.
Biz daha yeni
Aladağ’da çocukları yanan ailelerin acısını duymadık mı, “Çocukları Ensar gibi
vakıfların denetimsiz yurtlarındaki istismardan koruyacağız.” demedik mi? Şimdi
yine aynı vakıflar, dernekler çocuklara yurt ve eğitim mi verecek? Ensar
Vakfının onlarca küçücük çocuğun istismara uğradığı Karaman’daki yurdundaki gibi
mi olacak? 11 küçücük kız çocuğunun can verdiği Aladağ’daki öğrenci yurdu gibi
mi olacak yoksa? Hem de bizlerin parasıyla hem de yurttaşların birlikte
yarattığı zenginliği har vurup harman savurarak. Vakfın yönetim kurulunda
AKP’liler, hepsi zengin, sanırsınız hayır yapıyorlar vakıflarda ama vakfa yine
yurttaşın parası harcanıyor. 
Evet, bunları
kabul etmiyoruz arkadaşlar. “Tartışmalı maddeler mi var?” diyorsunuz; işte,
tartışmalı maddelerin en başında gelenlerden bir tanesi daha. 
Saygılar
sunuyorum. (HDP sıralarından alkışlar) 
BAŞKAN –
Teşekkür ediyorum. 
Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Kabul
edilmemiştir. 
53’üncü maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
54’üncü maddede
iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 54’üncü maddesinin
aşağıdaki şekilde değiştirilmesini arz ve teklif ederiz. 
 Zekeriya
Temizel  Bülent Kuşoğlu Erkan
Aydın
 İzmir Ankara Bursa
 Sibel
Özdemir Selina Doğan Mehmet
Bekaroğlu
 İstanbul İstanbul İstanbul
 Çetin
Arık
 Kayseri
MADDE 54-
28/3/2002 tarihli ve 4749 sayılı Kamu Finansmanı ve Borç Yönetiminin
Düzenlenmesi Hakkında Kanunun 3'üncü maddesinin birinci fıkrasına "Takas”
tanımından sonra gelmek üzere aşağıdaki tanım eklenmiştir.
"Tek hazine
kurumlar hesabı: Belediyeler, il özel idareleri, İşsizlik Sigortası Fonu hariç
olmak üzere kamu idarelerinin mali kaynaklarının bütçenin gelir ve gider
hesapları ile ilişkilendirilmeksizin karşılığı Hazineden alacak kaydedilmek
üzere toplandığı ve Müsteşarlık tarafından yönetilen hesabı,”
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım. 
BAŞKAN –
Hükûmet? 
GENÇLİK VE SPOR
BAKANI OSMAN AŞKIN BAK (Rize) – Katılmıyoruz Sayın Başkanım. 
BAŞKAN – Önerge
üzerinde İstanbul Milletvekili Mehmet Bekaroğlu konuşacaktır. 
Sayın Bekaroğlu,
buyurun. (CHP sıralarından alkışlar) 
MEHMET BEKAROĞLU
(İstanbul) – Sayın Başkan, değerli milletvekilleri; görüşülmekte olan 533 sıra
sayılı Yasa Tasarısı’nın 54’üncü maddesi üzerinde verdiğimiz önerge hakkında
konuşmak üzere söz aldım. Bu önergeyle tek hazine kurumlar hesabından
belediyeler ve il özel idarelerinin çıkarılmasını istiyoruz aynen İşsizlik
Sigortası Fonu gibi. 
Değerli
arkadaşlarım, gerçekten belediyeler -Anayasa gereği de bu böyle- mahallî
idareler her açıdan özerk olması gereken kurumlar. Bu madde, mahallî
idarelerin, belediyelerin ve il özel idarelerinin özerkliğini ortadan
kaldırıyor. Dolayısıyla yerel yönetimlerin bu işin içine dâhil edilmemesi
gerekir. Bu sebepten dolayı önergemize destek istiyoruz. 
Değerli
arkadaşlarım, geçtiğimiz günlerde, bu Uluslararası Kredi Derecelendirme
Kuruluşu Moody’s’in Türkiye notunu düşürmesiyle ilgili raporu yayınlandı
biliyorsunuz ve piyasalar bunlardan etkilendi. Hükûmetimizse, özellikle Sayın
Maliye Bakanı -burada değil- “Bu hiçbir şey değildir. Yani Moody’s böyle kendi
kendine karar veriyor.” diyor. Zaten Hükûmetin genel bir tutumu var bu
konularla ilgili. Bütün uluslararası kuruluşlarla ilgili böyle bir tutumu var,
sadece ekonomiyle ilgili değil. İşlerine geldiğinde, kendi lehlerine bir
açıklama geldiği zaman çok tutuyorlar, yandaş televizyonlar, gazeteler bunları
anlata anlata bitiremiyorlar ama ters bir şey geldiği zaman onlara da “Bütün
hepsi Haçlı seferi yapıyor, hepsi bizim aleyhimize çalışıyor.” filan diyorlar.
Değerli
arkadaşlarım ama iş öyle değil. Şimdi niye öyle olmadığını anlatacağım.
Bakınız, Moody’s bu raporu verirken açıklaması çok enteresan. Diyor ki:
“Kurumların dirençlerinde bir düşüş var. Parasal politikaların etkinliğindeki
ilave aşınma ve temel yapısal reformların uygulanmaması, bunların gecikmesi…”
Böyle değil mi arkadaşlar? Böyle. “Diğer taraftan başka riskler var, yüksek
cari açık, dış borçlanma dolayısıyla kırılganlık var.” diyor. Ciddi sıkıntılar
var. Şimdi bunları Moody’s söyledi, Haçlı seferi filan… Öyle değil ama. Bu
işler işliyor. Ama öbür taraftan da ben, bu Moody’s ve diğer uluslararası kredi
derecelendirme kuruluşlarıyla ilgili Hükûmetin yapmış olduğu bu açıklamalardan
hareketle, Hazineden sorumlu Başbakan Yardımcısı Sayın Mehmet Şimşek’e bir soru
sordum nedir bu kuruluşlar, ne işe yarıyorlar diye. Şimdi verdiği cevabı -kısa
cevaptır- okuyacağım değerli arkadaşlarım ve Sayın Maliye Bakanının da
dikkatine sunuyorum:
“Kredi notu, bir
borçlunun borcunu zamanında ve düzenli geri ödeme kapasitesi ile bu konudaki
istekliliğini ölçmeye çalışan bir değerlendirme sistemidir. Para piyasaları ve
sermaye piyasalarında faaliyet gösteren kurumlara, borçlanıcılara,
yatırımcılara, tüm aracı ve düzenleyici kurumlara değerlendirmelerinde yardımcı
olur.” Uzatmamak için kısa kesiyorum. Netice itibarıyla diyor ki:
“Borçlanabilmek için bu kredi derecelendirme kuruluşlarının raporlarına ihtiyaç
var. Borçlanmak için başvurduğunuz zaman bu raporlardan koyuyorsunuz ve biz de
bunlara uyuyoruz. Fitch Ratings ve Moody's’le de anlaşmamız var.” “Ne kadar
para veriyorsunuz?” diye soruyorum. Diyor ki: “Kredi derecelendirme
kuruluşlarıyla imzalanan sözleşmelerin maliyeti dâhil koşulları yine sözleşme
hükümleri gereğince mahremlik taşımaktadır, açıklayamam.” Peki, bunları yapıyorsunuz,
bu anlaşmaları yapıyorsunuz, o zaman niçin millete yalan söylüyorsunuz? Hadi
“yalan söyleme” kelimesi… Niye milletten gerçeği saklıyorsunuz. Ya, bir açık
olun, dürüst bir şekilde anlatın. Açık ve dürüst bir şekilde anlattığınız zaman
her anlamda, siyasi anlamda da ekonomik anlamda da kredibiliteniz artıyor, size
güveniyorlar değerli arkadaşlarım. 
Bakınız,
niye bize güvenmiyorlar, bu kuruluşlar niçin böyle rapor veriyor, ben size
söyleyeyim. Yıllardan beri Merkez Bankası enflasyon hedefini yüzde 5 olarak
koyuyor. E, enflasyon oranı kaç değerli arkadaşlar? 11,95; iki haneli. Peki,
nasıl güvensinler size? Nasıl kredi notlarınızı artırsınlar? “Ha, bizi
ilgilendirmiyor.” İlgileniyorsunuz, bu ekonomik sistemin içindesiniz, ret mi
ettiniz siz kapitalizmi? Hayır. İşte 2001’de Kemal Derviş’in IMF’yle beraber
hazırlamış olduğu programı ret mi ettiniz? Hayır. O zaman açık açık söyleyin,
dürüst olun, çıkın millete “Bunlar var, ne yapalım?” filan deyin. Ha, böyle
değil. E, böyle değil ama rakamlar ortada. 
Dolar
kaç lira Cemal kardeşim? Hep sana sataşıyorum. Çık, bunları bir anlat, sen
bunları biliyorsun. Ne oldu? 4 liraya doğru gidiyor. Ne işe yarayacak, bizim
cebimizde dolar yok ama her şeye yansıyacak ve herkes bundan zarar görecek.
Teşekkür
ederim, saygılar sunarım. (CHP sıralarından alkışlar) 
BAŞKAN
– Teşekkürler.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük
Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 54’üncü maddesinde yer alan “gelmek
üzere” ibaresinin “gelecek şekilde” şeklinde değiştirilmesini arz ve teklif
ederiz.
 Meral
Danış Beştaş Behçet Yıldırım Erol
Dora 
 Adana Adıyaman Mardin

 Erdal
Ataş Garo Paylan Mahmut
Celadet Gaydalı
 İstanbul İstanbul Bitlis
 Müslüm
Doğan
 İzmir
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım. 
BAŞKAN –
Hükûmet?
GENÇLİK VE SPOR
BAKANI OSMAN AŞKIN BAK (Rize) – Katılmıyoruz Sayın Başkan. 
BAŞKAN – Önerge
üzerinde İstanbul Milletvekili Garo Paylan konuşacaktır. 
Sayın Paylan,
buyurun. (HDP sıralarından alkışlar)
GARO
PAYLAN (İstanbul) – Sayın Başkan, değerli milletvekilleri; hepinizi saygıyla
selamlıyorum.
Tek
hazine hesabı, faydalı bir uygulama arkadaşlar, bütün kurumların, bütün kamu
kurumlarının hesabını tek bir hesaptan yönetmek faydalıdır, bu anlamda
destekliyoruz ama handikapları var, onları da söyleyeceğim. 
Değerli
arkadaşlar, biliyorsunuz, bu yasa, yürürlüğü tarihinde devreye geçecek yani
Cumhurbaşkanı imzalayıp Resmî Gazete’de yayımlandığı tarihte devreye geçecek.
Bakın, biz 2018 yılının bütçesini yaptık. 2018 yılında kurumlar dediler ki:
“Benim 10 lira gelirim olacak, artı, 3 lira da faiz gelirim olacak.” Bütçe yaptılar,
onlarca kurum bütçe yaptı, Plan ve Bütçe Komisyonunda hep beraber görüştük.
Şimdi, diyorsunuz ki: Bu kanun yürürlüğe geçecek, ben o kurumların parasının
hepsini tek hazine hesabında toplayacağım, faiz geliri de bana kalacak. Şimdi,
bu noktada bakarsak, yürürlüğü tarihinde eğer ki devreye geçerse bütün
kurumların bütçesi şaşar, hatta öyle kurumlar var ki gelirlerinin çok ciddi
bölümü faiz olan kurumlar var arkadaşlar ve bütçe performansları şaşacak. Bu
anlamda yalnızca yürürlük tarihine baktığımızda bir hata var. En azından bu yıl
yürürlüğe geçmemeli bu tek hazine hesabı.
Diğer
bir boyutu: Bizim yaptığımız muhalefetle İşsizlik Sigortası Fonu’nun bu tek
hazine hesabının dışında olduğunu yazdırdık ama arkadaşlar, sözde, bakın,
gerçekten sözde bir düzenleme çünkü İşsizlik Sigortası Fonu’nun tamamı şu anda
Hükûmetin yönetiminde ve keyfî olarak kullanıyor. İşsizlik Sigortası Fonu,
işçilerin işini kaybettiğinde veya meziyetlerini geliştirmesi anlamında
kullanılması gereken bir fon yani işçinin fonu, emekçinin fonu. Bu fon
emekçinin dar günde yardımına koşan bir fon olmalı. Oysa biz bu fonun kullanma
amaçlarını genişletmiyoruz. Bakın, 118 milyar TL para topladık, işçiye bunun
çok az bir bölümünü kullandırıyoruz. Oysa milyonlarca işsizimiz var, bunlara
maaş olarak destek olması gereken bir fon, tam tersine, iktidar şimdi bütçeyi
bitirdiği için, bütçe imkânları sıkılaştığı için şu anda yalnızca bu torbayla,
şu 95 maddelik torbadaki birkaç maddeyle İşsizlik Sigortası Fonu’ndan 18 milyar
TL kullanılıyor arkadaşlar, eski parayla 18 katrilyon lira. Ne için? İşçinin
cebine artı para mı koyuyoruz? Asgari ücreti 1.600 yerine 1.700 lira mı
yapıyoruz? Hayır. İşsizlere daha fazla maaş mı veriyoruz? Bir yıl yerine, altı
ay yerine iki yıl maaş mı vereceğiz diyoruz? Hayır. İşçilerin çalıştığının
karşılığını işverenlere destek olarak, teşvik olarak vermek için kullanıyoruz.
Bu bakış yanlış arkadaşlar, işçinin parasıyla işverene teşvik verilmez.
İşverene teşvik illaki vermek istiyorsanız, bütçe imkânlarıyla verirseniz
verirsiniz, biz gine muhalefet ederiz ama siz verebilirsiniz. Yapmamız gereken,
işçilerin parasını işçilerin hayrına, işçilerin yararına kullanmaktır. Bu
anlamda çok ciddi bir handikap var arkadaşlar. İşsizlik Sigortası Fonu’ndan
lütfen işçinin parasını işçinin yararına, işçinin güvencesi anlamında
kullanalım derim. 
Diğer bir
handikap arkadaşlar, bu da çok önemli, biz dedik ki: Yerel yönetimlerin
özerkliği vardır her anlamda. Merkezî bir yönetim tabii ki olacak ama yerel
yönetimler var, bunların yetkileri var, onlar da vatandaşlara gidip oy
alıyorlar, yetki alıp yönetiyorlar. Eğer bu yetkiyi yerelde almışsa o
belediyelerin özerkliği vardır, özerkliği olan bir kurumun mali özerkliği de
vardır yani parasını nasıl yöneteceğine kendisi karar vermeli ve sonucunda da
millete hesap verecek, kendi yerelindeki vatandaşlara seçimlerde hesap verecek;
aynı zamanda Sayıştay denetimi de var, başka denetimler de var. Bu anlamda, bu
tek kamu hesabından belediyeleri vareste tutalım dedik arkadaşlar. Saatlerce
anlattık ama Hükûmeti ikna edemedik. Belki sizler bu anlamda dur dersiniz. Tek
hazine hesabından belediyeleri çıkaralım arkadaşlar. Yerel yönetimler özerk
olsun, aynı zamanda mali özerklikleri de olsun. Bu anlamda desteklerinizi
bekliyoruz önergemize. 
Saygılar
sunarım. (HDP sıralarından alkışlar)
BAŞKAN –
Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
54’üncü maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
55’inci madde
üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 55’inci maddesinin tasarı metninden
çıkarılmasını arz ve teklif ederiz. 
 Meral
Danış Beştaş  Behçet Yıldırım  Erol
Dora
 Adana
 Adıyaman  Mardin
 Müslüm
Doğan  Mahmut Celadet Gaydalı  Erdal
Ataş
 İzmir
 Bitlis  İstanbul

BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım. 
BAŞKAN –
Hükûmet?
GENÇLİK VE SPOR BAKANI
OSMAN AŞKIN BAK (Rize) – Katılmıyoruz Sayın Başkanım. 
BAŞKAN – Önerge
üzerinde Mardin Milletvekili Erol Dora konuşacaktır. 
Buyurun Sayın
Dora. (HDP sıralarından alkışlar)
EROL DORA
(Mardin) – Sayın Başkan, değerli milletvekilleri; 533 sıra sayılı Vergi
Kanunları ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 55’inci maddesi üzerinde Halkların
Demokratik Partisi adına söz aldım. Genel Kurulu saygıyla selamlıyorum. 
Değerli
milletvekilleri, bu madde kapsamında yapılan düzenlemeyle 4749 sayılı Kamu
Finansmanı ve Borç Yönetiminin Düzenlenmesi Hakkında Kanun’un 12’nci maddesinde
değişiklik yapılmaktadır. Maddenin üçüncü fıkrasında yer alan “belediyeler, il
özel idareleri, kamu iktisadi teşebbüsleri ve söz konusu idarelerin bağlı
ortaklıkları” ibaresinde yer alan belediye ve il özel idareleri, Anayasa’da
mahallî idareler olarak tanımlanmış yerinden yönetim ilkesinin uygulandığı
kurumlara işaret etmektedir.
Değerli
milletvekilleri, düzenlemeyle bu idarelerin de tek hazine hesabı içine dâhil
edilmesi Anayasa’nın yerinden yönetim ilkesi ve yerel yönetimlerin idari ve
mali özerkliğine aykırılık teşkil etmektedir. Zira, Anayasa’nın “İdarenin
bütünlüğü ve kamu tüzelkişiliği” başlıklı 123’üncü maddesinde, idarenin kuruluş
ve görevleriyle bir bütün teşkil ettiği ve kanunla düzenleneceği öngörülmüştür.
İdarenin kuruluş ve görevlerinin merkezden yönetim ve yerinden yönetim
esaslarına dayandığı hükme bağlanarak, kamu tüzel kişiliğinin ancak kanunla
veya kanunun açıkça verdiği yetkiye dayanılarak kurulacağı belirtilmiştir.
İdarenin kuruluş ve görevleriyle bir bütün olduğu ilkesiyle, idarenin yerine
getirdiği çeşitli görevler ile bu görevleri yerine getiren kurumlar arasında
birlik sağlanması ve idari yapı içinde yer alan kurumların bir bütünlük içinde
çalışması öngörülmüştür.
Değerli
milletvekilleri, yine, Anayasa’nın 127’nci maddesi “Mahallî idarelerin kuruluş
ve görevleri ile yetkileri, yerinden yönetim ilkesine uygun olarak kanunla
düzenlenir. Merkezî idare, mahallî idareler üzerinde, mahallî hizmetlerin
idarenin bütünlüğü ilkesine uygun şekilde yürütülmesi, kamu görevlerinde
birliğin sağlanması, toplum yararının korunması ve mahallî ihtiyaçların gereği
gibi karşılanması amacıyla, kanunda belirtilen esas ve usuller dairesinde idarî
vesayet yetkisine sahiptir.” hükmünü içermektedir. Anayasa’nın bu maddesiyle
verilen yetki, hukuka uygunluk denetiminin yanında yerindelik denetimini
içerecek şekilde düzenlenebilir. Vesayet makamınca işlemler üzerinde iptal,
onama, erteleme, izin, tekrar görüşülmesini isteme, düzeltme gibi çeşitli
denetim usulleri uygulanmaktadır. Ancak getirilen bu düzenleme, Anayasa’nın
127’nci maddesinde yer alan mahallî idarelerin özerkliği ilkesiyle
bağdaşmamaktadır.
Değerli
milletvekilleri, Anayasa’da, merkezî idare ve mahallî idare ayrımı yapılmıştır.
Mahallî idarelere birtakım yetki ve ayrıcalıklar tanınmış olması bu idarelerin
somutlaşmış özerkliklerini göstermesi açısından oldukça önemlidir. Örneğin,
mahallî idare organlarının seçimle göreve gelmesi ve bu seçimlerin süreli
olması, mahallî idarelerin kararlarını kendi organları vasıtasıyla ele alması
ve bu kararların uygulanması, mahallî idarelerin kendi bütçelerinin bulunması
gibi tasarının 55’inci maddesinin içerdiği hükümle bu idarelerin kullanımında bulunan
nakit varlıkların tek hazine kurumlar hesabı içine dâhil edilmesi idari ve mali
ve özerklik açısından oldukça sıkıntılıdır. 
Değerli
milletvekilleri, bu düzenleme, benzer şekilde, Türkiye açısından bağlayıcı olan
Avrupa Yerel Yönetimler Özerklik Şartı’nın idari ve mali özerklik ilkesine de
aykırıdır. Yerel yönetimleri daha özerk bir yapıya kavuşturmayı amaçlayan
Avrupa Yerel Yönetimler Özerklik Şartı yerel demokrasileri gelişmekte olan
bizim gibi ülkelerde daha büyük bir önem arz etmektedir. Avrupa Yerel
Yönetimler Özerklik Şartı’nın ortaya koyduğu ilkelere uygunluk açısından,
ülkemizde yerel yönetimlerin özerk bir yapıya kavuşturulması onların idari ve
mali özerkliklerini sağlayacak bir yapılanmaya gidilmesini gerektirmektedir. 
Sayın Başkan,
değerli milletvekilleri; bakınız, bu düzenleme hem Anayasa’nın ilgili 127’nci
maddesine hem de Türkiye açısından bağlayıcı olan Avrupa Yerel Yönetimler
Özerklik Şartı’nın idari ve mali özerkliği ilkesine de aykırıdır.
Bu açıdan,
maddenin tasarıdan çıkarılmasını bir kez daha belirtiyor, Genel Kurulu saygıyla
selamlıyorum. (HDP sıralarından alkışlar)
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 55’inci
maddesinin aşağıdaki şekilde değiştirilmesini arz ve teklif ederiz.
 Zekeriya
Temizel Bülent Kuşoğlu Erkan
Aydın
 İzmir Ankara Bursa
 Çetin
Arık Sibel Özdemir Selina
Doğan
 Kayseri İstanbul İstanbul
 Kamil
Okyay Sındır
 İzmir
MADDE 55- 4749
sayılı Kanunun 12 nci maddesinin birinci fıkrasında yer alan "diğer Hazine
işlemleri kapsamında yaptırılan iş, işlem ve diğer hizmetler” ibaresi
"diğer Hazine işlemleri ile tek hazine kurumlar hesabı kapsamında
yaptırılan iş, işlem ve diğer hizmetler” şeklinde, üçüncü fıkrasında yer alan
"Genel bütçe kapsamındaki ödemeleri” ibaresi "Genel bütçe ve tek hazine
kurumlar hesabı kapsamındaki ödemeleri” şeklinde, "Türkiye Cumhuriyet
Merkez Bankası aracılığıyla” ibaresi "Türkiye Cumhuriyet Merkez Bankasında
veya diğer kamu bankalarında” şeklinde, "Nemalandırmaya ilişkin usul ve
esaslar Müsteşarlık ile Türkiye Cumhuriyet Merkez Bankası arasında” ibaresi
"Nemalandırmaya ilişkin usul ve esaslar Müsteşarlık ile ilgisine göre
Türkiye Cumhuriyet Merkez Bankası veya diğer kamu bankaları arasında” şeklinde,
dördüncü fıkrasında yer alan “Genel bütçe kapsamındaki idareler” ibaresi "Hazine
Müsteşarlığı dışında kalan genel bütçe kapsamındaki idareler” şeklinde
değiştirilmiş, dördüncü fıkrasına aşağıdaki cümle ve bu fıkradan sonra gelmek
üzere aşağıdaki fıkralar eklenmiştir. 
"Yukarıda
sayılanlardan mali kaynakları tek hazine kurumlar hesabı kapsamında
değerlendirilecek olanları belirlemeye Bakanın teklifi üzerine Bakanlar Kurulu
yetkilidir.”
"Tek hazine
kurumlar hesabının ve buna bağlı olarak açılacak banka hesaplarının işleyişi,
tek hazine kurumlar hesabı kapsamındaki kurum ve kuruluşların Müsteşarlıktan
olan nakit talepleri ile ödeme ve tahsilat tahminlerinin Müsteşarlığa
bildirilmesi, Müsteşarlıkça nakit taleplerinin karşılanması, bu hesabın
işleyişinden doğan borçlandırma ve alacaklandırma işlemlerinin yapılması, tek
hazine kurumlar hesabında toplanan kaynakların değerlendirilmesi, kamu iktisadi
teşebbüsleri ve söz konusu idarelerin bağlı ortaklıkları, müessese ve
işletmeleri ile birliklerinin tek hazine kurumlar hesabına alınan kaynaklarının
değerlendirilmesi sonucu elde edilecek getirinin Türkiye Cumhuriyet Merkez
Bankası tarafından açıklanan bankalarca bir aya kadar vadeli mevduata uygulanan
ağırlıklı ortalama mevduat faiz oranının % 70'i esas alınarak belirlenmesi,
paylaşılması ve diğer ilgili hususlara ilişkin usul ve esaslar Müsteşarlıkça
hazırlanan yönetmelikle belirlenir.
Tek
hazine kurumlar hesabı kapsamındaki kaynakların değerlendirilmesinden elde
edilen nema gelirleri genel bütçenin (B) işaretli cetveline gelir kaydedilir.
Müsteşarlıkça, kamu iktisadi teşebbüsleri ve söz konusu idarelerin bağlı
ortaklıkları, müessese ve işletmeleri ve birlikleri ile paylaşılan nema
gelirleri Müsteşarlık bütçesine bu amaçla konulacak tertiplere gider
kaydedilerek ilgili kurumlara ödenir. Tek hazine kurumlar hesabı kapsamında
Müsteşarlık ile kamu kurum ve kuruluşları arasında oluşan her türlü yükümlülük
ilgili taraflarca faizsiz olarak yerine getirilir.”
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım. 
BAŞKAN –
Hükûmet? 
GENÇLİK VE SPOR
BAKANI OSMAN AŞKIN BAK (Rize) – Katılmıyoruz Sayın Başkan. 
BAŞKAN
– Önerge üzerinde İzmir Milletvekili Kamil Okyay Sındır konuşacak.
Buyurun
Sayın Sındır. (CHP sıralarından alkışlar)
KAMİL
OKYAY SINDIR (İzmir) - Sayın Başkan, değerli milletvekilleri; 533 sıra sayılı
Vergi Kanunları ile Bazı Kanun ve Kanun Hükmünde Kararnamelerde Değişiklik
Yapılması Hakkında Kanun Tasarısı’nın 55’inci maddesi üzerinde söz almış
bulunuyorum. 
Değerli
milletvekilleri, şüphesiz bu torba kanunun pek çok maddesinde Anayasa’ya
aykırılıklar var, bunu milletvekili arkadaşlarımız defalarca anlattılar. Bu
maddedeki düzenleme de değerli arkadaşlar, Anayasa’mızın 123’üncü -ki idarenin
bütünlüğü ve kamu tüzel kişiliğini düzenleyen 123’üncü maddesi- ve mahalli
idareleri düzenleyen 127’nci maddesine aykırı. Peki, ne yapılıyor bu
maddelerde? Tek hazine hesabını oluşturuyoruz. Öncelikle şunu ifade etmek
istiyorum, maddenin gerek geneli gerekse de yerel yönetimlere ilişkin yaptığı
düzenlemeler konusunda büyük kaygılar taşıdığımızı belirtmek isterim. Çünkü
maddenin ruhu açısından baktığımızda açıkça söylüyorum ki tek hazine hesabı
düzenlemesi tek kelimeyle tek adam rejiminin ve yarattığı ölçüsüz
merkezîleşmenin kamu maliyesindeki bir karşılığıdır. Yani her şeyi tek elde
toplayan anlayış bugün itibarıyla kamu maliyesini de tek elde toplamaya karar
vermiş bulunmaktadır. O yüzden düzenlemenin gerekçesinde ifade edildiği gibi
tek hazine hesabı düzenlemesi kamu kaynaklarının etkin ve verimli
kullanılmasıyla aslında ilgili değildir. Şu anda kamu maliyesi çok ciddi
sorunlarla karşı karşıyadır. Kamunun iç ve dış borçları hiçbir dönemde
görmediğimiz büyüklüklere ulaşmıştır. Kısa vadeli borçlar artık
döndürülemeyecek noktaya gelmiştir. Bunlar olurken bir yandan da devlet
hesapsız kitapsız verdiği garantiler nedeniyle bir avuç şirkete, sürekli
zararlarını tazmin edecek milyarlarca lira ödemektedir. Kamu maliyesini iflas
noktasına getiren yerel yönetimler midir değerli arkadaşlar? Kesinlikle
değildir. Kamu maliyesini iflas noktasına getiren, merkezî yönetimin hazinesi,
maliyesi ve onlara bu emirleri veren tepedeki otoritedir. Onlar, bugün burada
getirdikleri bu yasa teklifiyle yerel yönetimlerin, belediyelerin, özel
idarelerin mali yapılarını ele geçirmek, kaynaklarını istedikleri gibi kullanmak
amacındadırlar. Bakın, Belediye Kanunu ve çeşitli kanunlarda -5216 sayılı
Büyükşehir Belediyesi Kanunu dâhil olmak üzere, 5393 sayılı Belediye Kanunu da
dâhil olmak üzere- “Belediye, belde sakinlerinin mahalli müşterek ihtiyaçlarını
karşılamak üzere karar organları seçmenler tarafından belirlenen idari ve mali
özerkliğe sahip kamu tüzel kişisidir.” der. Bu düzenlemeyle yerel yönetimlerin
Anayasa tarafından da güvence altına alınan bu özerkliklerine yeni ve esaslı
bir darbe vurulacaktır. Yeni bir darbe diyorum çünkü hâlihazırda yapılan
belediyelerdeki görevden almalar, kayyum atamaları ve istifaya zorlamalarla
yerel yönetimlerin idari özerkliklerinin siyasi ve idari ayağı büyük ölçüde
ayaklar altına alınmıştı. Şimdi bu daire, mali özerklikleri de ellerinden alınarak
tamamlanmak istenmektedir. 
Belediyelerin,
il özel iradelerinin kaynaklarını kontrol eden, nakitlerini elinde tutan bu
anlayışın ne yapacağını gayet iyi biliyoruz. Bakın, Komisyonda Katma Değer
Vergisi Kanunu’na ilişkin bir düzenleme var. O düzenlemeden anlıyoruz ki
özellikle zora girmiş büyük müteahhitleri kurtarmak için vergi iadelerini
doğrudan ödeme yoluna gidecekler, bu konuda milyarlarca liraya ihtiyaç
duyulduğunu biliyoruz. Anlıyoruz ki şimdi belediyelerin, il özel idarelerinin
bankalardaki paralarına el koyup müteahhitlere ya garanti projelerin zarar
tazmini ya da KDV iadesi olarak verilmesi düşünülüyor. 
Değerli
milletvekilleri, yapılan bu düzenlemeler Anayasa’ya uygun değildir, kamu
vicdanı açısından da kabul edilemez. Zaten yetersiz olan gelirleriyle vatandaşa
hizmet vermekte zorlanan yerel yönetimlerin ipleri tamamen merkezî yönetimin
eline geçecek. Milletin oyuyla seçilen belediye başkanlarının eli kolu
bağlanacak, nefes alamaz hâle gelecekler. Başkanlar da çaresiz kalacak, daha
fazla para koparabilmek için günlerinin çoğunu Ankara’da geçirmeye
başlayacaklar. 
Değerli
milletvekilleri, bu hesaba yerel yönetimlerin dâhil edilmemesi gerekiyor.
Dünyanın başka hiçbir yerinde bunu görmemiz mümkün değildir. Belediyelerin
kendi meclisleri var ve halk tarafından seçilmişler, kararlarını alıyor,
uyguluyor, harcamasını yapıyor, gelirini yönetiyor ve karşılığında kendini
seçen halka hesabını veriyor. 
Bu
düzenleme konusunda belediyelerimizin ve il özel idarelerimizin hakkını sonuna
kadar koruyacağız. Hukuki her mecrada mücadele etmeye devam edeceğimizi de
belirtmek isterim. Yerel yönetimleri bu hesabın içine dâhil etmek büyük bir
hata olacaktır. Yapılan düzenleme Anayasa’ya aykırılık tartışmalarını da
beraberinde getirecek bir düzenlemedir. Bu yanlıştan dönülmesi gerekir. Yerel
yönetimlere bunu yapmak büyük bir haksızlıktır. 
(Mikrofon
otomatik cihaz tarafından kapatıldı) 
KAMİL
OKYAY SINDIR (Devamla) – Millî iradenin de hakkını gabsetmek olacaktır. Bunu
kabul etmemiz mümkün değil diyor, teşekkür ediyor, yüce heyetinizi saygıyla
selamlıyorum. (CHP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
55’inci
maddeyi oylarınıza sunuyorum: Kabul edenler… Kabul etmeyenler… 55’inci madde
kabul edilmiştir. 
56’ncı
maddede bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 56’ncı maddesinde yer alan
“gösterildiği şekilde” ibaresinin “gösterildiği gibi” şeklinde değiştirilmesini
arz ve teklif ederiz.
 Meral
Danış Beştaş  Behçet Yıldırım  Erol
Dora
 Adana
 Adıyaman  Mardin
 Müslüm
Doğan Erdal Ataş  Mahmut
Celadet Gaydalı
 İzmir
 İstanbul  Bitlis
BAŞKAN –
Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkanım. 
BAŞKAN
- Gerekçeyi okutuyorum:
Gerekçe:
Yapılan
değişiklikle madde metnine açıklık getirilmesi amaçlanmıştır. 
BAŞKAN
– Meral Danış Beştaş ve arkadaşlarının önergesini oylarınıza sunuyorum: Kabul
edenler…. Kabul etmeyenler… Önerge kabul edilmemiştir.
56’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
57’nci
madde üzerinde bir adet önerge vardır okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 57’nci maddesinin tasarı metninden
çıkarılmasını arz ve teklif ederiz.
 Meral
Danış Beştaş  Behçet Yıldırım  Erol
Dora
 Adana
 Adıyaman  Mardin
 Mehmet
Emin Adıyaman  Müslüm Doğan  Erdal
Ataş
 Iğdır İzmir
 İstanbul
 Mahmut
Celadet Gaydalı
 Bitlis
BAŞKAN –
Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet? 
MALİYE
BAKANI NACİ AĞBAL (Bayburt) – Katılmıyoruz Sayın Başkan. 
BAŞKAN
– Önerge üzerinde Iğdır Milletvekili Mehmet Emin Adıyaman konuşacaktır. 
Sayın
Adıyaman, buyurun. (HDP sıralarından alkışlar) 
MEHMET EMİN
ADIYAMAN (Iğdır) - Sayın Başkan, değerli milletvekilleri; 533 sıra sayılı Kanun
Tasarısı’nın 57’nci maddesi üzerine söz almış bulunmaktayım, hepinizi saygıyla
selamlıyorum. 
57’nci maddeyle
yapılan düzenleme, özel tüketim vergisinin 7’nci maddesinde özel tüketim
vergisinden istisna tutulan kurumlara Savunma Sanayii Müsteşarlığı da eklenmiş.

Şimdi geriye
doğru bir gidip hatırlamamız lazım bu düzenleme niye yapılıyor. Hepinizin
hatırlayacağı üzere, 24 Aralık 2017 tarihinde Resmî Gazete’de yayınlanan 696
sayılı OHAL Kanun Hükmünde Kararnamesi’yle Savunma Sanayii Müsteşarlığı
Cumhurbaşkanlığına bağlandı. Tabii, bu düzenleme, yine hatırlayacağımız üzere,
2018 bütçe tasarısı kanunlaştıktan hemen iki gün sonra yürürlüğe konuldu. 
Şimdi, 2018
bütçesini hepimiz burada uzun uzun tartıştık. Savunma sanayisine yönelik bir
bütün olarak bütçe payının bir önceki yıla göre yüzde 40 oranında
arttırıldığını gördük. Savunma Sanayii Müsteşarlığı, Millî Savunma Bakanlığı,
İçişleri Bakanlığı ve Emniyet, Jandarma, MİT gibi doğrudan savaş bütçesiyle irtibatlı
kurumların bütçesinde bir önceki yılın bütçesine göre, evet, yüzde 40 ile 50
arası bir artış sağlandı. Ancak rakamların göstermediği, yine savaş ekonomisi
ya da savaş bütçesi anlamında rakamların göstermediği ve denetlenmeyen hesaplar
var. Mesela bunlar yine nelerdir? Savunma Sanayii Destekleme Fonu, Türk Silahlı
Kuvvetlerini Güçlendirme Vakfı gibi bütçe dışı milyarlarca liranın aktığı
fonlar var. Özel hesaplar ve örtülü ödeneklerde çok büyük kaynağın savaş odaklı
politikalara aktarıldığını bilmekteyiz.
Ayrıca, yine
Savunma Sanayii Müsteşarlığına bağlı olan Savunma Sanayii Destekleme Fonu’na
bütçe tasarısından önce kasımda çıkarılan torba yasayla, hatırlayacağınız
üzere, büyük bir pay ayrılmıştı.
Şimdi, bütün
bunlar niye yapılıyor? Bütün bunlardaki amaç, denetlenemeyen, kontrol
edilemeyen bir bütçenin tek elden yani saray tarafından yönetilmesi ve sarayın
kontrolüne verilmiş olmasıdır. Şimdi, burada açık bir şekilde, örtülü ödenekler
ve saydığım denetim dışı veya bütçede gözükmeyen bütün bu kaynaklarla birlikte
düşündüğümüzde Türkiye bütçesinin büyük bir miktarının Meclisin ve genel
anlamda da denetimin dışında kaldığı görülmekte. Vatandaşların neredeyse
kazandığının yarısının vergiye ödendiğini düşündüğümüzde halkın parasıyla
oluşan bütçenin neredeyse büyük bir kısmı örtülü ödenek ve Savunma Sanayii
Müsteşarlığına ya da Savunma Sanayii Destekleme Fonu’na aktarılıyor. Bütün bu
saydığımız bütçeler de aslında kimin denetimine veriliyor? Sayın Cumhurbaşkanın
yani sarayın denetimine verilmiş oluyor. 
Maliye Bakanı
Sayın Ağbal bütçe görüşmelerinin hemen öncesinde bir açıklama yapmıştı, ne
demişti? “Vergi artışlarıyla elde edilen gelirlerin 8 milyar Türk lirasını
doğrudan savunma sanayisine aktaracağız.” demişti kasım ayındaki torba yasa
düzenlemesiyle. Yine buna ilaveten Bakan, 18 milyar Türk liralık harcama artışı
beklediklerini belirtmişlerdi ve toplam ilave kaynağın 26 milyar lira civarında
olduğunu bütçe tasarısından önce belirtmişti. Dolayısıyla değerli arkadaşlar,
halkın yoksul kesimlerine getirilmeyen istisnalar ve muafiyetlerin toplumsal
hiçbir faydası yok. AKP iktidarı, vatandaşları ilgilendiren onlarca vergi
paketleriyle aslında vatandaşın sırtına daha fazla vergi yüklemekte ve
vatandaşı vergi yükü altında inim inim inletmektedir. Bütün bunların, bu düzenlemelerin
elbette halkımızın çıkarına bir faydası yok. Ancak bu madde de özel olarak yine
halkın vergilerinden savaş bütçesine kaynak aktardığından biz halka bu konuda
hiçbir faydası ve yararı yoktur diyoruz. Bu çerçevede, verdiğimiz bu önergeyle
maddenin tasarıdan çıkarılmasını talep ediyoruz.
Saygılar
sunuyorum.
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
57’nci maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
58’inci maddede
bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 58’inci maddesinde yer alan “fıkrasında
yer alan” ibaresinin “fıkrasındaki” şeklinde değiştirilmesini arz ve teklif
ederiz.
 Meral
Danış Beştaş Behçet Yıldırım Erol
Dora
 Adana Adıyaman Mardin
 Erdal
Ataş Müslüm Doğan Mahmut
Celadet Gaydalı
 İstanbul İzmir Bitlis
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım. 
BAŞKAN –
Hükûmet? 
MALİYE BAKANI
NACİ AĞBAL (Bayburt) – Katılmıyoruz Sayın Başkanım.
BAŞKAN –
Gerekçeyi okutuyorum:
Gerekçe:
Yapılan
değişiklikle madde metnine açıklık getirilmesi amaçlanmıştır.
BAŞKAN – Gerekçesini
okuttuğum önergeyi oylarınıza sunuyorum: Kabul edenler… Kabul etmeyenler…
Önerge kabul edilmemiştir.
58’inci maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
59’uncu madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 59’uncu maddesinde yer alan
"mücbir sebepler veya beklenmedik durumlar nedeniyle” ibaresinin,
"tabiat olayları vb. gibi mücbir gerekçeler ile somut şekilde kanıtlanacak
zorunlu sebepler nedeniyle” şeklinde değiştirilmesini arz ve teklif ederiz.
 Meral
Danış Beştaş Behçet Yıldırım Erol
Dora
 Adana Adıyaman Mardin
 Erdal
Ataş Müslüm Doğan Mahmut
Celadet Gaydalı
 İstanbul İzmir Bitlis
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım. 
BAŞKAN –
Hükûmet? 
MALİYE BAKANI
NACİ AĞBAL (Bayburt) – Katılamıyoruz Sayın Başkanım.
BAŞKAN –
Gerekçeyi okutuyorum:
Gerekçe:
Yapılan
değişiklikle mücbir sebepler ile olumsuz durumların daha somut şekilde ifade
edilmesi amaçlanmıştır. 
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
59’uncu maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
60’ıncı maddede
bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 60’ıncı maddesinde yer alan “gelmek
üzere” ibaresinin “gelecek şekilde” şeklinde değiştirilmesini arz ve teklif
ederiz.
 Meral
Danış Beştaş Behçet Yıldırım Erol
Dora
 Adana Adıyaman Mardin
 Erdal
Ataş Müslüm Doğan Mahmut
Celadet Gaydalı
 İstanbul İzmir Bitlis
BAŞKAN –
Komisyon önergeye katılıyor mu? 
PLAN VE BÜTÇE KOMİSYONU
SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım. 
BAŞKAN –
Hükûmet? 
MALİYE BAKANI
NACİ AĞBAL (Bayburt) – Katılamıyoruz Sayın Başkan.
BAŞKAN –
Gerekçeyi okutuyorum:
Gerekçe:
Yapılan
değişiklikle madde metnine açıklık getirilmesi amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
60’ıncı maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
61’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 61’inci maddesinde yer alan “bendinde
yer alan” ibaresinin “bendindeki” şeklinde değiştirilmesini arz ve teklif
ederiz. 
 Meral
Danış Beştaş Behçet Yıldırım Erol
Dora
 Adana Adıyaman Mardin
 Erdal
Ataş Müslüm Doğan Mahmut
Celadet Gaydalı
 İstanbul İzmir Bitlis
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım.
BAŞKAN –
Hükûmet?
MALİYE BAKANI
NACİ AĞBAL (Bayburt) – Katılmıyoruz Sayın Başkanım.
BAŞKAN –
Gerekçeyi okutuyorum:
Gerekçe:
Yapılan
değişiklikle madde metnine açıklık getirilmesi amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
61’inci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
62’nci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 62’nci maddesinde yer alan “maddesinde
yer alan” ibaresinin “maddesindeki” şeklinde değiştirilmesini arz ve teklif
ederiz. 
 Meral
Danış Beştaş Behçet Yıldırım Erol
Dora
 Adana Adıyaman Mardin
 Erdal
Ataş Müslüm Doğan Mahmut
Celadet Gaydalı
 İstanbul İzmir Bitlis
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım.
BAŞKAN –
Hükûmet?
MALİYE BAKANI
NACİ AĞBAL (Bayburt) – Katılmıyoruz Sayın Başkanım.
BAŞKAN –
Gerekçeyi okutuyorum:
Gerekçe:
Yapılan
değişiklikle madde metnine açıklık getirilmesi amaçlanmıştır.
BAŞKAN –
Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
62’nci maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
63’üncü madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 63’üncü maddesinin tasarı metninden
çıkarılmasını arz ve teklif ederiz.
 Meral
Danış Beştaş Behçet Yıldırım Erol
Dora
 Adana Adıyaman Mardin
 Erdal
Ataş Müslüm Doğan Mahmut
Celadet Gaydalı
 İstanbul İzmir Bitlis
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım.
BAŞKAN –
Hükûmet?
MALİYE BAKANI
NACİ AĞBAL (Bayburt) – Katılamıyoruz.
BAŞKAN –
Gerekçeyi okutuyorum:
Gerekçe:
63 ve 64’üncü
maddelerde yapılan düzenlemelerle 4865 sayılı Ulusal Bor Araştırma Enstitüsü
Kurulması Hakkında Kanun’da değişiklik yapılmaktadır. Bilindiği üzere, BOREN,
her ne kadar kamuoyuna farklı lanse edilse de kaynak sıkıntısı çektiği için
AR-GE çalışmaları yapamamakta, dolayısıyla iş yapamamaktadır. Dolayısıyla
kaynağı olmayan bir araştırma enstitüsünün ölü doğduğunu kabul edersek,
düzenleme bu anlamıyla olumlu bir adım olarak düşünülebilir. Fakat daha önce de
görüldüğü üzere, mevcut kanundaki eksiklikler böylesi torba düzenlemelerde
yapılan palyatif iyileştirmelerle çözülemez, kurumların yapısal sorunları
giderilemez. Üstelik bu düzenlemenin tartışılacağı komisyon Sanayi, Enerji
Komisyonudur. Dolayısıyla, her ne kadar olumlu bir düzenleme gibi görünse de
BOREN'in idari, mali, teknik yapısının yeniden ele alındığı, kapsamlı bir yasal
düzenlemenin ilgili komisyona sevk edilerek sorunun temelden çözülmesini daha uygun
görüyoruz.
BAŞKAN
– Gerekçesini okuttuğum önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
63’üncü
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
64’üncü
madde üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 64’üncü maddesinin tasarı metninden
çıkarılmasını arz ve teklif ederiz.
 Meral
Danış Beştaş Behçet Yıldırım Erol
Dora
 Adana Adıyaman Mardin
 Müslüm
Doğan Erdal Ataş  Mahmut
Celadet Gaydalı
 İzmir İstanbul Bitlis
 Mehmet
Emin Adıyaman
 Iğdır

BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım.
BAŞKAN – Sayın
Hükûmet, önergeye katılıyor musunuz?
MALİYE BAKANI
NACİ AĞBAL (Bayburt) – Katılamıyoruz Sayın Başkanım.
BAŞKAN – Önerge
üzerinde Iğdır Milletvekili Mehmet Emin Adıyaman konuşacaktır.
Buyurun Sayın
Adıyaman. (HDP sıralarından alkışlar) 
MEHMET EMİN
ADIYAMAN (Iğdır) – Sayın Başkan, değerli milletvekilleri; ben maddenin dışında
bir konuya değinmek istiyorum.
Biliyorsunuz
Birleşmiş Milletlerin bir raporu yayınlandı, Türkiye'de OHAL’in derhâl
kaldırılmasına ilişkin bir talepleri de oldu ve Türkiye'de süren olağanüstü
hâlin insan hakları ihlalleri ve demokratik özgürlükçü düzen açısından büyük
sıkıntılar yarattığını ifade ediyor Birleşmiş Milletler. Asıl burada Birleşmiş
Milletlerin Türkiye'de olağanüstü hâlin kaldırılmasına ilişkin talebi anlaşılır
bir durum. Bu sadece Birleşmiş Milletlerin talebi değil biz muhalefet
partilerinin de ortak talebidir. Türkiye'de 15 Temmuz darbe girişiminden sonra
devlete karşı ve bir sefere mahsus ilan edilen olağanüstü hâl neredeyse iki
yıla yaklaşıyor, on sekiz-on dokuz ay geçti. Dolayısıyla Birleşmiş Milletlerin
de bu talebi aslında anlaşılır bir talep.
Burada asıl
anlaşılmayan, anlamakta zorluk çektiğimiz husus şu: Birleşmiş Milletlerin bu
talebine karşı iktidar partisinin vermiş olduğu cevap. Yani Birleşmiş Milletler
gibi Türkiye'nin de üyesi olduğu uluslararası önemli bir kurumun bu talebine
karşı Hükûmet verdiği cevapta “Bu metin bir şey ifade etmiyor.” diyor. İlginç,
Birleşmiş Milletleri kale almıyor. Yine Birleşmiş Milletlerin hazırladığı rapor
için ne diyor? “Terör örgütleri propagandasıyla bire bir örtüşüyor.” diyor.
Yani Birleşmiş Milletlerin kullandığı, hadi, Türkiye'de AKP iktidarına karşı
çıkan, eleştiren, düşüncesini ifade eden herkes terör örgütüyle iltisaklı diye
damgalanıyor, bunu anladık da Birleşmiş Milletleri de ne yapıyor? “Terör
örgütünün propagandasıyla bire bir örtüşüyor.” diyerek de âdeta Birleşmiş
Milletleri terör örgütünün sözcüsü yapıyor. “Birleşmiş Milletlere zarar verdi.
Üzüntü duyuyoruz.” diyor. Yani Birleşmiş Milletler ne yapacak? Sadece Türkiye’yle
ilgili kararlar mı alıyor? Dünyadaki antidemokratik tüm uygulamalara karşı
Birleşmiş Milletler, varsa insan hakları ihlalleri, varsa demokrasi ve
özgürlüğü engelleyen bir sistem, bunu elbette eleştirecek. 
Yine, neredeyse,
raporu hazırlayan Birleşmiş Milletler görevlilerini terör örgütlerinin sözcüsü
olarak ilan ediyor. 
Şimdi, bir başka
husus, yine bununla bağlantılı, tam da Birleşmiş Milletlerin izah ettiği,
aslında hukuksuzluğu, olağanüstü hâl durumunu ifade eden başka bir durum,
hepinizin bildiği üzere, Anayasa Mahkemesi Şahin Alpay ile Mehmet Altan
hakkında hak ihlali kararı vermişti ve bu hak ihlali kararı yerel mahkeme
tarafından âdeta kabul edilmedi. Basit bir deyişle, yerel mahkeme “Anayasa
Mahkemesinin hiçbir kararını tanımıyorum, kabul etmiyorum.” tutumu içerisine
girdi. Bu cesareti nereden aldığını hepimiz çok iyi biliyoruz. Elbette siyasal
iktidardan alıyor. Yargı siyasal iktidarın denetimine geçerse işte yerel
mahkeme de bir üst mahkemenin kararını kale almaz. Ama mesele sadece bununla bitmedi,
işte Şahin Alpay ile Mehmet Altan’ın bu davası Avrupa İnsan Hakları Mahkemesine
kadar gitti. Şimdi, Avrupa İnsan Hakları Mahkemesi bir karar verdi ve karar
bugün Avrupa İnsan Hakları Mahkemesinin kurum sitesinde yayınlandı. Bakın,
Avrupa İnsan Hakları Mahkemesi Şahin Alpay ile Mehmet Altan hakkında açıkladığı
gerekçesinde neler diyor: “Özgürlük ve güven hakkı, ifade özgürlüğü hakkının
ihlal edildiğine hükmetti.” Evet, doğru bir hükümdür. Bir kişinin suçlu olup
olmaması, yargılanma süreci ayrı bir şeydir ama onun haklarının ihlal edilmesi
ayrı bir durumdur. Mevcut vesayet yargısı bunları takmıyor.
Şimdi, sadece bu
kararı vermekle yetinmedi, 21.500 avro da manevi tazminata hükmetti. Şimdi, bu
karardan sonra, aynı şekilde, Anayasa Mahkemesi de hak ihlali kararını yerel
mahkeme kabul etmeyince, bildiğiniz üzere, ikinci defa, yeniden bu kararı
verdi. Tabii, bir taraftan -işte çelişki- bu, hak ihlalleri kararı veriliyor
ama alelacele bir de yargılama sonuçlandırılıp ağırlaştırılmış müebbet hapis
cezaları veriliyor. 
Türkiye’de
yargının geldiği durumu ortaya koyan, âdeta kanıt ve belge niteliğindeki
durumlarla karşı karşıyayız. Dileriz, umarız Hükûmet bu hukuksuzlukları dikkate
alır ve yeniden demokratik sisteme dönüş yapar diyorum.
Hepinizi
saygıyla selamlıyorum. (HDP sıralarından alkışlar) 
BAŞKAN –
Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
64’üncü maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
65’inci madde
üzerinde aynı mahiyette olmak üzere iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın çerçeve 65’inci
maddesinin tasarıdan çıkarılmasını ve diğer maddelerin buna göre teselsül
ettirilmesini arz ve teklif ederiz.
 İlknur
İnceöz Mehmet Doğan Kubat Adnan
Boynukara
 Aksaray İstanbul Adıyaman
 Zekeriya
Birkan Halil Eldemir Hüseyin
Özbakır
 Bursa Bilecik Zonguldak
Aynı mahiyetteki
diğer önergenin imza sahipleri:
 Meral
Danış Beştaş Behçet Yıldırım Erol
Dora
 Adana Adıyaman Mardin
 Erdal
Ataş Müslüm Doğan Mahmut
Celadet Gaydalı
 İstanbul İzmir Bitlis
BAŞKAN –
Komisyon önergeye katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Takdire bırakıyoruz Sayın Başkanım.
BAŞKAN –
Hükûmet?
MALİYE BAKANI
NACİ AĞBAL (Bayburt) – Katılıyoruz Sayın Başkanım.
BAŞKAN –
Gerekçeleri okutuyorum:
İlknur İnceöz ve
arkadaşlarının verdiği önergenin gerekçesi:
Görüşülmekte
olan tasarının çerçeve 65’inci maddesiyle 5015 sayılı Petrol Piyasası Kanunu’na
eklenmesi öngörülen geçici maddenin tasarıdan çıkarılarak mevcut uygulamanın
devamı amaçlanmaktadır.
Meral Danış
Beştaş ve arkadaşlarının verdiği önergenin gerekçesi:
Yapılan
düzenlemeyle 5015 sayılı Petrol Piyasası Kanunu’na geçici madde eklenmiştir.
Ancak madde Komisyon aşamasında metne dâhil olmuştur. Dolayısıyla, üzerinde
yeterince görüşme yapılmadan ve her şeyden önemlisi, ilgili ihtisas komisyonunda
tartışılmadan kanunlaşmasını yasama faaliyetleri açısından sakıncalı buluyoruz.
BAŞKAN – Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Aynı mahiyetteki önergeler kabul edilmiştir.
Kabul edilen
önergeler doğrultusunda madde metinden çıkartılmıştır.
Birleşime beş
dakika ara veriyorum.
Kapanma Saati: 21.23
ALTINCI OTURUM
Açılma Saati: 21.38
BAŞKAN: Başkan
Vekili Ahmet AYDIN 
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN – Türkiye
Büyük Millet Meclisinin 74’üncü Birleşiminin Altıncı Oturumunu açıyorum.
533 sıra sayılı
Kanun Tasarısı’nın görüşmelerine devam ediyoruz. 
Komisyon ve
Hükûmet yerinde. 
ENGİN ÖZKOÇ
(Sakarya) – Sayın Başkan, 60’a göre söz talebim var.
BAŞKAN –
Buyurun, 60’a göre söz talebinizi karşılıyorum.
Buyurun.
V.- AÇIKLAMALAR (Devam)
30.- Sakarya Milletvekili Engin Özkoç’un, komisyonların Türkiye Büyük
Millet Meclisinin altyapısını oluşturduğuna ve orada söylenen sözlerin
güvenilirliğine inanmak istediklerine ilişkin açıklaması
ENGİN ÖZKOÇ
(Sakarya) – Sayın Başkan, değerli milletvekili arkadaşlarım; bir kez daha ifade
etmek istiyorum: Cumhuriyet Halk Partisi olarak komisyonlarda görev yaparken
komisyon başkanlarımız ve komisyon üyelerimiz büyük bir ciddiyetle görev
yapıyorlar. Komisyonlarda bakanlarımızın ve komisyon başkanlarımızın bize
verdiği sözleri biz orada değerlendiriyoruz ve kabul ediyoruz. Ancak görüyoruz
ki verilen sözler bazen yerine getirilmiyor, bugün olduğu gibi. Sizlerden rica
ediyorum, Türkiye Büyük Millet Meclisinde komisyonlar milletin Meclisinin doğru
çalışmasını ve altyapısını oluşturuyor. Orada biz ciddiyetle sizin sözünüzün
güvenilirliğine inanmak istiyoruz. Burada da bu kanunları uzlaşı içerisinde,
milletimize hizmet için çıkartmak istiyoruz. Bize verilen sözler yerine
getirilmezse…
(Mikrofon
otomatik cihaz tarafından kapatıldı)
BAŞKAN –
Tamamlayın lütfen.
ENGİN ÖZKOÇ
(Sakarya) – …biz komisyonlarda buna göre bir davranış içerisinde olacağız,
Genel Kurulda da buna göre bir davranış içerisinde olacağız. Bunu hem
kamuoyunun hem de yüce Meclisin bilgisine sunuyorum.
BAŞKAN –
Teşekkür ediyorum.
IX.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı (1/914) ile Plan ve Bütçe
Komisyonu Raporu (S. Sayısı: 533) (Devam)
BAŞKAN – 66’ncı
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 66’ncı maddesinin tasarı metninden
çıkarılmasını arz ve teklif ederiz. 
 Meral
Danış Beştaş Behçet Yıldırım Erol
Dora
 Adana Adıyaman Mardin
 Erdal
Ataş Müslüm Doğan Mahmut
Celadet Gaydalı
 İstanbul İzmir Bitlis
BAŞKAN –
Komisyon önergeye katılıyor mu? 
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkanım. 
BAŞKAN –
Hükûmet? 
MALİYE BAKANI
NACİ AĞBAL (Bayburt) – Katılmıyoruz Sayın Başkanım.
BAŞKAN –
Gerekçeyi okutuyorum:
Gerekçe: Yapılan
düzenlemeyle 5307 LPG Piyasası Kanunu’nda düzenleme yapılmakta ve LPG
sektöründe faaliyet gösteren yurt içi pazar payı yüzde 2'nin altında olan küçük
ölçekli şirketlerin rekabet gücünü artırmak amacıyla, depolarında asgari yirmi
günlük yakıt tutma zorunlulukları kaldırılmaktadır. Dağıtım şirketleri arasında
rekabetin dengelenmesi hedefleniyorsa düzenlemenin kendi içinde barındırdığı
tutarsızlığı da gidermek adına bu oranın tamamen kaldırılması, ayrıca stok
tutma yükümlülüğünün de kaldırılması gerekmektedir. Üstelik, maddenin içeriği
Sanayi, Ticaret, Enerji, Tabii Kaynaklar, Bilgi ve Teknoloji Komisyonunda
görüşülecek bir konudur ve yasama faaliyetlerinin ciddiyeti açısından bu torba
tasarıda yer almamalıdır.
BAŞKAN –
Gerekçesi okunan önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
66’ncı maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir.
67’nci madde
üzerinde aynı mahiyette olmak üzere iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 67’nci maddesinin tasarı metninden
çıkarılmasını arz ve teklif ederiz.
 Meral
Danış Beştaş Behçet Yıldırım Müslüm
Doğan
 Adana Adıyaman İzmir
 Erol
Dora Mahmut Celadet Gaydalı Erdal
Ataş
 Mardin Bitlis İstanbul
 Garo
Paylan
 İstanbul
Aynı mahiyetteki
önergenin imza sahipleri:
 Zekeriya
Temizel Bülent Kuşoğlu Bülent
Yener Bektaşoğlu
 İzmir Ankara Giresun
 Mustafa
Ali Balbay Yakup Akkaya Süleyman
Sencer Ayata
 İzmir İstanbul İstanbul
BAŞKAN –
Komisyon aynı mahiyetteki önergelere katılıyor mu?
PLAN VE BÜTÇE
KOMİSYONU SÖZCÜSÜ ŞİRİN ÜNAL (İstanbul) – Katılmıyoruz Sayın Başkanım.
BAŞKAN –
Hükûmet?
MALİYE BAKANI
NACİ AĞBAL (Bayburt) – Katılamıyoruz Sayın Başkanım.
BAŞKAN – Aynı
mahiyetteki ilk önerge üzerinde İstanbul Milletvekili Garo Paylan konuşacaktır.
Sayın Paylan,
buyurun. (HDP sıralarından alkışlar)
GARO PAYLAN
(İstanbul) – Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, bu torbada çok sakıncalı gördüğümüz iki madde var, iş güvenliği ve
işçi güvenliği anlamında iki madde arkadaşlar. Bakın, 90’lı yılları
hatırlarsınız, içinizde işveren olanlar da var, Sosyal Sigortalar Kurumuna bir
işçinin girişi, biliyorsunuz, aynı günde veya aynı hafta içinde
bildirilebiliyordu yani işçiyi önce alıyordunuz, sonra bildirimini
yapıyordunuz, bu yüzden de kayıt dışılık son derece yüksekti arkadaşlar çünkü
işverenler işçisine şunu söylüyordu: “Bir müfettiş geldiğinde sen ‘Bu hafta
girdim.’ de, ‘Bugün girdim.’ de.” Müfettiş geldiğinde de o işçileri yazsa bile
işveren on gün gösterirdi ve kayıt dışılığa devam ederdi.
Arkadaşlar, o
günlerde kayıt dışı işçilik oranı yüzde 50’ydi. Bu maddeden geri adım atıldığı
için yani aynı gün bildirim hakkından vazgeçildiği için kayıt dışılık yüzde
33’e kadar düştü. 
Bakın, şimdi,
iktidar ne diyor biliyor musunuz? “18-25 yaş arası gençlerde aynı gün bildirim
yapabilirsin.” diyor yani “İşçi girdi, o gün bildirim yapabilirsin.” diyor. Bu,
iyi bir düzenleme olarak görülebilir ancak handikaplar yaratır. İşverenler gene
şunu söyler: “Ben 18-25 yaş arası işçi alayım, 25 yaşın üstündekileri
çıkarırım, işçime de şunu söylerim arkadaş, nasıl olsa işsizlik çok: Sen kayıt
dışı çalışacaksın ve müfettiş geldiğinde ‘İşe bugün girdim.’ diyeceksin.” Bu
madde kayıt dışılığı yükseltir arkadaşlar. 
Çok büyük bir
handikabı daha var arkadaşlar; bakın, iş kazaları, iş cinayetleri. Allah
korusun, iş kazaları olduğunda işveren ne yapacak biliyor musunuz kayıt dışı
işçilere, o 18-25 yaş arasındaki gençlerimize? Hemen, koşa koşa gidecek SGK’ya,
bildirim yapacak ve “Bu işçi bugün girmişti, iş kazası oldu ama bugün
girmişti.” diyecek. Sonucunda ne olacak? Hem işçilerimiz kayıt dışı kalmış
olacak hem de iş kazalarının bütün yükü devletin üzerine kalmış olacak, kayıt
dışı işçi çalıştıran işverenlere herhangi bir müeyyide olmamış olacak
arkadaşlar. Bu maddeye yol verecek miyiz? Çalışma Bakanımız iyi niyetle diyor
ki: “Ya, bir şey olmaz.” Arkadaşlar, “Bir şey olmaz.” diyerek yapamayız. 90’lı
yıllarda bu kayıt dışılığı yüzde 50’ye taşımış bir maddedir. 
Bakın, iki madde
sonra bir madde daha var, şimdiden söyleyeyim, 69’uncu madde. 90’lı yıllarda
gene şöyle bir uygulama vardı: “Beş gün bildirim” diye bir uygulama vardı. Bir
işçi işe girerdi, otuz gün çalışırdı, işveren beş gün veya on gün gösterirdi
arkadaşlar. Bakın, “on gün göstermek” diye bir tabir vardı. On gün gösteriyordu
işçiyi, otuz gün çalıştırıyordu, on gün gösteriyordu ve herhangi bir belge
sunma yükümlülüğü yoktu o yıllarda ve bu on gün, beş gün gösterme meselesi çok
yaygındı. Sonra, 2000 yılında bir düzenleme getirildi, dendi ki: “Eğer sen on
gün gösteriyorsan bunun karşılığında bir belge sunacaksın bana.” Bakın, devlet
bir belge istediğinde işveren korkar, “Ya, bu meseleyi bir kanıtla arkadaş, bir
belge sun.” dediğinde işveren korkar. İşveren korktu, çekindi ve bu beş gün, on
gün gösterme meseleleri son derece minimize edildi arkadaşlar. Şimdi, bu madde
ne diyor biliyor musunuz? “Artık bana belge sunmana gerek yok. Sen işçiyi on
gün göster, herhangi bir gerekçe bana göstermene gerek yok.” deniyor tekrar. Bu
olduğunda ne olacak? Hem kayıt dışı çalıştırmak artacak hem de artık -18-25
arası da değil- bütün işçilerle ilgili “Sen işçiyi on gün göster, bana da
herhangi bir belge sunma.” denecek. Bu, hem kayıt dışılığı artıracak hem de
düşük gösterme, on gün gösterme meselelerini artıracak arkadaşlar. 
Bu,
hem işçilerimizin iş güvenliği anlamında, SGK hakları, sosyal hakları anlamında
ciddi handikap yaratacak hem iş kazalarında devlete büyük yükümlülükler
getirecek hem de Sosyal Sigortalar Kurumunun, SGK’nın prim gelirlerini ciddi
anlamda düşürecek. 
Maliye
Bakanı, Sayın Maliye Bakanı, senin vergilerini de düşürecek. Kayıt dışılık
olduğunda hem SGK batar hem Maliye Bakanlığının vergileri düşer. Önce Maliye
Bakanının buna itiraz etmesi lazım arkadaşlar, oradan bağırması lazım “Bu nasıl
madde?” diye çünkü kendi vergileri düşecek. 
Bütün
bunlarla ilgili arkadaşlar, ben sizlerin bu maddeye yol vermeyeceğinizi
düşünüyorum. 
MALİYE
BAKANI NACİ AĞBAL (Bayburt) – Sayın Paylan, Maliye Bakanı da sizi
kurtaramayacak, gideceksiniz. 
GARO
PAYLAN (Devamla) – Ben bu maddeye yol vermeyeceğinize inanıyorum. Kayıt
dışılığı artıracak, işçilerimizin iş güvenliğine, iş sağlığına, iş
cinayetlerine yol verecek bu maddeye hep beraber, el birliğiyle yol vermeyelim
arkadaşlar. 
Saygılar
sunarım. (HDP sıralarından alkışlar) 
BAŞKAN
– Teşekkür ediyorum. 
Aynı
mahiyetteki diğer önerge üzerinde söz isteyen İzmir Milletvekili Mustafa Ali
Balbay. 
Buyurun
Sayın Balbay. (CHP sıralarından alkışlar) 
MUSTAFA
ALİ BALBAY (İzmir) – Sayın Başkan, sayın milletvekilleri; bu maddede gerçekten
iktidar partisi “18-25 yaş arasındaki gençler ölebilir.” diyor, “O gençler
-tabirimi hoş görün- telef olabilir.” diyor “Onlara her şey mübah.” diyor çünkü
25 yaşına kadar olan gençler işe başladıklarında, diyelim ki -Allah korusun-
bir kaza geçirdi, diyecekler ki: “Bugün başlamıştı.” O gün kaydı yapılacak ya
da bir kontrol geldi, diyecekler ki: “Bugün başlamıştı.” O gün kaydı yapılacak.

Ne
olurdu daha üst yaşlardaki gençlerde olduğu gibi onlar da güvenceyle başlasaydı
hayata? Hayata böyle güvensiz başlayan bir genç ileriki yaşlarda nasıl bir
gelecek, nasıl bir hayal kurabilir? Siz bir yandan “Gençlere önem verdik.”
diyorsunuz, bir yandan da “Gençlerin iş güvencesi, hayat güvencesi, can
güvencesi olmasa da olur.” diyorsunuz, gençlerin bunu cankulağıyla dikkate
almalarını diliyorum.
Bu madde bana
biraz da geçen haftaki bir düzenlemeyi hatırlattı. Sayın milletvekilleri,
yurtlardaki yangın önlemiyle ilgili olarak güzel bir yönetmelik çıktı otomatik
söndürme sistemi. Tek tek koşulları sıralanmış, sıralanmış, en son maddede “Bu
yönetmelik 200’den fazla öğrencinin olduğu yurtlarda uygulanır.” diyor. Yani
sayın milletvekilleri, hem bu yasada hem biraz önce Aladağ benzeri yangınların
olmamasını istediğimiz yurtlardaki önlemlerle ilgili yönetmelikte yaptığınız
şu: Örneğin, bir fren sisteminin yasasını getiriyorsunuz, “Şu ayarda olmalı, şu
standartta olmalı, şu şu malzemeler mutlaka olmalı.” En son maddenizde
diyorsunuz ki: “Fren sistemi olmasa da olur.” İşte buna benziyor sayın
milletvekilleri yani toplayıp toplayıp sıfırla çarpıyorsunuz. 
Benim bu torba
yasada özellikle vurgulamak istediğim 84’üncü madde. Burada internet
yayıncılığıyla ilgili kısıtlamalar var. Size bir metin okuyacağım -bu interneti
kısıtlıyorsunuz ya, kontrol altına alacaksınız ya, RTÜK denetlemeye başlayacak-
bir değerlendirme okuyacağım sayın milletvekilleri, iktidar partisinin bunu
dikkatle dinlemesini diliyorum. “Bilgi Teknolojileri ve İletişim Kurumu
Başkanlığı ve RTÜK gibi kurumlar bu düzenlemeyi yeterince anlamadı, bunu sektör
de anlamadı. Bu düzenleme biraz da aceleye getirilmiş görünüyor ve ortak akıl
yok. Bu düzenlemeyle internet üzerinden yürütülen değişik yayınların denetleneceği
söyleniyor ama bunun ne olduğunu bu maddeyi yazanlar da bilmiyor ve bu maddeyi
yazanlar bunun ne olduğunu anlamamış.” Bunu söyleyen Radyo ve Televizyon Üst
Kurulunun Adalet ve Kalkınma Partili üyesi Taha Yücel. Taha Yücel’i
alkışlıyorum. “Gerçekten anlamamışlar.” diyor, “Ortak akıl yok.” diyor,
“Bununla denetleme olmaz." diyor. Bu, sizin RTÜK’e gönderdiğiniz üye sayın
milletvekilleri, sizin gönderdiğiniz. Diyebilirsiniz ki, “Yeni, birkaç ay önce
göreve başlamış.” Hayır, üç dönemdir görev yapıyor, teknik bilgiye de sahip ve
bu değerlendirmeyi yaptı. Yol yakınken dönün diyorum.
Bu internet
yayıncılığını kontrol etmeye girişmeniz… Aslında, RTÜK de bunun olamayacağını
çok iyi biliyor ancak burada asıl amaç, asıl hedef internet üzerinden yapılan
yayınları kontrol altına almak ve muhalefeti tümüyle susturmaya girişmek. Bu
ittifak yasasının benzeri olarak devamında, diyelim ki bir kişi buradan
-diyelim Ali Şeker- yayın yaptı, RTÜK ona lisans soracak. Diyelim ki aranızdan
kimi milletvekilleri, iktidar partisinden milletvekilleri bir yayın yaptı,
lisans soracak. Bu mümkün mü? Normalde değil ama RTÜK istediğine soracak
istediğine sormayacak. Çok tehlikeli bir madde sayın milletvekilleri. Şu anda
iletişim alanındaki gelişmeye yasaların ayak uydurması zaten zor ama şu anda
getirdiğiniz yasanın da hiçbir çerçevesi yok ve istenildiği gibi
uygulanabilecek çok tehlikeli bir madde, bundan vazgeçin diyorum, özgürlüklerin
karşısında durmayın diyorum. 
Hepinize
saygılar sunuyorum. (CHP sıralarından alkışlar) 
BAŞKAN –
Teşekkür ediyorum.
Buyurun Sayın
Özkoç.
ENGİN ÖZKOÇ
(Sakarya) – Sayın Başkanım, kayıtlara geçsin diye söylüyorum. 
Bir kere daha
huzurunuzda Sayın Bakanımıza sesleniyorum: 18 ve 25 yaş arası gençlerimizin tüm
dünyada saygınlığı olan bir ülkede yaşadıklarını tüm dünyaya anlatmamız
gerekiyor. Bunu bir daha düşünün Sayın Bakan ve 18 ve 25 yaş arası gençlerimizi
sosyal güvenlik çerçevesi içerisinde muhakkak tutalım, işverenin vicdanına
bırakmayalım, bunu bir kanun hükmüne bağlayalım istiyoruz. 
Sizden rica
ediyoruz efendim.
GARO PAYLAN
(İstanbul) – Sayın Bakan gelecektir herhâlde.
MALİYE BAKANI
NACİ AĞBAL (Bayburt) – Çalışma Bakanımız gelsin açıklasın. 
ENGİN ÖZKOÇ
(Sakarya) – Çok teşekkür ediyorum, sağ olun.
BAŞKAN –
Teşekkür ediyoruz. 
GARO PAYLAN
(İstanbul) – Ara verin.
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Çalışma Bakanımız geliyor
zaten, biz devam edelim efendim.
GARO PAYLAN
(İstanbul) – Hayır, hayır, oylayacaksınız maddeyi.
ENGİN ÖZKOÇ
(Sakarya) – Oylayacak efendim.
GARO PAYLAN
(İstanbul) – Oylayacak efendim.
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Biliyorsunuz, Komisyonda ben
oylarım, sonra konuşuruz her zaman.
GARO PAYLAN
(İstanbul) – Olur mu öyle şey Sayın Başkan. Bakan gelsin önce…
PLAN VE BÜTÇE
KOMİSYONU BAŞKANI SÜREYYA SADİ BİLGİÇ (Isparta) – Ara vermemize gerek yok,
Sayın Bakanımız geliyor. 
BAŞKAN – Sayın
milletvekilleri… 
GARO PAYLAN
(İstanbul) – Hayır, Sayın Başkan belki irade gösterir.
Sayın Başkan,
Bakanımız bir açıklama yapacaksa ara verelim, oyladıktan sonra anlamı yok. 
ENGİN ÖZKOÇ
(Sakarya) – Sayın Başkan, ya bir grup başkan vekili ciddiye alınmıyor.
BAŞKAN – Peki. 
Birleşime beş
dakika ara veriyorum. 
Kapanma Saati: 21.53
YEDİNCİ OTURUM
Açılma Saati: 21.57
BAŞKAN: Başkan
Vekili Ahmet AYDIN 
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN – Türkiye
Büyük Millet Meclisinin 74’üncü Birleşiminin Yedinci Oturumunu açıyorum.
533 sıra sayılı
Kanun Tasarısı’nın görüşmelerine devam ediyoruz. 
Komisyon ve
Hükûmet yerinde. 
GARO PAYLAN
(İstanbul) – Sayın Başkan…
BAŞKAN – Sayın
Paylan…
GARO PAYLAN
(İstanbul) – 60’a göre kısa bir söz istiyorum efendim.
BAŞKAN – Size
60’a göre bir söz vereyim.
Buyurun.
GARO PAYLAN
(İstanbul) – Teşekkür ederim Sayın Başkan.
Sayın Çalışma Bakanımızın
da varlığında ilgili maddeyi görüşüyoruz ve 67’nci maddede Sayın Başkan, Sayın
Bakan; 18-25 yaş arası gençlerimizde aynı gün bildirimi getiriyorsunuz. Bir
kere, bu yaş sınırlaması Anayasa’ya aykırı; 18-25 yaş arasında genç işsizliği
düşürmeye çalışıyorsunuz ancak buna böyle bir sınırlama yapmak 25 yaşın
üstündeki işçilerimizin iş güvenliğini riske atabilir.
Onun dışında,
18-25 yaş arasında aynı gün işçi bildirimi kayıt dışılığı artıracaktır. 90’lı
yıllarda bunun uygulamaları vardır, bir müfettiş geldiğinde “İşe bugün
girmiştir.” denilen işçilerle çok fazla karşılaştık. Aynı şekilde, aynı gün
bildirim hakkı olan bir işveren iş kazası, iş cinayeti olduğunda o gün bildirim
yapacaktır; bu da güvencesiz çalışmayı artıracak ve devletin üzerindeki iş kazalarıyla
ilgili yükleri artıracaktır Sayın Bakan. Aynı şekilde…
(Mikrofon
otomatik cihaz tarafından kapatıldı) 
BAŞKAN –
Teşekkür ediyoruz.
Sayın Bakanım,
buyurun.
ÇALIŞMA VE
SOSYAL GÜVENLİK BAKANI JÜLİDE SARIEROĞLU (Ankara) – Aslında bu konuşmalar, bu
tartışmalar Komisyon çalışmalarımız sırasında da gerçekleştirilmişti. Öncelikle
şunu ifade etmem lazım: Biz AK PARTİ iktidarları olarak özellikle gençlerimizin
hayatın her alanında aktif, etkin şekilde yer almalarıyla ilgili çok geniş
kapsamlı politikalar devreye koyduk seçim kanunlarından başlayarak; gençlerin
enerjisine, sinerjisine inanıyoruz. Ben, gençlerin özellikle sigortalı
çalışmaları konusundaki farkındalıklarına da öncelikle inandığımı, bu anlamda
kendilerinin istismar edilmesine izin vermeyeceklerine hassasiyetle inandığımı
ifade etmek istiyorum. Bütüncül bir bakış açısıyla biz politikalarımızı
oluşturuyoruz. Bu bağlamda gençlerle ilgili İŞKUR’umuzun sosyal
paydaşlarımızla, ortak akılla, istişareyle, diyalogla gerçekleştirmiş olduğu
toplantılar var ve bu toplantılar sonucunda da bir Gençlik İstihdamı Eylem
Planı’mız var. Özellikle biz son dönemlerde gençlerin istihdamıyla ilgili,
aralık ayında yayınlanan istatistiklerimizde de yaklaşık 4 puanlık en fazla
istihdam artışı gerçekleştirdiğimiz, işsizlik oranlarında da 4 puanlık azalma
sağladığımız bir alan. Ne istihdamda ne eğitimde dediğimiz grup, 18-25 yaş
aralığındaki grubumuz. Bu dönemde üzerinde en çok odaklandığımız, İŞKUR olarak
ki sadece paketimizde bu düzenleme değil, “Bir senden bir benden.” diye
nitelendirdiğimiz, 3 işçi çalıştıran, imalatla ilgili ustalık belgesi olan iş
yerlerimizde de bu yaş grubumuzdaki gençlerimizin istihdamını destekleyici bazı
düzenlemelerimiz oldu bu paket içerisinde. Bu bağlamda, gerçekleştirdiğimiz
düzenlemenin, biz, kayıt dışı anlamında risk yaratmadığını düşünüyoruz. 
90’lı yıllar
örnek veriliyor. Sosyal Güvenlik Kurumu olarak şu an hizmet yelpazemizi çok
geliştirmiş durumdayız. Geçmişte, özellikle e-devlet üzerinden elektronik
ortamda sigortalılıkla ilgili argümanlar söz konusu değildi, bugün kolaylıkla
işverenlerimiz aynı anda bildirim yapacak birçok mekanizmaya sahipler. Eğer
bunu gerçekleştirmezlerse de denetim mekanizmalarımız ortada. Bu bağlamda cezai
hükümlerimiz de ortada. 
Bizim bütüncül
şekilde oluşturduğumuz gençlik politikalarımız gençlik istihdamıyla ilgili
politikalarımızla uyumlu. Güvenceli esnek çalışma modelleriyle alakalı olarak
gençlerimiz daha fazla imkâna sahip olmak istiyorlar. Özellikle göreve
geldikten sonra bizzat gençlerimizle gerçekleştirdiğimiz toplantılardaki
önerilerden çıkmış bir düzenlemedir bu, bunu da ifade etmek istiyorum. Öğrenci
olanlar veya bazı kısıtlılığa sahip olan gençlerimiz, kısa zamanlı esnek olarak
çalışma imkânlarına sahip olmak istediklerini ifade ettiler, bu imkânı da bu yaş
grubumuzda uygulamaya koyuyoruz. Türkiye, ne 90’lı yıllardaki Türkiye…
İşverenlerimiz, şu anda birçok teşvik uygulamasından faydalanabilmek için kayıt
dışı çalıştırmamak zorunda olduklarını biliyorlar, bu anlamda kayıtlılığı
teşvik edecek birçok düzenlememiz var işverenler açısından, gençlerimiz de
gayet bilinçliler. Ve şu anda, içinden geçtiğimiz dönemde, Sosyal Güvenlik
Kurumu olarak, elektronik ortamda, SMS’le bile sigorta yapma imkânına sahip
işverenlerimiz, kolay işverenlik uygulamaları kapsamında imkânlara sahipler. Bu
bağlamda mazeret söz konusu olamaz. Aynı gün içerisinde eğer sigorta söz konusu
değilse bunu tespit ettiğimizde gerekli cezai yaptırımlarımız da zaten devreye
girecekler.
BAŞKAN
– Teşekkür ediyoruz. 
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Ankara) – Gençlerimizle ilgili
büyük hedeflerimiz var, özellikle istihdamlarını artırma ve işsizliklerini
azaltma konusunda. En önemli ayak olarak da ne istihdamda ne eğitimde olan genç
grubumuzu -şu an ciddi bir azalma trendimiz var- yüzde 40’lardan yüzde 20’lere
düşürmüş durumdayız ve bunu inşallah daha da düşürme hedefimiz var.
BAŞKAN
– Teşekkür ediyorum Sayın Bakanım.
ÇALIŞMA
VE SOSYAL GÜVENLİK BAKANI JÜLİDE SARIEROĞLU (Ankara) – Bu bağlamda biz bir risk
şu anda görmüyoruz bu konuya alakalı.
BAŞKAN
– Teşekkür ediyorum.
GARO
PAYLAN (İstanbul) – Sayın Başkan…
BAŞKAN
– Sayın Paylan…
GARO
PAYLAN (İstanbul) – Kayıtlara geçmesi için söyleyeyim. Sayın Bakanımız
sorularıma cevap vermiş olmadı. Bir sigorta müfettişi bir iş yerine gittiğinde
10 tane kayıt dışı işçi yakalarsa, işveren de “Bu 10 kişiyi ben bugün işe
aldım.” dediğinde ne tip bir müeyyide uygulayabilir? Hiçbir müeyyide
uygulayamaz. “Bugün işe aldım.” dediği anda bugün işe almış gibi kaydeder, bir
müeyyide uygulayamaz. Bu da kayıt dışılığı artırır. 
BAŞKAN
– Teşekkür ediyorum.
GARO
PAYLAN (İstanbul) – Aynı şekilde, iş kazalarında, bugün diyelim ki bir iş
kazası oldu, kayıt dışı bir işçi; işveren o günün mesai saati bitimine kadar
bildirimini yaptığında bunun yükü devletedir ve özellikle işçileredir,
hepimizedir.
BAŞKAN
– Teşekkür ediyorum.
GARO
PAYLAN (İstanbul) – Bu anlamda kayıt dışılığı ve iş kazalarındaki riski devlete
yükleyen bir maddedir, büyük handikapları olacaktır, kayıt dışılığı
artıracaktır diye düşünüyorum. 
BAŞKAN
– Kayıtlara geçmiştir.
Sayın
Temizel, size de 60’a göre bir dakika süreyle söz veriyorum.
Buyurun.

ZEKERİYA
TEMİZEL (İzmir) – Teşekkür ederim Sayın Başkan.
Genç
istihdamına karşı yoğun bir eleştiri söz konusu değildi burada. Cevabı aranan
soru şu: 25 yaşını doldurmuş bir kişi 25 yaşına kadar, 25 yaşını doldurana
kadar aynı gün işe başlamış varsayılıyor herhangi bir iş yerinde bir denetim
sonucunda tespit edildiğinde. Peki 25,5 yaşındaki tespit edildiğinde ne oluyor?
25 yaşındakiyle 25,5 yaşındaki insan arasında farklılık yaratamazsınız sigorta
sistemi açısından. Bu, eşitlik ilkesine aykırıdır, tutarlılık ilkesine
aykırıdır, kısacası kanunlarda bulunması gereken mantıkla bağdaşabilir bir olay
değildir. Niye 25 yaş? 28 yaş olsun, 30 yaş olsun ya da bütün işçilerin hepsi
aynı statüde olsun madem bu güven unsuru üzerine kuruluyor bu sistem. 
(Mikrofon
otomatik cihaz tarafından kapatıldı) 
ZEKERİYA
TEMİZEL (İzmir) – O nedenle burada bir yasa yapılıyor ise bunun bir mantığının
olması, şurada kanun yapıcılar tarafından kabul edilecek bir sistemin olması
gerekir Sayın Başkan. Bütün bu tasarının tartışılması sırasında konuştuğumuz
konu buydu, bunu sağlamaya çalıştık. Bizler yarın beraberce uyumluluk
sağlayacağımız başka ülkelerin kanunlarının karşısına çıkardığımız çalışma yasalarında
bunu nasıl savunacağız? Savunma olanağımız yok.
BAŞKAN –
Teşekkür ediyorum Sayın Temizel, kayıtlara geçmiştir.
ENGİN ÖZKOÇ
(Sakarya) – Karar yeter sayısı istiyoruz.
BAŞKAN – Karar
yeter sayısı arayacağım.
Aynı mahiyetteki
önergeleri oylarınıza sunuyorum: Kabul edenler… Kabul etmeyenler…
Karar yeter
sayısı yoktur.
Birleşime on
dakika ara veriyorum.
Kapanma Saati: 22.06
SEKİZİNCİ OTURUM
Açılma Saati: 22.16
BAŞKAN: Başkan
Vekili Ahmet AYDIN 
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN – Türkiye
Büyük Millet Meclisinin 74’üncü Birleşiminin Sekizinci Oturumunu açıyorum.
67’nci madde
üzerinde verilen aynı mahiyetteki önergelerin oylamasında karar yeter sayısı
bulunamamıştı. 
Şimdi önergeleri
yeniden oylarınıza sunacağım ve karar yeter sayısı arayacağım. 
Aynı mahiyetteki
önergeleri oylarınıza sunuyorum: Kabul edenler… Kabul etmeyenler… Karar yeter
sayısı yoktur. 
Birleşime on
dakika ara veriyorum. 
Kapanma Saati: 22.17
DOKUZUNCU OTURUM
Açılma Saati: 22.27
BAŞKAN: Başkan
Vekili Ahmet AYDIN 
KÂTİP ÜYELER:
Mustafa AÇIKGÖZ (Nevşehir), Mehmet Necmettin AHRAZOĞLU (Hatay)
----- 0 -----
BAŞKAN – Türkiye
Büyük Millet Meclisinin 74’üncü Birleşiminin Dokuzuncu Oturumunu açıyorum.
Sayın Usta, 60’a
göre size söz veriyorum, buyurun.
ERHAN
USTA (Samsun) – Teşekkür ederim Sayın Başkan.
Bu
görüşmekte olduğumuz tasarının 67’nci maddesine ilişkin ben de bir
değerlendirmemi sizlerle paylaşmak istiyorum. Tabii, 18-25 yaş gençlerde
işsizlik oranı çok yüksek. Hükûmetin 18-25 yaş gençlerin istihdamını artırmaya
yönelik gayretleri takdire şayandır. Ancak bu maddeyle getirilen husus, bizim
endişemiz de odur ki kayıt dışılığı artıracaktır Sayın Başkan. Çünkü yani aynı
gün bir denetim esnasında bugün başladığını ifade ederek kayıt dışı çalıştırma
yönünde bir gayret içerisinde işveren olmayacaktır. Şimdi şunu da çok net bir
şekilde ifade etmemiz lazım ki bunun net istihdama da bir katkısı olmayacaktır,
bunun bir dışlama etkisi olacaktır, “crowding out” etkisi olacaktır. Nasıl
olacak? 25 artının üzerinden çıkartacak, ondan sonra 18-25 yaş gençleri daha
ucuz bir şekilde, kayıt dışı bir şekilde çalıştırmanın yoluna bakacaktır
işverenler. 
(Mikrofon
otomatik cihaz tarafından kapatıldı) 
ERHAN
USTA (Samsun) – Ben şunu anlayamıyorum: Yani bir gün önce bildirmenin nasıl bir
istihdamı caydırıcı etkisi olabilir? Bunun istihdamı caydırıcı etkisi olduğunu
söylemek çok doğru bir yaklaşım olmaz. Dolayısıyla yani kayıt dışı çalıştırmayı
biz buradan o zaman teşvik edelim… Bu bir esnek çalışma modelidir gibi düşünmek
de, eğer böyle bir düşünce varsa bu da son derece yanlış olur. Esnek çalışma
yöntemleri vardır ancak hiçbir şekilde kayıt dışı çalıştırma bir esnek
çalıştırma yöntemi olarak denenmemelidir.
Teşekkür
ederim.
BAŞKAN
– Teşekkür ediyorum.
67’nci
madde üzerinde verilen aynı mahiyetteki önergelerin ikinci oylamasında da karar
yeter sayısı bulunamamıştı. Şimdi önergeleri yeniden oylarınıza sunacağım ve
elektronik cihazla oylama yapacağım.
Oylama
için iki dakika süre veriyorum ve oylama işlemini başlatıyorum.
(Elektronik
cihazla oylama yapıldı) 
BAŞKAN
– Karar yeter sayısı yoktur.
Yapılan
üçüncü oylamada da karar yeter sayısı bulunamadığından, alınan karar gereğince
kanun tasarı ve teklifleri ile komisyonlardan gelen diğer işleri sırasıyla
görüşmek için 21 Mart 2018 Çarşamba günü saat 14.00’te toplanmak üzere
birleşimi kapatıyor, hayırlı akşamlar diliyorum.
Kapanma Saati: 22.32




(x) 533 S. Sayılı Basmayazı 6/3/2018
tarihli 66’ncı Birleşim Tutanağı’na eklidir.




