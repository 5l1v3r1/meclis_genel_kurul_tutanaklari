



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 42’nci
Birleşim
 23
Şubat 2016 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Fatma Benli’nin, 28 Şubat
sürecinde yaşananlara ilişkin gündem dışı konuşması
2.- Ankara Milletvekili Erkan Haberal’ın, kent
merkezlerindeki güvenlik sorunlarına ilişkin gündem dışı konuşması
3.- Uşak Milletvekili Özkan Yalım’ın, çiftçilerin
yaşadığı mağduriyetlere ilişkin gündem dışı konuşması

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın,
21 Şubat Uluslararası Ana Dil Günü’ne ilişkin konuşması 

V.- AÇIKLAMALAR
1.- Ankara Milletvekili Levent Gök’ün, Uşak Milletvekili
Özkan Yalım’ın yaptığı gündem dışı konuşmasındaki bazı ifadelerine, Cumhuriyet
Halk Partisi olarak darbelerin arkasındaki gerçeklerin açığa çıkartılması için
defalarca önerge verdiklerine ve Aydın İl Millî Eğitim Müdürlüğünün okullara
gönderdiği bir yazıdaki bazı ifadelere ilişkin açıklaması

2.- Manisa Milletvekili Erkan Akçay’ın, Ankara’daki
terör saldırısında yaralanan ve bugün şehit olan Aydın Dedehayır ile Diyarbakır
Sur’da şehit olan askere Allah’tan rahmet dilediğine, saldırıdan sonraki Hükûmet
açıklamalarının bir yönetim zafiyetine işaret ettiğine, Fırat Yılmaz
Çakıroğlu’nun 20/2/2015 tarihinde Ege Üniversitesi kampüsünde PKK’lı
teröristler tarafından öldürülmesiyle ilgili adalet arayışlarının devam
ettiğine ve İstanbul Aydın Üniversitesinde yapılan anma törenine katılan bazı
öğrencilere verilen disiplin cezalarının hukuk dışı olduğuna ilişkin açıklaması
3.- Diyarbakır Milletvekili İdris Baluken’in, 21 Şubat
Uluslararası Ana Dil Günü’ne, AKP Hükûmetinin hukuk dışı bir şekilde sürdürdüğü
sokağa çıkma yasakları süresince yaşanan can kayıplarının kabul edilemez
olduğuna, yaralıların hastanelere nakli ile cenazelerin teşhisi ve ailelere
teslimiyle ilgili insanlık dışı tutumu kınadığına ilişkin açıklaması
4.- Amasya Milletvekili Mehmet Naci Bostancı’nın,
devletin kamu düzenini sağlamakla yükümlü olduğuna ve gereken tedbirleri
alacağına, Van Milletvekili Tuğba Hezer Öztürk’ün Ankara saldırısını
gerçekleştiren canlı bombanın cenaze törenine katılmasının teröre destek demek
olduğuna ve bu tutumu protesto ettiğine, 21 Şubat Uluslararası Ana Dil Günü’ne
ilişkin açıklaması
5.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
6.- Balıkesir Milletvekili Ahmet Akın’ın, Artvinlilerin
doğayı korumak için sürdürdükleri haklı mücadeleleri konusunda Hükûmeti duyarlı
olmaya davet ettiğine ilişkin açıklaması
7.- Mersin Milletvekili Aytuğ Atıcı’nın, İngiliz
Independent gazetesinde yer alan, Keseb kasabası hizasındaki Türk karakolundan
Suriye içine beton yol yapıldığıyla ilgili haberin doğru olup olmadığını öğrenmek
istediğine ilişkin açıklaması
8.- Manisa Milletvekili Mazlum Nurlu’nun, Soma’da
toplanan vergi gelirlerinin azalmasının nedeninin 301 işçinin ölümüne neden olan
maden faciası olduğu şeklindeki açıklamayı anlamanın mümkün olmadığına ilişkin
açıklaması
9.- İstanbul Milletvekili Mahmut Tanal’ın, AKP’li bir
milletvekilinin İslam’ın şartlarıyla ilgili bazı ifadelerine ilişkin açıklaması
10.- Adıyaman Milletvekili Adnan Boynukara’nın, canlı
bombacı teröristleri yücelten siyasi anlayışı kınadığına ve Diyarbakır Sur’da
şehit olan Selçuk Dost’a Allah’tan rahmet dilediğine ilişkin açıklaması
11.- İstanbul Milletvekili Didem Engin’in, analık
borçlanmasıyla ilgili bir düzenleme yapılması gerektiğine ilişkin açıklaması
12.- İstanbul Milletvekili Hurşit Yıldırım’ın, terör ve
terör savunucularının milletimize asla diz çöktüremeyeceğine ilişkin açıklaması
13.- Giresun Milletvekili Bülent Yener Bektaşoğlu’nun,
Ankara’daki saldırının terörün ülkemizde vardığı boyutları ve güvenlik kuruluşlarının
nasıl bir zafiyet içinde olduğunu gösterdiğine, şehitlere Allah’tan rahmet
dilediğine ve Hükûmetin teröre karşı mücadeleyi yönetemediğine ilişkin
açıklaması
14.- Amasya Milletvekili Mustafa Tuncer’in, Ankara ve
Diyarbakır patlamalarında şehit olanlara Allah’tan rahmet dilediğine, şehrini
ve doğasını koruyan Artvinlileri selamladığına ve İŞKUR kanalıyla işe alımlarda
AKP il ve ilçe teşkilatlarının etkili olduğuna ilişkin açıklaması
15.- Kayseri Milletvekili Çetin Arık’ın, Kayseri’de
17/2/2016 tarihinde bir lise öğrencisinin intiharıyla ilgili iddialara ve
Başbakanın bu olayın ciddi bir takipçisi olup olmayacağını öğrenmek istediğine
ilişkin açıklaması
16.- İstanbul Milletvekili Ahmet Hamdi Çamlı’nın,
23/2/1979 tarihinde katledilen Metin Yüksel’i rahmetle andığına ilişkin açıklaması
17.- Bursa Milletvekili Orhan Sarıbal’ın, 21 Şubat
Uluslararası Ana Dil Günü’ne ve terörü önleme konusunda siyasi iktidarı göreve
davet ettiğine ilişkin açıklaması
18.- Denizli Milletvekili Cahit Özkan’ın, darbe ürünü
Anayasa’dan kurtulmak için muhalefet milletvekillerini sürece destek vermeye
çağırdığına ve 28 vatandaşın hayatını kaybetmesine neden olan teröristin taziye
çadırına gitmenin faşizan bir tutum olduğuna ilişkin açıklaması
19.- İzmir Milletvekili Hamza Dağ’ın, HDP’li bir
milletvekilinin 28 kişinin katilinin taziye çadırını ziyaret ederek insanlık
suçu işlediğine ilişkin açıklaması
20.- Niğde Milletvekili Ömer Fethi Gürer’in, Niğde’nin
tarım ve hayvancılıkla ilgili sorunlarına ilişkin açıklaması
21.- Aydın Milletvekili Hüseyin Yıldız’ın, Didim ve
Kuşadası sokaklarındaki Suriyelilerin kamu düzeni açısından güvenlik riski
yarattığına ve bunlarla ilgili herhangi bir çalışmanın olup olmadığını öğrenmek
istediğine ilişkin açıklaması
22.- Adana Milletvekili İbrahim Özdiş’in, sendikalara
yönelik baskı, tehdit ve hukuk dışı uygulamaların artarak devam ettiğine ilişkin
açıklaması
23.- Mardin Milletvekili Erol Dora’nın, 21 Şubat
Uluslararası Ana Dil Günü’ne ve Artvin Cerattepe’de halkın yaşam alanlarını savunmak
için yürüttüğü onurlu mücadeleyi selamladığına ilişkin açıklaması
24.- Ankara Milletvekili Ali Haydar Hakverdi’nin,
defalarca talep etmesine rağmen Millî Eğitim Bakanından randevu alamadığına
ilişkin açıklaması
25.- İstanbul Milletvekili Gülay Yedekci’nin,
mahkemelerin yürütmeyi durdurma kararına rağmen Artvin Cerattepe’de maden arama
çalışmalarının başladığına ve Artvin halkının kentini ve doğasını korumaya
devam edeceğine ilişkin açıklaması
26.- İstanbul Milletvekili Gamze Akkuş İlgezdi’nin,
TÜİK tarafından açıklanan intihar istatistiklerine ilişkin açıklaması
27.- Hatay Milletvekili Mehmet Necmettin Ahrazoğlu’nun,
Hatay’ın Kırıkhan ilçesindeki Vali Ürgen mesire alanının yok edilmek
istendiğine ve bu konuda gerekli işlemlerin yapılmasını beklediklerine ilişkin
açıklaması
28.- Sivas Milletvekili Ali Akyıldız’ın, Ankara-Sivas
arasında yapımına başlanan hızlı tren hattının 2018’de tamamlanmasını umut
ettiklerine ve hattın Sivas bölümündeki istasyonunun yerinin değiştirilmesine
ilişkin açıklaması
29.- Kocaeli Milletvekili Mehmet Akif Yılmaz’ın, bir
yandan Ankara’daki terör eylemini kınayan bir yandan da eylemi yapanı kahramanlaştıran
ikiyüzlü politikayı kınadığına ilişkin açıklaması
30.- Malatya Milletvekili Veli Ağbaba’nın, Malatya’nın
sağlıkla ilgili sorunlarına ilişkin açıklaması
31.- Şanlıurfa Milletvekili Osman Baydemir’in,
Şanlıurfa’nın sağlıkla ilgili sorunlarına ilişkin açıklaması
32.- Balıkesir Milletvekili Mehmet Tüm’ün, Balıkesir’in
sağlıkla ilgili sorunlarına ilişkin açıklaması
33.- Kocaeli Milletvekili Cemil Yaman’ın, İstanbul
Milletvekili Mahmut Tanal’ın yaptığı açıklamasındaki bazı ifadelerine ilişkin
açıklaması
34.- İzmir Milletvekili Müslüm Doğan’ın, Sivas’ın
Divriği ilçesindeki maden işletmesiyle ilgili olarak bir ıslah projesinin düşünülüp
düşünülmediğini öğrenmek istediğine ilişkin açıklaması
35.- İstanbul Milletvekili Halis Dalkılıç’ın,
Ankara’daki terör saldırısında hayatını kaybedenlere Allah’tan rahmet
dilediğine, bu saldırıyı ve terörü kınama erdemi gösteremeyenleri kınadığına
ilişkin açıklaması
36.- Kastamonu Milletvekili Murat Demir’in, Millî
Mücadele’de şehit olan Kastamonulu Şerife Bacı’yı ve tüm şehitleri rahmetle
andığına ilişkin açıklaması
37.- Adana Milletvekili Seyfettin Yılmaz’ın, Adana-Aladağ
yolunun durumuna ilişkin açıklaması
38.- İzmir Milletvekili Aytun Çıray’ın, Van
Milletvekili Tuğba Hezer Öztürk’ün dokunulmazlığının kaldırılması gerektiğine
ilişkin açıklaması
39.- Hatay Milletvekili Serkan Topal’ın, terörü
lanetlediğine ve sorumluluları istifaya davet ettiğine ilişkin açıklaması
40.- Isparta Milletvekili İrfan Bakır’ın, Isparta’da
üreticilerin elinde kalan elmaların satılabilmesi için neler yapılacağını
öğrenmek istediğine ilişkin açıklaması
41.- Trabzon Milletvekili Haluk Pekşen’in, Gençlik ve
Spor Bakanının bütün spor federasyonlarını yandaşlarına peşkeş çektiğine
ilişkin açıklaması
42.- Artvin Milletvekili İsrafil Kışla’nın, Artvin
Cerattepe’yle ilgili bilgi kirliliği olduğuna ve
Hükûmetin Artvin’in doğasını korumaya yönelik her türlü tedbiri aldığına
ilişkin açıklaması
43.- Çanakkale Milletvekili Bülent Turan’ın, İstanbul
Milletvekili Barış Yarkadaş’ın doğrudan gündeme alınma önergesi üzerinde
yaptığı konuşmasındaki bazı ifadelerine ilişkin açıklaması
44.- İzmir Milletvekili Oktay Vural’ın, görüşülmekte
olan (11/1) esas numaralı Gensoru Önergesi’nin görüşmelerinde MHP Grubu olarak
konuşma yapmaktan vazgeçtiklerine ve bu önergeye ret oyu vereceklerine ilişkin
açıklaması
45.- Çanakkale Milletvekili Bülent Turan’ın, Mersin
Milletvekili Aytuğ Atıcı’nın (11/1) esas numaralı Gensoru Önergesi üzerinde CHP
Grubu adına yaptığı konuşmasındaki bazı ifadelerine ilişkin açıklaması
46.- İstanbul Milletvekili Engin Altay’ın, Mersin
Milletvekili Aytuğ Atıcı’nın (11/1) esas numaralı Gensoru Önergesi üzerinde CHP
Grubu adına yaptığı konuşmasında dile getirdiği iddiaları Hükûmetin kabul edip
etmediğini öğrenmek istediğine ilişkin açıklaması
47.- Ankara Milletvekili Levent Gök’ün, Çanakkale
Milletvekili Bülent Turan’ın yaptığı açıklamasıdaki bazı ifadelerine ve
Etimesgut İlçe Millî Eğitim Müdürlüğünün, Cumhurbaşkanının doğum gününü
kutlamak için yapmayı planladığı etkinliğe ilişkin açıklaması
48.- Diyarbakır Milletvekili İdris Baluken’in,
kendilerine gelen bilgilere göre Sur’da 15 çocuğun yaralandığına ve hastaneye
nakledilmeyi beklediklerine, yaşam koridoru oluşturma anlamında engel çıkaran
zihniyeti kınadığına ilişkin açıklaması
49.- Manisa Milletvekili Erkan Akçay’ın, görüşülmekte
olan (11/2) esas numaralı Gensoru Önergesi’nin görüşmelerinde MHP Grubu olarak
konuşma yapmaktan vazgeçtiklerine ve önergeye ret oyu vereceklerine ilişkin
açıklaması
50.- Manisa Milletvekili Erkan Akçay’ın, Adana
Milletvekili Meral Danış Beştaş’ın (11/2) esas numaralı Gensoru Önergesi üzerinde
HDP Grubu adına yaptığı konuşmasındaki bazı ifadelerine ilişkin açıklaması
51.- Adana Milletvekili Meral Danış Beştaş’ın, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
52.- Manisa Milletvekili Erkan Akçay’ın, Adana
Milletvekili Meral Danış Beştaş’ın yaptığı açıklamasındaki bazı ifadelerine
ilişkin açıklaması
53.- Manisa Milletvekili Erkan Akçay’ın, Tokat
Milletvekili Zeyid Aslan’ın (11/2) esas numaralı Gensoru Önergesi üzerinde AK
PARTİ Grubu adına yaptığı konuşmasındaki bazı ifadelerine ilişkin açıklaması
54.- Ankara Milletvekili Levent Gök’ün, Malatya
Milletvekili Nurettin Yaşar’ın sataşma nedeniyle yaptığı konuşmasındaki bazı
ifadelerine ilişkin açıklaması
55.- Çanakkale Milletvekili Bülent Turan’ın, Ankara
Milletvekili Levent Gök’ün yaptığı açıklamasındaki bazı ifadelerine ilişkin
açıklaması
56.- Manisa Milletvekili Erkan Akçay’ın, Malatya
Milletvekili Nurettin Yaşar’ın sataşma nedeniyle yaptığı konuşmasındaki bazı
ifadelerine ilişkin açıklaması
57.- Diyarbakır Milletvekili Çağlar Demirel’in,
İçişleri Bakanı Efkan Ala’nın (11/2) esas numaralı Gensoru Önergesi üzerinde
Hükûmet adına yaptığı konuşmasındaki bazı ifadelerine ilişkin açıklaması
58.- Ankara Milletvekili Levent Gök’ün, Cumhuriyet Halk
Partisi olarak Mustafa Kemal Atatürk’e laf söyletmeyeceklerine ve sayısal
çoğunluğun hiçbir zaman, hiç kimseye, kurucu değerlerimize hakaret etme hakkını
vermeyeceğine ilişkin açıklaması
59.- Çanakkale Milletvekili Bülent Turan’ın, Ankara
Milletvekili Levent Gök’ün yaptığı açıklamasındaki bazı ifadelerine ilişkin
açıklaması

VI.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in yaptığı açıklaması sırasında şahsına
sataşması nedeniyle konuşması
2.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında HDP Grubuna sataşması nedeniyle konuşması
3.- Afyonkarahisar Milletvekili Ali Özkaya’nın,
İstanbul Milletvekili Mahmut Tanal’ın doğrudan gündeme alınma önergesi üzerinde
yaptığı konuşması sırasında şahsına sataşması nedeniyle konuşması
4.- İstanbul Milletvekili Mahmut Tanal’ın,
Afyonkarahisar Milletvekili Ali Özkaya’nın sataşma nedeniyle yaptığı konuşması
sırasında şahsına sataşması nedeniyle konuşması
5.- Diyarbakır Milletvekili İdris Baluken’in, Adana
Milletvekili Mehmet Şükrü Erdinç’in (11/1) esas numaralı Gensoru Önergesi
üzerinde AK PARTİ Grubu adına yaptığı konuşması sırasında şahsına ve HDP
Grubuna sataşması nedeniyle konuşması
6.- Çanakkale Milletvekili Bülent Turan’ın, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
7.- Muş Milletvekili Ahmet Yıldırım’ın, Adana
Milletvekili Mehmet Şükrü Erdinç’in (11/1) esas numaralı Gensoru Önergesi üzerinde
AK PARTİ Grubu adına yaptığı konuşması sırasında şahsına sataşması nedeniyle
konuşması
8.- Diyarbakır Milletvekili İdris Baluken’in, Çanakkale
Milletvekili Bülent Turan’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
9.- Adana Milletvekili Mehmet Şükrü Erdinç’in, Muş
Milletvekili Ahmet Yıldırım’ın sataşma nedeniyle yaptığı konuşması sırasında
şahsına sataşması nedeniyle konuşması
10.- Çanakkale Milletvekili Bülent Turan’ın, Diyarbakır
Milletvekili İdris Baluken’in sataşma nedeniyle yaptığı konuşması sırasında
şahsına sataşması nedeniyle konuşması
11.- Manisa Milletvekili Erkan Akçay’ın, Adana
Milletvekili Mehmet Şükrü Erdinç’in sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
12.- Diyarbakır Milletvekili İdris Baluken’in,
Çanakkale Milletvekili Bülent Turan’ın sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
13.- Mersin Milletvekili Aytuğ Atıcı’nın, Sağlık Bakanı
Mehmet Müezzinoğlu’nun (11/1) esas numaralı Gensoru Önergesi üzerinde Hükûmet
adına yaptığı konuşması sırasında Cumhuriyet Halk Partisine sataşması nedeniyle
konuşması
14.- Diyarbakır Milletvekili İdris Baluken’in, Sağlık
Bakanı Mehmet Müezzinoğlu’nun (11/1) esas numaralı Gensoru Önergesi üzerinde
Hükûmet adına yaptığı konuşması sırasında Halkların Demokratik Partisine
sataşması nedeniyle konuşması
15.- Çanakkale Milletvekili Bülent Turan’ın, İzmir
Milletvekili Ertuğrul Kürkcü’nün (11/2) esas numaralı Gensoru Önergesi üzerinde
önerge sahibi olarak yaptığı konuşması sırasında Adalet ve Kalkınma Partisine
sataşması nedeniyle konuşması
16.- İzmir Milletvekili Ertuğrul Kürkcü’nün, Çanakkale
Milletvekili Bülent Turan’ın sataşma nedeniyle yaptığı konuşması sırasında
şahsına sataşması nedeniyle konuşması
17.- Adana Milletvekili Meral Danış Beştaş’ın, Tokat
Milletvekili Zeyid Aslan’ın (11/2) esas numaralı Gensoru Önergesi üzerinde AK
PARTİ Grubu adına yaptığı konuşması sırasında Halkların Demokratik Partisine
sataşması nedeniyle konuşması
18.- Çanakkale Milletvekili Bülent Turan’ın, Adana
Milletvekili Meral Danış Beştaş’ın sataşma nedeniyle yaptığı konuşması sırasında
AK PARTİ Grubuna sataşması nedeniyle konuşması
19.- Diyarbakır Milletvekili İdris Baluken’in, Tokat
Milletvekili Zeyid Aslan’ın (11/2) esas numaralı Gensoru Önergesi üzerinde AK
PARTİ Grubu adına yaptığı konuşması sırasında Halkların Demokratik Partisine
sataşması nedeniyle konuşması
20.- Malatya Milletvekili Nurettin Yaşar’ın, Diyarbakır
Milletvekili İdris Baluken’in sataşma nedeniyle yaptığı konuşması sırasında
şahsına sataşması nedeniyle konuşması

VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, 6253
sayılı Türkiye Büyük Millet Meclisi Başkanlığı İdari Teşkilatı Kanunu’nun
37’nci maddesi kapsamında düzenlenen Türkiye Büyük Millet Meclisinin 2014 Yılı
Harcamalarına İlişkin Dış Denetim Raporu’nun Başkanlık Divanının 13/1/2016
tarihli toplantısında, 5018 sayılı Kamu Mali Yönetimi ve Kontrol Kanunu’nun
69’uncu maddesi kapsamında düzenlenen Sayıştayın 2014 Yılı Harcamalarına
İlişkin Dış Denetim Raporu’nun ise Başkanlık Divanının 27/1/2016 tarihli
toplantısında üst yöneticilerin cevapları da dikkate alınarak görüşüldüğüne ve
inceleme sonuçlarının Genel Kurulun bilgisine sunulmasına karar verildiğine
ilişkin tezkeresi (3/502)
2.- Türkiye Büyük Millet Meclisi Başkanlığının, Avrupa
Parlamentosu Kadın Hakları ve Cinsiyet Eşitliği Komitesi (FEMM) tarafından
3/3/2016 tarihinde Belçika’nın başkenti Brüksel’de düzenlenecek “AB’de Kadın
Mülteci ve Sığınmacılar” başlıklı Parlamentolar Arası Komite toplantısına
katılması Genel Kurulun 19/1/2016 tarihli 29’uncu Birleşiminde kabul edilen
heyeti oluşturmak üzere siyasi parti gruplarının bildirmiş olduğu isimlere
ilişkin tezkeresi (3/503)
3.- Türkiye Büyük Millet Meclisi Başkanlığının, Eş
Başkanlığını Türkiye ile ABD’nin yürüttüğü Terörizmle Mücadele Küresel Forumu
(TMKF) çerçevesinde 1-2 Mart 2016 tarihlerinde Belçika’nın başkenti Brüksel’de
“Hukukun Üstünlüğü Çerçevesinde Terörizmle Mücadele Sistemleri İnşa Edilmesinde
Parlamenterlerin Rolünün Geliştirilmesi” konulu çalıştaya katılım sağlanmasına
ilişkin tezkeresi (3/504)

B) Meclis Araştırması Önergeleri
1.- İstanbul Milletvekili Mustafa Sezgin Tanrıkulu ve
26 milletvekilinin, son günlerde artış gösteren çocuk kaçırma olaylarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/102)
2.- İstanbul Milletvekili Mustafa Sezgin Tanrıkulu ve
27 milletvekilinin, ÇAYKUR’un zarar etmesinin nedenlerinin ve sorumlularının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/103)
3.- İstanbul Milletvekili Mustafa Sezgin Tanrıkulu ve
27 milletvekilinin, tutuklu ve hükümlü çocukların durumlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/104)

C) Önergeler
1.- İstanbul Milletvekili Barış Yarkadaş’ın, (2/234)
esas numaralı, Adli Yargı İlk Derece Mahkemeleri ile Bölge Adliye Mahkemelerinin
Kuruluş, Görev ve Yetkileri Hakkında Kanunda Değişiklik Yapılması Hakkında
Kanun Teklifi’nin doğrudan gündeme alınmasına ilişkin önergesi (4/18)

VIII.- GENSORU
A) Ön Görüşmeler
1.- HDP Grubu adına Grup Başkan Vekili Diyarbakır
Milletvekili İdris Baluken’in, sokağa çıkma yasağı uygulanan yerlerde kişilerin
yaşam haklarının korunmasına yönelik gerekli tedbirleri almadığı ve sağlık
hizmetlerinde aksamalara sebebiyet verdiği iddiasıyla Sağlık Bakanı Mehmet
Müezzinoğlu hakkında gensoru açılmasına ilişkin önergesi (11/1)
2.- HDP Grubu adına Grup Başkan Vekili Diyarbakır
Milletvekili İdris Baluken’in, sokağa çıkma yasağı uygulanan yerlerde meydana
gelen yaşam hakkı ihlalleri konusunda gerekli tedbirleri almadığı ve sokağa
çıkma yasaklarıyla sorunların derinleşmesine zemin hazırladığı iddiasıyla
İçişleri Bakanı Efkan Ala hakkında gensoru açılmasına ilişkin önergesi (11/2)

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Kişisel Verilerin Korunması Kanunu Tasarısı
(1/541) ve Adalet Komisyonu Raporu (S. Sayısı: 117)
2.- Türkiye Cumhuriyeti Hükümeti ile Amerika Birleşik
Devletleri Hükümeti Arasında Genişletilmiş Bilgi Değişimi Yoluyla Uluslararası
Vergi Uyumunun Artırılması Anlaşması ve Eki Mutabakat Zaptının Onaylanmasının
Uygun Bulunduğuna Dair Kanun Tasarısı (1/310) ve Dışişleri Komisyonu Raporu (S.
Sayısı: 6)

X.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu'nun,
İstanbul'da üçüncü köprü inşaatı için ağaçların kesilmesinin ortaya çıkaracağı
sorunlara ilişkin sorusu ve Çevre ve Şehircilik Bakanı Fatma Güldemet Sarı’nın
cevabı (7/1526)
2.- Giresun Milletvekili Bülent Yener Bektaşoğlu'nun,
emeklilerin banka promosyonu almaları için yapılan çalışmalara ilişkin Başbakandan
sorusu ve Çalışma ve Sosyal Güvenlik Bakanı Süleyman Soylu’nun cevabı (7/1601)
3.- İstanbul Milletvekili Mustafa Sezgin Tanrıkulu'nun,
dokunulmazlık fezlekelerine ilişkin sorusu ve Türkiye Büyük Millet Meclisi
Başkan Vekili Ahmet Aydın’ın cevabı (7/1704)
4.- Artvin Milletvekili Uğur Bayraktutan'ın, Artvin'de
Toplum Yararına Program kapsamında İŞKUR bünyesinde işe alınan kişilere ilişkin
sorusu ve Çalışma ve Sosyal Güvenlik Bakanı Süleyman Soylu’nun cevabı (7/1749)
5.- Malatya Milletvekili Veli Ağbaba'nın, SODES Projesi
kapsamında bir köye çocuk oyun parkı yapılmamasına ilişkin sorusu ve Kalkınma
Bakanı Cevdet Yılmaz’ın cevabı (7/1784)
6.- Hatay Milletvekili Mehmet Necmettin Ahrazoğlu'nun,
TBMM'deki bilgisayarlarda kullanılan işletim sistemi ve yazılımlara ilişkin
sorusu ve Türkiye Büyük Millet Meclisi Başkan Vekili Ahmet Aydın’ın cevabı
(7/1808)
7.- Çanakkale Milletvekili Bülent Öz'ün, TBMM 2016 yılı
ajandalarına ilişkin sorusu ve Türkiye Büyük Millet Meclisi Başkan Vekili Ahmet
Aydın’ın cevabı (7/1928)
8.- Van Milletvekili Lezgin Botan'ın, 24, 25 ve 26’ncı
yasama dönemlerinde Başkanlığa sunulan soru ve Meclis araştırması önergeleri
ile ilgili çeşitli verilere ilişkin sorusu ve Türkiye Büyük Millet Meclisi
Başkan Vekili Ahmet Aydın’ın cevabı (7/1929)
23 Şubat 2016 Salı
BİRİNCİ OTURUM
Açılma Saati: 15.00
BAŞKAN: Başkan Vekili Pervin BULDAN
KÂTİP ÜYELER: Özcan PURÇU (İzmir), İshak GAZEL
(Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşimini
açıyorum. 
Toplantı
yeter sayısı vardır, görüşmelere başlıyoruz. 
Sayın
milletvekilleri, gündeme geçmeden önce üç sayın milletvekiline gündem dışı söz
vereceğim. 
Gündem
dışı ilk söz, 28 Şubat sürecinde yaşananlar hakkında söz isteyen İstanbul
Milletvekili Sayın Fatma Benli’ye aittir. 
Sayın
Benli, buyurunuz. (AK PARTİ sıralarından alkışlar)
Süreniz
beş dakikadır. 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Fatma Benli’nin, 28 Şubat
sürecinde yaşananlara ilişkin gündem dışı konuşması
FATMA
BENLİ (İstanbul) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum. 28 Şubat
haftası içerisinde bulunduğumuz için 28 Şubatta yaşananlar hakkında söz istedim
ama işin doğrusu, “Bin yıl sürecek.” denilen, on üç sene boyunca, özellikle
üniversite öğrencileri için kesintisiz uygulanan…
BAŞKAN
– Sayın Benli, bir saniye lütfen…
Sayın
milletvekilleri, Genel Kurulda çok yoğun bir uğultu var. Sayın hatibin ne
dediğini gerçekten duymuyoruz ve anlamıyoruz; o yüzden, bir sükûnet içerisinde
olursak sayın hatibi dinleyebiliriz. 
Buyurun
Sayın Benli, sürenizi yeniden başlatıyorum.
FATMA
BENLİ (Devamla) – Çok teşekkür ederim Sayın Başkan. 
Belirttiğim
üzere, 28 Şubat haftasında bulunduğumuz için, aslında, sizlerin önünde, 28
Şubat uygulamalarını anlatmak üzere buradayım ama “Bin yıl sürecek.” denilerek
başlatılan ve özellikle üniversite öğrencileri için on üç sene kesintisiz
uygulanan, en azından on binlerce insanın hayatında bire bir etkiler yapan, hiç
etkilenmese bile, komşusu, etrafındaki kardeşi, teyzesi, annesi yasağın
muhatabı olmasa bile, bu yasağı konuşmak suretiyle, bütün Türkiye’de bundan
dolayı zarar gören, on üç senemize mal olan bir yasak nedeniyle yapılan
uygulamaları sadece beş dakika içerisinde anlatmam mümkün değil ama işin
doğrusu, bunu anlatmak gerekir. En azından birkaç tane örneği bilginize sunmak
istiyorum ki tekrarlanmasın, bir daha Türkiye on üç senesini kaybetmesin. On
binlerce insanı dışlamasıyla karşılaşılan ve bütün Türkiye’ye zarar veren o
uygulamaları tekrar etmemek için, bir daha bunların yaşanmaması için, en
azından bu defa hep beraberce neler yapabiliriz onu düşünmemize vesile olsun
diye söz aldım işin doğrusu çünkü etrafınızdaki insanlardan yoksa bile en
azından televizyonlardan takip etmişsinizdir, 28 Şubat süreci her ne kadar
“postmodern darbe” olarak adlandırılsa da, her ne kadar sadece hükûmetin
devrilmesi gibi adlandırılsa da özellikle kadınları etkileyen bir durum
içermekteydi. Amerika Anayasa Mahkemesinde Yargıç Brandeis, özellikle bir
muhalefet şerhinde şunu ifade eder: “İnsanoğlu cadılardan korktu ama kadınları
yaktı.” İşte, 28 Şubat sürecinde yaşananlar buydu. “İrticayla mücadele” adı
altında başlatılan, güya modernizm, güya çağdaşlık adına legalleştirilmeye,
meşrulaştırılmaya çalışılan bu süreçte üniversitedeki öğrenciler dışarı
atıldılar. Onların dışarı atılması yetmedi, hâlihazırda memur olarak
çalışanların çalışmaları engellendi. Bu yetmedi, üniversiteye ve KPSS’ye,
devlet sınavlarına giriş yasağı kondu, ondan sonra devam etmeleri engellendi.
Bu yetmedi, imam-hatiplerin orta kısımları kapatıldı. Tekraren yetmedi,
liselerde katsayı uygulaması getirildi ki bunlar en azından üniversitelere
gidemesinler. Maddi durumu olan öğrenciler “En azından Kıbrıs’a gidelim, biraz
daha ailemizin durumunu zorlayarak eğitimimizi sürekli olarak devam ettirelim.”
dediler ama yasakçı uygulama orada da peşlerini bırakmadı, yasak bizatihi
Kıbrıs’a kadar onların peşinden devam ettirildi. Avrupa’ya gidenlerin şansı da
çok fazla yoktu çünkü oradan, Avrupa’dan alınan eğitimleri olmalarına rağmen
denklik alamadılar ve süreç uzayıp gitti. Çünkü en başında bu yasağın tek
sebebi vardı, insanları kıyafetleri nedeniyle ayrımcı uygulamalara tabi tutmak,
“makbul vatandaş” tanımı üretmek ve bunun dışında kalan bütün herkesi dışında
tutmak. 
Ayrımcılık
o kadar ağırdı ki ve bir noktadan sonra ileri sürülen mazeretler o kadar absürt
hâle geliyordu ki biz bütün Türkiye olarak Medine Bircan vakasını bile yaşadık
çünkü İstanbul Üniversitesi sadece öğrenciler için ya da memurlar için
başörtüsü yasağı getirmekle yetinmedi, “sağlık karneleri” konulu 2002 tarihli
bir genelge çıkardı ve dedi ki “Öğretim görevlilerinin eğer eşleri ve kızları
da sağlık karnesi istiyorlarsa, başları açık olmak zorundadırlar.” 
Tabii,
yasakçı zihniyet, hazır bu genelge varken bu genelgeyi üniversitenin tıp
fakültelerinde tedavi gören hastalara uyguladı. Medine Bircan 71 yaşında bir
kadındı, kanser tedavisi gördüğü için saçlarının olmadığını bile dikkate
almadılar, başı açık fotoğraf olma noktasında ısrar ettiler ve Medine Bircan’ı
biz aslında o başı açık fotoğrafının yer aldığı sağlık karnesinin çıkartıldığı
gün kaybettik. 
Benim
bu tarz örnekleri anlatacak o kadar çok vakam var ki ama tek bir olayla
bitirmek istiyorum çünkü burada anlatmazsam ileride içime dert olur. Ayşe
Özyurt’tan bahsetmek istiyorum size. Ayşe, benim lise arkadaşımdı. Ben avukat
oldum, o lisede öğretmen. Kur'an-ı Kerim öğretmeniydi, imam-hatipte eğitim
veriyordu ama bunun için yeterli olmadı, soruşturmalar geçirdi, görevden
uzaklaştırıldı, memuriyetten atıldı, yetmedi, hakkında ceza davası açıldı
yetkili amirlerin verdiği emirlere itaatsizlik ettiği gerekçesiyle, ki onunla aynı
akıbeti paylaşan, adi bir suçlu gibi ifade veren yüzlerce kadın vardı ama
Ayşe’nin farkı, hâkimin ona duruşma salonunda “Başını aç.” demesiydi. Davanın
bizatihi konusunun başını açmaması olmasını bile önemsemedi hâkim bey ve Ayşe o
gün ceza almadı belki, beraat etti ama daha sonra yaşananlar onun içinde kalan
bu ukdeyi hep devam ettirdi. Çünkü AK PARTİ iktidarı zamanında, yani bizatihi
kurucuları başörtülü diye Anayasa Mahkemesine getirilen, Anayasa Mahkemesinde
hakkında kapatma davası açılan, cumhuriyet mitingleriyle ortadan kaldırılmaya
çalışılan, e-muhtıra alan AK PARTİ zamanında, ancak 2010 yılında, askerî
vesayet rejimi kaldırılabildiğinde başörtüsü yasağı kalktı. Daha sonra
öğrenciler okula girmeye başladılar, daha sonra değişen yönetmeliklerle memurlar
çalışmaya başladı ve öğretmenlerimiz geri döndü, benim gibi öğrenciler de geri
döndü ama Ayşe dönemedi.
(Mikrofon
otomatik cihaz tarafından kapatıldı)
BAŞKAN
– Sayın Benli, pozitif ayrımcılık yapıyorum, size bir dakika daha veriyorum.
(AK PARTİ sıralarından alkışlar)
Buyurun.

FATMA
BENLİ (Devamla) – Çok teşekkür ederim.
Bu
hikâye benim için önemli çünkü herkes geri dönse de Ayşe dönmedi çünkü aradan
geçen süreçte kanser hastası olduğu için vefat etmişti. Ben, bir daha Ayşelerin
aynı sıkıntıyı yaşamaması için, o on üç senelik mağduriyette sürekli o ayrımcı
muameleye maruz kalan kadınların yaşadıklarının tekrarlanmaması için en azından
bu sefer bütün partiler olarak hep beraberce mücadele etmemiz gerektiğine
inanıyorum. Çünkü sadece yasalarda ya da Anayasa’da başörtüsünün yasaklanmaması
yetmiyor, eğer biz ayrımcı uygulamalara karşı Anayasa’da bir düzenleme
yapmazsak yarın bir gün tekrarlanmasını engelleyecek hiçbir şey olmaz. O yüzden
her birinizin desteğini istiyorum.
Son
kalan yirmi saniyemde de… Biliyorsunuz, geçtiğimiz hafta çok elim bir hadise
yaşandı, 28 canımızı kaybettik. Meclis İnsan Haklarını İnceleme Komisyonu
üyeleri olarak anma töreninde bulunacağız saat dörtte. Eğer Başkanım da izin
verirse, katılmak isteyen bütün partilileri bu törene davet ediyorum saat
dörtte.
Tekrar
teşekkür ederim. 
Saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Benli.
Gündem
dışı ikinci söz, kent merkezlerindeki güvenlik sorunları hakkında söz isteyen
Ankara Milletvekili Sayın Erkan Haberal’a aittir. 
Süreniz
beş dakika Sayın Haberal.
Buyurunuz.
(MHP sıralarından alkışlar)
2.- Ankara Milletvekili Erkan Haberal’ın, kent
merkezlerindeki güvenlik sorunlarına ilişkin gündem dışı konuşması
ERKAN
HABERAL (Ankara) – Teşekkür ederim.
Sayın
Başkan, değerli milletvekilleri; kent merkezlerindeki güvenlik sorunları ve
yaşanan terör olayları hakkında gündem dışı söz almış bulunuyorum. Bu vesileyle
Genel Kurulu saygıyla selamlarım.
Büyük
Türk milletinin malumu olduğu üzere, 2002 senesinde sıfır düzeyinde teslim
edilen terör bugün yanlış ve bilinçsiz uygulamalarla yeniden belini
doğrultmuştur. Memleketimiz 1980 öncesi döneme keskin bir dönüş yapmış, her gün
şehit cenazeleriyle karşı karşıya kalınmıştır. 20 Temmuzdan bu tarafa şehit
sayısı 358’e çıkmıştır. 1 Kasımdan bu tarafa verdiğimiz şehit sayısı ise 169’u
bulmuştur. Sadece yılbaşından bu yana -23 Şubata kadar- 123 vatan evladını
şehit verdik ve geride 93 yetim çocuk kaldı, 60 kardeşimiz dul kaldı. 
Değerli
milletvekilleri, teröristlere siyasi mütareke çağrıları ve siyasi af çağrıları
bizzat Hükûmet yetkilileri tarafından gündeme taşınmış, sonuç Ankara’da art
arda patlayan bombalar olmuştur. Türk millî kimliğiyle oynamanın, etnik
kimlikleri okşayarak siyasi rant sağlamanın, Barzani’yle el ele dolaşmanın,
“Kürdistan’ı Türkiye’yle birlikte kuracağız, Türk yetkililer bana çok iyi
davrandı.” diyen, özel konutlarda ağırlanan Salih Müslim’in cesaretleri
başkentimize bomba olarak yağmıştır. 
Bu
gayriinsani eylemlerle millî birliğimiz sarsılmakta, ülkemizin sinir uçlarıyla
oynanmaktadır. Karşımızdaki tehlike çok yakın, çok büyük ve çok ciddidir.
Varlığımıza kastetmek isteyen ihanet şebekeleri pusu kurmuştur. Memleketimiz
içeriden ve dışarıdan bir husumet kuşatması altındadır. Bağımsızlığımız
tehlikededir, cumhuriyetimiz sarsılmaktadır, kardeşliğimiz zedelenmektedir.
Millî kimliğimiz, millî kültürümüz saldırılarla karşı karşıyadır. Yine yabancı
güçler kalleşçe iç işlerimize karışmak cüretindedirler, yine iş birlikçiler
dört koldan ihanet yarışına girmişlerdir ve maalesef yine Türkiye’nin her
yöresinden şehitlerimiz uğurlanmaktadır.
Değerli milletvekilleri, Milliyetçi Hareket Partisi
olarak, Gülhane Tıp Akademisi ve akabinde Adli Tıp Başkanlığında incelemelerde
bulunduk. GATA’da terör gazilerimizin tedavi süreçlerini görmek ve onlara bir
nebze moral vermek amacıyla yaptığımız ziyarette bizim moralimize ihtiyaçları
olduğunu düşündüğümüz gazilerimizin bize hiç ihtiyaçları olmadığını gördük.
Utandık, kendimizden utandık. Kahraman gazilerimizin metanetini, vakarılı, dik
duruşunu görünce kendi kendimize çok üzüldük. Diyarbakır’da Sur’da yaralanan
Sivaslı Özel Harekâtçı kardeşimizin vatan sevgisi karşısında söyleyecek söz
bulamadık; o, yaralanan bacağını bize gösterdi “Alın size Oslo!” dedi. Bedeni
paramparça olmuş Adıyamanlı uzman çavuşumuzun bayrak aşkı hıçkırıklarımızı
tutamamamıza neden oldu; ondan bize gelen cevap: “Alın size Dolmabahçe!” idi.
İki gözünü kaybeden gazimizin memleket sevdası karşısında söyleyecek söz
bulamadık, “Nasılsın?” diyememenin acısını yaşadık. İnsan gözyaşlarından utanır
mı? Grup Başkan Vekilimiz -burada kendileri- Sayın Oktay Vural Bey’in
gözyaşlarından nasıl utandığını, nasıl sakladığını gördük, insani duyguların ne
kadar yetersiz, ne kadar kifayetsiz kaldığına şahit olduk. Alın size Habur! 
Adli Tıp Başkanlığının önünde annesinin, babasının,
evladının, canının bedenini değil yanmış iskeletini, yanmış organlarını,
küllerini bekleyen insanlara cevap veremedik, seslenemedik. Hayatımızın en aciz
anılarını yaşarken nefesimiz kesildi, nutkumuz tutuldu. Alın size “…”(x)

Değerli milletvekilleri, Milliyetçi Hareket,
Türkiye’nin bir kavga ortamına sürüklenmesini önlemek ve millî birliğimizi
korumak için herkesin üzerinde mutabık kalması gereken temel ilkeleri çok
önceden ortaya koymuş ve bugüne kadar bu doğrultuda sabırlı, sorumlu ve
dirayetli bir tutum sergilemiştir, bundan sonra da Allah’ın izniyle, inşallah
böyle olacaktır. Yüceler yücesi büyük Allah’ım vatanımıza zeval vermesin,
devletimize zeval vermesin, milletimize zeval vermesin, kahraman Özel Harekâtçılarımıza,
Jandarma Özel Harekâtçılarımıza, Mehmetçik’imize zeval vermesin.
Hepinizi saygıyla selamlıyorum. (MHP sıralarından
alkışlar) 
BAŞKAN
– Teşekkür ederiz Sayın Haberal.
Gündem
dışı üçüncü söz, çiftçilerimizin yaşadığı mağduriyetlerle ilgili söz isteyen
Uşak Milletvekili Sayın Özkan Yalım’a aittir.
Sayın
Yalım, süreniz beş dakika.
Buyurun.
(CHP sıralarından alkışlar)
3.- Uşak Milletvekili Özkan Yalım’ın, çiftçilerin
yaşadığı mağduriyetlere ilişkin gündem dışı konuşması
ÖZKAN
YALIM (Uşak) – Sayın Başkan, değerli milletvekilleri; şahsım adına gündem dışı
söz almış bulunmaktayım. Yüce Meclisimize ve bizleri ekran başında izleyen tüm
vatandaşlarıma saygı ve sevgilerimi sunarım.
Değerli
milletvekilleri, Türkiye, maalesef kötü bir dönemden geçiyor. Ülkede terör
olayları azalacağına her geçen gün şiddetli bir şekilde çoğalıyor. “Analar
ağlamasın.” diye çıkılan çözüm süreci maalesef ölüm sürecine dönmüştür. Ölen
kardeşlerimizin kerpiçten ve tuğladan yapılı saraylarından her geçen gün
ağıtlar yükseliyor. Bu düşüncelerle, terörü ve teröre zemin hazırlayanları,
çıkar ve menfaat için terörü besleyenleri milletin kürsüsünden şiddetle ve
nefretle kınıyor ve aziz şehitlerimize Allah’tan rahmet diliyorum.
Değerli
milletvekili arkadaşlarım, bugünkü konuşmamda birinci önceliğim Suriyeliler
olacaktır. Evet, değerli arkadaşlarım, şu ana kadar Suriyelilere 8,5 milyar
dolar para harcadık. Peki, ne duruma geldik? Sınırlardan gelen Suriyeli
vatandaşlar hiçbir kontrol altına alınmadan, hiçbir güvenlik sorgulamasına
alınmadan ülkemize bırakıldı ve geldiler. Şu anda da hem sağlık hizmetlerinden
hem de sosyal faaliyetlerden, her türlü etkinliklerden faydalanıyorlar ve de
-Sağlık Bakanımız da burada- ücretsiz bir şekilde sağlık hizmetlerinden
gerekenleri alıyorlar. Hatta ilaçlarına 1 TL katkı ödemeden, gözlüklerine 1 TL
para ödemeden -hatta yabancı marka gözlük çerçevesini bile- almaktadırlar
ücretsiz bir şekilde. Ama bizim vatandaşımız iki ay sigortasını ödeyemediğinde
sağlık hizmetlerinden faydalanamıyor, ilacını alamıyor vesaire vesaire…
Bunların hepsini daha önce anlattım, yine de anlatıyorum. Yani parası varsa
Türkiye Cumhuriyeti vatandaşı sağlığına baktırabiliyor, hastalığına
baktırabiliyor ama yoksa maalesef ölümle karşı karşıya geliyor. 
Ben
şunu özellikle sizlere anlatmak istiyorum, özellikle beni ekranlardan dinleyen
Türkiye Cumhuriyeti vatandaşlarımıza ve bizi izleyen bütün seyircilerimize:
Değerli milletvekili arkadaşlarım, bir memlekette savaş var diye kendi
memleketinden kaçıp gelen vatandaştan bize ne hayır gelir? Bunu özellikle
sizlere sormak istiyorum. Onun için bu konuda tekrar tekrar hassasiyetimi
özellikle belirtiyorum ve Suriyelilerin şu ana kadar bizler için, ülkemizde
yarattığı birkaç tane olaydan da örnek vermek istiyorum. Elbette ki hepsi kötü
değil, on parmak bir değil ancak maalesef, kontrolsüz bir şekilde alındıkları
için ülkemizde ciddi problem yaratıyorlar. Antep’te bir ev sahibini öldürdüler,
2 kişiyi öldürdüler, Konya’da otoparkçıyı öldürdüler. Bunları sizler
biliyorsunuz. Daha bir sürü ilimizde… Bunlar küçük olaylardı ama bunlardan
önce, maalesef, turizmimize darbe vuran Sultanahmet patlamasında canlı bomba
biliyorsunuz Suriyeliydi. 
Oradan,
geçiyorum, geçen hafta çarşamba günü saat 18.30’daki patlama -biz de bu
sıralardaydık biliyorsunuz- 29 vatandaşımızın ölmesine sebep oldu, şehit
olmasına sebep oldu. Maalesef bugün 1 kişi daha şehit oldu. Bundan dolayı da
üzüntümüz gerçekten büyük. Tekrar altından, yine bir Suriyeli çıktı. Onun için,
gelen Suriyeli vatandaşlar kontrollü bir şekilde alınmalı, hatta tampon bölgede
tutulup, orada ta ki kendi memleketlerindeki sorun bitinceye kadar bakılıp,
zaruri ihtiyaçları verilip ondan sonra kendi memleketlerine gönderilmelidir.
Eğer alınan her Suriyeli kontrolsüz bir şekilde alınmaya devam edilirse bizler
daha çok şehit vereceğiz arkadaşlarım.
Değerli
arkadaşlarım, maalesef sürem çok az kaldı ancak şunu da çiftçilerimizle ilgili
söyleyeceğim: Çiftçilerimiz şu anda tarım krediden aldıkları kredilerini
ödeyemiyorlar ve hacizle karşı karşıyalar; ürünleri, hatta aldıkları primler,
destekler kendilerine gelmeden bankada haczoluyor. Bakın, bir örnek vereceğim.
Bundan on yıl önce -tütün üreticisinden bahsediyorum- 1 kilogram tütünle 10
paket yabancı marka sigara alınıyordu. Bugün ne oldu? 1 kilogram tütünle sadece
1 paket yabancı marka sigara alınabiliyor. Maalesef, değerli arkadaşlarım,
sizler on üç yıldır iktidardasınız, çiftçinin geldiği durum bu. 
Başkanım,
ben sizden bir dakika rica edeceğim, lütfen. 
BAŞKAN
– Sayın Yalım, toparlamanız için, buyurunuz. 
ÖZKAN
YALIM (Devamla) – Teşekkür ediyorum. 
Sonuç
itibarıyla, bu, çiftçinin, tütün üreticisinin sıkıntılarından bir tanesiydi.
Gelelim
buğdaya yani çiftçimizin ürettiği buğdaya. Buğdayın kilosu sadece 58 kuruş.
Mazotun litresi 3,45 TL. Yani çiftçim 6 kilogram buğday satacak, 1 litre mazot
alabilecek. Bunun neresinde adalet?
Diğer
taraftan, biraz önce dediğim gibi, çiftçimiz tarım kredi kooperatifinden aldığı
krediden dolayı tamamen haciz altında ve de ipotek altında. Çünkü ödeyemiyor,
kaldırdığı ürünü sattığı zaman masraflarını karşılamıyor. 
Gelelim
en önemli üreticilerimizden, bizim de sağlığımızı ilgilendiren süt üreticisine.
Değerli arkadaşlarım, 1 litre süt 95 kuruş. Peki, 1 litre su ne kadar? 1,2 TL.
Yani, 1 litre süt sudan ucuz. Artık bundan sonra bu atasözünü değiştiriyoruz,
bir şeyi ucuz gördüğümüz anda “Sütten ucuz.” diyeceğiz.
(Mikrofon
otomatik cihaz tarafından kapatıldı)
ÖZKAN
YALIM (Devamla) - Değerli arkadaşlarım, sayın milletvekilleri, iktidar partili
arkadaşlarım, Sayın Bakanım; çiftçimizin yakasından düşün.
Teşekkür
ederim. (CHP sıralarından alkışlar)
BAŞKAN
– Teşekkür ederiz Sayın Yalım.
Sayın
milletvekilleri, gündeme geçmeden önce sisteme giren sayın milletvekillerine İç
Tüzük’ün 60’ıncı maddesine göre yerlerinden söz vereceğim.
Ayrıca,
grup başkan vekillerine de söz vereceğim. Önceliği sayın grup başkan
vekillerine vereceğim.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Pervin Buldan’ın,
21 Şubat Uluslararası Ana Dil Günü’ne ilişkin konuşması 
BAŞKAN
- Sayın milletvekillerine söz vermeden önce, bilindiği gibi 21 Şubat
Uluslararası Ana Dil Günü. 2000 yılından beri dünya çapında kültürel
çeşitliliği ve çok dilliliği desteklemek amacıyla kutlanmaktadır Dünya Ana Dil
Günü. Bugün, Türkiye'nin onaylamış olduğu başta İnsan Hakları Evrensel
Beyannamesi ve Avrupa İnsan Hakları Sözleşmesi olmak üzere, diğer tüm
uluslararası temel belgeler uyarınca da ana dil hakkının tanınması ve
uygulamaya geçirilmesi acil bir gerekliliktir. 
Bu
temennilerle 21 Şubat Dünya Ana Dil Günü’nü kutluyor, farklı ana dil ve
kültürlerin özgürce yaşaması ve gelişmesinin önündeki bütün yasal ve fiilî
engellerin kaldırılmasını diliyorum.(x) Yani, ana dilim kimliğimdir diyorum,
teşekkür ediyorum. (HDP sıralarından alkışlar) 
Şimdi
sayın milletvekillerine ve grup başkan vekillerine söz vereceğim.
LEVENT
GÖK (Ankara) – Sayın Başkan…
BAŞKAN
– Buyurunuz Sayın Gök.
LEVENT
GÖK (Ankara) – Efendim, Sayın Özkan az önce yaptığı konuşmada geçen bir cümleyi
tashih etmek istiyor. İsterseniz ondan sonra ben de devam edeceğim.
BAŞKAN
– Tabii ki. 
Buyurun
Sayın Gök. 
Sayın
Yalım mı konuşacak Sayın Gök?
LEVENT
GÖK (Ankara) – Ben daha sonra söz alacağım ama bir cümlesi herhâlde yanlış
geçti tutanaklara, onu… 
BAŞKAN
– Peki. 
Yalnız,
sistem dolu olduğu için giremeyebilir Sayın Gök. 
LEVENT
GÖK (Ankara) – Ben ifade edeyim isterseniz efendim.
BAŞKAN
– Peki.
Buyurun.
V.- AÇIKLAMALAR
1.- Ankara Milletvekili Levent Gök’ün, Uşak
Milletvekili Özkan Yalım’ın yaptığı gündem dışı konuşmasındaki bazı
ifadelerine, Cumhuriyet Halk Partisi olarak darbelerin arkasındaki gerçeklerin
açığa çıkartılması için defalarca önerge verdiklerine ve Aydın İl Millî Eğitim
Müdürlüğünün okullara gönderdiği bir yazıdaki bazı ifadelere ilişkin açıklaması
LEVENT
GÖK (Ankara) – Sayın Başkan, değerli milletvekilleri; gündem dışı söz alan Uşak
Milletvekilimiz Sayın Özkan Yalım’ın konuşmasının bir bölümünde ifade ettiği
hususu kendisinin de bana az önce naklettiği gibi Meclisimizin bilgisine sunmak
isterim.
Türkiye
Cumhuriyeti her zaman, ihtiyaç hâlinde, zor durumda kalan herkese kucağını
açmış bir cumhuriyettir. Sayın Özkan Yalım’ın kastettiği, dikkat edilmesi
gereken unsurlar, suça karışmış olan ve suça karışmaya meyilli olan unsurların
önceden tespit edilmiş olması ve buna karşı önlem alması gerçeğidir. 
Sayın
Başkan, AKP Grubu adına gündem dışı söz alan arkadaşımızın konuşmasını
dinledik. Biz Cumhuriyet Halk Partisi olarak, bütün darbelerin, hangi dönemde
olursa olsun bütün darbelerin açığa çıkartılması, arkasındaki gerçeklerin,
koşullarının saptanması ve bundan zarar gören herkesin ne oranda zarar
gördüğünün belirlenmesi açısından da Meclise defalarca önerge verdik. Ben
dilerim ki önümüzdeki günlerde bu konuda vereceğimiz önergeye AKP Grubu da
iştirak eder ve 28 Şubat da dâhil olmak üzere bütün darbelerin nedenlerini,
sonuçlarını ve ülkemizde yarattığı tahribatları ortaya çıkartırız. 
Bunları
ifade ederken, bir mağduriyeti ifade ettiğimiz zaman bir başka mağduriyeti de
görmezden gelmememiz gerekir. Örneğin, 6 Ocak 2016 tarihinde Aydın İl Millî
Eğitim Müdürlüğü okullara mesaj gönderiyor, yazı gönderiyor. 
Sayın
Bakanların da beni dikkatle dinlemesini öneririm. Sayın Bakanlarım, sizlere
ifade ediyorum, dinlerseniz sevineceğim ve bu konuda ne diyeceğinizi de
gerçekten merak ediyorum. İnsanları ayrıştırmaktan, kutuplaştırmaktan söz
ederken biraz da kendi pozisyonumuza bakmak gerekir. 
Bildiğiniz
gibi, okullara branş öğretmeni olarak atanacak öğretmenlere bir rehber öğretmen
veriliyor ve bu rehber öğretmen onları gözetliyor. Şimdi, Aydın İl Millî Eğitim
Müdürlüğünün ilçedeki tüm okullara göndermiş olduğu şu yazıyı dikkatinize
sunuyorum. Deniyor ki bu yazıda: “İlgi yazı gereği okulunuzda her türlü
branştan mesleğinde on yılını doldurmuş, yeni atanacak öğretmenlere rehberlik
edecek, manevi yönden zengin öğretmenlerin ekte gönderilen tabloya işlenerek
yarım saatte İl Millî Eğitim Müdürlüğümüze göndermenizi rica ederiz.” Ne
demektir bu Sayın Bakanlar? Yani kim kimin manevi yönden zengin olduğunu nasıl
takdir edecektir? Nasıl bir ayrıştırmadır bu? Yani bu dil çok sorunludur. Sizin
bilginize sunuyorum. Eğer bilmiyorsanız da gereğini yapmanızı rica ediyorum.
Yani böyle bir tabloyu, bir başka mağduriyeti anlatırken, haklıdır, 28 Şubat
araştırılmalıdır, 12 Eylülün gereği yapılmalıdır, 12 Mart muhtırasının gereği
yapılmalıdır…
(Mikrofon
otomatik cihaz tarafından kapatıldı)
BAŞKAN
– Sayın Gök, bir dakika daha veriyorum. 
Buyurunuz.
LEVENT
GÖK (Ankara) – …darbe dönemleri Türkiye Büyük Millet Meclisinde enine boyuna
tartışılmalı ve tüm haksızlıkların da üzerine gidilmelidir ama şu anda bu
okuduğum metindeki gibi insanları manevi yönden zengin olanlar, olmayanlar…
Bunun ayrımını nasıl yapacak? Her kim ise bu şekilde yazıya döken, Millî Eğitim
müdürleri hakkında da gereği yapılmalıdır.
İnsanlarımız
kutuplaştırmadan, ayrıştırmadan yeteri kadar zaten sıkıntı çekmiştir. Bu dili
kullanırken hep beraber bir birleştirici dil olması gerektiğine inanıyor ve
bunu sayın bakanların dikkatine sunuyorum ve bir açıklamayı da kendilerinden
bekliyorum.
Saygılar
sunarım.
BAŞKAN
– Teşekkür ederiz Sayın Gök.
Buyurunuz
Sayın Akçay.
2.- Manisa Milletvekili Erkan Akçay’ın, Ankara’daki
terör saldırısında yaralanan ve bugün şehit olan Aydın Dedehayır ile Diyarbakır
Sur’da şehit olan askere Allah’tan rahmet dilediğine, saldırıdan sonraki
Hükûmet açıklamalarının bir yönetim zafiyetine işaret ettiğine, Fırat Yılmaz
Çakıroğlu’nun 20/2/2015 tarihinde Ege Üniversitesi kampüsünde PKK’lı
teröristler tarafından öldürülmesiyle ilgili adalet arayışlarının devam
ettiğine ve İstanbul Aydın Üniversitesinde yapılan anma törenine katılan bazı öğrencilere
verilen disiplin cezalarının hukuk dışı olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan.
17
Şubat 2016 tarihinde Türkiye Cumhuriyeti’nin başkenti Ankara’da terör
saldırısında şehit sayımız maalesef bugün 29’a yükselmiştir. Maliye Uzmanı
Aydın Dedehayır bugün şehit olmuştur. Ayrıca, yine bugün Diyarbakır Sur’da 1
askerimiz daha şehit olmuştur. Şehitlerimize Allah’tan rahmet, kederli
yakınlarına ve büyük Türk milletine başsağlığı ve sabırlar diliyorum.
Bu
saldırının hemen ertesinden itibaren Hükûmetin açıklamaları bir yönetim
zafiyetine işaret etmektedir. Hükûmet sözcüsü Sayın Numan Kurtulmuş’un
açıklamalarını dikkate aldığımızda bunu görmek mümkündür. Saldırının daha ilk
saatlerinde “Saldırının çok iyi planlanarak gerçekleştiğini görüyoruz.”
demişti. Bu sözler bize yabancı gelmedi.
Yine,
19 Eylül 2012 tarihinde de zamanın Hükûmet sözcüsü Başbakan Yardımcısı,
Bingöl’de bir askerî konvoyumuza yapılan saldırıyla ilgili olarak “Bu
saldırının konvoydaki son araca saldırılarak akıllıca yapıldığını görüyoruz.”
demişti. Ve yine, geçmişte Tokat Reşadiye’deki PKK saldırısıyla da ilgili
olarak, saldırının hemen ertesinde de bir Hükûmet sözcüsü Başbakan Yardımcısı
“Bu saldırıyı PKK yapmış olamaz.” şeklinde bir açıklamada bulunmuştu. Bir terör
saldırısını tanımlarken veya açıklarken çok iyi planlandığını, akıllıca hareket
edildiğini veya şu örgütün yapmadığını, bu örgütün yaptığını söyleyebilmesi,
Hükûmetin terörü tanımlarken bile dilinin ne kadar sorunlu olduğunu
göstermektedir. Biz de tabii, soruyoruz: Peki, terörist, eylem yaparken çok iyi
planlama yapabiliyor da sen, Hükûmet olarak terörle mücadele ederken neden çok
iyi planlama yapamıyorsun? Terör eylemlerinin güya, sözde istihbarata rağmen
önlenememesi bir idari zafiyettir. 
Yine,
dün, aynı Hükûmet sözcüsü teröristin kimliğine ilişkin “İsminin başka olması
meselenin gerçeğini değiştirmez.” demektedir. Bu, bir gerçeği de maalesef
değiştirmiyor; bu da Hükûmetin aklının karışık olduğunu, bu süreçleri iyi
yönetemediğini göstermektedir. Bu denli bir saldırıda Türk milletine yönelik
âdeta bir dezenformasyon…
(Mikrofon
otomatik cihaz tarafından kapatıldı) 
BAŞKAN
– Sayın Akçay, bir dakika daha veriyorum. 
ERKAN
AKÇAY (Manisa) – Tamamlıyorum Sayın Başkan. 
…faaliyeti
içerisinde hareket edildiği anlaşılıyor. 
Sonuç
olarak, Hükûmet açık bir zafiyet içerisindedir. Hükûmete, terörle mücadele gibi
önemli bir konuda alınan kararların ve kamuoyuna yapılan açıklamaların mutlak
bir şekilde doğrulanmadan kamuoyuyla paylaşılmaması gerektiğini hatırlatıyorum.

Yine,
20 Şubat 2015 Cuma günü, İzmir’de, Ege Üniversitesi kampüsünde, 22 yaşında,
Edebiyat Fakültesi Tarih Bölümü öğrencisi Fırat Yılmaz Çakıroğlu PKK’lı
teröristler tarafından şehit edilmişti. Aradan geçen bir yıla rağmen, adalet
arayışımız devam etmektedir. Bu terör saldırısı ve Fırat’ın şehit edilmesine
ilişkin dava süreci İzmir 2. Ağır Ceza Mahkemesinde bu hafta boyunca devam
edecektir.
(Mikrofon
otomatik cihaz tarafından kapatıldı)
ERKAN
AKÇAY (Manisa) – Tamamlıyorum Sayın Başkan.
BAŞKAN
– Buyurun Sayın Akçay.
ERKAN
AKÇAY (Manisa) – Merhum Fırat Yılmaz Çakıroğlu’nun bilim konuşulması gereken
üniversitede şehit edilmesine rağmen, üniversitelerdeki terör yapılanmalarına
karşı hâlen yeterli ve gerekli önlemlerin alınmadığını görüyoruz.
Yine,
Fırat memleketimizin dört bir yanında anılırken…
(Mikrofon
otomatik cihaz tarafından kapatıldı)
BAŞKAN
– Sayın Akçay’a bir dakika daha verelim.
ERKAN
AKÇAY (Manisa) – Teşekkür ediyorum Sayın Başkan.
…bu
anmalara ilişkin bu sabah İstanbul’dan aldığımız bir haberden de kaygı
duyuyoruz. Pek çok ölümlere yol açan teröristlerin ölümüyle, canlı bombaların
ölümleri nedeniyle taziye çadırlarında anmaları açıkça kutlanırken İstanbul
Aydın Üniversitesinde Fırat Çakıroğlu’nu anmak isteyen öğrenciler rektörden
aldıkları izinle programlarını yapmışlardır ancak bir rektör yardımcısı
tarafından 15 öğrenciye disiplin soruşturması açılmış ve 1 öğrenciye de altı ay
uzaklaştırma cezası verilmiştir. Üniversite yönetimini bu hukuk dışı
uygulamadan bir an önce vazgeçmeleri için uyarıyorum ve ayrıca, YÖK’ü de bu
hukuk dışı uygulama için göreve davet ediyorum.
Teşekkür
ederim.
BAŞKAN
– Teşekkürler Sayın Akçay.
Sayın
Baluken, sizin var mı söz talebiniz?
İDRİS
BALUKEN (Diyarbakır) – Evet Sayın Başkan.
BAŞKAN
– Buyurun.
MEHMET
NACİ BOSTANCI (Amasya) – Sayın Başkan…
BAŞKAN
- Size de söz vereceğim Sayın Bostancı.
3.- Diyarbakır Milletvekili İdris Baluken’in, 21 Şubat
Uluslararası Ana Dil Günü’ne, AKP Hükûmetinin hukuk dışı bir şekilde sürdürdüğü
sokağa çıkma yasakları süresince yaşanan can kayıplarının kabul edilemez
olduğuna, yaralıların hastanelere nakli ile cenazelerin teşhisi ve ailelere
teslimiyle ilgili insanlık dışı tutumu kınadığına ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Değerli milletvekilleri, “…”(x) Bugün
Dünya Ana Dil Günü. Biz Halkların Demokratik Partisi olarak, ezilen, yok
sayılan, yok edilmek istenen bütün diller üzerindeki baskıyı kınıyoruz. Bu
baskının, dünyanın neresinde olursa olsun, bir an önce kaldırılması
gerektiğini, her dilin dünya halklar bahçesinde korunması gereken bir çiçek
olduğunu buradan bir kez daha ifade etmek istiyoruz.
Yine,
bizim coğrafyamızda da ülkemizde de, Anadolu ve Mezopotamya, Orta Doğu
coğrafyasında da Kürtçe, Lazca, Çerkezce, Gürcüce, Süryanice, Ermenice başta
olmak üzere, asimilasyona maruz kalan bütün diller üzerindeki baskının bir an
önce kaldırılması gerektiğini, kamusal alan ve eğitim kurumları dâhil olmak
üzere, bütün alanlarda her ana dilin özgürce kullanılması gerektiğini ifade
ediyoruz. Özellikle toplumsal sözleşme, yeni bir anayasayla ilgili
tartışmaların olduğu bir dönemde, bütün toplumun, ana diller üzerindeki bu
baskının kaldırılması ve yeni anayasada ana dil önündeki bütün engellerin
kaldırılmasıyla ilgili bir toplumsal mutabakatın önemine bugün vesilesiyle bir
kez daha vurgu yapmak istiyoruz.
Sayın
Başkan, AKP Hükûmetinin yasa dışı ve hukuk dışı bir şekilde sürdürdüğü sokağa
çıkma yasakları maalesef devam ediyor. Bu sokağa çıkma yasakları süresince
yaşanan can kayıpları da her birimizi kahretmeye, her birimizi büyük acılara
sürüklemeye devam ediyor. Silopi’de ve Cizre’de 72’nci günü bulan, İdil’de
8’inci gününü geride bırakan, Sur’da da 84’üncü günü aşan bir sokağa çıkma
yasağı uygulamasıyla karşı karşıyayız. Bu süreç içerisinde yaşananları zaman zaman
burada dile getirdik. Hiçbir darbe döneminde, hiçbir sıkıyönetim döneminde bile
görülmemiş olan bu sokağa çıkma yasağı uygulamaları maalesef, bugün itibarıyla
Sur’da da büyük bir katliamı, tıpkı Cizre’de olduğu gibi gündemleştirmiştir.
Sur’da 200’e yakın sivil insanın bulunduğu bir alanda büyük bir katliam
tehlikesi, büyük bir katliam riski bilgileri yerelden sürekli olarak bize
iletilmektedir. 
(Mikrofon
otomatik cihaz tarafından kapatıldı) 
BAŞKAN
– Ek süre veriyorum Sayın Baluken, tamamlayınız.
Buyurunuz.
İDRİS BALUKEN (Diyarbakır) – Aralarında 4 yaşındaki, 5
yaşındaki 15 çocuğun da olduğu, kadınların ve yaşlıların olduğu, 200 insanın
bulunduğu, sığındığı binalar iki gündür pervasız bir şekilde top atışına maruz
kalmaktadır. Biraz sonra gensoru önergesinde de göstereceğim fotoğraflarda da
görüleceği gibi, oradaki çocukların birçoğu şarapnel parçalarıyla maalesef,
yaralanmışlardır. Tıpkı Cizre’de olduğu gibi, bu insanları kurtarma adına
oluşturulması gereken bir yaşam koridoru, insani koridorla ilgili talebimize de
bu saate kadar Diyarbakır Valiliği ve AKP Hükûmeti tarafından olumlu bir cevap
verilmemiş dolayısıyla tıpkı Cizre’de olduğu gibi, bir vahşet tablosu bir kez
daha Sur üzerinden bütün ülkenin gündemine sokulmak istenmektedir. Bu durumun
kabul edilemez olduğunu, Sur’daki sağ olduğunu bildiğimiz, ağırlığı
çocuklardan, kadınlardan ve yaşlılardan oluşan bu insanların hastaneye
nakledilmesiyle ilgili sürecin bir an önce işletilmesi gerektiğini buradan bir
kez daha Hükûmete hatırlatmak istiyorum.
(Mikrofon otomatik cihaz tarafından kapatıldı) 
İDRİS BALUKEN (Diyarbakır) – Son bir hususla bağlayayım
Sayın Başkan.
BAŞKAN – Buyurun Sayın Baluken.
İDRİS BALUKEN (Diyarbakır) – Diğer taraftan, Cizre’deki
vahşet bodrumlarından çıkan 148 cenazenin otopsi işlemlerinde de gerek ulusal
yasalardaki mevzuatlar gerek uluslararası Minnesota Protokolü’nün bütün
hükümleri AKP Hükûmeti tarafından ayaklar altına alınmıştır. Otopsi ve teşhis
işlemlerine çoğunlukla aileler, hekimler, avukatlar, bağımsız heyetler
girememekte; cenazeler 6 ile dağıtılarak ailelerin, anaların tek tek, il il
dolaşarak kendi çocuklarının cenazelerini tanıma yaklaşımı, “insanlık dışı,
utanç” olarak niteleyeceğimiz tavır AKP Hükûmeti tarafından devreye
konulmuştur.
Yine, bugüne kadar yürüttüğümüz bütün görüşmelere
rağmen, bu insanlık dışı tutumun devam ettiğini, bu tutumu kınadığımızı, bunun
insanlık önünde, tarih önünde bir insanlık suçu olarak mutlaka yargılanacağını
ifade ediyor, saygılar sunuyorum.
BAŞKAN
– Teşekkür ederiz Sayın Baluken. 
Buyurunuz
Sayın Bostancı. 
4.- Amasya Milletvekili Mehmet Naci Bostancı’nın,
devletin kamu düzenini sağlamakla yükümlü olduğuna ve gereken tedbirleri
alacağına, Van Milletvekili Tuğba Hezer Öztürk’ün Ankara saldırısını
gerçekleştiren canlı bombanın cenaze törenine katılmasının teröre destek demek
olduğuna ve bu tutumu protesto ettiğine, 21 Şubat Uluslararası Ana Dil Günü’ne
ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum. 
2015
Temmuz ayından bu yana terör örgütü girişimlerinde yeni bir aşamaya geçmiştir.
Bu, şehirlerde çukur kazarak fiilî özerklik ilan etme teşebbüsü ve devletin
güvenlik güçleri üzerlerine geldiğinde de -tabii ki devletin bunu kabul etmesi
mümkün değil- krizi derinleştirme girişimidir. Krizi derinleştirirken de “Sivil
can kayıpları oluyor. Burada insanlara zulüm yapılıyor. Devlet gayrihukuki,
gayriinsani işler yapıyor.” propagandasıyla kamuoyu oluşturmaya çalışılmak
istenmektedir. Kastı, devletin bu fiilî duruma bir nevi rıza göstermesini,
endişeye kapılıp geri çekilmesini temin etmek ve buralarda fiilî bir durum
yaratmaktır. Devlet, kamu düzenini sağlama ahlaki ödeviyle yükümlüdür ve hiçbir
şekilde bu propagandaların etkili olmasını beklemek mümkün değildir. Devlet
buralarda gereken tedbirleri alacaktır. 
Terör
örgütünün girişimi neticesinde, orada yaşayan sivil halk endişeye kapılıp göç
etmek durumunda kalmaktadır çünkü orada kalması demek, terör örgütünün de
onları kalkan olarak kullanması, kendi propaganda stratejisinin malzemesi
olarak, bir çeşit kullanışlı olarak onları kendi stratejisinin bir parçası
hâline getirme teşebbüsüdür. Halkın buna karşı tepkisi maalesef, yerini yurdunu
terk etmek, malını mülkünü terk etmek, canını kurtarmak biçimindedir. Kimi
yerlerde -bu yerler sınırlıdır- terör örgütü ile devletin güvenlik güçleri
arasında bir fiilî durum vardır. Devlet, kısa zamanda buralardaki terör
örgütünü ve yandaşlarını muhakkak temizleyecektir. 
Temmuzdan
bu yana terör örgütü, kirli savaşa ilişkin, Suriye’de yaşanan kirli savaşa
ilişkin çok çeşitli stratejileri de seferber etmektedir. Bunlardan birisi de
yakın zamanlarda Ankara’da yaşanan ve servis araçlarına yönelik bombalama
girişimidir, bir canlı bombanın yaptığı girişim. Bunun neticesinde 28 kişi
hayatını kaybetmiş, çok sayıda yaralanma olmuştur. Burada çeşitli partiler, 4
partiden 3’ü ortak bir deklarasyonla, HDP de başlangıçta, bu olayı
kınamışlardır. HDP’nin katılmama gerekçeleri kendilerinde saklıdır ortak
deklarasyona. 
Burada
dikkat çekici olan husus şudur: Olayı gerçekleştirdiği iddia edilen ama buna
ilişkin henüz tahkikatın neticelenmediği bir kişinin Van’daki cenaze törenine
ilişkin olarak Van Milletvekili Tuğba Hezer’in oraya katılması, başsağlığı
dilemesi ve canlı bombaya ilişkin orada dile getirilen görüşlerin bir parçası
olarak resim vermesidir. Demokratik bir biçimde halkın oylarıyla Meclise gelmiş
olan bir kişinin, böylesine kirli, böylesine utanmazca, böylesine ahlaksız bir
yöntemle burada gelip servis araçlarına yönelik bir terörist girişimin kişisi
olarak, faili olarak iddia edilen, öyle anlatılan kişinin cenaze törenine
katılması açıkça teröre bir destektir.
(Mikrofon
otomatik cihaz tarafından kapatıldı)
BAŞKAN
– Açtırıyorum Sayın Bostancı, buyurunuz.
MEHMET
NACİ BOSTANCI (Amasya) – Terörün bu kirli yüzüne, iğrenç yöntemlerine bir
destektir. Bunun insani bir tarafını görmek mümkün değildir. 
Eğer
bir milletvekili canlı bomba olarak gelip sivil katliamlar gerçekleştiren
insanların cenaze törenlerine katılır ve orada resim vermeye kalkarsa terör
konusuna ilişkin olarak doğrusu, bu ülkedeki insanların, meşru mecraları
kullanmak durumunda olan ve bunlar üzerinden söz hakkı kazanan çevrelere
ilişkin bakışlarını da elbette gözden geçirmeleri gerekir. Bu kabul edilemez,
bir milletvekilinin bunu yapması hiçbir biçimde kabul edilemez. Bunu şiddetle, öncelikle
protesto ediyorum.
İkincisi,
21 Şubat günü Uluslararası Ana Dil Günü’dür. Biz de bu gün dolayısıyla dünyanın
bütün dillerini kutluyoruz.
Şunu
unutmamak lazım: Yeryüzünde…
(Mikrofon
otomatik cihaz tarafından kapatıldı)
BAŞKAN
– Tamamlayınız Sayın Bostancı, buyurunuz.
MEHMET
NACİ BOSTANCI (Amasya) – Teşekkür ediyorum.
…yaklaşık
200 devlet var ama 8 bin civarında ana dil var. Dolayısıyla, her ülkenin
muhakkak ana dillere ilişkin olarak hem serbestlik tanıması hem de o ülke
içerisinde resmî dil üzerinden iletişimin sağlanması konusunda bir yaklaşımı
var, Türkiye'nin de yaptığı budur. Türkiye'de ana dillere yönelik herhangi bir
baskı söz konusu değildir. İnsanlar ana dillerini serbestçe kullanabilirler
ancak resmî dil hepimizin anlaşması ve ortak kader istikametinde geleceğe
yürümesi bakımından son derece önemlidir. Böyle bir bağlam içerisinde ana dil
meselesini gördüğümüzü ifade ediyor, saygılarımı sunuyorum. (AK PARTİ
sıralarından alkışlar)
BAŞKAN
– Teşekkür ederiz Sayın Bostancı.
Buyurunuz
Sayın Baluken.
İDRİS
BALUKEN (Diyarbakır) – Sayın Bostancı’nın milletvekilimiz hakkında kullanmış
olduğu bazı ifadeler var; onlarla ilgili bir cevap verme durumum olacak.
BAŞKAN
– Peki, mikrofonunuzu açtırıyorum.
Buyurunuz
Sayın Baluken.
5.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Bostancı’nın sokağa çıkma yasaklarıyla ilgili söylemiş olduğu sözler konusundaki
görüşlerimiz son derece nettir. Orada kimin terör uyguladığı, kimin katliam
yaptığıyla ilgili bu Meclis kürsüsünde de ifade etmiş olduğumuz süreçlerin
tamamını süre kısıtlı olduğu için buradan bir kez daha ifade edemiyorum ancak
Sayın Bostancı’nın çok pişkin bir şekilde, yapılan resmî açıklamaların aksine
olan bilgiler üzerinden bir değerlendirmeye girmiş olmasını doğrusu hayretle,
ibretle karşıladım. 
Bizim
bildiğimiz kadarıyla, bu ülkenin Cumhurbaşkanı, bu ülkenin Başbakanı Ankara
patlamasıyla ilgili bir Suriye yurttaşını adres gösterdiler ve isim verdiler.
Şimdi, bununla ilgili kamuoyuna henüz bir açıklama yapılmamışken, bununla
ilgili kamuoyuna neden bu şekilde yanlış bilgiler aktarılarak henüz cenazeler
yerdeyken bir siyasi değerlendirme yapıldığı bilgisi verilmemişken, Sayın
Bostancı’nın buradan çıkıp bir taziye ziyaretiyle ilgili değerlendirmede
bulunmasını biz en büyük ahlaksızlık ve utanmazlık olarak değerlendiriyoruz.
Taziye kültürü, geride kalanların acılarını paylaşma üzerine yüz yıllardır bu
coğrafyada olan bir kültürdür. Bir insan ölünce üzerindeki hüküm kalkar.
CAHİT
ÖZKAN (Denizli) – 28 vatandaşımızı orada kaybettik. Onların da acısını
paylaşın. 
İDRİS
BALUKEN (Diyarbakır) – Onların da taziyelerini paylaştık, burada da paylaştık,
her biriniz şahitsiniz. 
Biz,
Ankara katliamında, şu anda, bütün dünya kamuoyuna, ülke kamuoyuna yalan yanlış
bilgiler vererek neden bu şekilde bir siyasi tutum belirlendiğinin hesabını
henüz öğrenmemişken yeni bir yapay gündem dayatmasıyla karşı karşıya olduğumuzu
ifade etmek için bunları söylüyoruz.
(Mikrofon
otomatik cihaz tarafından kapatıldı)
BAŞKAN
– Mikrofonu açtırıyorum Sayın Baluken. 
Buyurun.
İDRİS
BALUKEN (Diyarbakır) – Parti olarak bugüne kadar duruşumuzu hep ifade ettik.
Ölen kişinin üzerinden hüküm kalkar, tekrar söylüyorum. Kim olursa olsun,
vekillerimiz açısından, bulundukları bölgede geride kalan kişilerin yasına
gitmek, o aileyi ziyaret etmekte herhangi bir beis görmedik, görmeyiz.
HAMZA
DAĞ (İzmir) – Yazıklar olsun! Yazıklar olsun size!
İDRİS
BALUKEN (Diyarbakır) – Kaldı ki demin ifade ettiğim gibi, bu konuda AKP
Hükûmetinin kamuoyuna yapması gereken bir açıklamanın gerekliliği ortadadır.
Şimdi, böyle bir durum üzerinden ilk günde, bir deklarasyon gündemiyle, hesap
vermesi gereken iktidar partisi, hesap verme konumundan kendini sıyırdı. Belli
ki şimdi ortaya çıkan, patlamanın da sorumluluğunu taşıyan, onu önleyemeyen,
onu engelleyemeyen AKP Hükûmeti, yeni bir taziye tartışması üzerinden bu işin
sorumluluğundan sıyrılmak istiyor. Bunu asla kabul etmemiz mümkün değil. 
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – HDP olarak pozisyonumuz, iktidar partisinin ve
Hükûmetinin hem bu katliamdaki sorumluluğuyla ilgili hem de yapmış olduğu yalan
yanlış açıklamalarla ilgili hesap verme sürecini takip etmektir diyorum. 
Teşekkür
ederim.
BAŞKAN
– Teşekkür ederiz Sayın Baluken. 
Buyurunuz
Sayın Bostancı. 
MEHMET
NACİ BOSTANCI (Amasya) – Sayın Başkan, Sayın Baluken “pişkinlik” ve
“ahlaksızlık” ifadelerini kullanmıştır benim için. Bu, açık bir sataşmadır. Bu
çerçevede söz talep ediyorum. 
BAŞKAN
– Buyurunuz Sayın Bostancı.
İDRİS
BALUKEN (Diyarbakır) – Sayın Başkan, yerinden açıklama vermeniz lazım. O zaman
benim de kürsüyü kullanmam gerekiyor. 
BAŞKAN – Buyurunuz. (AK PARTİ sıralarından alkışlar)
VI.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı’nın,
Diyarbakır Milletvekili İdris Baluken’in yaptığı açıklaması sırasında şahsına
sataşması nedeniyle konuşması
MEHMET NACİ BOSTANCI (Amasya) – Sayın Başkan, değerli
arkadaşlar; Sayın Baluken meseleyi hâlen PYD, PKK, o mevzular üzerine
kaydırıyor. Ortada olan gerçeklik şu: Van’da birisi çıkıyor, diyor ki: “Ankara
patlamasını bu yaptı, biz de bunun taziye çadırını kuruyoruz.” Yani oradaki
iddia, patlamayı yapan kişinin taziye çadırının kurulduğu Sayın Baluken ve
sizin vekiliniz o taziye çadırına giderek başsağlığı diliyor. Kim bu taziyesine
gidilen kişi? 28 sivilin hayatına kıymış bir cani!
ERTUĞRUL KÜRKCÜ (İzmir) – Kişinin taziyesine
gidilmiyor, ailesinin taziyesine gidiliyor. Ölen insanın taziyesi mi olur?
İDRİS BALUKEN (Diyarbakır) – Ailenin taziyesine
gidiliyor.
MEHMET NACİ BOSTANCI (Devamla) - Siz bunu onaylıyor
musunuz? İnsanlar, şu demokratik zeminleri kullananlar terör karşısında
ikiyüzlü olamazlar, açık bir şekilde tavır almak durumundadırlar; ahlaksız
tavır tam da buradadır. Oradakilerin iddiası budur. Eğer kendisini canlı bomba
olarak patlatıp 28 kişinin canına kıydıysa, bir milletvekilinin o taziye
çadırında işi olmaz. Bu, acıları paylaşmak değildir. Acıların paylaşılacağı
yer, o 28 kişinin hayatını kaybettiği yer ve o evlerdir. Gidin bakalım, taziye
dileyebilecek misiniz! (AK PARTİ sıralarından “Bravo” sesleri, alkışlar)
İDRİS BALUKEN (Diyarbakır) – Sayın Başkan…
BAŞKAN - Buyurunuz Sayın Baluken.
İDRİS BALUKEN (Diyarbakır) – İkiyüzlü olmakla suçladı
grubumuzu, cevap vermek istiyorum.
BAŞKAN – Size de kürsüden iki dakika söz veriyorum,
69’a göre.
Buyurunuz Sayın Baluken. 
2.- Diyarbakır Milletvekili İdris Baluken’in, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında HDP Grubuna sataşması nedeniyle konuşması
İDRİS BALUKEN (Diyarbakır) – Teşekkür ediyorum Sayın
Başkan.
Cumhurbaşkanının ve Başbakanın yapmış olduğu açıklamaya
göre, Ankara patlamasındaki fail, Suriye vatandaşı olan “Salih Neccar”
ismindeki kişi midir, değil midir?
MEHMET NACİ BOSTANCI (Amasya) – Van’a gel, Van’a!
İDRİS BALUKEN (Devamla) – “Salih Neccar” ismindeki
kişi, TAK örgütü tarafından yapılan açıklamaya rağmen, bu ülkenin İçişleri
Bakanı ve Başbakanı tarafından fail olarak gösterilmiş midir, gösterilmemiş
midir? 
Şimdi,
bütün dünyaya, bütün ülke kamuoyuna bir Hükûmetin, bir devletin ciddiyetinin
hangi noktalara kadar savrulduğunu izah etme durumuyla karşı karşıya
kaldığınızda, elinizde sığınacak başka bir malzemeye sarılmaya çalışıyorsunuz. 
RECEP
ŞEKER (Karaman) – Aynı sizin gibi!
İDRİS
BALUKEN (Devamla) – Bütün ülke kamuoyu da, bütün dünya kamuoyu da bu konuda
sizin çıkıp neden henüz cenazeler yerdeyken bu olay üzerinden bu şekilde yalan
yanlış bilgilerle Suriye ve Rojava politikasına meşruiyet kazandırmak
istediğinizi sorguluyor. 
HAMZA
DAĞ (İzmir) – Caniye taziyeye gittin mi?
İDRİS
BALUKEN (Devamla) – Neden yalan yanlış bilgiler veriliyor? Bir ülkenin
Cumhurbaşkanı, Başbakanı kamuoyunun gözünün içine baka baka yalan söyler mi,
yanlış bilgi verir mi? Nerede görülmüş bu? 
ALİ
ÖZKAYA (Afyonkarahisar) – Yanlış bilgi yok!
İDRİS
BALUKEN (Devamla) – Siz, bunun hesabını vermeniz gereken yerde, şimdi, ilk
günkü gibi, “HDP üzerinden bir linç kültürü yaratayım da, bir kampanyaya
dönüştüreyim de bu yalanın içerisinden sıyrılayım.”ın gayreti içerisindesiniz. 
Hiç
oralara girmem, taziyenin ne anlama geldiği, geride kalanların acısının
paylaşılıp paylaşılmadığı meselesinin ne olduğunu biz kendi siyasi ahlakımızdan
da, kültürümüzden de, geleneğimizden de, göreneğimizden de biliriz. Size de
hiçbir konuda açıklama yapmak ve sizi rahatlatmak zorunda değiliz. (AK PARTİ
sıralarından gürültüler)
Sizin
yapmanız gereken şey, buraya çıkıp o yalan yanlış bilgilerin hesabını vermektir.

(Mikrofon
otomatik cihaz tarafından kapatıldı)
İDRİS
BALUKEN (Devamla) – Biz de bunun hesabını sizden soracağız.
Teşekkür
ederim. (HDP
sıralarından alkışlar)
BAŞKAN
– Teşekkür ederiz Sayın Baluken.
MEHMET
NACİ BOSTANCI (Amasya) – Sayın Baluken’in “Yalan yanlış bilgiler sunuluyor
kamuoyuna.” iddiasını reddediyorum. 
İDRİS
BALUKEN (Diyarbakır) – Ortada her şey, ortada! Ortada her şey!
MEHMET
NACİ BOSTANCI (Amasya) – Yapılan açıklamalar bütünüyle olaya ilişkindir, bunlar
gazetelerde, televizyonlarda çarşaf çarşaf vardır. Sayın Baluken sadece PYD’yi
korumak isteyen koroya katılıyor.
Arz
ederim. (AK PARTİ sıralarından alkışlar)
İDRİS
BALUKEN (Diyarbakır) – Her şey ortada Sayın Başkan! Başbakanın açıklaması
ortada, Cumhurbaşkanının açıklaması ortada! Çıkın, onun hesabını verin!
BAŞKAN
– Peki, sayın milletvekilleri, şimdi, sisteme giren sayın milletvekillerine
yerlerinden söz vereceğim.
MAHMUT
TANAL (İstanbul) – Sayın Başkan…
BAŞKAN
- Sayın Tanal, zaten sisteme girmişsiniz.
MAHMUT
TANAL (İstanbul) – Başka bir husus Sayın Başkanım. 
Aslında,
siyasi iktidar PYD’yi kolluyor ve koruyor, hem “terör örgütü” diyor hem
Bakanlar Kurulu kararı almıyor hem Resmî Gazete’de ilan etmiyor. 
CAHİT
ÖZKAN (Denizli) – İşte, beraber hareket ediyorsunuz, beraber!
BAŞKAN – Sayın Tanal, sisteme girmişsiniz, yerinizden
konuşma yapınca konuşursunuz, lütfen.
MAHMUT
TANAL (İstanbul) – Yani, kamuoyuna yanlış bilgi veriyorlar, kamuoyuna doğru
bilgi versinler. Mevzuat bu şekildedir Sayın Başkanım.
Teşekkür
ederim.
BAŞKAN
– Sayın Akın, buyurunuz.
V.- AÇIKLAMALAR (Devam)
6.- Balıkesir Milletvekili Ahmet Akın’ın, Artvinlilerin
doğayı korumak için sürdürdükleri haklı mücadeleleri konusunda Hükûmeti duyarlı
olmaya davet ettiğine ilişkin açıklaması
AHMET
AKIN (Balıkesir) – Artvin halkı günlerdir çevresini, toprağını, doğasını
korumak için direniyor. Doğamız, toprağımız, havamız, suyumuz talan edilerek
doğal kaynaklar ekonomiye kazandırılamaz. Bir kent, madencilik yatırımına
komple karşı çıkıyor ve o kadar baskıya, karalamaya rağmen direniyorsa o
yatırımın gözden geçirilerek iptal edilmesi gerekir. Bu millete hakaret eden,
ağza alınmayacak sözlerle küfürler eden birisine bütün kamu olanaklarını
seferber eden Hükûmet, şimdi de Cerattepe’de ormanı ve doğayı aynı kişinin
emrine sunuyor. AKP Hükûmetinin artık bir karar vermesinin zamanı gelmiştir;
yandaştan yana mı, vatandaştan yana mı çalışacaklar? Cerattepe’de ortaya
çıkmıştır ki AKP’nin vatandaşla işi yok. AKP bu devletin bütün olanaklarını
yandaşların emrine sunmaktan vazgeçmiyor. Bu millet bunu görüyor, bunu biliyor.
Hükûmeti Artvinlilerin bu haklı mücadelesi konusunda duyarlı olmaya davet
ediyorum. Buradan Cerattepe’ye, doğasını, yaşam ortamını, toprağını korumak
için mücadele veren Artvinlilere selam gönderiyorum.
BAŞKAN
– Sayın Atıcı…
7.- Mersin Milletvekili Aytuğ Atıcı’nın, İngiliz
Independent gazetesinde yer alan, Keseb kasabası hizasındaki Türk karakolundan
Suriye içine beton yol yapıldığıyla ilgili haberin doğru olup olmadığını
öğrenmek istediğine ilişkin açıklaması
AYTUĞ
ATICI (Mersin) – Teşekkür ederim Sayın Başkan.
Değerli
arkadaşlar İngiliz Independent gazetesini bilmeyeniniz yoktur, herkes bu
gazetenin güvenilirliğini tespit eder. Bu gazetenin bir yazarı Robert Fisk
Türkiye’nin Suriyeli muhaliflere yol yaptığını iddia ediyor. Türkiye’den Suriye’ye
doğru Keseb kasabası hizasındaki Türk karakolundan Suriye içine doğru beton yol
yapıldığı söyleniyor. Amaç, muhaliflerin Türkiye’ye gidiş gelişini
kolaylaştırmak. Aynı yazar bir Türk generalinin de öldüğünü iddia etmişti.
Şimdi, Türkiye tarafı bunu yalanladı ama yolun yapıldığını yalanlamadı. Bu
yalanlama gelmediğine göre, bu durum AKP’nin teröre yardım ve yataklık
ettiğinin bir başka göstergesi olarak karşımıza çıkmaktadır. Bu yol
yapılmadıysa derhâl yalanlanmalı, eğer yalanlanmazsa AKP teröre açıkça yardım
ve yataklık etmektedir. 
Teşekkür
ederim.
BAŞKAN
– Sayın Nurlu…
8.- Manisa Milletvekili Mazlum Nurlu’nun, Soma’da
toplanan vergi gelirlerinin azalmasının nedeninin 301 işçinin ölümüne neden
olan maden faciası olduğu şeklindeki açıklamayı anlamanın mümkün olmadığına
ilişkin açıklaması
MAZLUM
NURLU (Manisa) – Sayın Başkan, değerli milletvekilleri; Artvin Cerattepe’yi
katledecek olan iş adamının 420 milyon liralık vergi borcunu affedenlere ses
çıkarmayanların, Soma’da toplanan vergi gelirlerinin azalmasının nedeni olarak
301 işçinin ölümüne neden olan maden faciasını göstermesini anlamak mümkün
değildir. Bu açıklamalar, Soma madenlerinde işçilerin sırtından kazanılan
paranın büyüklüğünü ve sömürü düzenini açıkça ortaya koymuştur. Soma’da
işçilere mezar olan 1,5 milyon ton kapasiteli maden ocağından yılda 3,5 milyon
ton kömür çıkarılmasına göz yumarak 301 madenciyi ölüme yollayanlar ne kadar
sorumluysa olaya sadece vergi geliri açısından bakanlar da o kadar sorumludur.
Bu talihsiz açıklamayı yapan kamu görevlilerinin öncelikli görevi, siyasi
iktidarın koltuğunun altında vergi kaçıranlarla mücadele etmek ve Manisa’da
tahsil edemedikleri 2 milyar vergi alacağını toplamak olmalıdır.
Genel
Kurulu saygıyla selamlıyorum. 
BAŞKAN
– Sayın Tanal…
9.- İstanbul Milletvekili Mahmut Tanal’ın, AKP’li bir
milletvekilinin İslam’ın şartlarıyla ilgili bazı ifadelerine ilişkin açıklaması
MAHMUT
TANAL (İstanbul) - Teşekkür ederim Sayın Başkan. 
Değerli
milletvekilleri, değerli bakanlar; bugün çıkan basındaki haberlere göre, AKP’li
bir milletvekili İslam’ın şartının 5 değil 7 olduğunu açıklamış. Bu, dinî
duygularımıza ve dinimize zarar veren bir açıklama değil midir? Siz, siyasi
parti olarak bu kadar dinimizi küçümseyen, aşağılayan bir milletvekili hakkında
ne tür işlem yapacaksınız? 
Teşekkür
eder, saygılarımı sunarım. 
BAŞKAN
– Sayın Boynukara…
10.- Adıyaman Milletvekili Adnan Boynukara’nın, canlı
bombacı teröristleri yücelten siyasi anlayışı kınadığına ve Diyarbakır Sur’da
şehit olan Selçuk Dost’a Allah’tan rahmet dilediğine ilişkin açıklaması
ADNAN
BOYNUKARA (Adıyaman) – Sayın Başkan, PKK ve türevleri birçok terör saldırısı
gibi canlı bomba saldırılarını da ülkemize taşıyan ilk terör örgütleridir. 30
Haziran 1996 tarihini hatırlayalım, kadınları, çocukları ve hastaları canlı
bomba olarak kullanan gerici anlayışın adıdır, ülkemizde yaşayan insanların
arasına kan davası sokmaya çalışan faşist bir örgüttür, şiddeti ve terörü
“zorun gücü” kavramıyla meşrulaştırmaya çalışan terör baronlarının merkezidir. 
Bu
vesileyle, canlı bombacı teröristleri yücelten, kutsayan ve canlı bombacı
teröristlerden kahraman üreten siyasi anlayışı ise kınıyorum. 
Bugün
Sur’da şehit olan Selçuk Dost kardeşimize Allah’tan rahmet diliyorum. 
BAŞKAN
– Sayın Engin…
11.- İstanbul Milletvekili Didem Engin’in, analık
borçlanmasıyla ilgili bir düzenleme yapılması gerektiğine ilişkin açıklaması
DİDEM
ENGİN (İstanbul) – Sayın Başkan, sayın milletvekilleri; ülkemizde, ne yazık ki
kadınlarımızın ve annelerimizin çoğunun sosyal güvencesi yok. Sosyal Sigortalar
ve Genel Sağlık Sigortası Kanunu’nda “analık borçlanması” olarak da bilinen
düzenlemeye göre, anneler sigortalı oldukları dönemde doğum yapmışlarsa
borçlanma hakları var  fakat igortalı olmadan önce doğum
yapmışlarsa bu hakları ne yazık ki yok. 
Annelerimiz,
bütün hayatlarını fedakârca çocuklarına adıyorlar ve evlatları için yaşıyorlar.
Doğum yapan ve ihtiyacı olan bütün annelerin, doğum yaptıkları dönemde çalışıp
çalışmadıklarına ya da sigortalı olup olmadıklarına bakılmaksızın bu haktan
yararlanabilmeleri ve emekli olabilmeleri gerekli. 
Bu
sorunu çözmek için Cumhuriyet Halk Partisi olarak Meclis Başkanlığına bir kanun
teklifi sunduk. Yaklaşık olarak 500 bin annenin emeklilik hakkını ilgilendiren
bu düzenlemenin hayata geçirilmesi için Meclisteki bütün partilerin
desteklerini bekliyoruz. 
Teşekkür
ederim. 
BAŞKAN
– Sayın Yıldırım…
12.- İstanbul Milletvekili Hurşit Yıldırım’ın, terör ve
terör savunucularının milletimize asla diz çöktüremeyeceğine ilişkin açıklaması
HURŞİT
YILDIRIM (İstanbul) – Sayın Başkan, değerli milletvekilleri; terör, savunmasız
ve masum insanları hedef alarak, toplumda panik ve korkutma çabalarıyla
milletimizin moralini ve birlikteliğini bozmak istiyor. Terörün ve
teröristlerin verdiği hiçbir mesajı almıyor ve terörle verilmek istenen her türlü
mesajı reddediyoruz. Terör saldırısına rağmen, millî iradenin merkezi olan
Türkiye Büyük Millet Meclisinin çalışmalarını sürdürmesini de takdirle
karşılıyorum. Çukurlara, pusulara, bombalara, şehirlerdeki teröre değil de
güvenlik uygulamalarına karşı çıkanların bir kez daha düşünmesinin vaktinin
geldiğini, ülkesinin ve milletinin yanında yer alması gerektiğini düşünüyorum. 
Her
unsuruyla bir bütün olan bu millet, asla birlikte yaşamaktan vazgeçmeyecektir.
Köklü bir tarihe ve medeniyete sahip olan milletimize, terör ve terör
savunucuları asla ama asla diz çöktüremeyeceklerdir. Alçak terör saldırısına
rağmen, şehit yakınlarının ve milletimizin metanetini anlamlı buluyor, aziz
milletimize başsağlığı diliyorum.
BAŞKAN
– Sayın Bektaşoğlu…
13.- Giresun Milletvekili Bülent Yener Bektaşoğlu’nun,
Ankara’daki saldırının terörün ülkemizde vardığı boyutları ve güvenlik
kuruluşlarının nasıl bir zafiyet içinde olduğunu gösterdiğine, şehitlere
Allah’tan rahmet dilediğine ve Hükûmetin teröre karşı mücadeleyi yönetemediğine
ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan. 
Değerli
milletvekilleri, Ankara, geçtiğimiz hafta cumhuriyet tarihinin en kanlı terör
eylemine tanık oldu. Aralarında Türkiye Büyük Millet Meclisinin de bulunduğu,
Türkiye'nin kalbi diye adlandırılan bir alan içinde patlayan bomba, terörün
ülkemizde vardığı boyutları ortaya koyduğu gibi, İçişleri Bakanlığı, MİT,
istihbarat ve güvenlik kuruluşlarının nasıl bir acziyet ve zafiyet içinde
olduğunun da göstergesidir. Bu saldırı göstermiştir ki terör örgütleri ve
arkasındaki uluslararası güçler, artık her an her yerde eylem yapabilme
kabiliyetindedir. Bu örgütlerin alanı artık sınır boyları, sınır öteleri ve
dağlar değil, bütün Türkiye’dir, kentlerdir, yaşam alanlarıdır. Bunun bir
sonucu olarak, geçen hafta 40’a yakın yurttaşımız, 7 Hazirandan bu yana da çoğu
güvenlik görevlisi olmak üzere 400 yurttaşımız hayatını kaybetmiştir. Bu
vesileyle şehitlerimize Allah’tan rahmet diliyorum, ailelerinin acılarını
paylaşıyorum. 
Sonuç
olarak, artık, Sayın Başbakan ve ekibi teröre karşı mücadeleyi
yönetememektedir. Dolayısıyla, kendisi öncelikle İçişleri Bakanı ve MİT
Müsteşarının istifasını istemekle işe başlamalı. Türkiye’ye 28 kişiyi
katlettikten sonra ölen teröristin zaten belli olan kimliğini yeniden tespit
etmekle övünen bir İçişleri Bakanı lazım değildir. Sizlere değil bu düşüncelere
“kırmızı kart” gösteriyorum.
BAŞKAN
– Sayın Tuncer…
14.- Amasya Milletvekili Mustafa Tuncer’in, Ankara ve
Diyarbakır patlamalarında şehit olanlara Allah’tan rahmet dilediğine, şehrini
ve doğasını koruyan Artvinlileri selamladığına ve İŞKUR kanalıyla işe alımlarda
AKP il ve ilçe teşkilatlarının etkili olduğuna ilişkin açıklaması
MUSTAFA
TUNCER (Amasya) – Sayın Başkan, değerli milletvekilleri; öncelikle Ankara ve
Diyarbakır patlamalarında şehit düşen Amasyalı hemşehrilerimize ve diğer
şehitlerimize Allah’tan rahmet diliyorum. Artvin Cerattepe’de şehrini ve
doğasını koruyan yurtsever Artvinlileri sevgi ve saygıyla selamlıyorum. 
Değerli
milletvekilleri, bugün bana ulaşan bir bilgiyi sizlerle paylaşmak istiyorum.
İŞKUR kanalıyla altı ay süreli de olsa asgari ücret karşılığında işçiler
alınmaktadır. İşe alımlarda AKP il ve ilçe teşkilatları âdeta İŞKUR müdürlüğü
gibi çalışmaktadır. Valilikler ve İŞKUR buna müsaade etmektedir ve bu durum
toplum tarafından da kanıksanmıştır. Ancak, duymaya hiç alışık olmadığımız yeni
bir uygulama başlatılmıştır; Amasya’nın Gümüşhacıköy ilçesinin Adalet ve
Kalkınma Partisi yönetimi tarafından, İŞKUR kanalıyla işe başlayanlardan 200 Türk
lirası para talep edilmektedir, vermeyenlere “Bir daha iş yüzü göremezsiniz.”
denilmektedir. Bu para talebi… 
(Mikrofon
otomatik cihaz tarafından kapatıldı) 
BAŞKAN
– Sayın Arık…
15.- Kayseri Milletvekili Çetin Arık’ın, Kayseri’de
17/2/2016 tarihinde bir lise öğrencisinin intiharıyla ilgili iddialara ve
Başbakanın bu olayın ciddi bir takipçisi olup olmayacağını öğrenmek istediğine
ilişkin açıklaması
ÇETİN
ARIK (Kayseri) – Teşekkür ederim Sayın Başkan. 
17
Şubat 2016 tarihinde, Kayseri’de, 17 yaşındaki bir lise öğrencimiz babasının
silahıyla yaşamına son verdi. İlk başta “sınav stresine bağlı intihar” olarak
kamuoyuna yansıyan olay, öğrencinin arkadaşlarının sosyal medyadan yükselen
sesleriyle farklı bir boyuta ulaştı. Öğrencinin, öğretmenin cinsel istismarına
maruz kaldığı, okul yöneticilerinin de bu olayı örtbas etmeye çalıştığı öne
sürülüyor. Yaptığımız incelemeler de böyle bir örtbas girişiminin olduğunu
gösteriyor. Yetkililer, 18 Şubatta gerekli işlemleri başlattıklarını, ihmali
olanları görevden aldıklarını beyan ederken, biz olayın medyaya yansıdığı güne
kadar işlemin yapılmadığını tespit ettik. Sayın Başbakana sormak istiyorum: Siz
bu olayın ciddi bir takipçisi mi olacaksınız, yoksa yetkililerin beyanını esas
alıp örtbas etme yolunu tercih edenleri kollayacak mısınız?
Teşekkür
ediyorum.
BAŞKAN
– Sayın Çamlı…
16.- İstanbul Milletvekili Ahmet Hamdi Çamlı’nın,
23/2/1979 tarihinde katledilen Metin Yüksel’i rahmetle andığına ilişkin
açıklaması
AHMET HAMDİ ÇAMLI (İstanbul) – Bugün 23 Şubat 2016.
Bundan tam otuz yedi yıl önce memleket sokaklarında sağ-sol çatışmasının hüküm
sürdüğü soğuk zamanlardı. Millet çocuklarının bölündüğü, karşılıklı nefret
duygularının kabartıldığı karanlık günlerde üniversiteler, lokaller,
kahvehaneler, meydanlar vatan evlatlarının karşılıklı çatışmalarına sahne
ediliyordu. Ülke birçok katliama, siyasi suikasta tanıklık ediyordu. Can
güvenliğinin kalmadığı bu yıllarda vatandaşlar sokağa çıkamaz hâle gelmişti. Şu
an Huzuruilahi’de hesap vermekle meşgul darbeci Evren Paşa’nın, bilinen ifadesiyle,
“Şartların oluşmasını bekledik.” dediği süreçte emperyalistlerin hesapları
adına vatan evlatları sokaklarda birbirine kırdırılıyordu. İşte, o karanlık ve
kan kokan günlerde, şubat soğuğunda…
(Mikrofon otomatik cihaz tarafından kapatıldı) 
AHMET HAMDİ ÇAMLI (İstanbul) – …23 Şubat 1979 günü,
İstanbul Fatih Camisi’nde cuma namazını kıldıktan sonra abdestli bir şekilde
karanlık güçler tarafından katledilen, milletin sivil şehidi Metin Yüksel’i
rahmetle, minnetle anıyorum. 
BAŞKAN – Sayın Sarıbal… 
17.- Bursa Milletvekili Orhan Sarıbal’ın, 21 Şubat
Uluslararası Ana Dil Günü’ne ve terörü önleme konusunda siyasi iktidarı göreve
davet ettiğine ilişkin açıklaması
ORHAN SARIBAL (Bursa) – Teşekkür ediyorum Sayın Başkan.

Öncelikle, 21 Şubat Dünya Ana Dil Günü’nü kutluyorum,
bütün ana dillere özgürlük diliyorum, birincisi bu. 
Tabii, en önemlisi kirli savaş. Ne yazık ki içindeyiz.
Bu Meclis bu kirli savaşa daha ne kadar seyirci kalacaktır? Göreve çağırıyorum.

Bir sitemim de gerçekten iktidaradır. 10 Ekim 2015’te,
Ankara Garı’nda, barış için gelen meslektaşlarımızı, dostlarımızı
yitirdiğimizde Cumhurbaşkanı “Gar’ın da camları kırılmıştı.” demişti. Evet,
ciddi bir duyarsızlık ve aymazlık söz konusudur; ciddi bir, maalesef, kanla
yıkanma söz konusudur; ciddi bir yanlış uygulama söz konusudur. Bu kanı
durdurmanın yolu Türkiye Büyük Millet Meclisinden, buradan geçmektedir. “Senin
ölün, benim ölüm; senin katilin, benim katilim.”le bu sorunu çözemeyiz. 
(Mikrofon otomatik cihaz tarafından kapatıldı) 
ORHAN SARIBAL (Bursa) – Siyasi iktidarı göreve davet
ediyorum. Yetmedi mi artık? 
BAŞKAN – Sayın Özkan…
18.- Denizli Milletvekili Cahit Özkan’ın, darbe ürünü
Anayasa’dan kurtulmak için muhalefet milletvekillerini sürece destek vermeye
çağırdığına ve 28 vatandaşın hayatını kaybetmesine neden olan teröristin taziye
çadırına gitmenin faşizan bir tutum olduğuna ilişkin açıklaması
CAHİT ÖZKAN (Denizli) – Teşekkürler Sayın Başkan. 
Aslında,
Anayasa’yla ilgili konuşmayı arzu ediyordum. Malum olduğu üzere, darbe ürünü
Anayasa’dan kurtulmak için kurmuş olduğumuz Anayasa Mutabakat Komisyonu, yine,
bildik, hiç de inandırıcı olmayan gerekçeyle masanın devrilmesi suretiyle sona
ermiştir. Biliyoruz ki milletin talebinden ve beklentisinden kaçış yoktur. Öyle
ya da böyle yeni anayasayı, özgürlükçü, demokratik ve katılımcı anayasayı
milletimiz hak etmektedir ve öyle ya da böyle hayat bulacaktır.
Onun
için, muhalefet partilerine her zaman seslendiğimiz gibi tekrar sesleniyorum:
Gelin, milletimizin ihtiyacı olan bu sürece destek verin. Bu sürecin karşısında
durmak, öncelikle kendi tabanına ve seçmenine ihanettir diyorum. 
Aynı
zamanda, polisin, askerin taziye çadırına yaklaşamayanların 28 vatandaşımızın
hayatına neden olan teröristin lanetli çadırına koşması, hiçbir izahı olmayan
faşizan bir tutumdur diyor, yüce Meclisi saygıyla selamlıyorum.
ERKAN
AKÇAY (Manisa) – Muhalefete söyleyeceğine kendi partine bir sor bakalım, masayı
kim devirmiş.
BAŞKAN
– Sayın Dağ…
19.- İzmir Milletvekili Hamza Dağ’ın, HDP’li bir
milletvekilinin 28 kişinin katilinin taziye çadırını ziyaret ederek insanlık
suçu işlediğine ilişkin açıklaması
HAMZA
DAĞ (İzmir) – Teşekkür ediyorum Başkanım.
Geçen
hafta çarşamba günü Ankara’da yaşanmış olan elim hadiseden sonra, burada
bizlerin de duyduğu hadiseden sonra hafta sonu ajanslara düşen HDP
milletvekilinin taziye çadırını ziyareti… Açıkçası, ben bunu ilk okuduğumda,
bunun olumsuz bir şekilde yalanlanmasını bekledim, HDP’nin hem sitesinden hem
de Twitter adresinden yalanlamasını çok arzuladım ama bugün de Sayın Baluken’in
yaptığı açıklamalardan bundan bir hicap duyulmadığını görüyoruz. Açıkçası, bu
yaşananlar doğrultusunda, ben, 28 kişinin katili ve birçok kişinin
yaralanmasına sebebiyet veren -belki sadece katil değil cani demek gerekecek
olan- bu insanın çadırına gidenlerin ve aynı zamanda çadırına gidenleri
savunanların insanlığından şüphe ettiğimi söylüyor ve insanlık suçu
işlediklerini düşünüyorum.
Teşekkür
ediyorum.
BAŞKAN
– Sayın Gürer…
20.- Niğde Milletvekili Ömer Fethi Gürer’in, Niğde’nin
tarım ve hayvancılıkla ilgili sorunlarına ilişkin açıklaması
ÖMER
FETHİ GÜRER (Niğde) – Teşekkür ederiz Sayın Başkan.
Hafta
sonu Niğde’nin köy ve kasabalarını gezdim. Vatandaşımızın önceliği tabii ki
terör, şehitlerimizden dolayı büyük üzüntü duyuyorlar. 
Bunun yanında, Niğde tarım ve hayvancılıkla geçimini
sağlayan bir bölge. Köylerimizde patates depoda kaldığı için vatandaşımız çay
parası olmadığından kahveye çıkamaz duruma gelmiş. Yetkilileri birkaç kez
uyarmıştım, Sayın Bakana da durumu ilettiğimde fazlalık olmadığını söylemişti
bütçe görüşmelerinde. Oysa depodaki patates çimlenmiş ve çürümeye başlıyor.
Keza aynı durum elma üreticisi için de söz konusu. Son olarak süt üreticimiz de
mağdur durumda. Esnaflarımızla konuştum, onlar da gidişattan memnun değiller.
Hükûmetimizin özellikle patates ve elma üreticileri için önlem almasını
öneriyorum -bunun için de büyükşehir belediyelerimiz geçici olarak çözümün
adresi- yoksa bu yıl üretim, ekim, dikim yapamayacak durumdalar. Yetkilileri
göreve davet ediyorum.
Teşekkür ederim.
BAŞKAN – Sayın Sarıhan? Yok.
Sayın Yıldız…
21.- Aydın Milletvekili Hüseyin Yıldız’ın, Didim ve
Kuşadası sokaklarındaki Suriyelilerin kamu düzeni açısından güvenlik riski
yarattığına ve bunlarla ilgili herhangi bir çalışmanın olup olmadığını öğrenmek
istediğine ilişkin açıklaması
HÜSEYİN YILDIZ (Aydın) – Teşekkür ediyorum Sayın
Başkanım.
Turizm sezonu bir ay sonra başlıyor. Bu hafta sonu
seçim bölgem olan Aydın Didim’de ve Kuşadası’nda çalışmalara katıldım.
Özellikle Didim ve Kuşadası sokaklarında binlerce Suriyeli var -zaten turizm
kötüye gidiyor- kamu düzeni açısından güvenlik riski yaratıyorlar. Bunlarla
ilgili herhangi bir çalışmanız var mı? Didim ve Kuşadası bu şekilde giderse
gelen turistler geri gidecektir, esnaf zor durumda kalacaktır ve bu esnaf da
-aşağı yukarı- borçlarını ödeyemeyecek; zaten zor durumdadır.
BAŞKAN
– Sayın Demir? Yok.
Sayın
Özdiş…
22.- Adana Milletvekili İbrahim Özdiş’in, sendikalara
yönelik baskı, tehdit ve hukuk dışı uygulamaların artarak devam ettiğine
ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Türkiye’de
son yıllarda örneklerini sıkça görmeye başladığımız sendikalara, emek ve
demokrasi mücadelesi yürüten kesimlere yönelik baskı, tehdit ve hukuk dışı
uygulamalar artarak sürmektedir. 10 Ekimde yaşanan katliamı protesto etmek
için, kınamak için yapılan basın açıklamasında metnin içeriği nedeniyle gün
geçmiyor ki açıklamayı yapan KESK, TMMOB, DİSK, Türk Tabipleri Birliği
yöneticileri Emniyete çağrılmasın. Neredeyse görev yerlerinden daha çok
Emniyette günleri geçiyor. Üstünlerin hukuku değil, hukukun üstünlüğü
iddiasıyla iktidara gelenler bugün bu arkadaşlarımızı hukuk dışı
uygulamalarıyla tedirgin etmektedirler. Soruyorum iktidar yetkililerine: Bu
durum daha ne kadar devam edecektir? Ne tür bir önlem düşünüyorsunuz?
Teşekkür
ediyorum.
BAŞKAN
– Sayın Dora…
23.- Mardin Milletvekili Erol Dora’nın, 21 Şubat
Uluslararası Ana Dil Günü’ne ve Artvin Cerattepe’de halkın yaşam alanlarını
savunmak için yürüttüğü onurlu mücadeleyi selamladığına ilişkin açıklaması
EROL
DORA (Mardin) – Bildiğiniz gibi, 21 Şubat UNESCO tarafından Ana Dil Günü ilan
edilmiştir. Bu vesileyle, dünya insanlık ailesine ait hiçbir dilin baskı
altında tutulmadığı, bütün dillerin özgürce konuşulup kuşaktan kuşağa
aktarılmasının garanti altına alındığı bir dünya özlemiyle bütün halkların Ana
Dil Günü’nü kutluyorum. 
İkinci
olarak, Cerattepe’de bir doğa kıyımıyla karşı karşıya olan Artvin halkının
yaşam alanlarını savunmak için yürüttüğü onurlu mücadeleyi selamlıyorum. Bu
meşru mücadelede yanlarında olduğumuzu belirtiyor, kendilerini tekrar
selamlıyorum. 
BAŞKAN
– Sayın Hakverdi…
24.- Ankara Milletvekili Ali Haydar Hakverdi’nin,
defalarca talep etmesine rağmen Millî Eğitim Bakanından randevu alamadığına
ilişkin açıklaması
ALİ
HAYDAR HAKVERDİ (Ankara) – Teşekkür ederim Sayın Başkan.
Ben
29 Ocak Cuma günü Millî Eğitim Bakanımızdan bir randevu istedim. Dayanamadım,
ısrarcı oldum 1 Şubatta bir daha aradım kendisini, yine bir randevu istedim,
olmadı. Biraz bekleyelim, belki yoğundur dedik ama 17 Şubatta yine bir randevu
istedim ancak hâlâ bekliyorum Sayın Millî Eğitim Bakanımızdan bir randevu. Ya,
şimdi, Sayın Bakan, korkmayın, sizi bir Cumhuriyet Halk Partili milletvekili
arıyor ve bir randevu istiyor. Şimdi, bizi başkalarıyla da karıştırmayın, ihale
falan da istemeyiz sizden; sadece burada, yakında, Çiğdem Mahallesi’nde ilkokul
ve ortaokul öğrencilerimizin bir okul sorunu var, bunu anlatacağım ve bir çözüm
önerisi sunacağım. Lütfen bu talebimize bir karşılık verin, duyarlı olun,
sorumlu olun. Aksi hâlde, her gün ama her gün bu kürsüden söz hakkı alıp sizin
bu tavrınızı ve tarzınızı eleştireceğim, halka sizi şikâyet edeceğim. Şimdiden
uyarıyorum.
BAŞKAN
– Sayın Yedekci…
25.- İstanbul Milletvekili Gülay Yedekci’nin,
mahkemelerin yürütmeyi durdurma kararına rağmen Artvin Cerattepe’de maden arama
çalışmalarının başladığına ve Artvin halkının kentini ve doğasını korumaya
devam edeceğine ilişkin açıklaması
GÜLAY
YEDEKCİ (İstanbul) – Sayın Başkan, teşekkür ediyorum. 
Mahkemelerin yürütmeyi durdurma kararlarına rağmen,
maden aramasının durdurulmasını gerektiren bütün makul gerekçelere rağmen 18
Şubat tarihinde konu şirket alana girmiştir. Toplumsal aşınma, yorgunluk ve
ayrışmaya neden olan toplumsal olaylarla ilgili yaşanan sayısız tecrübeye
rağmen aynı şekilde devam ediliyor olması akıllara durgunluk vermektedir.
Burada açıkça görülüyor ki bir düzen var ve biz bu düzene çomak sokarız.
Borçları Hükûmet tarafından silinen firma, polis ve jandarma tarafından halktan
korunmaya çalışılmaya devam edecek midir bilemiyoruz ama Artvin halkı kentini,
doğasını, yeşil alanını korumaya devam edecektir. 
Millet
adına, o firmanın sahibinin millete ettiği küfrü milletin vekili olarak iade
ediyorum. (CHP sıralarından alkışlar)
BAŞKAN
– Sayın İlgezdi…
26.- İstanbul Milletvekili Gamze Akkuş İlgezdi’nin,
TÜİK tarafından açıklanan intihar istatistiklerine ilişkin açıklaması
GAMZE
AKKUŞ İLGEZDİ (İstanbul) – Teşekkürler Başkan.
TÜİK
tarafından açıklanan intihar istatistikleri korkunç bir boyutta. 2014 yılında
3.065 kişi intihar etmiş, 2004-2015 yılları arasında da 29.253, verilen rakam.
Anılan yıllar arasında geçim sıkıntısı nedeniyle intihar edenlerin sayısı ise
3.204’tür. Dün, Adana’da bir edebiyat öğretmenimizin gene geçim sıkıntısı
nedeniyle intihar ettiği haberlerini duyduk. 
Türkiye
Bankalar Birliği tarafından bugün açıklanan verilerde yurttaşlarımızın kredi
batağına saplandığı görülüyor. Bireysel kredi kullanan kişi sayısı 2015 yılında
2 milyon artarak 25 milyon 800 bin kişiye çıkmıştır. Buradan biz soruyoruz:
Bankalara olan borcundan dolayı intihar eden kişi sayısı nedir? Bu kişilerden
devlet memuru olanların sayısı nedir? 2002-2016 yılları arasında intihar eden
polis, asker, öğretmen, doktor sayısı nedir?
BAŞKAN
– Sayın Ahrazoğlu…
27.- Hatay Milletvekili Mehmet Necmettin Ahrazoğlu’nun,
Hatay’ın Kırıkhan ilçesindeki Vali Ürgen mesire alanının yok edilmek
istendiğine ve bu konuda gerekli işlemlerin yapılmasını beklediklerine ilişkin
açıklaması
MEHMET
NECMETTİN AHRAZOĞLU (Hatay) – Teşekkür ediyorum Sayın Başkan.
Hatay
Kırıkhan Vali Ürgen mesire alanı yani çamlık bölgesi okul yapılması gibi ulvi
bir amacın arkasına sığınılarak yok edilmek istenmektedir. Halkın nefes alacağı
tek yer olan bu alan 1960 yılında Kırıkhanlıların kendi elleriyle yetiştirip
büyüttüğü bir ormanlık alan hâline dönüşmüştür. Buraya okul yapılmak istenmesi
maksadıyla ağaçlar kesilmekte, insanların nefes alacağı alan daraltılmaktadır.
Kamu kuruluşlarına eğer Kırıkhan’da yer aranıyorsa bunlara yer bulmak, hatta
onlarca yer göstermek mümkündür. Daha önce hastane yapımı için burada 1.347
tane yetişmiş ağaç kesilmiştir. Bu konuda sayın bakanlarımızı duyarlılığa davet
ediyor, bu konuya el atmalarını ve çamlığın, tek nefes alanı olan yerin heba
edilmemesi, birilerine peşkeş çekilmemesi için gerekli işlemlerin yapılmasını
bekliyoruz.
Teşekkür
ederim.
BAŞKAN
– Sayın Akyıldız…
28.- Sivas Milletvekili Ali Akyıldız’ın, Ankara-Sivas
arasında yapımına başlanan hızlı tren hattının 2018’de tamamlanmasını umut
ettiklerine ve hattın Sivas bölümündeki istasyonunun yerinin değiştirilmesine
ilişkin açıklaması
ALİ
AKYILDIZ (Sivas) - Teşekkür ediyorum.
Ankara-Sivas
arasında yapımına başlanan ve daha önce 3 kez ertelenen hızlı tren hattının
2018 yılında tamamlanacağı belirtilmektedir. Birçok yerde hâlâ ihalesinin
yapılmadığı, altyapı çalışmalarının henüz ihale aşamasına getirilmediğini
gördüğümüz bu yolun inşallah 2018’de tamamlanmasını biz de umut ediyoruz. Ama
bir başka sıkıntı da aynı hızlı tren güzergâhının Sivas bölümündeki
istasyonunun yerinin değiştirilmiş olduğunu kamuoyundan öğreniyoruz. Şimdi,
mevcut tren istasyonunun yerinin değişikliğinin yapılmasından önce Karşıyaka
Köprüsü bölgesinde, Kızılırmak bölgesinde çok ciddi şekilde altyapı çalışmaları
yapılmış ve çok ciddi şekilde oraya masraf yapılmıştır. Şimdi, bu güzergâhın
değiştirilmiş olmasının hassasiyetini anlamakta zorlanıyoruz. Madem böyle bir
hassasiyet vardı, değişiklik yapılacaktı, buraya neden bu kadar masraf yapıldı,
bir nokta? 
Diğer
nokta da, üniversite arazisi içerisinden geçirilecek olan bu yolun
-üniversitede rektörle görüşüldü mü- rektörle görüşülmeden üniversite arazisine
tren istasyonu yapılıyor olmasının…
(Mikrofon
otomatik cihaz tarafından kapatıldı) 
BAŞKAN
– Sayın Yılmaz…
29.- Kocaeli Milletvekili Mehmet Akif Yılmaz’ın, bir
yandan Ankara’daki terör eylemini kınayan bir yandan da eylemi yapanı
kahramanlaştıran ikiyüzlü politikayı kınadığına ilişkin açıklaması
MEHMET
AKİF YILMAZ (Kocaeli) – Sayın Başkan, değerli milletvekilleri; geçen hafta
yaşadığımız menfur ve alçak terör saldırısı sonrasında Meclisimizin hazırladığı
ortak bildiriye imza atmayarak teröre arka çıkan HDP’yi, sivil ve asker, kadın
ve çocuk katliamını gerçekleştiren hain bombacı için bir kahraman edasıyla
taziye çadırı kuran HDP Van Belediyesini milletimizin acısını hiçe sayarak
bombacı teröristin cenazesine katılan ve bomba eylemini âdeta meşrulaştıran HDP
milletvekilini, bir yandan eylemi kınayan bir yandan da eylemi yapanı
kahramanlaştıran bu sahte, ikiyüzlü politikayı kınıyorum.
Hepinize
saygılar sunuyorum. (AK PARTİ sıralarından alkışlar) 
BAŞKAN
– Sayın Ağbaba…
30.- Malatya Milletvekili Veli Ağbaba’nın, Malatya’nın
sağlıkla ilgili sorunlarına ilişkin açıklaması
VELİ
AĞBABA (Malatya) – Teşekkür ederim. 
Sayın
Sağlık Bakanına memleketim Malatya’nın bir sorununu aktarmak istiyorum.
Yeşiltepe Hoca Ahmet Yesevi Mahallesi maddi durumu iyi olmayan
vatandaşlarımızın yoğun yaşadıkları bir mahalle. Otuz yıl önce bölgeye yapılan
afet evleriyle birlikte on bini aşan bir nüfusa sahip -on bini bulan-
mahallenin sağlık ocağı yok, en yakın sağlık ocağı 2-3 kilometre uzakta, çoğu
mahalle sakini minibüse verecek parası olmadığı için yürüyerek gidip gelmek
zorunda hastaneye. Malatya Büyükşehir Belediyesine ait 2.260 metrekarelik arsa
Sağlık Bakanlığına devredildi ancak Bakanlık henüz sağlık ocağı yapımıyla
ilgili maalesef bir adım atmadı. Siz de buradayken Sayın Bakan, sizden rica
ediyorum, Hoca Ahmet Yesevi Mahallesi Malatya’nın en merkezî mahallelerinden
ama çok yoksul bir mahalle. Belediye arsayı devretmiş, sizin bir imzanızı
bekliyor. Bu konuda desteklerinizi bekliyoruz. 2016 Yatırım Programı’na mutlaka
bunun alınmasını bekliyoruz. Çok bir şey değil, bunu sizden rica ediyoruz.
Teşekkür
ediyorum.
BAŞKAN
– Sayın Baydemir...
31.- Şanlıurfa Milletvekili Osman Baydemir’in,
Şanlıurfa’nın sağlıkla ilgili sorunlarına ilişkin açıklaması
OSMAN
BAYDEMİR (Şanlıurfa) – Teşekkür ediyorum Sayın Başkan.
Urfa’da
var olan hastane, yatak ve hekim sayısı, malumunuz, ihtiyaca yanıt
vermemektedir. Urfa ilimiz, AKP iktidarı döneminde sağlık sektöründe 78’inci
sıraya geriletilmiştir.
Sayın
Bakan, Urfa’da 2008’den beri faaliyet gösteren, 7 ameliyathanesi, 55
polikliniği olan, 251 yatak kapasiteli ve 802 personelin çalıştırıldığı OSM
Hastanesi, SGK’nın ilişkisi kesildiğinden bu yana âdeta kapatılma girişimiyle
karşı karşıyadır. SGK’lı hastaların da ödeme yapmadan sağlık hizmeti alabildiği
bu hastane, özellikle kanser tedavisi konusunda ve teşhisi konusunda önemli bir
hastaneydi Urfa ilimiz için. Bahsi geçen hastanenin kapatılmasıyla oluşacak
mağduriyetlerin giderilmesine dair Bakanlığınızın bir önlem tedbiri, bir önlem
planı var mıdır? Çalışma ve Sosyal Güvenlik Bakanlığı sizin bilginiz dâhilinde
mi bu hastanenin SGK’yla ilişkisini kesmiştir? Sayın Bakan, SGK’yla ilişkisi
kesilen ve bundan dolayı kapatılan kaç tane hastane bulunmaktadır, daha kaç
tane hastane kapatılacaktır? Sağlıktan ve özgürlükten tasarruf edilemez.
Teşekkür
ediyorum.
BAŞKAN
– Sayın Tüm...
32.- Balıkesir Milletvekili Mehmet Tüm’ün, Balıkesir’in
sağlıkla ilgili sorunlarına ilişkin açıklaması
MEHMET
TÜM (Balıkesir) – Teşekkür ediyorum Sayın Başkan.
Balıkesir’in
sağlık tesisleri ihtiyacı karşılamamakta, yetersiz kalmaktadır. Sağlık
Bakanlığının tanımladığı 70 klinik hizmetlerinden 45 tanesi Balıkesir’de
sunulmamaktadır. Bunlara çocuk cerrahisi, yenidoğan ve alerji gibi yaygın
hastalıklar da dâhildir. Türkiye’de bir uzman hekime ortalama 1.131 kişi
düşerken, Balıkesir’de bir uzman hekime 1.505 kişi düşmektedir. Hastalarımız
büyük şehirlerde tedavi ararken perişan olmaktadırlar. Buradan Hükûmete
soruyorum: Balıkesir’e tam teşekküllü bir hastaneyi ne zaman yapacaksınız? Var
olan hastanelerden tanımladığınız 70 adet klinik hizmetini ne zaman
vereceksiniz? Uzman hekim sayısını artırmayı düşünüyor musunuz? Balıkesir halkı
sizden hizmet bekliyor, mevcut durum Balıkesir’i cezalandırmak değil midir?
Balıkesirliler her gün Bursa, İstanbul, Ankara hastanelerinde çektiği çileyi
bitirmenizi sizden talep ediyorlar. 
BAŞKAN
– Teşekkür ederiz sayın milletvekilleri. 
Son
olarak Sayın Tanal’ın iddialarına ilişkin Sayın Cemil Yaman’ın bir söz talebi
vardır. 
SEYFETTİN
YILMAZ (Adana) – Sayın Başkan, benim de var. 
HALİS
DALKILIÇ (İstanbul) – Sayın Başkan, bizim de söz talebimiz var. 
BAŞKAN
- Sayın milletvekilleri, ben normalde sisteme giren ilk otuz milletvekiline söz
veriyorum. Otuz arkadaşımız konuştuktan sonra yeniden girenler oluyor, onlara
söz vermeyi çok düşünmüyorum açıkçası. Belki bir sefere mahsus, bu sefer,
tekrar giren sayın milletvekillerine bir söz vereceğim son olarak ama bundan
sonraki oturumlarımda sadece ilk otuz arkadaşımıza söz vereceğim, bilginiz
olsun. 
Sayın
Yaman, buyurun. 
33.- Kocaeli Milletvekili Cemil Yaman’ın, İstanbul
Milletvekili Mahmut Tanal’ın yaptığı açıklamasındaki bazı ifadelerine ilişkin
açıklaması
CEMİL
YAMAN (Kocaeli) – Sayın Başkanım, saygıdeğer milletvekilleri; öncelikle
hepinizi saygıyla selamlıyorum. 
Geçen,
yerel bir medyanın beni ziyaretinde teşkilatlarla ve millî iradeyle ilgili
sorduğu bir soruya, ben bu soruya cevap vermenin benim haddime düşmediğini,
Anadolu’da çok güzel bir terim vardır yüz yıllardır kullanılan, insanın haddini
bilmesiyle ilgili ve kimi Müslümanlarca da bunun kendilerine ilke edindiğiyle
ilgili, şiar edindiğiyle ilgili “Ben haddimi biliyorum ve bu konuda da benim bu
soruya vereceğim bir cevabım yoktur.” anlamında kullandığım ifademi kimi medya
kuruluşları bunu sanki İslam’ın -haşa, o benim haddime değildir- bir şartıymış
gibi sunduğumu yazmışlardır, özellikle yüce Meclisin ve milletvekili
arkadaşlarımın bunu böyle bilmesini arzuluyorum. 
Hepinizi
saygıyla selamlıyorum. 
BAŞKAN
– Anlaşılmıştır, teşekkür ederiz Sayın Yaman. 
Sayın
Doğan sisteme girmiş. 
34.- İzmir Milletvekili Müslüm Doğan’ın, Sivas’ın
Divriği ilçesindeki maden işletmesiyle ilgili olarak bir ıslah projesinin
düşünülüp düşünülmediğini öğrenmek istediğine ilişkin açıklaması
MÜSLÜM
DOĞAN (İzmir) – Sayın Başkan, bu demokratik tavrınızdan dolayı size saygılarımı
sunuyorum, bu oldukça demokratik oldu. 
Sayın
Bakanımızın, Çevre ve Şehircilik Bakanının bilgisine sunuyorum.
Sivas
ili Divriği ilçesinde yaklaşık elli yıldır bir maden işletmesi var. O işletme
yüzünden doğa tahribatı çok ileri bir düzeye ulaşmış ve doğanın dengesi
bozulmuş durumdadır. Açık ve kapalı işletmeler nedeniyle yaklaşık 20 bin hektar
alanın ıslah edilmesi gerekmektedir. Ekolojik dengenin kurulabilmesi için bu
alanla ilgili olarak bir ıslah projesini Sayın Bakan düşünüyor mu? “Bu alanın
tekrar çevre ve şehircilik anlamında planlanması acil olduğu görüşü sizce de
söz konusu mudur?” diye Sayın Bakana soruyorum. 
BAŞKAN
– Sayın Dalkılıç…
35.- İstanbul Milletvekili Halis Dalkılıç’ın,
Ankara’daki terör saldırısında hayatını kaybedenlere Allah’tan rahmet
dilediğine, bu saldırıyı ve terörü kınama erdemi gösteremeyenleri kınadığına
ilişkin açıklaması
HALİS
DALKILIÇ (İstanbul) – Teşekkürler Sayın Başkan.
17
Şubatta Ankara’da yapılan terör saldırısında hayatını kaybeden 29 şehidimize
ben de Allah’tan rahmet diliyorum. Milletimizin başı sağ olsun. Milletimizin
birliğini hedef alan bu alçak terör saldırısını lanetliyorum. Bu acının
üzerinden siyaset üretmeyi ahlaksızca buluyorum ve yapanları kınıyorum. Terörü
kınama erdemi gösteremeyenleri de kınamak istiyorum ama öyle bir iradelerinin
olmadığını düşündüğüm için kınamaya bile değer bulmuyorum.
Tekrar
başımız sağ olsun, yüce Meclisi saygıyla selamlıyorum.
BAŞKAN
– Sayın Demir…
36.- Kastamonu Milletvekili Murat Demir’in, Millî
Mücadele’de şehit olan Kastamonulu Şerife Bacı’yı ve tüm şehitleri rahmetle
andığına ilişkin açıklaması
MURAT
DEMİR (Kastamonu) – Sayın Başkan, Millî Mücadele’nin verildiği yıllarda
kağnısıyla İnebolu Limanı’ndan küçük çocuğunu yanına alıp şubat ayında vatanı
uğruna cepheye cephane taşıyan, kar ve tipide mermiler ıslanmasın diye
çocuğunun üzerine örttüğü örtüyü alıp mermilerin üzerine örten ve vatanı uğruna
donarak şehit olan kahraman Kastamonulu Şerife Bacı’yı ölümünün 95’inci yılında
rahmetle anıyorum ve tüm şehitlerimizi de rahmetle anıyorum, Allah rahmet
eylesin.
Teşekkür
ederim. 
BAŞKAN
– Sayın Yılmaz…
37.- Adana Milletvekili Seyfettin Yılmaz’ın,
Adana-Aladağ yolunun durumuna ilişkin açıklaması
SEYFETTİN
YILMAZ (Adana) – Teşekkür ediyorum. 
Sayın
Başkan, bu hafta Adana Aladağ ilçemizdeydim, Sayın Bakan da buradayken ifade
etmek istiyorum. Daha önceki Kültür ve Turizm Bakanı Ömer Çelik, 2014
seçimlerinden önce ve genel seçimlerden önce siyasi birtakım gerekçelerle
dozerleri, greyderleri indiriyor, seçim bitince dozer ve greyder alınıyor.
Şimdi yine bir Adanalı Bakanımız var, Çevre ve Şehircilik Bakanı. Yedi yıldır
yılan hikâyesine döndü. Yani, Adana Aladağ ilçesi Türkiye'nin en geri kalmış
ilçelerinden bir tanesi. Sayın Bakanın Adanalı olarak bu işe el atarak, yedi
yıldır bu Aladağlıların çektiği sıkıntıya bir son verilmesi gerektiğini
düşünüyorum. Her gittiğimizde Aladağlılar bu yolla ilgili şikâyetlerini ve
sitemlerini belirtiyorlar. Hükûmet her zaman övünüyor “Biz yaptığımız işi yarım
bırakmayız.” diye. Eğer bir Aladağ yolunu yedi yıldır bu Hükûmet yapamıyorsa
yapacak bir hükûmete yerini devretmesinde fayda vardır diye düşünüyorum. 
Teşekkür
ediyorum. 
Sayın
Çıray…
38.- İzmir Milletvekili Aytun Çıray’ın, Van
Milletvekili Tuğba Hezer Öztürk’ün dokunulmazlığının kaldırılması gerektiğine
ilişkin açıklaması
AYTUN
ÇIRAY (İzmir) – Sayın Başkan, dünyanın hiçbir medeni demokratik ülkesinde Tuğba
Hezer’in yaptığı kabul edilemez. Bu nedenle, Sayın Genel Başkanımız bugün, bu
şahsın yaptığını “ihanet” olarak tanımladı. Dolayısıyla, bu bir suçtur ve
Meclisten talebim, bu şahsın tezkeresinin Meclise getirilerek dokunulmazlığının
kaldırılmasıdır. Ama aynı derecede Öcalan’la görüşenler de suçludur; bunu da
ilave etmek istiyorum. 
İDRİS
BALUKEN (Diyarbakır) – Senin varlığın ihanettir ya! Senin zihniyetin ihanettir!

BAŞKAN
– Sayın Topal… 
39.- Hatay Milletvekili Serkan Topal’ın, terörü
lanetlediğine ve sorumluluları istifaya davet ettiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan. 
Öncelikle
terörü lanetleyerek başlamak istiyorum. 
Sayın
Bakan ve sayın iktidar milletvekillerine seslenmek istiyorum: 7 Hazirandan 1
Kasıma kadar onlarca şehit verdik. Dediniz ki: “Tek başımıza iktidar olalım, bu
iş bitecek.” 1 Kasımdan şu ana kadar yüzlerce şehit verdik, vermeye devam
ediyoruz. Bu işin sorumlusu kim? Birazcık kendinizi sorumlu hissediyor musunuz?
Eğer sorumlu siz iseniz ben sizleri istifaya davet ediyorum. 
Teşekkür
ediyorum. 
BAŞKAN
– Sayın Bakır… 
40.- Isparta Milletvekili İrfan Bakır’ın, Isparta’da
üreticilerin elinde kalan elmaların satılabilmesi için neler yapılacağını
öğrenmek istediğine ilişkin açıklaması
İRFAN
BAKIR (Isparta) – Teşekkür ederim Sayın Başkan. 
Ülkemiz,
yıllık yaklaşık 3 milyon ton elma rekoltesiyle dünyanın en büyük 3’üncü elma
üreticisi durumundadır. İlimiz Isparta ise yaklaşık 600 bin tonluk üretimle bu
konuda Türkiye’de 1’incidir. Dünya genelinde elma üretiminde 3’üncü sırada olan
ülkemiz, maalesef konu ihracat olunca ancak 23’üncü sırayı alabilmektedir.
Özellikle Türkiye’deki elma üretiminin yüzde 20-25’ini tek başına yapan
ilimizde sıkıntı daha da büyüktür. Geçen yıl nisan ayında yaşanan don olayı
nedeniyle rekolte yarı yarıya düşmüş olmasına rağmen depolardaki elmanın yüzde
60’ı, yüzde 70’i satılamamıştır. 
Dolayısıyla
Sayın Bakana sorularım şu şekildedir: Elde kalan elmaların satışının
sağlanabilmesi için yol haritanız nedir? Kısa vadede bu elmaların yurt dışında
satılması sağlanabilir mi? Yurt içinde ise devlet eliyle alım yapılarak kamu
kuruluşları, Kredi Yurtlar Kurumu, Türk Silahlı Kuvvetleri, Millî Eğitim ve
benzeri yerlerde bu…
(Mikrofon
otomatik sistem tarafından kapatıldı)
BAŞKAN
– Sayın Pekşen…
41.- Trabzon Milletvekili Haluk Pekşen’in, Gençlik ve
Spor Bakanının bütün spor federasyonlarını yandaşlarına peşkeş çektiğine
ilişkin açıklaması
HALUK
PEKŞEN (Trabzon) – Sayın Başkan, bir spor bakanı düşünün ki, bütün spor
federasyonlarını kendi siyasi partisinin yandaşlarına, liyakatsiz, kariyersiz
ve etkisiz yandaşlarına peşkeş çekmiştir. Sonuçlar pazar günü Türkiye’nin
gözleri önüne serilmiştir. Yine, bir futbol federasyonu düşünelim ki, futbol
takımlarının seçecekleri teknik direktörü bile siyasi parti yandaşlarından
belirleyecek şekilde baskı yapmıştır. Türk sporunun bugün geldiği noktada ne
Salih Dursun’lar ne de kırmızı kartlar bu çürümüşlüğü ortadan kaldırır. Çok
kırmızı kartlara, çok Salih Dursun’lara ihtiyaç var.
Teşekkür
ediyorum.
BAŞKAN
– Son olarak, Sayın Kışla…
42.- Artvin Milletvekili İsrafil Kışla’nın, Artvin
Cerattepe’yle ilgili bilgi kirliliği olduğuna ve Hükûmetin Artvin’in doğasını
korumaya yönelik her türlü tedbiri aldığına ilişkin açıklaması
İSRAFİL
KIŞLA (Artvin) – Teşekkür ediyorum Sayın Başkanım.
Artvin’in
bir gerçeğini paylaşmak istiyorum. Artvin, gerçekten bitki örtüsüyle eşsiz
doğal güzelliklere sahipken dağlarının pek çoğu da maden yataklarıyla dolu bir
ilimiz. Cerattepe’yle ilgili de ciddi bir bilgi kirliliği söz konusu.
Cerattepe’deki maden açık işletme olarak tasarlanmış değil kapalı galeri ve
altın değil bakır çıkartılması -ÇED alınan konu bu- ve orada bir tesis söz
konusu değil, teleferikle Borçka yoluna indirilerek Murgul’da işletilmesi söz
konusu. Bütün yatırımlara ideolojik bir mantıkla bakarak doğrusu marjinal
grupları ikna etmek mümkün değil ama samimi halkımızın endişelerini her zaman
hissediyoruz, bunları hem bakanlarımızla hem Başbakanımızla paylaştık. Yani
Artvin’in doğasını korumaya yönelik de her türlü tedbirlerin alınması
noktasında Hükûmetimiz elinden gelen çabayı gösteriyor.
(Mikrofon
otomatik cihaz tarafından kapatıldı)
BAŞKAN
– Teşekkür ediyoruz.
Sayın
milletvekilleri, gündeme geçiyoruz.
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının, Türkiye Büyük Millet Meclisi ve Sayıştayın
2014 yılı harcamalarına ait dış denetim raporlarının inceleme sonuçlarına
ilişkin tezkeresi vardır, okutup bilgilerinize sunacağım: 
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, 6253
sayılı Türkiye Büyük Millet Meclisi Başkanlığı İdari Teşkilatı Kanunu’nun 37’nci
maddesi kapsamında düzenlenen Türkiye Büyük Millet Meclisinin 2014 Yılı
Harcamalarına İlişkin Dış Denetim Raporu’nun Başkanlık Divanının 13/1/2016
tarihli toplantısında, 5018 sayılı Kamu Mali Yönetimi ve Kontrol Kanunu’nun
69’uncu maddesi kapsamında düzenlenen Sayıştayın 2014 Yılı Harcamalarına
İlişkin Dış Denetim Raporu’nun ise Başkanlık Divanının 27/1/2016 tarihli
toplantısında üst yöneticilerin cevapları da dikkate alınarak görüşüldüğüne ve
inceleme sonuçlarının Genel Kurulun bilgisine sunulmasına karar verildiğine
ilişkin tezkeresi (3/502)
19/02/2016
Türkiye Büyük Millet Meclisi Genel Kuruluna
6253
sayılı Türkiye Büyük Millet Meclisi Başkanlığı İdari Teşkilatı Kanunu’nun
37'nci maddesi kapsamında düzenlenen Türkiye Büyük Millet Meclisi 2014 yılı harcamalarına
ilişkin Dış Denetim Raporu Başkanlık Divanının 13 Ocak 2016 tarihli
toplantısında, 5018 sayılı Kamu Mali Yönetimi ve Kontrol Kanunu’nun 69'uncu
maddesi kapsamında düzenlenen Sayıştay'ın 2014 yılı harcamalarına ilişkin Dış
Denetim Raporu ise Başkanlık Divanının 27 Ocak 2016 tarihli toplantısında üst
yöneticilerin cevapları da dikkate alınarak görüşülmüş ve ekteki inceleme
sonuçlarının Genel Kurulun bilgisine sunulmasına karar verilmiştir.
Bilgilerine
sunulur.
 İsmail
Kahraman
 Türkiye
Büyük Millet Meclisi
 Başkanı

Türkiye
Büyük Millet Meclisi ve Sayıştayın 2014 yılı Dış Denetim Raporları İnceleme
Sonuçları:
1-
Türkiye Büyük Millet Meclisinin 2014 mali yılı hesaplarının dış denetimini
yapmak üzere görevlendirilen Sayıştay Uzman Denetçileri tarafından düzenlenen
18.09.2015 tarihli Dış Denetim Raporunda; 2014 Yılı Merkezi Yönetim Bütçe
Kanunuyla tahsis edilen ödeneklerin, harcama birimleri tarafından kullanımı
sırasında düzenlenen harcama belgelerinin kanunlara ve diğer hukuki
düzenlemelere uygun olup olmadığı, hazırlanan mali tablolarının doğruluğu,
denkliği ve güvenilirliği hususlarının incelendiği belirtilmiştir.
Yapılan
inceleme sırasında; 2014 yılına ait cetvel ve tablolarda gösterilen gider
rakamlarının; doğru ve denk olarak kaydedilip kaydedilmediği, toplamlarının
doğru, denk ve tutarlı olup olmadıkları ve hesapların birbirleriyle mutabık
bulunup bulunmadıklarına bakılmıştır. Bütçede tahmini olarak yer alan
kullanılabilir ödenek rakamlarıyla kesin hesap sonuç rakamları karşılaştırılmak
suretiyle gerçekleşme oranları ve uygunluk durumları, programa alınan
yatırımların gerçekleştirilip gerçekleştirilmediği araştırılmış, cetvellerdeki
rakamların dayandıkları sarf belgelerinin ilgili mevzuatına uygunluğu örnekleme
yoluyla denetlenmiştir.
Raporda
özetle;
TBMM
Başkanlığı 2014 yılı başlangıç ödeneği 774.393.000 TL olup yıl içinde yapılan
aktarmalar ve eklemelerle birlikte 779.516.094,95 TL olmuştur. 31.12.2014
tarihi itibariyle bu ödeneğin 689.220.324,21 TL'si, başka bir deyişle % 88,4'ü
harcanmıştır.
Ekonomik
sınıflandırmaya göre harcamalara bakıldığında, personel için ayrılan ödeneğin %
93,24'ünün harcandığı, Sosyal Güvenlik Kurumu prim giderlerine ayrılan ödeneğin
% 93,83 oranında harcandığı, cari transferlerin % 89,10 oranında
gerçekleştirildiği, mal ve hizmet alımlarına tahsis edilen ödeneğin % 81,14
oranında harcandığı, sermaye giderlerine ayrılan ödeneğin % 70,14 oranında
kullanıldığı belirtilmiştir.
Ayrıca;
TBMM
Başkanlığı Strateji Geliştirme Başkanlığınca arşivlenen ödeme emri belgeleri ve
muhasebe işlem fişleri tutarlarıyla bunların kaydedildiği ilgili hesaplardaki
tutarların mutabık olduğu,
Kesin
hesap cetvellerinde gösterilen gelir-gider rakamlarının doğru ve denk olduğu,
ödenek üstü harcama yapılmadığı,
Üst
Yöneticinin, 5018 sayılı Kanunda öngörülen mali yönetim ve kontrol sisteminin
işleyişinin gözetilmesi ve bütçeyle verilen ödeneğin etkili, ekonomik ve
verimli bir şekilde kullanılması amacıyla, İdari Teşkilatın eylem ve
işlemlerinin mevzuata uygun olarak düzenlenmesine, Kurumun amaç ve politikaları
çerçevesinde belirlenen stratejik plan dahilinde işlemlerin yürütülmesine özen
gösterdiği,
Harcama
birimleri ile Strateji Geliştirme Başkanı ve diğer personelin, mali işlemlerin
yürütülmesinde ve buna ilişkin harcama belgelerinin düzenlenmesinde, ilgili
mevzuatta öngörülen usul ve esaslara uygun şekilde işlem yaptıkları,
ifade
edilmiştir.
Harcama
belgelerinin incelenmesinde ise;
İhale
komisyonu kararına, elenen firmanın teknik şartnamenin hangi maddesine göre
elendiği hususunun açık şekilde yazılmasının,
İhale
onay belgesi ile teknik şartnamede işin adının aynı yazılması ve teknik
şartnamede yazılı özelliklere göre alım yapılmasının,
İş
artışının, sözleşmede düzenlenmiş olan şartlara göre yapılması ve sözleşme ile
eki dokümanlarda sayılan işlerde ihtiyaç hasıl olduğunda iş artışına
gidilmesinin, gerektiği yönünde değerlendirme ve tavsiyelerde bulunulmuştur.
Bu
çerçevede, dış denetçilerin denetim bulguları ve önerileri dikkate alınarak
düzenlenen Üst Yönetici Cevabında;
İhale
komisyonunca yapılan değerlendirme sonucunda; bahse konu firmanın, elenme
gerekçesi teknik raporda ayrıntılı olarak belirtilerek ihale komisyonu kararına
eklendiğinden, ayrıca ihale komisyonu kararında detaylı olarak belirtilmemiş
olup, bundan sonraki uygulamalarda ihale komisyonu kararına firmanın elenme
gerekçesinin açıkça yazılması hususunda gerekli dikkat ve özenin gösterileceği,
Onay
belgesinde işin tanımında yer alan iş ile gerçekleştirilen işin aynı olduğu
belirtilerek, bundan sonraki uygulamalarda daha dikkatli davranılarak şartnamelerle
uyumlu düzenlemeler yapılmasına dikkat edileceği,
Obje
restorasyon ve bakım hizmetlerinin; bir tarihi objenin restorasyonu, taşınması
ve paketlenmesi faaliyetlerini kapsaması nedeniyle Teknik Şartname’nin
"Çalışacak Personelde Aranacak Nitelikler ve Diğer Şartlar" başlıklı
3.1. maddesine nakil ifadesinin eklendiği ve bu madde hükmüne göre sözleşme
kapsamında, mobilyaların taşınması için iş artışına gidildiği,
ifade
edilmiş ve Dış Denetim Raporu’nda yer alan öneriler kapsamında gerekli tedbirlerin
alınacağı belirtilmiştir.
2-
Sayıştay Başkanlığının 2014 mali yılı hesaplarının dış denetimini yapmak üzere
Türkiye Büyük Millet Meclisi Başkanlık Divanınca görevlendirilen içişleri
Bakanlığı Mülkiye Başmüfettişleri tarafından düzenlenen 15/7/2015 tarihli Dış
Denetim Raporu’nda; 2014 Yılı Merkezi Yönetim Bütçe Kanunu’yla tahsis edilen
ödenekler kapsamında yapılan harcamalar ve bunlara ilişkin belgeler esas
alınarak, bu ödeneklerin kullanımı sırasında düzenlenen harcama belgelerinin
kanunlara ve diğer hukuki düzenlemelere uygun olup olmadığı, kamu kaynaklarının
ekonomik, etkili ve verimli olarak kullanılıp kullanılmadığı, yapılan
harcamaları gösteren mali tablolarının güvenilirliği ve doğruluğu hususlarının
incelendiği belirtilmiştir.
Raporda
özetle;
Sayıştay
Başkanlığına 2014 yılı bütçesinde 175.493.300,00 TL ödenek tahsis edildiği, bu
ödeneğin 151.161.108,06 TL'Iik kısmının harcandığı, söz konusu bütçe ödenekleri
ve harcama rakamları oransal olarak karşılaştırıldığında ise; 2012 yılında
tahsis edilen bütçe ödeneğinin yüzde 91'inin, 2013 yılında yüzde 85,67'sinin,
2014 yılında da yüzde 86,13'ünün harcandığı belirtilmiştir.
Ayrıca,
kurumun ödeme emri belgeleri ve muhasebe işlem fişlerine dayalı olarak tahakkuk
ettirdiği ödemeleri ile banka hesap özetlerinin mutabık olduğu, kesin hesap
cetvellerinde gösterilen gelir-gider rakamlarının doğru ve denk olduğu, ödenek
üstü harcama yapılmadığı, Sayıştay Başkanının üst yönetici olarak, bütçe ile
verilen kamu kaynaklarının etkili, ekonomik ve verimli bir şekilde kullanılmasını
temin edecek mali tedbirlerin alınmasında, 5018 sayılı Kanun’da öngörülen mali
yönetim ve kontrol sisteminin işleyişinin gözetilmesinde, görev ve
sorumlulukların yerine getirilmesinde üstün gayret gösterdiği, harcama
yetkilisi, gerçekleştirme görevlisi, mali hizmetler birim yöneticisi ve
muhasebe yetkilisinin mali mevzuatın uygulanmasında ve gerekli tedbirlerin
alınmasında azami çaba sarf ettikleri, idarenin mali faaliyet, karar ve
işlemlerinin 5018 sayılı Kamu Mali Yönetimi ve Kontrol Kanunu ve ilgili diğer
mevzuat çerçevesinde yürütüldüğü ifade edilmiştir.
Harcama
belgelerinin incelenmesinde ise; 4734 sayılı Kanun kapsamında yapılan bazı
ihale dosyalarında imza eksikliklerine rastlanıldığı belirtilerek evraklarda
imzalarının bulunmasına özen gösterilmesinin, bazı ödeme emirlerinde
"kontrol edilmiştir ve uygun görülmüştür" sütununun boş bırakıldığı,
yetkili kişinin imzasının bulunmadığı belirtilerek, ödeme emirlerinde adlarına
imza yeri açılan yetkili kişilerin sorumlulukları gereği evrakta imzalarının
bulunmasına özen gösterilmesinin, telefon görüşmelerine ait kurumsal tek
faturanın, “görüşmeler resmîdir” şerhi vurularak onaylandığı ancak telefon
faturalarına ait ayrıntılı görüşme kayıtlarının fatura ekinde yer almadığı
belirtilerek, görüşme dökümünün alınarak kullanıcısı tarafından görüşmelerin
resmî olduğu belirtildikten sonra faturanın ilgili daire amirince onaylanmasına
özen gösterilmesinin,
Ödeme
emri ekinde yer alan otel faturasında otele giriş ve çıkış tarihleri veya
otelde kaç gün süre ile konaklandığı gibi hususların yer almadığı belirtilerek,
geçici görev yollukları ekindeki konaklamaya ilişkin faturalarda konaklama gün
sayısının ya da otelde kaç gün konaklama yapıldığının açıkça belirtilmesine
özen gösterilmesinin,
Yurt
içi geçici yolluk bildirimlerinde taksi giderinin yapıldığı hattın açık olarak
yazılmadığı belirtilerek, söz konusu bildirimlerde taksi giderinin yapıldığı
hattın açık olarak yazılmasına özen gösterilmesinin, gerektiği yönünde
değerlendirme ve tavsiyelerde bulunulmuştur.
Bu
çerçevede, dış denetçilerin denetim bulguları ve önerileri dikkate alınarak
düzenlenen üst yönetici cevabında; Sayıştay Başkanlığınca yapılan ihalelerde,
teklifler, ihale dokümanında belirtilen ihale saatine kadar Evrak Müdürlüğüne
verildiği ve söz konusu Müdürlük tarafından bir tutanakla ihale komisyonuna
teslim edildiği, yapılan ihalede ise sadece raporda bahsi geçen tutanağın
sehven imzasız teslim edildiği, diğer bilgilerin ise tam ve eksiksiz olduğu
belirtilerek, bundan sonraki uygulamalarda gerekli özenin gösterileceği,
Sayıştay
Başkanlığının Ön Mali Kontrol İşlemleri Yönergesinin 16'ncı maddesinde harcama
birimlerinin 03 Mal ve Hizmet Alım Giderleri, 05 Cari Transferler ve 06 Sermaye
Giderleri ekonomik kodlarından yapacakları ödemelere ait (ön ödeme dâhil) ödeme
emirleri ve eki belgelerin; harcama yetkilisince imzalanmasından önce, bütçe
sınıflandırması ve ilgili mevzuat hükümlerine uygunluk yönünden ön mali
kontrole tabi tutulacağının hüküm altına alındığı belirtilerek, raporda bahsi
geçen ödeme emri belgesinin 01 Temel Maaşlar ve 02 Sosyal Güvenlik ekonomik
kodlardan yapılan harcamalara ait olduğu, bu nedenle söz konusu Yönerge
hükümlerine göre ön mali kontrole tabi tutulmasına gerek olmadığı,
Merkezi Yönetim Harcama Belgeleri Yönetmeliğinin
43'üncü maddesinde, ulaştırma ve haberleşme giderlerinin ödenmesinde, yurtiçi
ve yurtdışı şehirlerarası telefon görüşme bedellerinin resmi-özel ayrımını
gösterir, kullanıcının beyanına dayalı olarak ilgili daire amirince onanmış
faturanın ödeme emri belgesine bağlanacağının hüküm altına alındığı
belirtilerek, ilgili yönetmelikte telefon faturasına ait ayrıntılı görüşme
kayıtlarının ödeme emri belgesine bağlanacağına dair bir düzenleme bulunmadığı
ifade edilmiş ve ayrıntılı görüşme kayıtları ödeme emri belgesi ekinde yer
almasa da ilgili daire personeli tarafından kurumsal on-line işlem merkezine
girilerek incelendiği ve söz konusu faturada ayrıntılı görüşme kayıtları
incelendikten sonra "görüşmeler resmîdir" şerhi vurularak ilgili
daire amirince onaylanarak ödeme emri belgesine bağlandığı belirtilerek,
haberleşme giderlerinin ödenmesi hususunda gerekli özenin gösterilmeye devam
edileceği, 
Raporda bahsi geçen ödeme emri belgesi ekinde yer alan
yurtiçi geçici görev yolluğu bildirim formunda, konaklama tarihleri açık olarak
belirtilmiş olup, yapılan ödemede herhangi bir fazlalık bulunmamaktadır. Ancak,
bundan böyle yapılacak ödemelerde, geçici görev yollukları ekindeki konaklamaya
ilişkin faturalarda, konaklama gün sayısının açıkça belirtilmesi hususunda
gerekli özenin gösterileceği, 
İlgili mevzuatta konuyla ilgili bir düzenleme
bulunmamakla beraber, görev yolluğu bildirimlerinde beyana tabi taksi giderinin
yapıldığı hattın açık olarak belirtilmesi hususunda gerekli özenin
gösterileceği, ifade edilmiş ve Dış Denetim Raporu’nda yer alan öneriler
kapsamında gerekli tedbirlerin alınacağı belirtilmiştir.
BAŞKAN
– Bilgilerinize sunulmuştur.
Sayın
milletvekilleri, Türkiye Büyük Millet Meclisi Başkanlığının bir tezkeresi daha
vardır, okutup bilgilerinize sunacağım.
2.- Türkiye Büyük Millet Meclisi Başkanlığının, Avrupa
Parlamentosu Kadın Hakları ve Cinsiyet Eşitliği Komitesi (FEMM) tarafından
3/3/2016 tarihinde Belçika’nın başkenti Brüksel’de düzenlenecek “AB’de Kadın
Mülteci ve Sığınmacılar” başlıklı Parlamentolar Arası Komite toplantısına
katılması Genel Kurulun 19/1/2016 tarihli 29’uncu Birleşiminde kabul edilen
heyeti oluşturmak üzere siyasi parti gruplarının bildirmiş olduğu isimlere
ilişkin tezkeresi (3/503)
18/02/2016
Türkiye Büyük Millet Meclisi Genel Kuruluna
Avrupa
Parlamentosu Kadın Hakları ve Cinsiyet Eşitliği Komitesi (FEMM) tarafından 3
Mart 2016 tarihinde Belçika'nın başkenti Brüksel'de "AB'de Kadın Mülteci
ve Sığınmacılar" başlıklı Parlamentolar Arası Komite toplantısına Türkiye
Büyük Millet Meclisinden bir heyetin katılması Genel Kurulun 19/01/2016 tarihli
29'uncu Birleşiminde kabul edilmiştir.
28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin
Düzenlenmesi Hakkında Kanun'un 2'nci maddesi uyarınca heyeti oluşturmak üzere
siyasi parti gruplarının bildirmiş olduğu isimler Genel Kurulun bilgilerine
sunulur.
 İsmail
Kahraman
 Türkiye
Büyük Millet Meclisi Başkanı
Ad
ve Soyad Seçim
Çevresi
Sibel
Özdemir (İstanbul)
Ayşe
Doğan (Tekirdağ)
BAŞKAN
– Bilgilerinize sunulmuştur. 
Sayın
milletvekilleri, Meclis araştırması açılmasına ilişkin üç önerge vardır, ayrı
ayrı okutuyorum. 
B) Meclis Araştırması Önergeleri
1.- İstanbul Milletvekili Mustafa Sezgin Tanrıkulu ve
26 milletvekilinin, son günlerde artış gösteren çocuk kaçırma olaylarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/102)
Türkiye Büyük Millet Meclisi Başkanlığına
Son
günlerde artış gösteren çocuk kaçırılma olaylarının nedenlerinin ve kaçırılma
eylemlerinin sona ermesi için gerekli tedbirlerin araştırılması, bu sorunların
çözümlerinin tespiti amacıyla Anayasa'nın 98’inci ve TBMM İçtüzüğü'nün 104 ve
105’inci maddeleri gereğince Meclis araştırması açılmasını saygılarımızla arz
ederiz.
1)
Mustafa Sezgin Tanrıkulu (İstanbul)
2)
Özgür Özel (Manisa)
3)
Mahmut Tanal (İstanbul)
4)
Ahmet Akın (Balıkesir)
5)
Candan Yüceer (Tekirdağ)
6)
Erkan Aydın (Bursa)
7)
Gülay Yedekci (İstanbul)
8)
Sibel Özdemir (İstanbul)
9)
Şerafettin Turpcu (Zonguldak)
10)
Ali Haydar Hakverdi (Ankara)
11)
Zeynel Emre (İstanbul)
12)
Gürsel Erol (Tunceli)
13)
Musa Çam (İzmir)
14)
Onursal Adıgüzel (İstanbul)
15)
Didem Engin (İstanbul)
16)
Melike Basmacı (Denizli)
17)
Özkan Yalım (Uşak)
18)
Tekin Bingöl (Ankara)
19)
Gamze Akkuş İlgezdi (İstanbul)
20)
Ünal Demirtaş (Zonguldak)
21)
Kadim Durmaz (Tokat)
22)
Atila Sertel (İzmir)
23)
Zülfikar İnönü Tümer (Adana)
24)
Haydar Akar (Kocaeli)
25)
Devrim Kök (Antalya)
26)
Okan Gaytancıoğlu (Edirne)
27)
Aytuğ Atıcı (Mersin)
Gerekçe:
Ülkemizde
son günlerde sıkça yaşanan ve derin bir panik havasının doğmasına neden olan
çocuk kaçırma eylemleri, kamuoyunu meşgul etmektedir. Basına da yansıyan
haberlerden anlaşılacağı üzere kaçırılan çocukların dilenme amaçlı
kullanılması, sömürülmesi ya da ölü olarak bulunması konunun ciddiyeti hakkında
ipucu vermektedir.
Türkiye
Psikiyatri Derneği Genel Sekreteri Doçent Doktor Burhanettin Kaya, çocuğa
yönelik şiddetin; yetiştirme yurtlarında ihmal ve istismar, sokakta yaşamak
zorunda bırakılma, kâğıt mendil satarak, cam silerek dilenmeye zorlanma, ticari
ve cinsel sömürünün nesnesi olma, fabrikalarda riskli işlerde karın tokluğuna
çalıştırılma, eğitim olanaklarından yoksun bırakılma, organ ticaretine konu
olma, anne-babalarının bilgisi dâhilinde çocuk yaşta zorla evlendirilme, töre
gereği intihara sürüklenme, siyasi eylemci olarak değerlendirilme, birçok
ülkede asker olmaya zorlanma gibi çeşitli şekillerde olabildiğini ifade ederek
konunun önemli bir boyutunu gözler önüne sermiştir.
UNICEF'in
verilerine göre, gelişmekte olan ülkelerde yaşayan çocukların yüzde 40'ı, yani
yaklaşık 500 milyon çocuk, günde 1 doların altında bir gelirle yaşamını
sürdürmektedir. Başka bir ifadeyle, dünyada 600 milyonu aşkın çocuk yoksulluk
içinde yaşamaktadır; 100 milyonu aşkın çocuk ise yoksulluk, ayrımcılık ya da
kaynak yetersizliği yüzünden temel eğitim olanaklarından yararlanamamaktadır. 1
milyar çocuk, sağlıklı ev ortamından uzakta büyümektedir. Birleşmiş Milletler
örgütünün verilerine göre, cinsel ve ticari sömürünün nesnesi hâline
dönüştürülen çocukların sayısının 8,5 milyonu aştığı belirtilmektedir. Yılda
1,2 milyonu aşkın sayıda çocuk alınıp satılma, kaçırılma gibi uygulamalara
maruz kalmakta, seks işçiliğine zorlanmaktadır. 
Bu
olaylar ve rakamlar ülkemizi de yakından ilgilendirmektedir. Ülkemizde 1.600
çocuğun kayıp olduğu bilinmektedir. Bu çocuklardan 1.100'ünün kız olması
konunun başka bir boyutunu açığa çıkarmaktadır. Özellikle kız çocukları büyük
bir sömürü ağının kurbanı olmaktadır. Üstelik, bu rakamların yalnızca ihbar
edilenler olduğunu düşünürsek, ihbar edilmeyen daha çok sayıda çocuğun kayıp
olduğu ve sömürünün kurbanı olduğunu düşünebiliriz. 
Konu,
ekonomik, toplumsal, güvenlik ve psikolojik olmak üzere çok sayıda nedeni
taşımaktadır. Bu nedenlerin üzerinde ayrıntıyla çalışma yapılmadan olumlu
sonuçlar alınmasını beklemek yanıltıcı olacaktır.
2.- İstanbul Milletvekili Mustafa Sezgin Tanrıkulu ve
27 milletvekilinin, ÇAYKUR’un zarar etmesinin nedenlerinin ve sorumlularının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/103)
Türkiye Büyük Millet Meclisi Başkanlığına
Gıda, Tarım ve Hayvancılık Bakanlığına bağlı Çay
İşletmeleri Genel Müdürlüğü, kısa adıyla ÇAYKUR'un 2008 yılından itibaren zarar
etmesinin nedenlerini, ayrıca ÇAYKUR'un mevcut potansiyel işlevselliği ile
belirtilen yıllarda büyük tutarlarda kâr elde etmesi gerekirken, tam tersine
büyük tutarda zarara uğramasında sorumluluğu bulunanların belirlenmesi amacıyla
Anayasa’nın 98'inci ve TBMM İçtüzüğü’nün 104 ve 105'inci maddeleri gereğince
Meclis araştırması açılmasını arz ederiz.
1)
Mustafa Sezgin Tanrıkulu (İstanbul)
2)
Namık Havutça  (Balıkesir)
3)
Ahmet Akın  (Balıkesir)
4)
Mahmut Tanal (İstanbul)
5)
Erkan Aydın (Bursa)
6)
Candan Yüceer (Tekirdağ)
7)
Gülay Yedekci (İstanbul)
8)
Sibel Özdemir (İstanbul)
9)
Musa Çam (İzmir)
10)
Ali Haydar Hakverdi (Ankara)
11)
Zeynel Emre (İstanbul)
12)
Gamze Akkuş İlgezdi (İstanbul)
13)
Şerafettin Turpcu  (Zonguldak)
14)
Gürsel Erol  (Tunceli)
15)
Didem Engin (İstanbul)
16)
Melike Basmacı (Denizli)
17)
Özkan Yalım (Uşak)
18)
Burcu Köksal (Afyonkarahisar)
19)
Tekin Bingöl (Ankara)
20)
Yaşar Tüzün (Bilecik)
21)
Ünal Demirtaş  (Zonguldak)
22)
Kadim Durmaz (Tokat)
23)
Atila Sertel (İzmir)
24)
Zülfikar İnönü Tümer  (Adana)
25)
Haydar Akar (Kocaeli)
26)
Devrim Kök (Antalya)
27)
Okan Gaytancıoğlu (Edirne)
28)
Aytuğ Atıcı (Mersin) 
Gerekçe:
Aşağıdaki
tabloda ÇAYKUR'un 2008 yılından itibaren zarar ettiği açıkça görünmektedir.
Tablo,
Gıda, Tarım ve Hayvancılık Bakanlığı resmî İnternet sitesinden aktarılmaktadır.
ÇAYKUR Kâr-Zarar Durumu



YILLAR


GELİR


GİDER 


KÂR/ZARAR




2006


772.782.761


740.524.310


32.258.451




2007


836.320.242


826.643.553


9.676.689




2008


862.468.891


871.300.656


-8.831.765




2009


964.063.294


987.271.949


-23.208.655




2010


1.196.875.159


1.223.866.365


-26.991.206




2011


1.046.980.169


1.121.537.063


-74.556.894




2012


1.281.078.064


1.345.905.605


-64.827.541




2013


970.929.878


1.010.230.878


-39.301.000



ÇAYKUR 2008 yılına kadar kâr eden bir kuruluş iken 2008,
2009 ve 2010 yıllarında toplam 59 milyon 31 bin 626 TL zarar etmiştir.
11 Nisan ayında
2011 Nisan ayında ÇAYKUR Genel
Müdürünün göreve başlamasının ardından ise, ÇAYKUR üç yıllık dönemde toplam 178
milyon 685 bin 435 TL zarar etmiştir.
2011, 2012 ve 2013 yıllarında ÇAYKUR'un
yaklaşık 4 bin personel azaltması yaptığı, kuru çay satışlarında artış
sağladığı ve yaklaşık 100 milyon kutu soğuk içecek (Didi markası ile) satışı
gerçekleştirmesine rağmen toplam 178 milyon 685 bin 435 TL zarar etmesi
şüpheler içeren ve kesinlikle incelenmesi gereken bir husustur.

ÇAYKUR KURU
ÇAY SATIŞLARI



Yıllar


İç Satış (Ton) ,


Dış Satış (Ton)


Toplam (Ton)




2006


114.195


2.839


117.034




2007


113.693


2.631


116.324




2008


104.441


3.107


107.547




2009


107.655


2.505


110.160




2010


96.408


792


97.200




2011


101.136


2.131


103.267




2012


112.090


3.181


115.270




2013


113.447


2.248


115.695




2011, 2012 ve 2013 yıllarında ÇAYKUR'un büyük tutarlarda kamu aleyhine oluşan
zararlarının nedenlerinin Türkiye genelindeki 9 ana çay satış bayisi tarafından
kurulan şirkette yüksek maaşlar ile ÇAYKUR Genel Müdürünün akrabalarının
istihdam edilmesi, Çaytaş adlı şirkete hizmet faturası karşılığı primi ile
reklam karşılığı ÇAYKUR tarafından yüksek meblağlarda ödemeler yapılması,
Çaytaş adlı firmaya kuru çay satışlarından yüksek oranlarda destek ödemesi
yapılması, ÇAYKUR'un söz konusu şirkete ödediği prim oranının da üç yılda yüzde
6'dan yüzde 12'ye yükseltilmesi, ÇAYKUR'un, kendi pazarlama birimi olmasına
rağmen bu konudaki işleri Çaytaş adlı şirkete devretmesi ve adı geçen şirkete
139 milyon TL kaynak aktarımında bulunulması, ÇAYKUR Genel Müdürünün yeni
yaptırdığı makam odası için -makam odası için bina dışından şifreli özel
asansör yapım işinde 2 ayrı firmaya yüksek meblağlarda ödemeler yapıldığı-
yüksek tutarlardan harcamalar yapılması, ÇAYKUR'a ait 100. Yıl Paketleme
Fabrikasının Recep Tayyip Erdoğan Üniversitesine 143 milyon TL'ye, Güneysu'daki
fabrikanın Millî Eğitim Bakanlığına 10 milyon TL'ye satışının
gerçekleştirildiği ve satışlarda ÇAYKUR'un zarara uğratıldığı ve yabancı bir
firmaya satışının gerçekleştirilmesinde bahane oluşturmak için ÇAYKUR'un
kasıtlı olarak zarara uğratıldığı yönündeki vahim iddiaların araştırılması
sebebiyle Meclis araştırması açılması elzemdir.
3.- İstanbul Milletvekili Mustafa Sezgin Tanrıkulu ve
27 milletvekilinin, tutuklu ve hükümlü çocukların durumlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/104)
Türkiye Büyük Millet Meclisi Başkanlığına
Demokratik
ülkelerde çocuk mahpusların koşulları onların topluma kazandırılması ve
geleceğe dair umutlarının söndürülmesinin engellenmesi üzerine kurulurken,
ülkemizdeki uygulamalar, çocukların gerek hapiste gerekse cezalarını çekip çıktıktan
sonra toplum içinde sorunlu, öfkeli birer birey hâline gelmelerine zemin
hazırlamaktadır. Cezaevlerinden gelen çok sayıda şikâyet ve insan hakları
örgütlerinin değerlendirme raporları, çocuk mahpuslara yönelik insan haklarını
hiçe sayan uygulamaların sürdürüldüğünü ortaya koymaktadır. Tutuklu ve hükümlü
çocukların durumlarının TBMM’ce inceleme altına alınması ve bu tür olayların
incelemelerden çıkacak sonuçlara göre gerekli düzenlemelerin yapılması amacıyla
Anayasa’nın 98 ve İç Tüzük’ün 104 ve 105’inci maddeleri gereğince Meclis
araştırması açılmasını arz ve teklif ederiz.
1) Mustafa
Sezgin Tanrıkulu  (İstanbul)
2) Özgür Özel  (Manisa)
3) Mahmut Tanal  (İstanbul)
4) Ahmet Akın  (Balıkesir)
5) Musa Çam  (İzmir)
6) Erkan Aydın  (Bursa)
7) Gülay Yedekci
 (İstanbul)
8) Candan Yüceer
 (Tekirdağ)
9) Mustafa
Tuncer  (Amasya)
10) Atila Sertel
 (İzmir)
11) Sibel
Özdemir  (İstanbul)
12) Ali Haydar
Hakverdi  (Ankara)
13) Gamze Akkuş
İlgezdi  (İstanbul)
14) Zeynel Emre  (İstanbul)
15) Gürsel Erol  (Tunceli)
16) Onursal
Adıgüzel  (İstanbul)
17) Didem Engin  (İstanbul)
18) Melike
Basmacı  (Denizli)
19) Özkan Yalım  (Uşak)
20) Tekin Bingöl
 (Ankara)
21) Ünal
Demirtaş  (Zonguldak)
22) Kadim Durmaz
 (Tokat)
23) Zülfikar
İnönü Tümer (Adana)
24) Şerafettin
Turpcu  (Zonguldak)
25) Haydar Akar  (Kocaeli)
26) Devrim Kök  (Antalya)
27) Okan
Gaytancıoğlu  (Edirne)
28) Aytuğ Atıcı  (Mersin)
Gerekçe:
İnsan
Hakları Derneği (İHD) Ankara Şubesi Cezaevi Komisyonundan Avukat Hürmüz Biçer,
Sincan'daki Ankara Çocuk ve Gençlik Kapalı Cezaevindeki 3 çocuk mahpusu ziyaret
ederek hazırladığı beş sayfalık raporda çocuklara yapılan insanlık dışı
muameleye işaret etmiştir. Avukat Biçer, 16 Eylül ile 9 Ekimde cezaevindeki
avukat görüş odasında 17 yaşındaki H.E. ile K.Ş. ve 16 yaşındaki E.T. ile
görüşmüş ve çocukların anlatımından yola çıkarak özetle şunları yazmıştır:
"Görüşülen 3 çocuktan 2’si hastane sevki için ring
aracına bindirilmeden önce çıplak aramaya maruz kaldıklarını anlattı.
Çocuklardan biri haziran ayında hastane öncesi kamerasız odaya alındıklarını,
bir gardiyanın soyunmalarını söylediğini, kabul etmediklerinde de odaya 4-5
gardiyanın girdiğini, çocukların kıyafetlerini zorla çıkardığını söyledi. Diğer
bir çocuk da, hastane sevkine tek başına gittiği bir günde 4 gardiyanın zorla
kıyafetlerini çıkarttığını ve çıplak arama yaptıklarını anlattı. Çocuk
mahpuslar, diğer çocuk mahpusların, diğerlerinin doğrudan görüp duyabilecekleri
mesafelerde kaba dayağa ve ağır hakaretlere maruz kaldıklarını belirttiler. Kendileri
de diğer çocukların dövüldüğünü gördüklerini anlattılar. 
Koğuşlardaki tuvaletler gün boyunca otomatik kapılarla
kilitli kalıyor ve kapıları sadece gardiyanlar açabiliyor. Dolayısıyla,
koğuşlardaki tuvalete gidebilmeleri gardiyanın iznine tabi. Her odada birer
tuvalet ve banyo bulunuyor. Sabah 07:00'deki sabah sayımıyla birlikte çocuklar
sabah sporu için çıkıyor, sonra da gün boyu ortak alanda bulunuyorlar. Çocuklar
çıktıklarında odalar otomatik kilitle gardiyanlarca kilitleniyor. Çocuk
mahpuslar uyudukları, şahsi banyo ve tuvaletlerinin bulunduğu odaya gün içinde
girebilmek için gardiyana seslenmek zorunda kalıyorlar. Gardiyan yerinden
ayrıldığından çocuklar tuvalete girebilmek için uzun süre kapıları yumruklamak
zorunda kalıyorlar. İzin alırken de onur kırıcı hakaretlere maruz kalıyorlar. 
Pozantı ve Mersin Cezaevlerinden sevkle getirilen
çocuklar, cezaevi yönetiminin ve gardiyanların diğer çocuklara "Bunlar
terörist, bunlarla konuşup etmeyin." dediğini aktardı. Sevkle gelen 4
çocuk mahpus, kendileriyle havalandırmada konuşan diğer bir çocuğun
gardiyanlarca azarlandığını ve dövüldüğünü anlattı. Haziran ayında Kürtçe türkü
söyleyen çocuklara diğer koğuşlardaki çocukların sözlü sataşmasıyla başlayan
tartışma, çocukların bir araya geldikleri etkinlikte birbirlerini darp
etmesiyle sonuçlandı. 4 çocuk mahpus, bu nedenlerle etkinliklerde ve sosyal
faaliyetlerde diğer çocuklarla birlikte olmak istemiyor, 4’ü birlikte sabah
sporuna çıkıyor, kütüphaneye gidiyorlar. Diğer çocuklarla yan yana gelmemek
için bilgisayar hakkından yararlanamıyorlar.”
Demokratik
ülkelerde çocuk mahpusların koşulları onların topluma kazandırılması ve
geleceğe dair umutlarının söndürülmesinin engellenmesi üzerine kurulurken,
ülkemizdeki uygulamalar çocukların gerek hapiste gerekse cezalarını çekip
çıktıktan sonra toplum içinde sorunlu, öfkeli birer birey hâline gelmelerine
zemin hazırlamaktadır. Cezaevlerinden gelen çok sayıda şikâyet ve insan hakları
örgütlerinin değerlendirme raporları, çocuk mahpuslara yönelik insan haklarını
hiçe sayan uygulamaların sürdürüldüğünü ortaya koymaktadır. Tutuklu ve hükümlü
çocukların durumlarının TBMM'ce inceleme altına alınması ve incelemelerden
çıkacak sonuçlara göre gerekli düzenlemelerin yapılması bu açıdan çok büyük
önem arz etmektedir.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır. 
Sayın
milletvekilleri, Türkiye Büyük Millet Meclisi Başkanlığının bir tezkeresi daha
vardır, okutup oylarınıza sunacağım: 
A) Tezkereler (Devam)
3.- Türkiye Büyük Millet Meclisi Başkanlığının, Eş
Başkanlığını Türkiye ile ABD’nin yürüttüğü Terörizmle Mücadele Küresel Forumu
(TMKF) çerçevesinde 1-2 Mart 2016 tarihlerinde Belçika’nın başkenti Brüksel’de
“Hukukun Üstünlüğü Çerçevesinde Terörizmle Mücadele Sistemleri İnşa Edilmesinde
Parlamenterlerin Rolünün Geliştirilmesi” konulu çalıştaya katılım sağlanmasına
ilişkin tezkeresi (3/504)
19/02/2016
Türkiye Büyük Millet Meclisi Genel Kuruluna
Eş
başkanlığını Türkiye ile ABD'nin yürüttüğü Terörizmle Mücadele Küresel Forumu
(TMKF) çerçevesinde 1-2 Mart 2016 tarihlerinde Belçika'nın başkenti Brüksel'de
"Hukukun Üstünlüğü Çerçevesinde Terörizmle Mücadele Sistemleri İnşa
Edilmesinde Parlamenterlerin Rolünün Geliştirilmesi" konulu çalıştay
düzenlenecektir.
Söz
konusu çalıştaya katılım sağlanması hususu, 28/3/1990 tarihli ve 3620 sayılı
Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 9'uncu maddesi uyarınca Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi
 Başkanı
BAŞKAN – Tezkereyi oylarınıza sunuyorum: Kabul edenler…
Kabul etmeyenler… Tezkere kabul edilmiştir. 
Sayın
milletvekilleri, İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım.

C) Önergeler
1.- İstanbul Milletvekili Barış Yarkadaş’ın, (2/234)
esas numaralı, Adli Yargı İlk Derece Mahkemeleri ile Bölge Adliye
Mahkemelerinin Kuruluş, Görev ve Yetkileri Hakkında Kanunda Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/18)
Türkiye Büyük
Millet Meclisi Başkanlığına
 (2/234)
esas numaralı Teklif’imin TBMM İçtüzüğü'nün 37’nci maddesi uyarınca doğrudan
Genel Kurul gündemine alınmasını arz ve talep ederim. 04.02.2016

 Barış
Yarkadaş
 İstanbul
BAŞKAN
– Sayın milletvekilleri, teklif sahibi olarak Sayın Barış Yarkadaş’a beş dakika
söz vereceğim. 
Buyurunuz
Sayın Yarkadaş. (CHP sıralarından alkışlar)
BARIŞ
YARKADAŞ (İstanbul) – Değerli milletvekilleri, yargıya olan güvenin her geçen
gün azaldığını Adalet Bakanı Bekir Bozdağ da geçtiğimiz günlerde yaptığı bir
konuşmada itiraf etmiştir. 
Yargıya
olan güvenin yüzde 30’lar seviyesine düşmesinin sebebi nedir? Yargı neden
gitgide güven kaybetmektedir? Bunun kuşkusuz başlıca sorumlusu AKP iktidarının
yargı üzerinde uyguladığı politikalardır. Örneğin Hâkimler ve Savcılar Yüksek
Kurulu AKP’nin âdeta bir kolu hâline gelmiştir. Bakın, elimde İçişleri
Bakanlığının gizli damgalı bir evrakı var. İçişleri Bakanlığı ve çeşitli
valilikler HSYK’ya yazı yazarak 12 hâkimi şikâyet etmiş ve bu 12 hâkim hakkında
HSYK tarafından soruşturma açılmıştır. Bu hâkimlerin tek suçu idarenin aleyhine
karar vermektir. Bu, hukuk devleti adına bir skandaldır. Aynı zamanda, 12 hâkim
hakkında soruşturma açılmasının yanı sıra bazı hâkimlerin terfileri de
durdurulmuştur. AKP iktidarı, beğenmediği, kendi aleyhine karar veren herkesi
âdeta suçlu olarak görmekte ve cezalandırmaktadır. 
Rezalet
bununla mı bitmektedir? Kuşkusuz hayır. AKP iktidarı tarafından 17-25 Aralık
rüşvet ve yolsuzluk operasyonlarının ardından bizzat Tayyip Erdoğan eliyle
kurdurulan sulh ceza hâkimlikleri vardır. Özel yetkili mahkemelerin kapatılıp
sulh ceza hâkimliklerinin devreye sokulmasıyla birlikte yargı iktidarın sopası
hâline gelmiştir ve AKP iktidarının aleyhine kim konuşuyorsa, kim AKP
iktidarından şikâyetçiyse onun hakkında derhâl sulh ceza hâkimlikleri devreye
girmekte ve âdeta yargısız infaz yapmaktadır. Bu sulh ceza hâkimliklerinin
başına getirilen hâkimlerin birçoğunun ise 17-25 Aralık operasyonlarının
ardından Tayyip Erdoğan ve yakın çevresini kurtaran hâkimlerin olması kuşkusuz
tesadüf değildir. 17-25 Aralık yolsuzluk ve hırsızlık operasyonlarında
dosyaları kapatanlar bugün sulh ceza hâkimliklerinde ödüllendirilmiştir. Bu
hâkimliklerden herhangi bir adaletin beklenmesi mümkün değildir, bu yüzden sulh
ceza hâkimliklerinin bir an önce kaldırılması gerekmektedir. 
Bakın,
sulh ceza hâkimlikleri nasıl karar veriyor? AKP sıralarında oturan
arkadaşlarımız bu tartışmaya kuşkusuz ki şahittirler. AKP Ankara İl Başkanı
geçtiğimiz günlerde bir toplantı yapıyor, Nedim Yamalı Başkanlığında Ankara
örgütüyle bir toplantı yapılıyor ve orada “Can Dündar ile Erdem Gül serbest
bırakılmalı mıdır, yoksa tutuklulukları devam etmeli midir?” anketi yapılıyor,
kamuoyu araştırması yapılıyor. Belli ki oradan çıkacak verilere göre sulh ceza
hâkimliklerine bir talimat gidecek ve buradan yapılan kamuoyu yoklamaları
sonrası buna göre bir karar verilecek.
ALİ
ÖZKAYA (Afyonkarahisar) – Fazla bu saçmalık ya! Bu saçmalık fazla ya.
BÜLENT
TURAN (Çanakkale) – Yapma ya! Bravo, çok yakıştı! 
HARUN
KARACA (İstanbul) – Hangi gazete yazmış Barış?
BARIŞ
YARKADAŞ (Devamla) - İşte burada, burada. Nedim Yamalı bugüne kadar bunu
yalanlamadı. Sadece bu gazetede yok. İşte Ahmet Hakan da yazdı Hürriyet
gazetesinde.
ALİ
ÖZKAYA (Afyonkarahisar) – Ne yazdı, ne yazıyor?
BARIŞ
YARKADAŞ (Devamla) - Okumadıysanız ben göstereyim. Bugüne kadar yalanlamadınız.
Sulh ceza hâkimliklerinin AKP’nin günlük siyasi ihtiyaçlarına göre karar
verdiği ve buna göre kararlar aldığı ortadadır. O yüzden, artık iktidarın bir
sopası hâline gelen bu hâkimliklerin bir an önce kaldırılması gerekmektedir.
Sulh ceza hâkimliklerinin verdiği haksız tutuklama kararları yüzünden mağdur olan
gazeteci arkadaşlarımız ise ne yazık ki tecrit koşullarında
cezalandırılmaktadır. İşte o arkadaşlarımızdan Can Dündar ve Erdem Gül’ün
geride bıraktığımız hafta Sayın Adalet Bakanına da yansıttığım şikâyetleri.
Birkaç gün önce Sayın Adalet Bakanına Genel Kurulda, iki arkadaşımızın Halk
TV’yi izlemek istedikleri hâlde izleyemediklerini ve buna ilişkin defalarca
dilekçe verdiklerini söylemiştim. Sayın Adalet Bakanı “Bizde böyle bir dilekçe
yok.” demişti. İşte o dilekçeyi getirdim. Şimdi Adalet Bakanının bir an önce
gerekeni yapmasını istiyorum ve kendisine de bugün bu dilekçeyi mektupla
yolladım. Buradan da kamuoyuna duyuruyorum ve Adalet Bakanının burada verdiği
sözü tutmasını istiyorum. Her iki arkadaşımızın bir an önce mağduriyeti sona
erdirilmeli, tecrit koşulları bitirilmeli, tahliye edilmelidirler. Tahliye
süresince de tüm haklarından, tutukluların yararlandığı tüm haklardan
yararlanmalıdırlar.
Teşekkür
ediyorum. (CHP sıralarından alkışlar)
BAŞKAN
– Teşekkür ederim Sayın Yarkadaş.
BÜLENT
TURAN (Çanakkale) – Sayın Başkan…
BAŞKAN
– Buyurunuz Sayın Turan.
BÜLENT TURAN (Çanakkale) – Az önceki sayın konuşmacı,
konuşmasında Ankara İl Başkanlığındaki bir anketten bahsetti. İzin verirseniz
düzeltmek istiyorum onunla ilgili. 
BAŞKAN
– Düzeltmeyse yerinizden verelim. 
Buyurun.

V.- AÇIKLAMALAR (Devam)
43.- Çanakkale Milletvekili Bülent Turan’ın, İstanbul
Milletvekili Barış Yarkadaş’ın doğrudan gündeme alınma önergesi üzerinde
yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın
Başkan, değerli arkadaşlar; teşekkür ediyorum. 
Az
önceki sayın konuşmacının Ankara İl Başkanlığımızdaki bir toplantıda bir
anketten bahsetmesini biz tebessümle karşıladık. Biz tüm yönetim kurullarımızın
sonunda, dilek, temenniler bölümünde tüm gündemi tartışırız, istişare ederiz, o
gündemle ilgili ne varsa masaya getirilir, kanaatler aktarılır. Bunu bir
“anket” diye yorumlamanın bir siyasi görüş sahibi olan kişiye yakışmadığını
ifade etmek istiyorum. Her toplantının sonunda zaten gündemle ilgili yapılan bir
değerlendirmedir. Bunu böyle “anket” diye yorumlamak, ardından da bunu sanki
sulh ceza hâkimlerine bir tavsiyeymiş gibi algılamak bizim açımızdan komedidir.

Teşekkür
ediyorum. (AK PARTİ sıralarından alkışlar) 
BAŞKAN
– Buyurunuz Sayın Gök. 
LEVENT
GÖK (Ankara) – Sayın Başkan, tabii, AKP grup başkan vekilinin söylediği konuyu
dikkate alan bir incelemeyi biz de yaparız ama gazetede çıkan bir haberin
tekzip edilmesi de mümkündür eğer öyle bir şey yok ise.
BÜLENT
TURAN (Çanakkale) – Her gazeteyi taşımayalım buraya Sayın Başkan. Akıl var,
izan var ya!
ALİ
ÖZKAYA (Afyonkarahisar) – İşimiz gücümüz yok onlarla mı uğraşacağız? Her şeyi
tekzip et, tekzip et yani!
LEVENT
GÖK (Ankara) – Tekzip edilmediği müddetçe bu haber gerçek bir haberdir,
arkadaşımız da buna dayanarak konuşmasını yapmıştır. Eğer gerçek değil ise
AKP’nin ya da AKP İl Başkanının tekzip hakkı elbette vardır. 
BÜLENT
TURAN (Çanakkale) – Muhatap almıyoruz Sayın Başkan bu iddiayı.
BAŞKAN
– Teşekkür ederiz Sayın Gök, kayıtlara geçmiştir. 
AHMET
GÜNDOĞDU (Ankara) – Haber kaynağınız yalan olamaz mı? Onu yazan yalan yazamaz
mı? 
VII.- BAŞKANLIĞIN GENEL KURULA SUNUŞLARI (Devam)
C) Önergeler (Devam)
1.- İstanbul Milletvekili Barış Yarkadaş’ın, (2/234)
esas numaralı, Adli Yargı İlk Derece Mahkemeleri ile Bölge Adliye
Mahkemelerinin Kuruluş, Görev ve Yetkileri Hakkında Kanunda Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/18) (Devam)
BAŞKAN
– Sayın milletvekilleri, şimdi önerge üzerinde son konuşmacı İstanbul Milletvekili
Sayın Mahmut Tanal.
Süreniz
beş dakika Sayın Tanal.
Buyurun.
(CHP sıralarından alkışlar)
MAHMUT
TANAL (İstanbul) – Değerli Başkanım, değerli milletvekilleri; hepinizi
saygıyla, hürmetle selamlıyorum. 
Tabii,
sulh ceza hâkimliği… Daha önce bu sulh ceza mahkemesiydi, mahkemenin adını
değiştirdiler, sulh ceza hâkimliği yaptılar. Bu nedir? Bizim meşhur
Anayasa’mızın 37’nci maddesinde denilir ki: “Hiç kimse kanunen tabî olduğu
mahkemeden başka bir merci önüne çıkarılamaz. Bir kimseyi kanunen tabî olduğu
mahkemeden başka bir merci önüne çıkarma sonucunu doğuran yargı yetkisine sahip
olağanüstü merciler kurulamaz.” Yani, bu, “Sulh ceza hâkimlikleri olağanüstü
merci midir, değil midir?” tartışması. Bu olaylara baktığımız zaman, sulh ceza
hâkimlikleri esasen hangi olaylardan sonra kuruldu, buna baktığımız zaman, hep
geçmişteki olayları yargılamak üzere kurulan bir hâkimliktir. İlk kurulduğu
zaman İstanbul’da 38 tane sulh ceza hâkimliği vardı, daha doğrusu 38 tane sulh
ceza mahkemesi vardı, 38 tane sulh ceza mahkemesi 6 tane sulh ceza hâkimliğine
indi; 38’den 6’ya indi. O dönemde, mevcut olan sulh ceza mahkemelerinin tüm
yetkileri asliye ceza mahkemelerine iletildi, 38 tane sulh ceza, 55 tane de
asliye ceza mahkemesi vardı. Ve eğer herhangi bir tutuklama, arama veya gözaltı
kararı verilecekse bu ne usulüyle oluyordu? Nöbet usulüyle oluyordu. Nöbet
usulüyle olduğu zaman, doğal olarak “tabii yargıçlık ilkesi” gerçekleşiyordu.
Bu yasa değişti…
ALİ ÖZKAYA (Afyonkarahisar) – Şimdi hangi tür oluyor?
MAHMUT TANAL (Devamla) – Laf atacağınıza gelip
konuşursunuz. 
ALİ ÖZKAYA (Afyonkarahisar) – Şimdi de nöbet usulü
oluyor.
MAHMUT TANAL (Devamla) – Ağabeyinizi HSYK’da…
Ağabeyinin nasıl yaptığını git sor oradan. Ağabeyin bu atamaları nasıl yaptı?
Ağabeyin orada.
ALİ ÖZKAYA (Afyonkarahisar) – O da nöbetle oluyor, o da
nöbetle oluyor, nöbet. 
MAHMUT TANAL (Devamla) – Sen milletvekilisin, ağabeyin
HSYK’da.
ALİ ÖZKAYA (Afyonkarahisar) – Nöbetsiz mi oluyor?
Nöbetsiz mi oluyor?
MAHMUT TANAL (Devamla) – Hâkimleri nasıl atadığınızı biliyoruz,
nasıl yaptığını biliyoruz. 
ALİ ÖZKAYA (Afyonkarahisar) – Bilmeden konuşuyorsun ya!
BAŞKAN – Sayın milletvekilleri, lütfen karşılıklı
konuşmayalım. 
MAHMUT TANAL (Devamla) – Biriniz AK milletvekili,
biriniz HSYK üyesi. 
BÜLENT TURAN (Çanakkale) – Suç mu?
MAHMUT TANAL (Devamla) – 6 tane sulh ceza hâkimi var, 6
tane. Bakın, 38 taneden… 
ALİ ÖZKAYA (Afyonkarahisar) – 6 hâkimle mi…
MAHMUT TANAL (Devamla) – Sayın Başkanım, susturabilir
misiniz?
BAŞKAN – Sayın Tanal, siz Genel Kurula hitap ediniz
lütfen. 
MAHMUT TANAL (Devamla) – Değerli arkadaşlar, laf atan
beyefendinin ağabeyi HSYK üyesi. 
ALİ ÖZKAYA (Afyonkarahisar) – Onur duyarım, şeref
duyarım.
MAHMUT TANAL (Devamla) – Aynı zamanda, bu,
Cumhurbaşkanı tarafından atanan bir arkadaşımız. 
Netice itibarıyla, 38 tane sulh ceza hâkimini, bunları
kontrol edemeyeceklerini anlayan zihniyet bunu 6’ya düşürdü. Bunu 6’ya
düşürdüğü zaman da bir çember oluşturuldu. Bunun itirazını asliye cezaya
yapamazsınız, 1 sulh cezanın itirazını 2’ye yapabilirsiniz, 2’ninkini 3’e
yapabilirsiniz yani çember etrafında dönüyor. 
Örnek anlamında, mesela, İstanbul’da 6 tane sulh ceza
hâkimi 17-25 Aralık soruşturmasında yani o dönem yolsuzluğa ve hırsızlığa
bulaşmış olanların hepsini tahliye eden hâkimler tarafından atandı. 17-25 Aralık
hırsızlık ve yolsuzluk operasyonunda tahliye kararı verip buraya atanmayan
yargıç var mı? Yok. Tamamı oradan atandı ve aynı zamanda paralel polislerin
hakkındaki soruşturmada arama, tutuklama kararını veren yine aynı hâkimler.
Bunların hepsi tesadüf mü?
ALİ ÖZKAYA (Afyonkarahisar) – Paraleli mi savunuyorsun
şimdi burada?
MAHMUT TANAL (Devamla) - Yine aynı şekilde, avukatların
tüm itirazlarını reddedenler yine aynı hâkimler. Yani hırsızlık ve yolsuzluk
operasyonunda bunlara itiraz ediyorsunuz yine aynı hâkim bakıyor, tutuklamaya
aynı hâkim bakıyor, aramaya aynı hâkim bakıyor. Bu, doğal yargıçlık ilkesine
aykırı değerli arkadaşlar.
Bu neye benzer biliyor musunuz? 2014 yılında kurulan bu
ceza hâkimliklerinin -hani, hep şikâyet edilir ya- cumhuriyetin ilk yıllarında
çalışan istiklal mahkemelerinden ve 27 Mayıs 1960 Hükûmet darbesinden sonra
Yassıada’da faaliyet gösteren mahkemelerden hiçbir farkı yoktur değerli
arkadaşlar.
Onun için, biz bu sulh ceza hâkimliklerinin iktidarın
sopasından çıkarılması için, adil yargılama için, herkesin adalete sığınması
için bu yasanın değiştirilmesini talep ediyoruz. 
Adaletten yana olan, özgürlüklerden yana olan, bağımsız
ve tarafsız yargıdan olan tüm değerli arkadaşlarımızın bu kanun teklifimize
destek vermelerini istirham eder, hepinize saygılarımı, hürmetlerimi sunarım.
(CHP sıralarından alkışlar)
BAŞKAN – Teşekkür ederiz Sayın Tanal.
ALİ ÖZKAYA (Afyonkarahisar) – Sayın Başkan, 69’uncu
maddeye göre…
BAŞKAN – Buyurun Sayın Özkaya.
ALİ ÖZKAYA (Afyonkarahisar) – Sayın Başkan, 69’uncu
maddeye göre söz istiyorum. İsmimi ve ağabeyimi söyleyerek doğrudan sataştı
efendim.
MAHMUT TANAL (İstanbul) – Yerinden laf atarak sataşma
olmaz Sayın Başkanım. 
ALİ ÖZKAYA (Afyonkarahisar) – Lütfen… Lütfen efendim.
MAHMUT TANAL (İstanbul) - Yani İç Tüzük burada benim
elimde. Laf atıyor bana. İsimle zikretmedim ben. 
BAŞKAN – Sizin isminizi zikretti mi Sayın Özkaya?
ALİ ÖZKAYA (Afyonkarahisar) – “Sayın Özkaya, siz ve
ağabeyiniz” diyerek söyledi.
BAŞKAN – Peki. Buyurun.
İki dakika size sataşmadan söz veriyorum.
LEVENT GÖK (Ankara) – Sayın Başkan, kürsü özgürlüğü
var. Arkadaşımız konuşurken beyefendi sataşıyor.
BAŞKAN – Sayın Gök, ismi geçtiği için sataşmadan söz
veriyorum.
VI.- SATAŞMALARA İLİŞKİN KONUŞMALAR (Devam)
3.- Afyonkarahisar Milletvekili Ali Özkaya’nın,
İstanbul Milletvekili Mahmut Tanal’ın doğrudan gündeme alınma önergesi üzerinde
yaptığı konuşması sırasında şahsına sataşması nedeniyle konuşması
ALİ ÖZKAYA (Afyonkarahisar) – Sayın Başkan, saygıdeğer
milletvekilleri…
MAHMUT TANAL (İstanbul) – İsim geçmedi. Tutanakları
getirin, ismi zikretmedim Sayın Başkan.
BAŞKAN – “Siz ve ağabeyiniz” dediniz Sayın Tanal. 
LEVENT GÖK (Ankara) – Efendim, bunun sataşmayla ilgisi
ne yani? “Siz ve ağabeyiniz” demek sataşma değil ki.
BAŞKAN - Buyurun.
ALİ ÖZKAYA (Devamla) – Sayın Tanal, bunu özellikle
dinlemenizi istirham ediyorum.
Ben, 2003-2007 yılları arasında AK PARTİ’nin Çankaya
İlçe Başkanıydım, 2003-2007; 2007 ve 2011 seçimlerinde de milletvekili
adayıydım. Ağabeyim, 2014 Anayasa değişikliğinden sonra Sayın Cumhurbaşkanının
takdirleriyle HSYK üyesi oldu. Yani ben ve ağabeyim bu görevlere gelmeden önce
de ben bu partinin yöneticisi ve milletvekili adayıydım. Bunları kısaca
bilginize sunayım.
Sulh
ceza mahkemeleri bir tedbir mahkemeleridir. Bilirsiniz ki, siz de avukatsınız,
hepsi görevlerini sırasıyla ve nöbet usulü yaparlar. “Nöbetsiz, efendim, A
hâkim, B hâkim…” böyle bir şey yok. Bu hâkimlere de bühtanda bulunuyorsunuz, o
hâkimlerle ilgili haksız suçlamalarda bulunuyorsunuz. Dolayısıyla hem şahsıma
hem ağabeyime hem de bu mahkemelerdeki hâkimlere karşı haksız bühtanınızı size
aynen iade ediyorum.
Yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Özkaya.
MAHMUT
TANAL (İstanbul) – Sayın Başkan…
BAŞKAN
– Buyurun Sayın Tanal.
MAHMUT
TANAL (İstanbul) – Değerli Başkanım, açık, net sataşmada bulundu, ben bu
sataşma nedeniyle söz istiyorum.
ALİ
ÖZKAYA (Afyonkarahisar) – Ne dedim sataştım?
BÜLENT
TURAN (Çanakkale) – Hayır Sayın Başkan, lütfen.
BAŞKAN
– Ne dedi Sayın Tanal?
MAHMUT
TANAL (İstanbul) – Efendim, “Aynen size iade ediyorum, bühtanda
bulunuyorsunuz.” şeklinde bir ithamda bulunuyor, bu açıdan.
BAŞKAN
– Sayın Tanal, size iki dakika söz veriyorum, fakat yeni bir sataşmaya mahal
vermeyiniz lütfen.
BÜLENT
TURAN (Çanakkale) – Sayın Başkan, niye söz verdiniz?
4.- İstanbul Milletvekili Mahmut Tanal’ın,
Afyonkarahisar Milletvekili Ali Özkaya’nın sataşma nedeniyle yaptığı konuşması
sırasında şahsına sataşması nedeniyle konuşması
MAHMUT
TANAL (İstanbul) – Değerli arkadaşlar, sulh ceza hâkimlerinin içerisinde uzun
adama hayranlığını ifade eden, Sayın Cumhurbaşkanına “uzun adam” diyen HSYK
üyesi, yani ağabeyiniz de o heyet içinde bulunduğu hâkim bunu söylüyor, ben
söylemiyorum Milletvekili.
ALİ
ÖZKAYA (Afyonkarahisar) –Ağabeyimle ne ilgisi var?
MAHMUT
TANAL (Devamla) – O hâkim şu anda bu 6 tane sulh ceza hâkiminin içerisinde.
Hâkimler ne olur? Hâkimler tarafsız olur, bağımsız olur.
ALİ
ÖZKAYA (Afyonkarahisar) – Koşa koşa CHP'den milletvekili adayı olur!
MAHMUT
TANAL (Devamla) – Keşke CHP'den milletvekili adayı olan kadar onur
gösterseydiniz. 
ALİ
ÖZKAYA (Afyonkarahisar) – Eski HSYK başkan vekilleri CHP'den milletvekili
olmadı mı? 
MAHMUT
TANAL (Devamla) - O, Türkiye Barolar Birliği Başkanı Özdemir Özok’tu,
Cumhuriyet Halk Partisi üyesiydi.
ALİ
ÖZKAYA (Afyonkarahisar) – Yargıtay daire başkanı olmadı mı?
BAŞKAN
– Sayın Özkaya, lütfen.
MAHMUT
TANAL (Devamla) – Gösterildiği zaman istifa eden bir onur sahibiydi. Bu onuru
AKP içerisinde gösteren birisi olursa önünde saygıyla eğilirim. (CHP
sıralarından alkışlar)
ALİ
ÖZKAYA (Afyonkarahisar) – CHP'den aday olursa iyi, AK PARTİ’den olursa yok!
MAHMUT
TANAL (Devamla) – Özdemir Özok’un pabucu kadar olamazsınız. Özdemir Özok dedi
ki: “Ben tarafsız yargıdan yanayım, ben bağımsız yargıdan yanayım. Ben bir
siyasi parti üyesiysem Cumhurbaşkanı beni eğer Anayasa Mahkemesi üyesi olarak
seçmişse ben bundan istifa ediyorum.” Keşke bu onuru gösterebilseydiniz. Bu
onuru gösterebilmeniz için daha sizin çok un yemeniz gerekiyor.
ALİ
ÖZKAYA (Afyonkarahisar) – Biz onurlu ve şerefli insanlarız. Sen kendine bak,
kendine bak!
MAHMUT
TANAL (Devamla) – Daha çok ekmeğe ihtiyacınız var, çok paraya ihtiyacınız var,
çok katlara ihtiyacınız var, çok yatlara ihtiyacınız var sizin.
ALİ
ÖZKAYA (Afyonkarahisar) – Hiç yok, tam tersine. Allah’a hamdolsun, hiçbir
ihtiyacımız yok, sen kendine bak!
MAHMUT
TANAL (Devamla) – Allah’a kurban olasınız. 
ALİ
ÖZKAYA (Afyonkarahisar) – Sen kurban ol!
MAHMUT
TANAL (Devamla) – Allah bunun hepsini burnunuzdan fitil fitil getirecek, merak
etmeyin.
Saygılar.
(CHP sıralarından alkışlar)
ALİ
ÖZKAYA (Afyonkarahisar) – Senin getirecek. Allah’tan kork! 
BAŞKAN
– Teşekkür ederiz Sayın Tanal. 
VII.- BAŞKANLIĞIN GENEL KURULA SUNUŞLARI (Devam)
C) Önergeler (Devam)
1.- İstanbul Milletvekili Barış Yarkadaş’ın, (2/234)
esas numaralı, Adli Yargı İlk Derece Mahkemeleri ile Bölge Adliye
Mahkemelerinin Kuruluş, Görev ve Yetkileri Hakkında Kanunda Değişiklik
Yapılması Hakkında Kanun Teklifi’nin doğrudan gündeme alınmasına ilişkin
önergesi (4/18) (Devam)
BAŞKAN
– Sayın milletvekilleri, önergeyi oylarınıza sunuyorum…
LEVENT
GÖK (Ankara) – Karar yeter sayısı istiyoruz Sayın Başkan.
BAŞKAN
– Karar yeter sayısı arayacağım.
Önergeyi
kabul edenler… Kabul etmeyenler… Karar yeter sayısı vardır, önerge kabul
edilmemiştir.
Birleşime
on dakika ara veriyorum.
Kapanma Saati: 17.26
İKİNCİ OTURUM
Açılma Saati: 17.42
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Özcan PURÇU (İzmir) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşiminin
İkinci Oturumunu açıyorum.
Alınan
karar gereğince, gündemin “Özel Gündemde Yer Alacak İşler” kısmına geçiyoruz.
Bu
kısmın 1'inci sırasında yer alan, Halkların Demokratik Partisi Grubu Adına Grup
Başkanvekili Diyarbakır Milletvekili Sayın İdris Baluken’in, Sokağa Çıkma
Yasağı Uygulanan Yerlerde Kişilerin Yaşam Haklarının Korunmasına Yönelik
Gerekli Tedbirleri Almadığı ve Sağlık Hizmetlerinde Aksamalara Sebebiyet
Verdiği İddiasıyla Sağlık Bakanı Sayın Mehmet Müezzinoğlu Hakkında Bir Gensoru
Açılmasına İlişkin (11/1) esas numaralı Gensoru Önergesi'nin görüşmelerine
başlıyoruz.
VIII.- GENSORU
A) Ön Görüşmeler
1.- HDP Grubu adına Grup Başkan Vekili Diyarbakır
Milletvekili İdris Baluken’in, sokağa çıkma yasağı uygulanan yerlerde kişilerin
yaşam haklarının korunmasına yönelik gerekli tedbirleri almadığı ve sağlık
hizmetlerinde aksamalara sebebiyet verdiği iddiasıyla Sağlık Bakanı Mehmet
Müezzinoğlu hakkında gensoru açılmasına ilişkin önergesi (11/1)
BAŞKAN
- Hükûmet? Burada.
Önerge
daha önce bastırılıp dağıtıldığı ve Genel Kurulun 17/2/2016 tarihli 40'ıncı
Birleşiminde okunduğu için tekrar okutmuyorum.
Sayın
milletvekilleri, Anayasa'nın 99'uncu maddesine göre, bu görüşmede, önerge
sahiplerinden bir üyeye, siyasi parti grupları adına birer milletvekiline ve
Bakanlar Kurulu adına Başbakan veya bir bakana söz verilecektir.
Konuşma
süreleri, önerge sahibi için on dakika, gruplar ve Hükûmet için yirmişer
dakikadır.
Şimdi,
söz alan sayın üyelerin isimlerini okuyorum: Önerge sahibi Muş Milletvekili Sayın
Ahmet Yıldırım; gruplar adına, Milliyetçi Hareket Partisi Grubu adına Antalya
Milletvekili Sayın Ahmet Selim Yurdakul; Halkların Demokratik Partisi Grubu
adına Diyarbakır Milletvekili Sayın İdris Baluken; Cumhuriyet Halk Partisi
Grubu adına Mersin Milletvekili Sayın Aytuğ Atıcı; Adalet ve Kalkınma Partisi
Grubu adına Adana Milletvekili Sayın Mehmet Şükrü Erdinç; Hükûmet adına Sağlık
Bakanı Sayın Mehmet Müezzinoğlu.
Şimdi,
önerge sahibi olarak, Muş Milletvekili Sayın Ahmet Yıldırım’ı kürsüye davet
ediyorum.
Buyurunuz
Sayın Yıldırım. (HDP sıralarından alkışlar)
Süreniz
on dakika. 
AHMET
YILDIRIM (Muş) – Teşekkür ederim Sayın Başkan. 
Sayın
Başkan, değerli milletvekilleri; son birkaç aydır mütemadiyen dile getirdiğimiz
husus, aslında ülkemizin bir bölümü üzerinden ülkenin tamamını etkileyen bir
şiddet sarmalıyla zor günlerden geçtiğimiz gerçeğiydi. Bu zor günler er geç
atlatılacaktır ancak bu zor günlerde siyasi partilerin ve ülkeyi yönetme
sorumluluğunda olan kişilerin oynamış olduğu roller tarihin sayfalarına ak veya
kara olarak yazılacaktır. 
Bir
ülke ve hükûmet gerçekliği düşünün ki kamu güvenliğinin tehdit altına alındığı
ilk andan itibaren şu yeryüzünde sergilenebilecek en kolay, en ucuz ve en aciz
yöntemi devreye sokarak topyekûn kentleri zapturapt altına alma, tanklarla ve
toplarla dövme, sivil ile oradaki direnişçileri ayırt etmeksizin bir bütün
hedef hâline getirme yolunu seçmiştir. 
Gelişmiş
ülkeler ve demokrasiyi önceleyen ülkeler kamu güvenliği tehdit edildiğinde,
öncelikle, eksik olan demokratik standartları tamamlama, özgürlükleri
genişletme ve toplumsal barışı tesis etme yolunu seçerler. Aciz ülkeler ise en
kolay, en ucuz ve en aciz yöntem olan şiddeti, güvenlik tedbirlerini artırma
yöntemini seçerler. Üzülerek ifade etmeliyiz ki 64’üncü Hükûmet ve ondan önceki
seçim Hükûmeti en kolay yöntemi seçerek, bir bütün olarak, bir kentte yaşayan
on binleri, hatta yüz binleri konut hakkından, sosyal yaşamı gerçekleştirme
hakkından yoksun bırakmış, en nihayetinde tanklarla, toplarla bir kenti veya
birçok kenti hedef alarak yaşam hakkına kastetmiştir. Bu zor günler içerisinde
bugünlerin çok önemli bir turnusol görevi vardır: Zor günlerde, ülke zor
günlerden geçerken vicdanın, erdemin, fedakârlığın, etiğin ne ölçüde kutsandığı
ve değerlendirildiği açısından bir turnusol işlevi görür. 
Burada
ifade etmek isteriz ki ortalık güllük gülistanlıkken, kısmi olarak sağlanmış
toplumsal barış dönemlerinde barış söylemlerini yükseltmek kolaydır. Önemli
olan kanın aktığı, gençlerin, yaşlıların, çocukların öldürüldüğü dönemde barış
kavramına ve yaşam hakkına sahip çıkabilmektir. 
Buradan
ifade etmek isteriz ki sağlık sektöründeki bütün sağlık emekçiliğine tekabül
eden meslekler -bu hekimlik olur, hemşirelik olur, acil tıp uzmanlığı olur,
sağlık memurluğu olur, ambulans şoförlüğü olur veya bütün yardımcı destek
hizmetler açısından olur- özellikle çatışmaların olduğu, kanın aktığı,
ölümlerin fazlaca ülke gündemine oturduğu dönemlerde biraz daha fazla kutsal
meslekler olarak ön plana çıkar. Bu mesleklerin en önemli özelliklerinden biri,
insanları yaşama ve yaşatmak üzerine kurulu bir felsefeyle taçlandırır. Ancak
bu meslekte daha kutsi olan bir şey vardır ki o da özellikle bu mesleğin
onuruna ve etiğine sahip çıkarak, gerekirse sağlık personellerinin yani sağlık
emekçilerinin kendi yaşamlarını riske atarak yaralılara, hastalara ulaşabilme,
onlara gerekli sağlık desteğini ve hizmetini sağlayabilmedir. 
Burada
ifade ettiğimiz her koşulda veya Sağlık Bakanlığının Plan ve Bütçe Komisyonunda
bütçesi görüşülürken Sayın Bakana bölgede yaşananlarla ilgili ve iletilemeyen,
ulaştırılamayan sağlık hizmetleriyle ilgili eleştirileri getirdiğimizde çok
kolay, çok ucuz bir argüman ve mazeret bulmuşlardı. Hep hendeğin ve barikatın
arkasına sığınarak ve bunu kendilerine mazeret yaparak… Bir diğeri de “Nasıl
olsa çatışmalı ortam var.” Neymiş? “Ambulans şoförü öldürüldü. Yaralıya
yetişmeye çalışan sağlık personeli öldürüldü.” Neymiş? “Hendekten sıkılan
kurşunlarla öldürülmüş.” Bu konuda haber kaynağınız ne Sayın Bakan? Bizim de
özellikle bu ölümlere, bu yaralanmalara, bu akan kana fail olarak gördüğümüz,
faili olarak belirttiğimiz eli silahlı olan güvenlik güçleri sizin haber
kaynağınızdı. Onun dışında, bu olayların meydana geldiği, katliamların
yapıldığı sokaktan hiçbir zaman sağlıklı bilgi alabildiniz mi? Bizim tam da
fail olarak işaret ettiğimiz kişiler sizin bizatihi bilgi ve haber
kaynağınızdı. 
SAĞLIK
BAKANI MEHMET MÜEZZİNOĞLU (Bursa) – Bu “fail” dedikleriniz orada ne arıyordu?
AHMET
YILDIRIM (Devamla) – Geleceğim. İşte ben tam da ondan söz ediyorum. Böyle bir
ucuz gerekçe arkasına sığınarak siz kendi görevinizi yapmamayı bize
meşrulaştıramazsınız.
SAĞLIK
BAKANI MEHMET MÜEZZİNOĞLU (Bursa) – O direnişçilere “terörist” deyin. 
AHMET
YILDIRIM (Devamla) – Gelip konuşacaksınız Sayın Bakan. Bu tahammülsüzlükler
üzerinden siz o Bakanlık koltuğunu olsa olsa işgal etmiş olursunuz.
Bakın,
savaş koşullarında bile sizin Bakanlığınızın icra etmekle mükellef olduğu
uluslararası sözleşmelere riayet etme gibi bir zorunluluğu vardır. Buradan
ifade edelim: Bakın, 12 Ağustos 1949 tarihli savaş hukukunu düzenleyen…
ALİ
ERCOŞKUN (Bolu) – Ne savaşından bahsediyorsun sen ya?
AHMET
YILDIRIM (Devamla) - …Cenevre Sözleşmesi’ne Türkiye de taraftır ve orada denir
ki: “Sağlık ve emniyet mıntıkalarına…” Özellikle, bakın: “Sağlık mıntıkalarına
hiçbir silahlı güç giremez.” Siz Komisyonda bize söylediniz; Cizre Devlet
Hastanesine gizliden gidip ziyaret ettiğinizi ifade ettiniz. Peki orada
güvenlik güçleri belli bölümleri neden kapatmıştı? Veya sizin gidebildiğiniz
bir yere… Bu ülkenin demokratik vicdanını temsil eden Türk Tabipleri Birliğinin
oluşturmuş olduğu heyetin günlerce ısrar etmesine, sizden izin istemesine,
oraya yaralıları almaya gitme taleplerine neden olumlu cevap vermediniz Sayın
Bakan?
HALİS
DALKILIÇ (İstanbul) – Tamam da niye bağırıyorsun?
AHMET
YILDIRIM (Devamla) – Sayın Bakanın öfkesine binaen bağırıyorum.
HALİS
DALKILIÇ (İstanbul) – Bağırmadan da konuşabilirsin.
AHMET YILDIRIM (Devamla) - Tabii, içi yanan bağırır,
içi yanan. Siz gidip o yaralıları görmediniz, siz gidip o akan kanın açığa
çıkarmış olduğu sokaktaki 70 yaşındaki Taybet ananın on beş gün cenazesinin
sokak ortasında kalmasına tanıklık etmediniz. Böyle buralarda oturup bu
konularla ilgili yorum yapmak veya gerçekleri ifade edenlere karşı… “Bu doğru
değildir, yok, hendekten sıkıldı.” deniyor.
Sayın
Bakan, Komisyonda size sorduğum bir soru hâlâ cevapsızdır. 25 Eylül 2015 günü
Şırnak Beytüşşebap’ta bir patlama meydana geldi ve o patlamada ambulans şoförü
patlamadaki yaralıları almaya gitti. O ambulansın şoförü Şeyhmus Dursun,
özellikle güvenlik şeridinden geçmek istedi, engellendi, izin verilmedi, buna
rağmen “Gideceğim.” dendi; arkadan taranarak öldürüldü. Siz “Terör örgütü
öldürdü.” dediniz. Ben de size “Hadi, birlikte gidelim, eşini, kardeşini
dinleyelim, en son Şeyhmus Dursun’un yaptığı telefon görüşmesinin “tape”lerini
çıkarıp beraber dinleyelim.” dedim. Neden buna cevap vermediniz? Ya, değilse…
Yine,
Cizre’de yaralılara müdahale etmek için oraya giden “Aziz Yural” adlı sağlık
emekçisi katledildi. Onunla ilgili etkin soruşturma yürütüldü mü? Bir cümle
söyleyin, işin içinden çıkın; ne âlâ memleket, Sağlık Bakanı görevini yerine
getirdi. Aziz Yural’ın ailesini dinlediniz mi, mesai arkadaşlarını dinlediniz
mi, nasıl öldürüldüğünü duydunuz mu? Ya, değilse… 
O
vahşet bodrumundayken partim ve parti grubum adına Bakanlığınızda kurmuş
olduğunuz kriz masasıyla yapılan görüşmelerden birkaçını bizatihi yapmış ve
telefonumda kaydetmiş durumdayım. “Biz sağlık personeli gönderemeyiz.” dediniz.
Biz de belediyelerin sağlık ve teknik personellerinden müteşekkil heyet
oluşturduk. Orada adını artık bir daha anmaya gerek duymayacağım kriz masasının
başındaki kişi “Onlara da müsaade edemeyiz.” dedi. “O yaralılardan bazılarının
anneleri gitmek istiyor.” dediniz. Önce, “Olabilir.” dediniz, daha sonra onları
da yasakladınız. Sadece o eve 40-50 metre kalmış olan bir alana kadar anneler
gitti. Ne oldu annelerin durumu? Gözaltına alındılar Sayın Bakan. Ve en
nihayetinde, o vahşet bodrumlarından açığa çıkan bir hususu dile getirelim: 163
kişi öldürüldü, 120’si tanınmayacak durumda. Sizin demokrasi, demokratik
temelde sağlık hizmeti götürme anlayışınız ve kalibreniz bu olabilir ama toplum
vicdanında da mahkûmsunuz, dünyada ve ahirette biz bunun hesabının sorulması
için bu işin peşini bırakmayacağız. 
Bütün
Meclisi saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Yıldırım. 
Gruplar
adına ilk konuşmacı Milliyetçi Hareket Partisi Grubu adına Antalya Milletvekili
Sayın Ahmet Selim Yurdakul’dur. 
OKTAY
VURAL (İzmir) - Sayın Başkan, bir arzım olacak efendim.
BAŞKAN
– Sayın Vural, söz talebiniz var, buyurun. 
V.- AÇIKLAMALAR (Devam)
44.- İzmir Milletvekili Oktay Vural’ın, görüşülmekte
olan (11/1) esas numaralı Gensoru Önergesi’nin görüşmelerinde MHP Grubu olarak
konuşma yapmaktan vazgeçtiklerine ve bu önergeye ret oyu vereceklerine ilişkin
açıklaması
OKTAY VURAL (İzmir) – Açılım ve çözüm süreci boyunca
verilen tavizler sonucunda terör örgütünün alan hâkimiyeti sağladığı,
silahların stoklandığı, kurtarılmış bölgenin ilan edildiği, terör yuvaları
olarak kullanılmak üzere teröristlerin pislettiği yerleri güvenlik güçlerimiz
temizlemekte ve terörle mücadele etmektedirler. Bu süreç yerine devletimizin
güvenlik güçleri tarafından bölgenin huzuru için gerçekleştirilen terörle
mücadelesini, terör örgütünden bizar olmuş bölge halkının yegâne güvenebileceği
güvenlik güçlerini, devleti “Katliam yapıyor, zulmediyor, sivilleri öldürüyor.”
diyerek suçlayan, suçlayarak Meclis gündemine getiren, Türkiye Büyük Millet
Meclisinde 3 partinin terörü kınayan hazırladığı metne imza atmaktan imtina
eden, en son 29 canımızı alan Ankara bombacısı teröristlerin taziyesine
gidenlerin, zamanlaması itibarıyla asıl amacının bugüne kadar ortaya koydukları
tavrı meşrulaştırmak ve haklılaştırmak için vermiş olduğu önergede Milliyetçi
Hareket Partisi Grubu olarak konuşma yapmaktan sarfınazar ettiğimizi ve bu
önergeye de ret oyu vereceğimizi belirtmek istiyorum. 
Teşekkür ederim. (MHP ve AK PARTİ sıralarından
alkışlar)
VIII.- GENSORU (Devam)
A) Ön Görüşmeler (Devam)
1.- HDP Grubu adına Grup Başkan Vekili Diyarbakır
Milletvekili İdris Baluken’in, sokağa çıkma yasağı uygulanan yerlerde kişilerin
yaşam haklarının korunmasına yönelik gerekli tedbirleri almadığı ve sağlık
hizmetlerinde aksamalara sebebiyet verdiği iddiasıyla Sağlık Bakanı Mehmet
Müezzinoğlu hakkında gensoru açılmasına ilişkin önergesi (11/1) (Devam)
BAŞKAN – Sayın milletvekilleri, Sayın Vural’ın ifadesi
doğrultusunda Milliyetçi Hareket Partisi Grubu adına söz talebi geri
çekilmiştir. 
İkinci konuşmacı Halkların Demokratik Partisi Grubu
adına Diyarbakır Milletvekili Sayın İdris Baluken’dir.
Buyurunuz Sayın Baluken. (HDP sıralarından alkışlar)
Süreniz yirmi dakikadır. 
HDP GRUBU ADINA İDRİS BALUKEN (Diyarbakır) – Teşekkür
ediyorum. 
Sayın Başkan, değerli milletvekilleri; grubumuzun
Sağlık Bakanı Sayın Mehmet Müezzinoğlu hakkında vermiş olduğu gensoru önergesi
üzerine söz almış bulunmaktayım. Hepinizi saygıyla selamlıyorum. 
Değerli
milletvekilleri, defalarca bu kürsüden Kürt meselesiyle ilgili temel yaklaşımları
ve çözüm yöntemlerini ifade etmeye çalıştım. Asıl sorunun, bu Meclisin kurucu
iradesinin reddi, çoğulculuğu esas alan 1921 Anayasası’nın bir kenara
bırakılarak tekçi bir asimilasyon zihniyetine dayanan 1924 Anayasası’nın
devreye girmesiyle beraber bu coğrafyada gündemleştiğini defalarca burada
belirttik, ifade ettik. 1924 Anayasası’nın zihniyetinin devreye girdiği günden
bugüne kadar bu ülkenin tarihi, bu tekçi anlayış dayatması ve buna karşı
yükselen itirazların bir özeti şeklinde geçmiştir. Maalesef ki her yapılan
itiraz anlaşılmaya çalışılıp demokratikleşme ve çoğulculuk esasında çözümler
üretme anlayışı yerine büyük katliamlara, büyük imha konseptlerine maruz
bırakılmıştır. Şeyh Sait kıyamı, Ağrı Zilan katliamı ve Dersim katliamında
yaşanan süreçleri bu kürsüden defalarca ifade ettik. 12 Eylülde Diyarbakır
Cezaevindeki utanç verici, insanlığı utandıran işkence uygulamaları, Roboski
katliamı, Paris katliamı ve son AKP döneminde de kent merkezlerinde uygulanan,
sokağa çıkma yasaklarıyla birlikte uygulanan savaş ve katliam konseptleri bu
konuda yüz yıllık bir özetin tekrarını yaşadığımızı bir kez daha açıkça ortaya
koymuştur. Maalesef ki yüz yıldır kısır bir döngüden çıkma adına bu ülkede
siyaset hiçbir çözüm üretememiştir. 
Değerli
milletvekilleri, gensorumuza da konu olan Cizre’deki vahşet bodrumları ve
cehennem binalarında yaşananları, tıpkı Dersim katliamları gibi, insanlık kendi
utanç sayfasına şimdiden işlemiştir ve fail bir dönemlerin tekçi anlayışı gibi
bugün de tekçiliği dayatan AKP Hükûmetinin kendisi olarak tarih önünde
yargılanmaya başlamıştır. 
Bugün
Mecliste görüşülen gensoru görüşmelerini milletvekillerinin vicdanlarını
devreye koyarak kullanacakları oy rengi üzerinden asla değerlendirmiyoruz.
Tıpkı Dersim katliamı gibi, günün birinde o bodrumlarda, o cehennem binalarında
neler yaşandığını merak edip Meclis tutanaklarına bakanlar için, tarihe bir
kayıt geçmesi adına bugün buraya getiriyoruz ve inanın ki tarih insanlığa karşı
suç işlemiş olanların yargısını bugüne kadar eksiksiz bir şekilde yerine
getirmiştir. 
Bugün
ben, verdiğimiz gensorunun konusu ve içeriği itibarıyla Sağlık Bakanı hakkında
değerlendirmelerde bulunacağım. Ancak, her şeyden önce demin de arkadaşımızın
ifade ettiği gibi, uygulanan bu sokağa çıkma yasaklarının tamamının Türkiye
Cumhuriyeti’nin kendi yasası, Anayasa’sı ve kendisini bağlayan uluslararası
anlaşmalara göre hukuk dışı, yasa dışı ve insanlık dışı olduğunu bir kez daha,
tarihe not düşme adına, buradan ifade etmek istiyorum. Milyonlarca insanın
yaşam hakkı, sağlık hakkı, eğitim hakkı, seyahat hakkı, hatta defin ve gömülme
hakkı bu Hükûmet tarafından hukuk dışı bir şekilde açık olarak gasbedilmiştir.
Biz bu gasplarla ilgili, yine, mevcut yaşanan sıkıntıları defalarca burada
söyledik. Ancak, özellikle yaşam hakkı ve sağlık hakkı gasbıyla ilgili, gerek
bulunduğu görev itibarıyla gerek taşıdığı hekim kimliği itibarıyla tavır alması
gereken Sağlık Bakanının ya da Sağlık Bakanlığının içerisine girmiş olduğu
duyarsız yaklaşımı kabul edilemez bulduğumuzu bir kez daha ifade etmek
istiyoruz. Bir kentin tamamı sağlık hakkından mahrum bırakılırken, yaşam hakkı
gasbedilirken bu ülkenin Sağlık Bakanı çıkıp sağlık adına tek bir cümle
kullanmadığı gibi, tam bir savaş bakanı gibi bu savaş uygulamalarını aklamanın
bir parçası hâline gelmiştir. Bir tek insanın yaşamı için gecesini gündüzüne
katan bir doktor duyarlılığından, bir hekim yaklaşımından çok, bölgede hedefini
yok etmeye kilitlenmiş olan bir asker pratiğinin, bir asker zihniyetinin
ötesine maalesef geçememiştir ve bu nedenledir ki Cizre’deki vahşet
bodrumlarında ve cehennem binalarında isimlerini, adreslerini ve taleplerini
buradan saydığımız, Meclis tutanaklarına geçirdiğimiz 150’yi aşkın yurttaştan
hiçbirisi sağ olarak çıkarılmamıştır, yaralı olarak hastaneye nakledilmemiştir.
Bu ülkenin yaşamdan sorumlu Sağlık Bakanı 150’yi aşkın yurttaşın cenazesinin o
bodrum katlarından çıkarılmasının sadece bir parçası olmuştur. 
Bizler
Parlamentoda, sokaklarda, bakanlıklarda, uluslararası platformlarda günlerce bu
konuyla ilgili, bu meseleyle ilgili olması gereken tavrın, gösterilmesi gereken
insani yaklaşımın ne olduğunu ifade etmeye çalıştık, katliamın olmaması için
çaba gösterdik. Demin dediğim gibi, yaralı insanların ya da orada hasta olan
insanların adreslerini, kimliklerini ve taleplerini, 112 ve 155’te kayıtlı olan
o taleplerini gittiğimiz her yerde ifade etmeye çalıştık. Ulusal ve
uluslararası hukuk yollarına başvurduk. 21’inci yüzyılda, bizi arayıp “Su, ‘…’(x)
su…” diyen bir kanamalı hastanın yaşadığı Kerbelâ’yla ilgili buradaki insanların
vicdanına seslenmeye çalıştık ama bir bodrum katındaki kanamalı hastalardan bir
damla suyu, bir tablet ağrı kesiciyi esirgeyerek acılar içerisinde ölüme
gönderen bir sürecin sahibi oldu bu Hükûmet ve maalesef, bu Hükûmet bütün bu
süreçleri yürütürken de bununla ilgili asgari duyarlılığı göstermesi gereken
Sağlık Bakanı da duyarlılık geliştirmeyi bir kenara bırakalım, aklanma
operasyonlarının merkezinde yer aldı. Biz, yaralı kim olursa olsun, bugüne
kadar işlediği suç ne olursa olsun kimliğine bakılmaksızın, onun o bodrumlardan
alınıp hastaneye naklinin devletin bir lütfu değil, asli görevi olduğunu,
gerekli tıbbi müdahaleler yapıldıktan sonra eğer işlemiş olduğu bir suç varsa
onunla ilgili adli tahkikatların da iletilmesi gerektiğini yine bütün görüşmelerde
ifade ettik. Yaptığımız bütün bu görüşmelerdeki talepler asla siyasi talepler
değildi, asgari insani kriterlere sahip olanlara karşı tekrar bir sorumluluğu
hatırlatan insani taleplerdi ancak üzülerek belirtiyorum, ne insani ne siyasi
ne vicdani ne ahlaki ne hukuki ne dinî olarak hiçbir teamülü yerine
getiremeyenler açık bir şekilde bu katliamın ortağı oldular. Buradan
çıkardığımız her ses büyük bir gürültüyle işleyen ölüm makinesinin gürültüsünde
boğdurulmak istendi, buna isyan ettik. Ama özellikle yaşam hakkını savunan, bir
hekim olan Sağlık Bakanının ya da Sağlık Bakanlığının yaşama dair çıkan o sesi
ölüm makinesinin gürültüsünde boğmaya çalışmasına isyan ettik, bugün verdiğimiz
gensoru da bu isyanın bir parçasıdır. Sağlık Bakanı çaba göstermesi gereken
yerde yalan yanlış açıklamalarla süreci kotarma, Hükûmeti aklama telaşına
düştü. 
Bakın,
ben hiç kimse için kolay kolay yalan yanlış açıklama yaptı demem. Ancak, Sağlık
Bakanının kendi ifadeleri üzerinden neden yalan yanlış dediğimi buradan ifade etmek
istiyorum. 27 Ocak tarihinde Sağlık Bakanı yaptığı açıklamada ambulansların o
bölgeye gidemediğini, yaralıların da güvenli bölgeye gelmeyi reddettiğini
söylemişti. Oysaki aynı Bakana bağlı olan Bakanlık aracılığıyla 8 Şubatta
yapılan açıklamada “Cizre konusunda 112 çağrı merkezimize ulaşan herhangi bir
yardım talebi ve ihbar olmamıştır.” dendi yani on gün önce söylediğini on gün
sonra tekzip eden, yalanlayan bir Bakan pratiğiyle karşı karşıya kaldık. Kaldı
ki Sağlık Bakanlığının bünyesinde kriz masasının oluşturulduğu 30 Ocak
tarihinde yetkililerle yapmış olduğumuz görüşmelerde -ismini ben de vermeyeyim-
Sağlık Bakanlığının görevlendirilmiş yetkilisi vahşet bodrumundan İslam
Balıkesir adında bir yaralının kendilerini aradığını, 6 cenaze ve 25 yurttaşın kimlik
bilgilerini verdiğini ve kendilerinin o bodrumdan hastaneye nakille ilgili
taleplerini Bakanlıklarına ilettiklerini açık bir şekilde bize ifade etti.
Sayın Bakan merak ederse o yetkiliden o ses kayıtlarını da rahatlıkla
bulabilir. Maalesef “Ambulans gönderiyoruz.” adı altında yapılan uygulamaların
tamamı planlanmış birer mizansenin ötesine geçemedi. Her “Ambulans
gönderiyoruz.” dediklerinde, o bölgeye, vahşet bodrumlarına ve cehennem
binalarına operasyonel birlikler gönderdiler. Nitekim, heyetimizin, 30 Ocak
tarihi itibarıyla, yaralılarla, Sağlık Bakanlığı kriz masasıyla ve sağlık
ekipleriyle üç koldan canlı telefon bağlantısıyla yürütmüş olduğu süreçte de
sağlık ekiplerini bekleyen o yaralı ve hastaların üzerine operasyon birlikleri
gönderildi. Sağlık ekipleriyle dışarı çıkmayı bekleyenler birden büyük patlama
ve silah sesleri altında “Öldürülüyoruz, infaz ediliyoruz, bir şeyler yapın.”
çığlığını heyetimize aktarmak durumunda kaldılar. Bütün bu söylediklerim ses
kayıtlarında tespitlidir arkadaşlar. “Kamuoyuna çok kısa bir şekilde sunduğumuz
o ses kayıtlarının otuz iki dakikalık bölümünü herhangi bir cesur savcı
soruşturma açarsa ona iletmeye hazırız.” açıklamasını yapmıştık ve maalesef,
sağlık ekibi bekleyen insanlar bu operasyonel birliklerin yıktığı binanın
enkazı altında kaldılar, “Enkaz altında kaldık.” çığlığını bize ilettiler.
Utanç verici bir durum.
Tıp
fakültesi birinci sınıfa giden bir öğrenciye önce Hipokrat’ın “...”(X)
yani “Tıbbî müdahaleye ihtiyacı olan bir yaralıya ya da hastaya önce zarar
verme” ilkesi öğretilir. “Bir yaralı ya da hastaya önce tıbbî müdahale
üzerinden zarar verme” diyen bir etik anlayış, maalesef orada, sağlık ekipleri
yerine giden operasyonel birliklerin bir katliam yapmasının parçası olmuştur ve
bugüne kadar da bu konuda kamuoyunu doğru bilgilendirecek hiçbir açıklama
yapmamıştır. O insanlar enkaz altında kaldıklarını bize ilettiklerinde biz
“Oraya hemen enkaz kaldırma ekipleri gitsin, kurtarma ekipleri gitsin, o
insanların artık çıkacak durumu yok.” dediğimizde de bu taleplerimize cevap
verilmedi. Bazı bilgiler, burada yalan yanlış bilgiler aktarılırsa detaylarını
da burada açıklamaya hazırım. Ve 23 Ocak tarihindeki ilk vahşet bodrumundan 30
Ocakta kriz masasının kurulduğu güne kadar bir tek Sağlık Bakanlığına bağlı ambulans
o binaya, 150-200 metre mesafeye bile yaklaşmadı, 1 kilometreden daha uzak bir
mesafede o bölgede bekleyerek “1 kilometreden yaralılar buraya gelmiyorlar.”
üzerinden bu süreci kotarmaya çalıştı. Biz bu süreç içerisinde, defalarca bütün
riskleri alarak belediye ambulanslarını göndermemize rağmen belediye
ambulansları da maalesef engellendi. Hele hele, bu enkaz altında yaralılar
kaldıktan iki gün sonra basın mensuplarını da alarak bir mizansen çekimi yapmak
üzere ambulansı oraya göndermeleri de utanç verici bir durumdur; hekimlik
adına, insanlık adına utanıyorum, iğreniyorum. Çünkü, o insanların enkaz
altında olduğu belliyken, çığlıklarında öldürüldükleri belliyken on dakika
basın mensuplarını götürüp yaralılara “Hadi biz geldik, çıkın.” demenin ahlaki
boyutunu hepinizin vicdanına bırakıyorum. Bakın, o anonsun yapıldığı saatlerde
o yaralılar şu enkazın altındaydı arkadaşlar, “Biz ambulans getirdik, hadi
gelin.” dedikleri saatlerde o cenaze parçaları bu enkazların altında kalmıştı. 
Burada,
özellikle bu süreç yürürken 2’nci bir cehennem binasından almış olduğumuz
haberle ilgili detayı da paylaşmak istiyorum: Bizi arayan Cizre halk meclisi eş
başkanı Mehmet Tunç bir binada mahsur kaldıklarını, 37 yurttaş olduklarını,
yapılan top atışlarıyla büyük bir yangın başladığını ve yangına müdahale
edilmemesi durumunda buradaki herkesin ölüm riski altında olduğunu ifade etti.
İtfaiye ekipleri, kurtarma ekipleri, sağlık ekipleri için yaptığımız bütün
görüşmelere rağmen oraya bu ekiplerin gönderilmesi yerine top atışlarının daha
pervasız bir şekilde yapılması talimatı verildi ve gece boyunca itfaiye
gönderilmedi. Ertesi sabah Mehmet Tunç’la tekrar telefon görüşmesi yaptığımızda
Mehmet Tunç yangından dolayı 9 yurttaşın yanarak yaşamını yitirdiğini, 25
yurttaşın da ağır yaralı olduğunu bize belirtti. Müteakip günler içerisinde, o
bina içerisinde 9 cenaze, 52 yaşayan insanın olduğu bilgisi tarafımıza
iletilmiş olmasına rağmen bu konudaki hiçbir çabaya maalesef izin verilmedi.
Milletvekillerimiz gitti izin vermediler; eş başkanımız gitti “Ben alıp
getireceğim.” dedi izin vermediler; SES ve TTB’nin profesyonel sağlık ekipleri
gitti izin vermediler; Nusaybin’de haftalar boyu binlerce insan birikip “Biz
gidip alacağız.” dedi izin vermediler; bu ülkenin vicdanlı aydınları, yazarları,
STK’ları çağrı yaptı izin vermediler ve bütün bunların sonucunda da bu cehennem
binasında, 61 yurttaşın olduğu cehennem binasında TRT Haber’de -sanırım 7 Şubat
tarihinde- geçen bir alt yazıyla oradaki 61 kişinin etkisiz hâle getirildiği
haberleri ahlaksızca yazıldı. Yaralı ve hastaneye nakledilme iradesini
gösterenler devletin resmî kanalında “Etkisiz hâle getirildi.” şeklinde bu
topluma, bu halklara sunuldu. O alt yazıyı Şırnak Valiliği yalanladı, ertesi
gün İçişleri Bakanlığı yalanladı, Başbakan yalanladı. Sadece bir çatışmada 10
kişinin öldürüldüğünü söylediler ama saatler sonra vahşet bodrumlarından
cenazeler çıktıkça biz o alt yazının doğru olduğunu, bu Bakanın da dâhil olduğu
Kabine üyelerinin yalan söylediğini maalesef, görmek durumunda kaldık. 
Yani,
değerli milletvekilleri, tablo şu: 150’yi aşkın insanın, yaralı ya da sağ,
hastaneye nakille ilgili talepleri var. Bu ülkenin Sağlık Bakanı ya da
Bakanlığı ya da Hükûmeti 1 tek insanı sağ ya da yaralı olarak o bodrumlardan
çıkarmamıştır, tamamı infaz edilmiştir, tamamı bir katliama maruz kalmıştır.
Aynı süreç devam ederken, bu sefer Cizre’nin Sur Mahallesi’nde üçüncü bir
cehennem binasından arkadaşlarımız bizi aradı, Milas İlçe Eş Başkanı’mız Derya
Koç’un bizi aramasıyla haberdar olduk. Derya Koç’un ifadesine göre, 20 cenaze
ve 25 yaşayan insanın olduğu o binaya da yoğun top atışları yapılıyordu ve bir
an önce sağlık ekiplerinin gönderilerek, hastaneye nakil talebi bize iletildi,
112 ve 155’e iletildi ancak bütün bunlara rağmen maalesef diğer iki vahşet binasına
olduğu gibi bu binaya da operasyon yapıldı ve o insanların da o binadan
cenazeleri çıktı. Cenazeler çıktıktan sonra 6 ile dağıtıldı arkadaşlar. 6 ilde
her bir aile, her bir ana, tek tek, önce Mardin’e gidip “Çocuğum burada mı?”
diye bakıyor, orada teşhis edemediyse Urfa’ya gidiyor, oradan Antep’e gidiyor,
sonra gerisin geriye Silopi’ye gidiyor, sonra Malatya’ya gönderiyorlar.
İnsanlık dışı bir yaklaşımı cenazeler üzerinde de sürdürmeye devam ediyorlar.
Otopsi
işlemlerine bağımsız heyetler giremedi, hekimler giremedi, avukatlar giremedi,
aile fertleri giremedi, hatta anaların ya da ailelerin o cenazeleri teşhisine
bile engeller, güçlükler çıkarıldı. Bütün bunları karşı karşıya olduğumuz bir
katliam zihniyetinin, bir katliam konseptinin hangi aşamaya geldiğini ifade
etmek açısından söylüyorum. 
Bütün
bunlar yaşanırken bu ülkenin Sağlık Bakanı ne yaptı? Bunlarla ilgili tek bir
cümle kullanmadığı gibi kendi liderinin neden diktatör olarak tanımlandığının
siyasi tezleriyle uğraştı. Hatırlarsınız, bu Bakan, ilk savaş konsepti sahaya
sürülünce de “Eğer başkan yapsaydınız bunlar olmazdı.” demişti, “Eğer Başkanlık
olsaydı bu kaos süreci olmazdı.” açıklamalarını yapmıştı. Dolayısıyla buraya
gelip vereceği cevapların bizim açımızdan hiçbir inandırıcılığı yoktur. 
Biz,
özellikle bu gensorunun vicdan sahibi olan, vicdanını dinleyen bütün
milletvekilleri tarafından defalarca düşünülerek değerlendirilmesi gerektiğini
düşünüyoruz. 150 insandan hiçbir kişi eğer hastaneye nakledilmemişse burada her
milletvekilinin ortaya koyması gereken tarihî bir sorumluluk vardır
düşüncesindeyiz. 
(Mikrofon
otomatik cihaz tarafından kapatıldı) 
İDRİS
BALUKEN (Devamla) - Sayın Başkan, bir dakikada toparlayabilir miyim? 
BAŞKAN
– Bir dakika ek süre veriyorum Sayın Baluken, toparlayınız. 
İDRİS
BALUKEN (Devamla) – Sokağa çıkma yasakları boyunca bu ülkede yaşananları da
burada defalarca ifade ettik. Beyaz bayraklarla hastaneye gitmek zorunda kalan
kronik hastalar, 4 doz alması gereken ilaçları ilaç bulamadığı için 1 doz ya da
hiç alamayan kanser hastalarının dramı, bu sokağa çıkma yasaklarının olduğu
yerlerde hafif kanamalarda bile kan kaybından yaşamını yitirenler,
arkadaşımızın dile getirdiği Abdülaziz Yural, Eyüp Ergen ve Şeyhmus Dursun’un
yaşamını yitirdiği sağlık emekçilerine yönelik katliamlar, bir kentte bir
eczaneyi bile açık tutmayan bir zihniyet; bütün bunların tamamı, işte, bu
Sağlık Bakanı döneminde yaşandı. Taybet ananın cenazesi tam sekiz gün boyunca
sokak ortasında bekletildi. Önce Taybet ananın ölümü çocuklarına izletildi, sonra
sekiz gün boyunca o cenaze kurda kuşa yem olmasın diye, o çocuklar kendi
analarının cenazesine bakmak zorunda kaldılar. Güler Yanalak’ın bebeği karın
içerisinde…
(Mikrofon
otomatik cihaz tarafından kapatıldı)
İDRİS
BALUKEN (Devamla) - …henüz doğmadan maalesef katledildi. Birçok kadın bu dönem
içerisinde düşükler yaptı, en temel sağlık ihtiyaçlarından, sağlık
hizmetlerinden mahrum kaldı. 
İşte
bütün bu özetlemeye çalıştığımız tablo içerisinde, biz, bu Sağlık Bakanının
kendi görevini ve işini yapmadığını, yaşam hakkına, sağlık hakkına sahip
çıkmadığını, savaş politikalarının bir parçası olduğunu ve bu nedenle de bu
gensorunun mutlaka işleme alınması gerektiğini düşünüyoruz.
Hepinizi
saygıyla selamlıyorum.(HDP sıralarından alkışlar)
BAŞKAN
– Teşekkür ederiz Sayın Baluken.
Önerge
üzerinde gruplar adına üçüncü konuşmacı, Cumhuriyet Halk Partisi Grubu adına
Mersin Milletvekili Sayın Aytuğ Atıcı. 
Süreniz
yirmi dakika Sayın Atıcı.
Buyurun.
(CHP sıralarından alkışlar)
CHP
GRUBU ADINA AYTUĞ ATICI (Mersin) – Teşekkür ederim Sayın Başkan.
Değerli
milletvekilleri, Sokağa Çıkma Yasağı Uygulanan Yerlerde Kişilerin Yaşam
Haklarının Korunmasına Yönelik Gerekli Tedbirleri Almadığı ve Sağlık
Hizmetlerinde Aksamalara Sebebiyet Verdiği İddiasıyla Sağlık Bakanı Mehmet
Müezzinoğlu Hakkında Bir Gensoru Açılmasına İlişkin önergenin üzerinde
Cumhuriyet Halk Partisi Grubumuz adına söz almış bulunuyorum. Şahsî
menfaatlerini müstevlilerin siyasi emelleriyle tevhit etmeyen milletvekillerini
saygıyla selamlarım.
Değerli arkadaşlar, yakamda gördüğünüz bu resim cinsel
tacize uğradığı için Kayseri’de intihar eden 12’nci sınıf öğrencisi 17
yaşındaki bir kızımıza ait. AKP’nin yarattığı acımasız sistemin kurbanı olan,
devleti yönetenlerin koruyamadığı bir kızımız. Şikâyet edildiği hâlde ısrarla gereğinin
yapılmaması sonucunda ailesinin yüzüne bakamayacağımız bir kızımız. Meclise
sunduğum Özgecan yasası AKP tarafından bekletilirken, acaba daha kaç kızımız,
kaç canımız yitecek. Özgecan yasasının bir an önce çıkması gerektiğini önemle
vurguluyorum. 
Değerli arkadaşlar, gensoruya gelecek olursak ne diyor
gensoruda? Diyor ki: “Sağlık Bakanı, kişilerin yaşam haklarının korunmasına
yönelik bir tedbir almadı. Sağlık hizmetlerinde aksamalar oldu. Bu sebeple,
doğuda ve güneydoğuda insanlar ölüyor.” Doğru mu? Keşke doğru olmasaydı, keşke
bunlar yaşanmasaydı, keşke Sayın Sağlık Bakanı başarılı bir görev yapmış
olsaydı. 
Peki, bu yaşam hakkı, bu kutsal yaşam hakkı nerede
korunamamış? Sokağa çıkma yasağı olan yerlerde. Yani, siz, bu ülkeyi
yönetemediğinizi kendi kendinize itiraf etmiş durumdasınız. “Ben ülkeyi
yönetemiyorum, sokağa çıkma yasağı ilan ediyorum. Sokağa çıkma yasağı ilan
edeceğimi bildiğim hâlde gerekli tedbirleri almıyorum, alamıyorum, acizim.”
demenin siyasi dilidir bu. 
Şimdi, burada, Sağlık Bakanının iki türlü sorumluluğu
olduğunu hepimizin görmesi lazım. Birincisi: Sağlık Bakanı olarak, Doğu ve
Güneydoğu Bölgelerinde halkın sağlığını koruyamamak ve gerektiğinde sağlık
hizmeti verememek. Bu, bir bakan olarak, üstelik bir hekim bakan olarak Sayın Müezzinoğlu’nun
yapamadığı bir iş. 
İkincisi: AKP Hükûmetinin bir üyesi olarak Doğu ve
Güneydoğu Bölgelerimizin yangın yerine dönmesini engelleyememek ve dolayısıyla,
insanların en kıymetli hakları olan yaşam haklarını da koruyamamak. 
Peki,
bu görevler Sağlık Bakanına kim tarafından veriliyor? Anayasa tarafından
veriliyor, Anayasa. Yani amir hüküm diyor ki: “Sayın Bakan, sen, Türkiye'de ayrım
yapmadan herkesin sağlığını koruyacaksın, koruyamadığın yerde tedavi
edeceksin.” Peki bu görevi kim yapamıyor? Sağlık Bakanı yapamıyor. Şimdi Sayın
Sağlık Bakanı bu kürsüye çıkacak, bunları inkâr edebilecek. Bilmiyorum,
dikkatle dinleyip göreceğiz. 
Şimdi
ben de size sorarım o zaman: Sıfır terörle devraldığınız bu güzelim ülkeyi
sokağa çıkma yasaklarının olduğu bir duruma getirdiğiniz doğru mu yalan mı?
Allah aşkına, yani şöyle bir tarafsız düşünün. Sıfır terörle devraldınız, ülke
yangın yerine döndü, her tarafta sokağa çıkma yasağı var. İki: Hadi oldu,
sokağa çıkma yasağı ilan edeceğinizi anladınız, yiyecek ve sağlık konularında
neden gerekli önlemleri almadınız? Yani insanların doktora ulaşamadığı yalan
mı? İnsanların yiyecek ve su sıkıntısı çektikleri yalan mı? İnsanların korkudan
beyaz bayrak çekerek hastaneye gitmeye çalıştıkları yalan mı? Bunların hepsi
benim ülkemde ve herkesin gözü önünde oluyor. 
O yüzden, Sayın Bakan, o koltukta asla oturmamalısınız.
Gensoruya bile gerek kalmadan “Ben bu işi yapamadım.” deyip o koltuktan derhâl
kalkmalısınız. Gensoruya ne gerek var? Zaten siz bu işi yapamadığınızın
farkındasınız ve derhâl o koltuğu terk etmelisiniz. Üstelik sağlığı sadece
insanın hastalığı ve sakatlığı olarak tanımlamıyoruz. Dünya Sağlık Örgütü diyor
ki: Bir insan bedenen, ruhen, zihnen ve sosyal yönden tam olarak iyiyse
sağlıklıdır. Şimdi, bu tanıma uygun olarak siz sağlık hizmetini verdiniz mi,
vermediniz mi? Allah aşkına ya, bir kendi kendinize sorun. Dünya Sağlık Örgütü
sizlere sağlığı tanımlamış, siz de bakan olmuşsunuz, oturmuşsunuz. Bu işi
yaptınız mı, yapamadınız mı? Ya, bırakın bizi, bırakın muhalefeti, herkesi bir
kenara bırakın, “Ya, ben bu işi yapamadım.” dediğiniz olmuyor mu Allah aşkına,
çok merak ediyorum? Üstelik sağlıklı olma hakkı bizlere verilen bir lütuf
değil, bir lütuf değil, bir hak; hem anayasal hak hem de uluslararası
sözleşmelere göre bir hak. İnsan Hakları Evrensel Beyannamesi’nden tutun da
Avrupa Birliği Temel Haklar Bildirgesi’ne, Avrupa Sosyal Şartı’na,
sayabileceğimiz pek çok uluslararası anlaşmaya göre bir hak. İşte şimdi, sizin
bu görevinizi yerine getirmediğinizi ben değil cümle âlem görüyor, cümle âlem
biliyor. Sağlık hizmetlerinin verilmediğini, sanki savaş hukuku varmışçasına
bir görüntüye, bir ortama müsaade ettiğinizi daha ne kadar inkâr edeceksiniz?
Bunu yaptığınız için siz de, Hükûmetiniz de acz içerisindesiniz. 
Allah aşkına, bu duruma nasıl düştünüz? Ben bu soruları
size sormak zorundayım, bütün milletvekilleri sormak zorunda, en başta AKP’nin
milletvekilleri sormak zorunda. Ee, arkadaşlar, demiyor musunuz Allah aşkına
“Sayın Bakan, bu duruma nasıl düştünüz? İnsanların sağlığını nasıl
koruyamadınız? Siz orada bizi de temsil ediyorsunuz.” Demeyecek misiniz? Bunu
demek yerine barış isteyen, kan dökülmemesini isteyen, gözyaşı akmamasını
isteyen ve insanca bunları sorgulayanları da zan altında bıraktınız. Nasıl? “Bu
adam, bu kadın teröre destek oluyor.” dediniz; baskı uyguladınız,
uyguluyorsunuz. Bu konuda hiç kimsenin konuşmasını istemiyorsunuz. Kim ağzını
açarsa “terörist” diyorsunuz, kim ağzını açarsa “Teröre yardım ediyor,
yandaşlık ediyor.” diyorsunuz. Birazdan sizin ve Hükûmetinizin teröre nasıl
yandaşlık yaptığınızı tek tek açıklayacağım. 
Ben burada, bu Genel Kurulda “Cizre’de tüm insanlara,
yaşlı-çocuk, yardım edilmelidir, suçluları bile tedavi edip adalete teslim
etmek gerekir.” dediğimde, Sayın Bakan siz ve grubunuz ve yandaş medyanız ve AK
trolleriniz beni hedefe koydunuz ama benim doğru söylediğimi siz anladınız ve
ertesi gün aynı şeyleri siz söyleyince aynı AK troller, aynı medya, aynı
milletvekilleri sizleri alkışladı ama keşke söyleminizle eyleminiz bir
olabilseydi. 
Baskı ve korku siyaseti yöntemi uygulayarak siz
kendinizin, Hükûmetinizin teröre yardım ve yataklık yaptığı gerçeğini asla
gizleyemeyeceksiniz her fırsatta bunu ben ve arkadaşlarım bu kürsüden dile
getireceğiz.
Bakın
ne yaptınız? Barış kelimesini değersizleştirme pahasına “Barış görüşmeleri”
veya “Çözüm süreci” dediğiniz dönemde terör örgütüyle müzakere ettiğiniz yalan
mı? Bu, yardım ve yataklık değil mi? Şehirlerde aylarca savaşacak kadar silah
ve bomba yığılmasına sessiz kalmak teröre yardım ve yataklık değil mi Sayın
Bakan? Allah aşkına “Bunları görmedik.” demeyin. Sağır sultanın bile duyduğu,
Cumhurbaşkanı ve diğer yetkililerin manşetlere konu olmasına rağmen, çeşitli
açıklamalara rağmen şehirlere bu silah yığınağı yapıldığı acaba Bakanlar
Kurulunda konuşulmadı mı? Eğer konuşulmadıysa uyuyorsunuz demektir; derhâl
sizin değil Hükûmetin istifa etmesi gerekir. Bu silah ve bombaların doğu ve
güneydoğudaki bu evlere süs olarak getirilmediğini Kabinede anlayan bir Allah
kulu çıkmadı mı Allah aşkına? Bizim Genel Başkanımız “Terör örgütü bölgede şube
kurmuş, militan topluyor, vergi dairesi kurmuş, vergi topluyor, polis olmuş,
yol denetliyor.” dediğinde ana muhalefeti duymadan işinize devam etmek teröre
yardım ve yataklık etmek değil mi? Teröre insan kaynağı yetiştiren düzene zemin
hazırlamak, tüm uyarılarımıza rağmen seyretmek teröre yardım ve yataklık değil
mi Allah aşkına? Biz buradan konuşunca mı insanlara “Vay, bunlar teröre yardım
ediyor.” diyorsunuz. Siz bunları fiilen yaptınız; bunları yaptığınızı da
geçmişte böbürlenerek söylediniz, göğsünüzü gere gere söylediniz. Şimdi de
başkalarını suçlamaya çalışıyorsunuz. 
Kesinlikle
bunların hesabını bir bir bu halk sizden soracak. Siz ne derseniz deyin,
bunları söylemeye devam edin, biz gerçekleri her zaman söylemeye devam
edeceğiz.
Sayın
Başbakanın IŞİD’e “öfkeli Sünni gençler” muamelesi yapması, militanları burada
eğitip donatmanız teröre yardım ve yataklık değil mi Allah aşkına? Komşu
ülkenin yönetimini yıkmak için, Suriye’nin yönetimini yıkmak için oraya
müdahale etmek, IŞİD üyelerinin ülkemizden savaşçı toplamasına, 50’den fazla
kentimizden militan toplamasına seyirci kalmak ve onlara lojistik destek
sağlamak teröre yardım ve yataklık değil mi? İşte, bütün bu yaptıklarınız
Türkiye’yi vurmaya devam ediyor, dengeleri altüst etmeye devam ediyor.
İşte,
bozulan dengelerden birisi de sağlık oldu Sayın Bakan, sağlık. Siz çok iyi
bilirsiniz, sağlıkta ispat edilmiş, bilimsel olarak kanıtlanmış en değerli
kriter koruyucu hekimliktir. Koruyucu hekimlik sadece aşı yapmak değildir Sayın
Bakan, yolların düzgün yapılmasını sağlayıp trafikte ölümleri azaltmak da
koruyucu hekimliktir. Kurşunun namludan çıkmasını engellemek, bombaların
patlamasını engellemektir koruyucu hekimlik Sayın Bakan. O kurşun o namludan
çıkmayacak Sayın Bakan, o bombalar patlamayacak. O kurşun çıktıktan sonra
dünyanın en iyi cerrahını getir, dünyanın en iyi doktorunu getir, o insan orada
ölür. Sizin Bakanlar Kurulundaki var oluş sebebinizdir bu savaşı önlemek. Hiç
kimse bilmese, siz yumruğu masaya vurup “Hayır.” diyeceksiniz, “Ben yurtta
barış, dünyada barış istiyorum.” diyeceksiniz. Benim ülkemdeki çatışmaları,
Suriye’ye palas pandıras savaşa gitme heyecanını, hevesini sizin yok etmeniz
gerekirdi. O nedenle siz orada oturuyorsunuz bir hekim ve bir Sağlık Bakanı olarak.
Eğer
“Hükûmete bunları anlattım, beni dinlemediler.” diyorsanız, ne işiniz var o
koltukta? Onurunuzla kalkın ve hekimlik onurunu da koruyun. “Ben savaşı
istemiyorum, ben ülkemde çatışma istemiyorum, o yüzden de bunu anlattığım hâlde
dinlemediler.” diyorsanız kalkın. Kalkmıyorsanız siz de bu suça iştirak
ediyorsunuz ve bu gensoruyu yerden göğe kadar haklı çıkarıyorsunuz Sayın Bakan.
O yüzden, biz sizi bu konuda ciddi şekilde eleştiriyoruz. 
Aylarca
süren sokağa çıkma yasaklarının zeminini kim hazırladı, kim hazırladı? Benim
ülkemi bu dönemde kim yönetti? Eğer “Biz hazırlamadık.” diyorsanız bize
söyleyin, kim hazırladı? Dış güçler mi, sizin yönetemediğiniz ülkedeki
teröristler mi, sizin yönetemediğiniz bu ülkede başkaları mı geldi benim ülkemi
yönetti ve sokağa çıkma yasaklarına zemin hazırladı? Bir yerde kargaşa var,
çatışma var iken sizin Sağlık Bakanı olarak ishali olan, ateşi olan çocukların
doktora nasıl gideceğini hesaplamanız gerekmiyor muydu? Diyaliz hastalarının ne
olacağını, yaralıların, hastaların nasıl tahliye edileceğini sizin anlamanız,
bilmeniz, yönetmeniz gerekmiyor muydu? E, bütün bunları yapmamışsınız, şimdi de
kalkmışsınız size gensoru verildi diye, daha ilk “Yallah bismillah.” derken
oradan bu tarafa laf atıyorsunuz Sayın Bakan. Bunların bir tanesi yanlış ise
ben çıkacağım, burada özür dileyeceğim. 
KEMALETTİN YILMAZTEKİN (Şanlıurfa) – Hepsi yanlış.
AYTUĞ
ATICI (Devamla) – Söylediğim her şey tamamen doğru ve ispatlıdır. Konuşmamı çok
dikkatli hazırladım, konuştuğum her şey gerçektir. İsteyen herkese de bunu
buradan net olarak ifade edebilirim ve ispat edebilirim.
Şimdi,
eğer siz benim ülkemde seksen dört gün sokağa çıkma yasağı koymuşsanız, eğer
benim ülkemde Ulus gibi, Ankara’nın Ulus’u gibi, İstanbul’un Eminönü’sü gibi,
Diyarbakır’ın Sur ilçesinde insanları korku içinde yaşatıyorsanız bu işte bir
yanlışlık var. Şırnak Cizre’de, Silopi’de 14 Aralıktan beri insanlar korku
içinde, sokağa çıkamıyorsa, İdil halkı 16 Şubattan beri sokağa çıkamıyorsa,
Silvan’da, Bismil’de, Lice’de aralıklı olarak günlerce, haftalarca insanlar
sokağa çıkamıyorsa, doktora gidemiyorsa, Allah aşkına, siz nasıl bir
hükûmetsiniz, siz kendinizi nasıl iktidarda görüyorsunuz, bu ülkeyi
yönetemediğinizin farkında değil misiniz? Mardin’in Nusaybin, Dargeçit,
Derik’inde, Hakkâri’nin Yüksekova’sında, Muş’un Varto’sunda insanlar kan
ağlıyorlar ve siz bunları sadece seyrediyorsunuz Sayın Bakan. 
Şimdi,
normal şartlarda sağlık hizmetini vermekten aciz iken bu şartlarda
veremeyeceğinizi çok iyi biliyoruz. Bize diyorsunuz ki: “Ambulansları
gönderdik. Karşıdan silah sıkılıyordu, biz de sağlık hizmeti veremedik.” ya da
“Bölgede çatışma var, sağlık hizmeti veremiyoruz.” Bu söyledikleriniz doğru
değil Sayın Bakan. 
Bakın,
size birkaç rakam vereceğim. Sizler on dört yıllık -tırnak içinde- istikrarlı
iktidarınıza rağmen doğuda, güneydoğuda her tarafın güllük gülistanlık olduğu
dönemlerde de sağlık hizmeti veremediniz ya da vermediniz. Nereden mi
biliyorum? Siz söylediniz. Sizin yayımladığınız Sağlık İstatistikleri
Yıllığı’nda -aynen sizin cümlelerinizle söylüyorum- diyorsunuz ki: “Anne
ölümleri: 100 bin canlı doğumda, Doğu Marmara’da 7,2; Güneydoğu Anadolu’da
18,1; Orta Doğu Anadolu’da 33,8.” Ben de merak ettim Orta Doğu Anadolu nereden
çıktı diye, kitapçığa siz yazmışsınız. Yani Bingöl’ü, Elâzığ’ı, Malatya’yı,
Tunceli’yi, Bitlis’i, Hakkâri’yi, Muş’u, Van’ı katmışsınız, yine de rakamı
düşürememişsiniz. 
Bakın,
tekrar söylüyorum Sayın Bakan, ortada çatışma yok, bir şey yok. Doğu Marmara’da
annelerden 100 bin canlı doğumda 7 kişi ölürken Doğu Anadolu’da 33,8 ölüyor.
Allah aşkına, burada bir yanlışlık yok mu, burada bir sorun yok mu? Siz nasıl
kalkıp “Ben sağlık hizmeti verebildim.” diyorsunuz? 5 katından daha fazla bir
şey var. Her ne kadar siz, erkeklerin de doğum yaptığını varsayıp rakamı düşürmeye
çalışıyorsanız da asla bu gerçekleri saptıramayacaksınız, saklayamayacaksınız. 
Bebekler
de daha çok ölüyor doğu ve güneydoğu’da. Bu çatışmalardan bağımsız olarak, Doğu
Marmara’da bebek ölümü binde 5,4 iken sizin rakamınıza göre Güneydoğu Anadolu’da
11,6; 2 katından fazla. Şimdi siz kalkmışsınız, bir de sokağa çıkma yasağı ilan
etmişsiniz, bir de Türkiye’yi kan gölüne çevirmişsiniz. Bu rakamların nasıl
olduğunu hayal bile etmek istemiyorum, düşünmek bile istemiyorum. 
Bu
yetmiyor, geleceğimiz de karanlık. Orada, 100 bin kişiye düşen doktor sayısına
bakıyorum… Uzman pratisyen veriyorsunuz, uzmanları ayrı verseniz durum facia.
Yine sizin rakamınız, Batı Anadolu’da 100 bin kişiye 270 doktor düşüyor,
güneydoğuda sadece 122 doktor düşüyor Sayın Bakan. Bunun çatışmayla, terörle ne
ilgisi var? Siz zaten Doğu ve Güneydoğu Anadolu’yu gözden çıkarmışsınız, siz
zaten oraya hizmet vermiyorsunuz, sizin boşluğunuzu başkaları dolduruyor.
ENGİN
ALTAY (İstanbul) – Türkiye’yi gözden çıkardılar, Türkiye’yi. 
AYTUĞ
ATICI (Devamla) - Ondan sonra çıkıyorsunuz, “Yandım Allah” diyorsunuz. Bu
sayıyı, diş hekimi, ebeye de indirgeyebiliriz, yansıtabiliriz. 
O
nedenle, bu bölgeler arasındaki farkı kaldırmadığınız için bu gensoruyu hak
etmişsiniz zaten. On dört yıldır elinizde para var, on dört yıldır elinizde her
şey var. Nereden mi para var? Ben söylemiyorum yine, sizin bakan arkadaşınız
söylüyor, Çalışma Bakanı çıkıyor: “Ben, topladığım vergiler ve topladığım
primlerle sağlık giderlerinin yüzde 92’sini karşılıyorum.” diyor 2014 yılında.
“2016 yılında hedefim yüzde 106.” diyor. Ne demek yüzde 106? Kâra geçeceğim
demek. Yani, katkı ve katılım paylarını bıraktığınız hâlde, katkı ve katılım
paylarını buraya koymadığımız hâlde sağlıktan kâr ediyorsunuz; bunu
yapamazsınız. Bölgeler arasında böyle farklılık varken siz o parayı bebekler
ölmesin diye oraya harcamak mecburiyetindesiniz. Bu nedenle, orada siz doğal,
normal koşullarda bile görevinizi yapamamışsınız, bir de bunun üzerine kan
gölüne çevirmişsiniz, bir de “Bana niye gensoru verdiler?” diyorsunuz. Ya, size
gensoru verilmeyecek de kime verilecek Allah aşkına? Burada gensoruyu en çok
hak eden bakanlardan bir tanesi sizsiniz. Doğudaki insanlar dönüp batıya
bakıyorlar, herkesin akrabası var. “Benim annem daha çok ölüyor, benim bebeğim
daha çok ölüyor.” diyorlar. Ondan sonra da isyan ettiğinde diyorsunuz ki “Bu
ülkeye neden barış gelmiyor?”
Siz,
bir taraftan asli işlerinizi yapmayı bir kenara bırakıp diğer taraftan da
taşeron bakanlığına dönüşmüşsünüz Sayın Bakan. Yani, inşaat firmaları, özel
hastaneler, uluslararası finans şirketleri ne emrediyorlarsa hemen yasa,
yönetmelik çıkarıyorsunuz. Örnek mi? Şehir hastaneleri. Sizin çıkardığınız,
“Kamu-özel ortaklığıyla yapacağım.” dediğiniz şehir hastaneleri bir efsane
yerine kâbusa dönüştü ve bizim geleceğimizi âdeta yok etti Sayın Bakan. Sırf
bunun için bile sizin o koltukta oturmamanız gerekiyor. 
Siz,
Batılı finans kaynaklarına hasta ve hazine garantili olarak hastane açtırdınız
Sayın Bakan. Bunları unutmayacak bu halk, ben de unutmayacağım, yüreğim
yettikçe bunları size anlatacağım. 
Beterin
beteri var mı? Var. Beterin beteri şu: Benim ülkemin Sağlık Bakanı kalkıyor “Bu
ülkede Cumhurbaşkanı yerine...
(Mikrofon
otomatik cihaz tarafından kapatıldı) 
BAŞKAN
– Sayın Atıcı, bir dakika ek süre veriyorum, toparlayınız lütfen.
AYTUĞ
ATICI (Devamla) – Benim ülkemin Sağlık Bakanı “Bu ülkede Cumhurbaşkanı yerine
başkan seçseydik bu kaos olmayacaktı.” diyor. Sayın Bakan, o mübarek ağzınıza
yakıştı mı Allah aşkına bu laf? Ne işiniz var sizin beyefendi başkan olmuş
olmamış? Ya, siz ölen insanlara bakın. (CHP sıralarından alkışlar)
Her gün şehitler geliyor, her gün kan akıyor; siz
başkanlık derdindesiniz. Öyle bir şekilde ülkemi yönetemiyorsunuz ki bu kadar
şehit gelirken, bu kadar insan ölürken “Sayın Cumhurbaşkanının doğum gününü
nasıl kutlarım?”ın derdine düşmüşsünüz, yeni bir kutlu doğum haftası yaratmaya
çalışıyorsunuz sayın milletvekilleri. 
KEMALETTİN
YILMAZTEKİN (Şanlıurfa) – Yalan söylüyorsun.
AYTUĞ
ATICI (Devamla) – Ne kadar acze düşürüldüğünüzün farkında mısınız? 
AHMET
UZER (Gaziantep) – Hadi be!
KEMALETTİN YILMAZTEKİN (Şanlıurfa) – Yalan söylüyorsun,
yalan söylüyorsun!
AYTUĞ ATICI (Devamla) – Sizler milletvekilisiniz,
sizler milletin vekilisiniz.
HARUN KARACA (İstanbul) – Ayıp ya, ayıp ya!
AYTUĞ ATICI (Devamla) – Sizler Sayın Cumhurbaşkanının
doğum günü partisini yapma, organize etme kurumu, makamı değilsiniz.
HARUN KARACA (İstanbul) – Ağzından çıkanı kulağın
duysun.
AYTUĞ ATICI (Devamla) – İşte, biz bu yüzden bu
gensoruya “evet” diyeceğiz.
AHMET UZER (Gaziantep) – Baştan sona yalan.
AYTUĞ ATICI (Devamla) – Yiğit olun, siz de “evet”
deyin. (CHP sıralarından alkışlar)
OSMAN AŞKIN BAK (Rize) – Haydi bakalım, maşallah! 
BAŞKAN – Teşekkür ederiz Sayın Atıcı.
BÜLENT TURAN (Çanakkale) – Sayın Başkan…
BAŞKAN – Buyurunuz Sayın Turan. 
BÜLENT TURAN (Çanakkale) – Sayın Başkan, izin
verirseniz bir sözü düzeltebilir miyim yerimden, 60’a göre? 
BAŞKAN – Neyi düzelteceksiniz?
BÜLENT TURAN (Çanakkale) – “Özgecan yasası” olarak
ifade edilen bir teklifin özellikle bekletildiğini ifade etti sayın hatip, onu
düzeltmek istiyorum.
BAŞKAN – Buyurun, yerinizden size söz verelim. 
V.- AÇIKLAMALAR (Devam)
45.- Çanakkale Milletvekili Bülent Turan’ın, Mersin
Milletvekili Aytuğ Atıcı’nın (11/1) esas numaralı Gensoru Önergesi üzerinde CHP
Grubu adına yaptığı konuşmasındaki bazı ifadelerine ilişkin açıklaması
BÜLENT TURAN (Çanakkale) – Sayın Başkan, değerli
arkadaşlar; az önce konuşan hatip “Özgecan yasası” diye ifade edilen bir
teklifinin ısrarla bekletildiğini ifade ettiler. 
Öncelikle, toplumdaki ortak hassasiyetlerin siyasi
parti gözetmeksizin ortak değerlendirilmesi gerektiği kanaatindeyim. Ancak,
hatırlatmak isterim ki geçen senenin haziran ayında Türk Ceza Kanunu’nda
yapılan değişiklikle ilgili -ki beraber yapmıştık- 103’üncü maddenin (6)’ncı
fıkrasına göre, ilgili konuyla ilgili en ağır ceza olan ağırlaştırılmış müebbet
hapis cezası getirilmiştir, daha önce olmayan bu fıkra eklenmiştir Ceza
Kanunu’muza. Dolayısıyla, bu konuyla ilgili bir yanlış bilgi vardır, onu
düzeltmek isterim. 
Ayrıca, yine, sayın hatibin son cümlesinde Kutlu Doğum
Haftası’na atıfta bulunarak talihsiz bir ifadede bulunduğunu, bunu da revize
etmesini talep ediyorum. 
Teşekkür ediyorum. 
LEVENT GÖK (Ankara) – Sayın Başkan…
BAŞKAN – Sayın Altay, sisteme girmişsiniz. 
Buyurun Sayın Altay. 
46.- İstanbul Milletvekili Engin Altay’ın, Mersin
Milletvekili Aytuğ Atıcı’nın (11/1) esas numaralı Gensoru Önergesi üzerinde CHP
Grubu adına yaptığı konuşmasında dile getirdiği iddiaları Hükûmetin kabul edip
etmediğini öğrenmek istediğine ilişkin açıklaması
ENGİN ALTAY (İstanbul) – Teşekkür ederim. 
Sayın Başkan, Türkiye’de çok bilinen bir özdeyiş,
atasözü var: “Sükût ikrardan gelir.” Biraz önce kürsüde konuşan, partimize
mensup milletvekili Sayın Aytuğ Atıcı konuşmasında 3 defa 63’üncü Hükûmetin
terör örgütü PKK’ya yardım ve yataklık yaptığını iddia etti. Hükûmet bu iddiayı
kabul etmiş midir? Biz böyle anlıyoruz.
Teşekkür ederim.
BÜLENT TURAN (Çanakkale) – Sayın Başkan…
BAŞKAN – Sayın Turan, Sayın Altay’ın ifade ettiği şeye sanırım
Sayın Bakan cevap verecektir.
BÜLENT TURAN (Çanakkale) – Sayın Başkan, şöyle: AK
PARTİ Grubu henüz konuşmamıştır. Bunu da en iyi, çok tecrübeli olan sayın grup
başkan vekilinin bilmesi gerekir. 
ENGİN ALTAY (İstanbul) – AK PARTİ’ye değil, itham Hükûmete.
Benim tecrübemi sen tartışamazsın.
BÜLENT TURAN (Çanakkale) - AK PARTİ’nin ilgili
milletvekili konuşacaktır, ardından da Hükûmet buna cevap verecektir.
Teşekkür ediyorum.
BAŞKAN – Peki, Sayın Turan.
Buyurun Sayın Gök.
47.- Ankara Milletvekili Levent Gök’ün, Çanakkale
Milletvekili Bülent Turan’ın yaptığı açıklamasıdaki bazı ifadelerine ve
Etimesgut İlçe Millî Eğitim Müdürlüğünün, Cumhurbaşkanının doğum gününü
kutlamak için yapmayı planladığı etkinliğe ilişkin açıklaması
LEVENT GÖK (Ankara) – Sayın Başkanım, AKP grup başkan
vekili belki Meclisi geçen hafta yeterli bir şekilde takip edemedi ama “Özgecan
yasası” diye adlandırdığımız yasayı, biz Cumhuriyet Halk Partisi Grubu
milletvekilleri olarak -yine az önce burada yaptığımız gibi- İç Tüzük’ün 37’nci
maddesine göre buraya getirdik ve AKP’nin oylarıyla reddedildi. Bir kere, onu
Millet Meclisimizin bilgisine sunuyorum.
İkincisi: Sayın Aytuğ Atıcı’nın belirtmek istediği
hususa biraz daha açıklık getirmek isterim.
Etimesgut İlçe Millî Eğitim Müdürlüğü geçtiğimiz hafta
içerisinde Etimesgut’ta bulunan bütün okullara yazı göndererek 2.023 öğrenci
tespit edilmesini, bununla da Cumhurbaşkanının 26 Şubatta olan doğum günü
nedeniyle bir yürüyüş tertipleneceğini, bütün okulların bir kortej hâlinde
belli bir yerden Cumhurbaşkanlığı Sarayı’na kadar yürüyerek -2.023 öğrenciyle
Cumhurbaşkanlığına gidilerek- Cumhurbaşkanının doğum gününün kutlanacağına dair
bir genelgeyi bütün okullara gönderdiler. 
Bunun üzerine, benim de arasında bulunduğum Cumhuriyet
Halk Partisi milletvekilleri soru önergesiyle ya da suç duyurularıyla bu olayın
üzerine gidince önceki gün iptal etmek zorunda kaldılar. 
Sayın Aytuğ Atıcı’nın dikkat çektiği nokta budur ve
böyle bir tablo yaşanmıştır, tüm belgeleri elimizdedir. Yani, Cumhurbaşkanının
doğum gününü kutlamak için okulu tatil eden bir anlayışın da burada
sorgulanması gerekir.
Teşekkür ederim.
BAŞKAN – Peki, teşekkür ederiz Sayın Gök.
BÜLENT TURAN (Çanakkale) – Kutlu Doğum konusu problemli
Sayın Başkan. 
ENGİN ALTAY (İstanbul) – Niye problem var orada?
BÜLENT TURAN (Çanakkale) – Düzeltmeyin, size yakışanı
söyleyin.
BAŞKAN – Sayın Atıcı, buyurun.
AYTUĞ
ATICI (Mersin) – Sayın Başkan, Özgecan yasasını bizzat ben imzalayarak Türkiye
Büyük Millet Meclisine sundum, bekliyor. Sayın grup başkan vekilinin bilmediğini
buradan anlıyoruz.
BÜLENT
TURAN (Çanakkale) – Değişti Sayın Başkan.
AYTUĞ
ATICI (Mersin) – Geçen dönem yapılan düzenlemenin daha da ileriye giderek iyi
hâl indiriminin kaldırılması ve İnfaz Yasası’ndan bunların
yararlandırılmamasını da talep ettim. 
ZEKERİYA
BİRKAN (Bursa) – İnfaz Yasası’ndan zaten yararlanmıyorlar ki tecavüzcüler.
AYTUĞ
ATICI (Mersin) - Şimdi “Bunlara karşıyız.” diyorlarsa bu bir görüştür, bunun
bedelini siyaseten öderler. “Özgecan yasası” dediğimiz budur. 
Kutlu
Doğum Haftası’na gelince: Ben konuşmamda “âdeta ikinci bir kutlu doğum haftası”
dedim. Kutlu Doğum Haftası’nın ne anlama geldiğini hepimiz biliyoruz, onu
istismar etmeyeceğim. Ama ikinci bir kutlu doğum haftasına hazırlık
yapıldığını, billboardlarda, efendim, bunun mevlitlerle Kur’an’la,
tilavetleriyle kutlanacağını gözlerimizle gördük. Şimdi bunları inkâr
ediyorlarsa buyursunlar, “Böyle bir şey yok.” desinler, inkâr etmiyorlarsa
düştükleri durum içler acısıdır diyorum.
Teşekkür
ederim.
BAŞKAN
– Peki, Sayın Atıcı, kayıtlara geçmiştir.
Sayın
Turan, tamam, açıklık getirildi.
BÜLENT
TURAN (Çanakkale) – Sayın Başkan, polemik olmasın diye uzatmak istemiyorum
ancak usulde bir yanlış varsa beraber düzeltelim. TCK açıktır, bu düzenleme
yapılmıştır. Uygulamadan kaynaklı sorun varsa bir daha konuşalım ancak
ağırlaştırılmış müebbede çevirmişiz, en ağır ceza gündeme gelmiş.
Teröristbaşının da aldığı ceza bu, benzer konuların da aldığı bu, daha ağırı
yok bu cezanın. O yüzden ısrarla bir daha altını çiziyorum: Israrla, Hükûmetin
bu konuyu ihmal ettiğine ilişkin iddiayı reddediyorum. 
Onun
dışında, siyaseten doğrulanmaya açık olan bir konuyu burada tartışabilirsiniz,
problem değil ancak bu benzerliğin Hazreti Peygamber’in Kutlu Doğumu’na
bağlıyor olmak bir siyasi ahlak meselesidir. 
AYTUĞ
ATICI (Mersin) – “İyi hâl indirimi kalksın.” diyorum.
ZEKERİYA
BİRKAN (Bursa) – İyi hâl indirimi hukukta genel hüküm.
BÜLENT
TURAN (Çanakkale) – Sayın Cumhurbaşkanının doğum gününü kim kutlamış, nasıl
kutlamış, bunu bilmiyorum, bunu tartışalım. 
LEVENT
GÖK (Ankara) – Anlatıyoruz.
BÜLENT
TURAN (Çanakkale) - Ancak bunu “kutlu doğum” diye ifade etmek, “ikinci bir
kutlu doğum” diye…
ENGİN
ALTAY (İstanbul) – Böyle bir özenti var diyor, özenti.
BÜLENT
TURAN (Çanakkale) – …“İkinci bir özenti var.” diye ifade etmek Hazreti
Peygamber’e haksızlıktır, bu, sapla samanın karıştırılmasıdır. Bu ifadenin
düzeltilmesini istiyorum diyorum. (AK PARTİ sıralarından alkışlar)
BAŞKAN
– Sayın Gök, buyurunuz.
LEVENT
GÖK (Ankara) – Şimdi, sayın grup başkan vekili konuşurken hata üstüne hata
yaptı. Biz, tam tersine, hepimizin büyük hürmetle ve saygıyla andığı, kutladığı
Kutlu Doğum’a karşı bir alternatif sanki şimdiki Cumhurbaşkanının doğum gününün
kutlanmasını eleştirdik. Buradan, eleştirimizden maksat “Bırakın, o,
Peygamberimizin, öyle kalsın. O Kutlu Doğum Peygamberimiz’e yöneliktir, Başka
kutlu doğumlar icat etmeyin.” diyerek bir saygısızlığı teşhir ettik.
Ayrıca,
Özgecan yasasında, bizim, Cumhuriyet Halk Partisi olarak talebimiz, hiçbir
indirimin yapılmamasıdır. Sayın grup başkan vekili bu konuda da yanlış bilgi
vermiştir. Özgecan yasasındaki bizim talebimiz, kadın cinayetleri konusunda en
ağır ceza verildikten sonra hiçbir indirimin yapılmamasına ilişkindir. Bunu da
belirtmek isterim.
BAŞKAN
– Tamam Sayın Gök, teşekkür ederiz. 
Sayın
Turan, açıklık getirildi sanırım. Sayın grup başkan vekili Sayın Atıcı’nın
sözlerine açıklık getirmiştir. Dolayısıyla, bu konuyu kapatalım derim.
BÜLENT
TURAN (Çanakkale) – Herkes kendine yakışanı yapar Sayın Başkan. Ben özür talep
ettim, kendi takdirleridir.
BAŞKAN
- Peki, teşekkür ederiz.
İDRİS
BALUKEN (Diyarbakır) – İç Tüzük 60’a göre söz istiyorum Sayın Başkan.
BAŞKAN
- Sayın Baluken’in söz talebi vardır.
Buyurunuz
Sayın Baluken.
48.- Diyarbakır Milletvekili İdris Baluken’in,
kendilerine gelen bilgilere göre Sur’da 15 çocuğun yaralandığına ve hastaneye
nakledilmeyi beklediklerine, yaşam koridoru oluşturma anlamında engel çıkaran
zihniyeti kınadığına ilişkin açıklaması
İDRİS
BALUKEN (Diyarbakır) – Şimdi, burada, Sayın Başkan… (AK PARTİ ve CHP sıraları
arasında karşılıklı laf atmalar)
BAŞKAN
– Sayın milletvekilleri, Sayın Baluken’e söz verdim, lütfen dinleyelim!
İDRİS
BALUKEN (Diyarbakır) – Sayın Başkan, burada, özellikle Cizre’deki vahşet
bodrumları ve cehennem binalarında yaşanan süreçle ilgili hazırladığımız bir
gensoru önergesini görüşürken, şimdi aynı haberleri Sur ilçesinden alıyoruz.
Biraz önce elimize görüntüler ulaştı. HDP’nin sosyal medya hesaplarından o
kamera çekimlerine, o görüntülere isteyen milletvekili ulaşabilir. Ben buraya
birkaç fotoğraf aldım. Şu anda Sur ilçesinde şarapnel parçalarıyla yaralanmış
olan 4 yaşındaki, 6 yaşındaki, 10 yaşındaki çocuklar bir yaşam koridorunun
açılmasını bekliyorlar, hastaneye nakli bekliyorlar. 
HARUN
KARACA (İstanbul) – Bombayı siz mi attınız?
İDRİS BALUKEN (Diyarbakır) – Burada, bu çocuklarda var
olan bu durumu yaratıp hâlâ yaşam koridoru oluşturma anlamında engel çıkaran
bir zihniyeti kınıyorum, kabul edilemez buluyorum. Bize gelen bilgilere göre,
Sur’da şu anda 15 çocuk benzer şekilde yaralanmış ve hastaneye nakli
bekliyorlar. İçlerinde bulunan hasta, yaşlı ve kadınlarla birlikte o bodrumda
bulunanların sayısının 200 olduğu ve 200’ünün bulunduğu alana yönelik ağır bir
top atışı saldırısının başladığı nettir, açıktır. Bugün Diyarbakır Valiliği bir
resmî açıklama yaptı, saat 16.00’ya kadar bu konuda çaba içerisinde olduğunu
ifade etti ama belirttiği saatler içerisinde o bölgeye yönelik top atışları bir
dakika bile durmamıştır. Şu anda, hâlâ bize ulaşan insanlar -ki, bu çocukların
yanında bulunan insanlar ulaşıyor bize- o bölgeye yoğun top atışının devam
ettiğini söylüyorlar.
(Mikrofon otomatik cihaz tarafından kapatıldı)
İDRİS BALUKEN (Diyarbakır) – Burada, bütün Meclisin bu
konuda duyarlı olması gerektiğini, Cizre’deki vahşet bodrumlarında…
BAŞKAN – Mikrofonu açalım Sayın Baluken, bir saniye…
İDRİS BALUKEN (Diyarbakır) - …ortaya çıkan insanlık
suçunun bir kez daha yaşanmaması çağrısını ifade etmek istiyoruz. Burada
Hükûmetin, Kabinenin üyeleri de var. Bu görüntüler üzerinden de Hükûmetin
bugüne kadar bu konuda açmadığı yaşam koridoruyla ilgili zaman kaybetmeksizin
harekete geçmesini, mümkünse de Sur ilçesinde bir gün olur, iki gün olur, bir
hafta olur bilemem ama sokağa çıkma yasağının bir an önce kaldırılarak bu
insanların hastaneye nakillerini sağlaması gerektiğini belirtmek istiyorum.
Teşekkür ediyorum.
BAŞKAN – Teşekkür ederiz Sayın Baluken.
VIII.- GENSORU (Devam)
A) Ön Görüşmeler (Devam)
1.- HDP Grubu adına Grup Başkan Vekili Diyarbakır
Milletvekili İdris Baluken’in, sokağa çıkma yasağı uygulanan yerlerde kişilerin
yaşam haklarının korunmasına yönelik gerekli tedbirleri almadığı ve sağlık
hizmetlerinde aksamalara sebebiyet verdiği iddiasıyla Sağlık Bakanı Mehmet
Müezzinoğlu hakkında gensoru açılmasına ilişkin önergesi (11/1) (Devam)
BAŞKAN - Sayın milletvekilleri, şimdi önerge üzerinde
dördüncü konuşma Adalet ve Kalkınma Partisi Grubu adına Adana Milletvekili
Sayın Mehmet Şükrü Erdinç’e aittir. (AK PARTİ sıralarından alkışlar)
Sayın Erdinç, sizin de süreniz yirmi dakikadır.
AK PARTİ GRUBU ADINA MEHMET ŞÜKRÜ ERDİNÇ (Adana) –
Sayın Başkan, değerli milletvekilleri; HDP Grubunun Sağlık Bakanımız Sayın
Mehmet Müezzinoğlu hakkında vermiş olduğu gensoru üzerine söz almış
bulunuyorum. Bu vesileyle sizleri saygıyla selamlarım.
Tabii, sözlerimin başında konunun içeriğine geçmeden
önce, benden önce burada konuşan hatibin söylediği birkaç cümleyle ilgili
hususları ifade etmek isterim.
Öncelikle,
şunu herkes iyi bilmelidir ki Türkiye Cumhuriyeti hiçbir terör örgütüne, hiçbir
illegal yapılanmaya asla ve asla yardım etmemektedir, buna IŞİD de dâhil, PKK
da dâhil ve diğer örgütler de adına ne derseniz deyin. 
Bununla
birlikte, yine, Türkiye Cumhuriyeti bu mücadeleyi yürütürken terörizmle
mücadele etmektedir, savaş değil. Bunu böyle ifade etmenin aslında bu ülkeye
yapılan iyilik olduğunu da düşünmüyorum. Siz de Türkiye Cumhuriyeti devletinin
bir milletvekilisiniz, bu milletin milletvekilisiniz. Bu milletin milletvekili
olarak da Türkiye Cumhuriyeti’nin yapmış olduğu terörizmle mücadeleyi bir savaş
olarak addetmek ne kadar doğrudur, onu da milletimizin takdirine sunuyorum. 
Tabii,
HDP Grubunun vermiş olduğu önergeyi incelediğimizde, Cizre’de yaşandığı iddia
edilen olaylarla ilgili, sağlık hakkının, yaşam hakkının engellendiği, 150
vatandaşın hayatını kaybettiğiyle ilgili değerlendirmeleri görüyoruz, iddiaları
görüyoruz. Bu iddialarla ilgili değerlendirmeleri yapacağım ama öncelikle
birkaç hususa değinmekte fayda olduğunu düşünüyorum. Zira, bugün, Türkiye
Cumhuriyeti, Sağlık Bakanlığı eliyle gerçekten Türkiye Cumhuriyeti’nin her bir
tarafına, 780 bin kilometrekare bütün alana, bütün Türkiye'nin dört bir yanına,
doğusundan batısına, kuzeyinden güneyine her bir köşesine en iyi imkânları
götürme gayreti içerisindedir. Bu çerçevede, Türkiye’de sağlık alanında
memnuniyet oranları ciddi seviyelere ulaşmıştır. 
Bununla
birlikte, 2016 yılı bütçesi içerisine sağlık harcamalarıyla ilgili çok ciddi
bir rakam koyuyoruz, geçen yıla göre yüzde 18 oranında artırıp, inşallah 95
milyar civarında bir parayı önümüzdeki günlerde yapacağımız bütçe görüşmeleriyle
Sağlık Bakanlığımıza tahsis edeceğiz
Bugün,
ülkenin her bir köşesinde, yardımlaşma ve dayanışma duygusuyla, muhtaç ve
mağdur durumda olanlara insani yardım faaliyetleri kesintisiz yürütülmektedir. 
Öte yandan, sağlıktaki insan kaynağının ülke genelinde
adil ve dengeli bir şekilde dağıtımına 2002’den 2015 yılına kadar aralıksız
devam edilmiştir. Bugün baktığımızda, 112 Acil sağlık hizmetlerinin geldiği
noktayı görmek muhakkak çok rahattır. Bu çerçevede baktığımızda, özellikle
2002’den bu yana 112 Acil merkezlerimize intikal eden vaka sayısı 14 kat
artmıştır.
Tabii,
bu 14 kat artmakla birlikte, kırsal kesimde 112‘ye duyulan güven ve ulaşım
yüzde 20’lerden bugün yüzde 100’ler seviyesine gelmiştir. Bugün hava ambulans
sağlık sistemiyle 2008 yılından 2015 yılına kadar geçen süre içerisinde 30
binin üzerinde insan taşınmış ve müdahale edilmiştir. Yine, deniz bot
ambulanslarıyla 7 binin üzerinde insanımıza yardımcı olunmuştur. Yoğun bakım
üniteleriyle ilgili olarak, yoğun bakım yatakları ve bununla birlikte Türkiye'nin
dört bir yanına yapılan hastaneler -sağlıktaki memnuniyet- şehir hastaneleri bu
ülkeye yaptığımız en önemli yatırımlardır.
Tabii,
burada özellikle önergede ileri sürülen iddialara değinmeden önce Şırnak’ta ve
Cizre’de 14 Aralıktan bu yana sürmekte olan sokağa çıkma yasağı dolayısıyla
meydana gelmiş sağlık hizmetlerinden de kısaca bahsetmek isterim.
Bakın,
sokağa çıkma yasağının başladığı 14 Aralık 2015 tarihinden itibaren Şırnak
ilinde 1.513 doğum gerçekleşmiş, 1.373 diyaliz hastası, 98.395 acil servis
hastası, 2.317 ameliyat, 1.414 il içerisinde sevk ve 1.932 il dışı sevk hizmeti
verilmiştir. Bununla birlikte, 9.089 kişi ambulanslarla hastanelere
nakledilmiştir. 
Yine,
Cizre ilçesinde, 14 Aralıktan günümüze 242 doğum, 162 diyaliz vakası, 311 yatan
hasta, yaklaşık 14 bin poliklinik hastası, 120 ameliyat, 121 il içerisinde sevk
ve 252 il dışı sevk verilmiş. Bununla birlikte, 3.044 vakaya ambulanslarla
müdahale edilmiş ve taşınmıştır. Şimdi, buradan da anlaşılacağı üzere, Şırnak
il genelinde ve Cizre özelinde sağlık hizmetlerinin aksamasında hiçbir sorun
bulunmamaktadır.
Şimdi önergeyle ilgili değerlendirmelere gelirsek…
Burada bizden önce konuşan HDP Grubuna mensup hatiplerin dile getirdiği
hususları inanın şaşkınlıkla izledim. Şaşkınlıkla izledim çünkü eğer bu
anlatılanlar, burada söylenenler bir mizansen değilse başka nedir, bilmiyorum.
Zira, bugün burada bahsedilen telefon görüşmelerini, oranın bombalandığıyla
ilgili görüntüleri bizzat izleme ve dinleme imkânına sahip oldum. Bakın, o gün
orada ne oldu? “Yaralı var.” diye burada, ilk olarak 23 Ocak tarihinde dile
getirildi. HDP Grubundan bir milletvekili 112 Acil istasyonunu arayarak bu
bahsedilen 23 no.lu binanın bodrumunda yaralılar olduğunu belirtti ve akabinde
burada, Genel Kurulda ve çeşitli ortamlarda HDP Grubu tarafından bu hususlar
müteaddit defalar dile getirildi ama vatandaş olarak gerçekten orada
bulunduğunu iddia eden bir kişi 30 Ocak tarihinde 112 Acil istasyonunu arıyor,
saat 07.21’de arama gerçekleşiyor. Arama gerçekleştiğinde orada 9 insanın
sağlıklı olduğunu, 6 cesedin bulunduğunu, 16 kişinin de yaralı olduğunu
belirtiyor ve bu çerçevede de oraya ambulans talebinde bulunuyor. İsimleri de
veriyor, isimlerin hepsi burada kayıtlı. Tabii, burada dile getiriliyor “Oraya
ambulans göndermediniz.” diye. Bakın, bu, insansız hava uçaklarının orada o
gün, 30 Ocak tarihinde çektiği görüntü, saat 08.08, 30 Ocak 2016. Burada
ambulanslar, olayın olduğu mıntıkaya intikal ediyor ve mıntıkanın hemen
yanında, oradaki petrol istasyonunun bulunduğu köşede. 
Şimdi,
diyecekler ki: “Ya, oraya gitmediler ve bodrum kata yanaşmadılar.” Çünkü bodrum
kata yanaşma şansı yok; etrafı tamamen barikatlarla ve çukurlarla çevrilmiş
durumda. 
Bakın,
bunlar o bölgedeki insansız hava uçaklarının çektiği görüntü. “23 no.lu bina”
diye tabir edilen o binanın altında, o binanın çevresine, o binaya giden her
yola döşenmiş olan barikatlar, bombalı tuzaklar, mayınlı tuzaklar. Bununla
birlikte, yine aynı şekilde mayınlı tuzakların yanında bombalı araçlarla da
yollar tamamen kapatılmış durumda. 
Şimdi,
Sağlık Bakanlığı ekipleri oraya gidiyor, 300-400 metre mesafeye kadar gidiyor
ama daha ilerisi yok çünkü böyle bir sıkıntının yaşandığı yerde, böyle bir
barikatın, çukurun olduğu yerde oraya ulaşabilme imkânınız zaten olamaz. 
Şimdi,
baktığımızda, saat 07.21’de arayan şahıs İslam Balıkesir, yaralılardan,
ölülerden ve sağ olanlardan bahsediyor. Onlardan bahsettikten sonra, Sağlık
Bakanlığımızda, hemen, anında orada bir kriz masası kuruluyor, hemşehrim olan,
bugün İlaç ve Tıbbi Cihaz Kurumu Başkanı olan Osman Nacar kardeşimiz de o kriz
masasının başına getiriliyor. Kriz masasının başına geldiğinde ilk yaptığı iş
şu oluyor: Kaymakamla, valiyle görüştükten sonra, bu hususun… Oradan, o binadan
yaralı olduğu iddia edilen yaralıların güvenli bir şekilde alınabilmesi için,
valiyle ve kaymakamla yaptığı görüşmenin hemen akabinde, şeffaf olsun diye,
bakın şeffaf olsun diye -üzerine basa basa söylüyorum- sayın grup başkan
vekilini telefonla arıyor. Grup başkan vekili o gün İçişleri Bakanlığında açlık
grevinde. Tabii, böyle bir arama karşısında bir şaşkınlık oluşuyor. Ki burada
dinlediniz, “Bütün görüşmeleri biz yaptık.” diye anlattılar. Hâlbuki ilk
aramayı yapan buradaki kriz masasının başındaki insan. Aramayı yapıyor “Sayın
Vekilim, biz burada bir operasyon yapacağız. Oradaki iddia edilen yaralıları,
oradaki sağlam insanlarımızı, eğer varsa ölüleri buradan taşıyacağız,
çıkaracağız ama çıkarırken bir sıkıntı yaşanmaması adına sizlerin de devreye
girerek, sizlerin de bu olaya dâhil olarak ve bilhassa bu olayın şeffaf bir
şekilde yürütülmesi adına sizlerin de oradaki kişilerle irtibat kurarak bizlere
bilgi vermenizi istiyorum ve sizi on beş dakika sonra arayacağım.” diyor.
Tabii, on beş dakikanın hemen sonunda sayın grup başkan vekili kendisini
arıyor. Tabii, kendisi o an ilin valisiyle, kaymakamıyla görüşmeler yapıyor.
Tabii, hemen, görüşmeler yapılırken yirmi üç dakika sonra kriz masası
başkanımız, Sayın Baluken’e dönüyor. Bunların hepsi ses kaydında var, ben
dinledim.
MERAL
DANIŞ BEŞTAŞ (Adana) – Bizde de var, merak etmeyin.
MEHMET
ŞÜKRÜ ERDİNÇ (Devamla) – Ve döndüğünde de Sayın Baluken’in ifadesi aynen şöyle:
“Siz ne diye beni arıyorsunuz? Siz on beş dakika sonra dönecektiniz ama şimdi
polisler ‘Size yardım ediyoruz.’ diye girdiler, orayı bombaladılar ve oradaki
bina yıkıldı, insanlar enkaz altında.” diye beyanda bulunuyor.
AHMET
YILDIRIM (Muş) – Ee?
MEHMET
ŞÜKRÜ ERDİNÇ (Devamla) – Bakın, bu iddianın gerçek olmadığı, insansız hava
uçakları tarafından çekilmiş görüntüyle çok açık. Sizin görüşme yaptığınız o
saatte, bakın, görüşme yaptığınız…
AHMET
YILDIRIM (Muş) – Tam bir mizansen oynuyorsun Şükrü Bey, tam bir mizansen.
MEHMET
ŞÜKRÜ ERDİNÇ (Devamla) – Ben sizi dinledim. Siz de dinleyin, rahatsız olmayın.
AHMET
YILDIRIM (Muş) – Yok “mizansen” dediniz ya…
ERTUĞRUL
KÜRKCÜ (İzmir) – Artistlik yapma ya!
MEHMET
ŞÜKRÜ ERDİNÇ (Devamla) – Bakın, binanın sapasağlam olduğu görünüyor, bina
sapasağlam.
ÇAĞLAR
DEMİREL (Diyarbakır) – Nerede bu insanlar?
MEHMET
ŞÜKRÜ ERDİNÇ (Devamla) – Bunun anlamı şu: Siz burada bir ifadede
bulunuyorsunuz. Benim kendime yakışmıyor. “Yalan yanlış ifade” dediniz, aynı
ifadeyi ben de şimdi kullanmak zorunda kalıyorum. Bugün yalan yanlış
ifadelerle, yalan yanlış bir şekilde Türkiye devletini, bu ülkedeki Hükûmeti
terörün yanında duran bir unsur olarak göstermek gafletine düşüyorsunuz.
Maalesef böyle bir algı söz konusu. (AK PARTİ sıralarından alkışlar)
HÜDA
KAYA (İstanbul) – 150 tane cenaze nerede peki, yakılan cenazeler?
MEHMET
ŞÜKRÜ ERDİNÇ (Devamla) – Bakın, şimdi, burada, az önce önergeyi sunan
arkadaşımız -Komisyonda da beraberiz kendisiyle- Şeyhmus kardeşimizden
bahsetti, ambulans şoförü. Bakın, Şeyhmus kardeşimiz de, hani, iddia edildiği
gibi -otopsi raporu da var- arkadan vurulmuş değil. Ya, bakın, Türkiye
Cumhuriyeti devletinin hiçbir kolluk gücü hiçbir sağlık görevlisini
vurmamıştır. O Şeyhmus kardeşimiz de sırtından değil bizzat göğsünden vurularak
şehit edilmiştir, göğsünden vurularak şehit edilmiştir. 
AHMET
YILDIRIM (Muş) - Görüntü var, görüntü. 
MEHMET
ŞÜKRÜ ERDİNÇ (Devamla) - Bunlarla ilgili de görüntüler var.
Bakın,
bu ülkede biz sağlık hizmetlerini Türkiye'nin her bir noktasına götürmeye
çalışıyoruz. Bunları götürürken de çeşitli sıkıntılar, çeşitli hususlar
yaşanıyor. Bugün Türkiye terörle bir mücadele veriyor; bu mücadeleyi verirken
de şehit vatandaşlarımızı buluyoruz, şehit vatandaşlarımız oluyor. 
Bakın,
sadece cuma günü Adana’da 3 şehidimizi Allah’a uğurladık, Rahman’a uğurladık,
defnettik. 3 şehidimizin ortak özelliği: 3’ü de askerdi. Biri, burada,
Ankara’da o bombalanma olayını gerçekleştiren hainin, alçağın yapmış olduğu
bombalama neticesinde şehit olmuş bir kardeşimizdi, o aracı süren kardeşimizdi,
Ali Öztaş kardeşimizdi ve bu kardeşimiz Türk’tü. 
Bununla
birlikte, yine, Diyarbakır’da araçlarına yapılan bombalı saldırı sonucu şehit
olan Fatih Yeniay kardeşimiz Adana’da yaşıyordu ama ailesi Mardin’den göç
etmişti, Arap bir kardeşimizdi. 
Yine,
Diyarbakır’da şehit olan Kadir Görgülü kardeşimiz de Şanlıurfa’dan Adana’ya göç
etmiş, Adana’da yaşayan bir Kürt kardeşimizdi.
Her
3 şehidi de havaalanında karşılarken onların annesini, babasını gördüm. Bir
anne Türkçe, bir anne Kürtçe, bir anne Arapça ağıt yakıyordu.
ERKAN
AKÇAY (Manisa) - Ne hâle getirdiniz? “Bu Laz.”, “Bu Çerkez.”… İşte, milleti
böyle böyle bölüyorsunuz Sayın Bakanlar.
MEHMET
ŞÜKRÜ ERDİNÇ (Devamla) - Ama hepsinin ortak bir özelliği vardı. 
ERKAN
AKÇAY (Manisa) - Böyle konuşma olur mu? Etnik siyaset yapıyor.
MEHMET
ŞÜKRÜ ERDİNÇ (Devamla) - Hepsinin ortak özelliği de şuydu: Terör örgütüne,
PKK’ya, YPG’ye, PYD’ye, şuna, buna, adına ne derseniz deyin, onlara lanet
okuyorlardı, kendi dillerinde lanet okuyorlardı. (AK PARTİ sıralarından “Bravo”
sesleri, alkışlar) 
Şimdi,
biz bu insanların yanında olmaya çalışırken, ortada böyle bir tablo varken bir
de bakıyoruz ki diğer tarafta farklı bir tablo var. Ankara’da bir bombalama
olayı gerçekleşiyor. O bombalama olayında 28 vatandaşımız şehit oluyor. O
vatandaşlarımız şehit olduğunda, onları şehit eden hainin, şehit eden alçağın,
işte, Türkiye’ye girerken kendisini farklı tanıtmış ama Van nüfusuna kayıtlı
bir kişi olduğunu görüyoruz. Ve Van’da bir çadır açılıyor, taziye çadırı. Bir
bakıyorsunuz, burada 3 siyasi partinin ortaklaşa imzaladığı o teröre lanet
bildirgesine imza atmayan bir partinin mensubu -her ne kadar Genel Başkanları
aynı gün içerisinde “ama” olan cümlelerle bu yapılan terör olayını kınamış olsa
bile- o milletvekili oradaki taziye çadırına, 28 canımıza kıyan hainin,
teröristin taziye çadırına gidiyor. Bir tarafta da böyle bir tablo… Ortada
böyle bir durum varken, ortada böyle bir hâl yaşanırken şimdi bu olayı nereye
koymak lazım?
“Terörün
yanında durmayın.” dedikçe siz terörün yanında duruyorsunuz, terörün yanından
ayrılmıyorsunuz maalesef. Burada da kalkmış, terörden şikâyetçi oluyorsunuz. 
Bakın,
sağlık hizmetleri gerçekten engelleniyor, oradaki insanlarımızın yaşam hakkı
gerçekten engelleniyor, orada yaşayan insanlarımızın sağlık hakkı gasbediliyor.
Kim tarafından? Terör örgütü tarafından. Nasıl mı? Bakın, Cizre Devlet
Hastanesine yapılan bombalı, roketatarlı saldırılar. Yine Cizre Devlet
Hastanesine yapılan saldırılar farklı tarihlerde. Bakın, bunlar Cizre Devlet
Hastanesine yapılan saldırılar. Yine, Cizre Devlet Hastanesine 17/12/2015’te
roketatarlı saldırı. Buna da ses çıkarın, buna da ses çıkarın. Çıkaramazlar,
çıkaramazlar!
ERTUĞRUL
KÜRKCÜ (İzmir) – Ya, mesele yok, hiç sorun yok, her şey mükemmel!
MEHMET ŞÜKRÜ ERDİNÇ (Devamla) – Cizre Devlet
Hastanesine yapılan farklı bir saldırı. Bakın, Diyarbakır Ergani Aile Sağlığı
Merkezine yapılan saldırı. Yine Diyarbakır Aile Sağlığı Merkezi Ergani’de. Yine
Ergani’deki Aile Sağlığı Merkezi. Yine, Şırnak Silopi… Bakın, Hakkâri… Bunların
hepsi, tamamı, terör örgütünün yapmış olduğu o terörist eylemler neticesinde
zarar gören sağlık kuruluşlarımız. 
Tabii, ambulanslar var, çeşitli ambulanslar var;
yakılan ambulanslar -şehit edilen sağlıkçılar- kurşunlanan ambulanslar. Bakın,
bunlar ambulans. Bunun ne olduğunu biliyor musunuz? Bir sorayım ben. Bileniniz
var mı? Vallahi, Sağlık Bakanlığı, bunu herhâlde bir mizansen olsun diye veya
farklı bir şey olsun diye yapmıyor veya fantezi olsun diye böyle bir şey
yapmamış. Bakın, Sağlık Bakanlığı, terör örgütünün sağlıkçılara yapmış olduğu
saldırılar neticesinde dünyada belki örneği olmayan bir uygulamaya imza atmak
zorunda kalıyor; zırhlı ambulans. İşte sizin millete verdiğiniz bu, sizin
millete verdiğiniz bu. 
Bakın, ben, geçen gün Komisyonda da bir hususu dile
getirdim, orada şunu söylemiştim burada polemik yaşadığımız HDP’li bir
milletvekiline: Burada sıklıkla dile getiriyorsunuz, “Kürt meselesi”, “Kürt
sorunu” diyorsunuz. Bunları derken de şunu o gün de orada söyledim, bugün de
söylüyorum: Kürt milleti sorunlu bir millet değildir. Kürt milleti, Kürt halkı
“sorun”la aynı cümlede anılacak bir millet değildir, bir halk değildir. Ben bir
Kürt olarak bunu söylüyorum. (AK PARTİ sıralarından alkışlar) Eğer Kürt
halkını, Kürt milletini sizler “sorun”la aynı cümlede anarsanız Kürt halkına en
büyük ihaneti yapmış olursunuz. 
Bu çerçevede, AK PARTİ Grubu olarak görüşmekte
olduğumuz gensorunun aleyhinde oy kullanacağımızı belirtir, hepinizi saygıyla
hürmetle selamlarım. (AK PARTİ sıralarından alkışlar) 
ERTUĞRUL KÜRKCÜ (İzmir) - Hizbullah’a devam,
Hizbullah’a!
BAŞKAN – Teşekkür ederiz Sayın Erdinç.
İDRİS BALUKEN (Diyarbakır) – Sayın Başkan…
BAŞKAN – Sayın Baluken, buyurunuz.
İDRİS BALUKEN (Diyarbakır) – Sayın Başkan, AKP adına
konuşan sayın hatip, hem şahsıma yönelik burada yanlış bilgiler vermekle
şahsıma sataştı hem de grubumuzun verdiği bilgileri mizansenin bir parçası olmakla
değerlendirmekten tutalım da -bilmem- teröre destek vermeye kadar bazı şeyler
ifade etti. İki ayrı sataşmadan, hem şahsıma hem de gruba sataşmadan dört
dakika söz istiyorum.
BAŞKAN – Önce iki dakikayı verelim Sayın Baluken.
Önce şahsınıza ilişkin sataşmaya iki dakika veriyorum. 
Buyurun konuşun.
İDRİS BALUKEN (Diyarbakır) – Grup adınayla
birleştirebiliriz Sayın Başkan.
BAŞKAN – Birleştirebiliriz Sayın Baluken, siz konuşun.
Buyurun. 
VI.- SATAŞMALARA İLİŞKİN KONUŞMALAR (Devam)
5.- Diyarbakır Milletvekili İdris Baluken’in, Adana
Milletvekili Mehmet Şükrü Erdinç’in (11/1) esas numaralı Gensoru Önergesi
üzerinde AK PARTİ Grubu adına yaptığı konuşması sırasında şahsına ve HDP
Grubuna sataşması nedeniyle konuşması
İDRİS BALUKEN (Diyarbakır) – Değerli arkadaşlar, tekrar
hepinizi saygıyla selamlıyorum. 
Sayın hatibin burada ifade ettiği bazı bilgiler zaten
itiraf niteliğinde. 
TAHİR ÖZTÜRK (Elâzığ) - Ne itirafı?
İDRİS BALUKEN (Devamla) – Biz de zaten 30 Ocağa kadar
Sağlık Bakanlığına bağlı hiçbir ambulansın oraya gitmediğini ifade ettik.
Bugüne kadarki tutanakların tamamını inceleyin, 23’ü ile 30’u arası Sağlık
Bakanlığına bağlı hiçbir ambulansın olay mahalline 150 metreden daha yakın bir
mesafeye gitmediğini söyledik, 1 kilometre uzakta beklediğini söyledik.
Şimdi, sizin buradan İHA’dan gösterdiğiniz resimlerle
ilgili bir durum yapılabiliyorduysa bir hafta boyunca niye o yapılmadı? Bir
hafta boyunca çırpındık.
MEHMET ŞÜKRÜ ERDİNÇ (Adana) – “Bombalandı.” dediğiniz
yer niye bombalanmadı? Bombalanmamış.
İDRİS BALUKEN (Devamla) – Bir hafta boyunca, niye 1
kilometreden öteye geçemiyorsunuz diye sorduk. (AK PARTİ sıralarından
gürültüler)
Bakın, siz, demin burada İslam Balıkesir’in yaptığı
kaydı örnek verdiniz değil mi? Ben de konuşmamda dedim ki: 8 Şubatta Sağlık
Bakanlığı bir açıklama yaptı, dedi ki: “Bize Cizre’den 112’ye gelmiş olan
hiçbir kayıt yok.” Yalan üstüne yalan, çarpıtma üstüne çarpıtma.
MEHMET ŞÜKRÜ ERDİNÇ (Adana) – Sağlık Bakanlığının bu
konuda açıklaması var. 
İDRİS BALUKEN (Devamla) – Yani sizin burada yaptığınız
şeylerin tamamı itiraf niteliğinde. 
Şimdi, ne olduğunu bilmediğimiz, ekranı tutuyorsunuz,
İHA görüntüleri... Ben size söyleyeyim, o hemşehrinizden... (AK PARTİ
sıralarından gürültüler)
Arkadaşlar, bir dinler misiniz?
BAŞKAN – Sayın milletvekilleri, lütfen dinleyelim. 
İDRİS
BALUKEN (Devamla) – O hemşehrinizden, Sayın Osman Bey’den enkazla ilgili
haberler çıktıktan sonra “İHA görüntülerini görmek istiyoruz.” diye talepte
bulunduk ancak o İHA görüntülerini paylaşamayacaklarını, o İHA görüntülerinin
sadece bir kısmıyla ilgili bilgiye sahip olduklarını kendisi bize söyledi. O
zaman, AKP’li vekile farklı bilgi, bize farklı bilgi söylüyor. Biz, aileler
bizi aradıktan sonra, defalarca, şu İHA görüntülerini gösterin, sağlamsa bina
biz görelim dedik. Ama onlarla ilgili tamamen bize verilen yanıltıcı bilgiler
söz konusu oldu. 
(Mikrofon
otomatik cihaz tarafından kapatıldı) 
BAŞKAN
– Sayın Baluken, iki dakika daha veriyorum. 
BÜLENT
TURAN (Çanakkale) – Kaç dakika vereceksin Sayın Başkan?
ALİ
ERCOŞKUN (Bolu) – Sayın Başkan, böyle bir usul var mı?
TAHİR
ÖZTÜRK (Elâzığ) – Böyle bir uygulama yok!
BAŞKAN
– Gruba sataşmadan dolayı grup başkan vekili olarak söz istedi. 
Buyurun
Sayın Baluken.
İDRİS
BALUKEN (Devamla) – Şimdi, bu, ilk bizi kimin aradığı hususuyla ilgili
belirttiğiniz şeyi söyleyeyim size. Biz, bırakın Osman Nacar’ı, İçişleri
Bakanlığında gece on ikiden ikiye kadar görüşme yaptık. İçişleri Bakanına sor,
ayrıntılarını söyler.
MEHMET
ŞÜKRÜ ERDİNÇ (Adana) – Sağlık Bakanlığını görüşün.
İDRİS
BALUKEN (Devamla) - Başbakan Davutoğlu, 2 kez “Ben yarın talimat veriyorum, o
yaralılar hastaneye alınacak.” dedi. Süreç içinde 3 kez Başbakan “Talimat
veriyorum.” demesine rağmen, o yaralılar orada katledildi. Bize neyi
anlatıyorsunuz? Yani, inisiyatifi tamamen bitirmiş, inisiyatifi tamamen
birilerine vermiş bir anlayış üzerinden buraya gelip böyle algı operasyonlarına
girmeyin. Doğru, “On beş dakika sonra size geri döneceğim.” dedi, doğru; biz de
yaralılara “Kendinizi hazırlayın, hazırlıklarınızı yapın, on beş dakika sonra
sağlık ekipleri sizi almaya gelecek, siz de toplu olarak oraya doğru çıkmaya
çalışın.” dedik ama yirmi beşinci dakikada, bizi aradığında, on dakika boyunca
o insanlar silah atışı altındaydı, bombalar patlıyordu, “Enkaz altındayız.”
feryadı yapıyordu. Bunu biz Başbakan Yardımcısına dinlettik, İçişleri Bakan
Yardımcısına dinlettik: “Nasıl olur böyle bir şey? Nasıl size ‘Yaralılar
alınacak.’ derken oraya bu şekilde silah sesleriyle yüklenme olur?” diye onlar
bize ifade ettiler, “Biz talimat veriyoruz, müdahaleyi durduruyoruz.” dediler. 
MEHMET
ŞÜKRÜ ERDİNÇ (Adana) – Görüntüler var Sayın Baluken, görüntüler var.
İDRİS
BALUKEN (Devamla) - Bütün bunların detayına gireceksek anlatacak çok şey var.
MEHMET
ŞÜKRÜ ERDİNÇ (Adana) - Bizim de çok şeyimiz var.
İDRİS
BALUKEN (Devamla) – Bakın, hani bu Cizre Devlet Hastanesine roket atılma
meseleleri var ya -keşke bunlardan fazla getirseydim- karargâh olarak
kullanılıyor Cizre Devlet Hastanesi. 
BÜLENT
TURAN (Çanakkale) - Bizde var, bizde var, hepsi var bizde.
İDRİS
BALUKEN (Devamla) - Sürecin başından beri Cizre’deki okullar, Cizre’deki
hastaneler… (AK PARTİ sıralarından gürültüler)
MEHMET
ŞÜKRÜ ERDİNÇ (Adana) – Karargâh olarak da kullanılsa haklı kılar mı?
İDRİS
BALUKEN (Devamla) - Bu bir hastane görüntüsü mü?
MEHMET
ŞÜKRÜ ERDİNÇ (Adana) - Bomba atmayı haklı kılar mı? Roket atmayı haklı kılar
mı?
İDRİS
BALUKEN (Devamla) – Hayır! Asla! Asla! Ama orada bir hastane durumu yok; orada
bir karargâh durumu, karargâh olma durumu var. PÖH’ün, JÖH’ün eğitimlerini
buraya getirdik…
(Mikrofon
otomatik cihaz tarafından kapatıldı) 
İDRİS BALUKEN (Devamla) - …“Sizi nasıl eğiteceğiz?”
gibi ırkçı sloganları okul tahtalarına yazdıklarını gösterdik.
AHMET HAMDİ ÇAMLI (İstanbul) – Ayıp, ayıp!
REŞAT PETEK (Burdur) – Utanın be ayıp!
İDRİS
BALUKEN (Devamla) – Siz şimdi orayı bir karargâh olarak değerlendirmiyor
musunuz? Böyle bir anlayış var mı?
HASAN
BASRİ KURT (Samsun) – Ankara’da bombayı kim patlattı?
İDRİS
BALUKEN (Devamla) – Bakın, diğer taraftan, bu sağlık emekçilerine yönelik,
Abdülaziz Yural’ı kim öldürdü, açık soruyorum, Abdülaziz Yural’ı kim öldürdü?
Eyüp Ergin’i kim öldürdü? Şeyhmus Dursun’u kim öldürdü? 
MEHMET
ŞÜKRÜ ERDİNÇ (Adana) – Daha önce söyledim, az önce söyledim.
İDRİS
BALUKEN (Devamla) – Aradan bu kadar süre geçmesine rağmen, bu Hükûmetin hâlâ
bize verecek bir cevabı yok mu? 
Teröre
destek meselesine gelince, merak etmeyin, bütün dünya IŞİD’le, El Nusra’yla, El
Kaide’yle olan ilişkilerinizi konuşuyor. (AK PARTİ sıralarından “Yazıklar
olsun!” sesleri, gürültüler, sıra kapaklarına vurmalar)
Bu
konuda da önümüzdeki dönemde yargı önüne çıkacaksınız, yargı önüne. (HDP
sıralarından alkışlar) 
HASAN
TURAN (İstanbul) – PKK, dünyaca ilan edilmiş bir örgüttür, siz de onu
desteklemiş oluyorsunuz!
REŞAT
PETEK (Burdur) – Hastaneye bomba atmayı meşru mu görüyorsun? Utanın be ayıp ya!
ORHAN
DELİGÖZ (Erzurum) – Vicdan denen bir şey yok tabii ki, her şey…
BAŞKAN
– Teşekkür ederiz Sayın Baluken.
BÜLENT
TURAN (Çanakkale) – Sayın Başkan…
AHMET
YILDIRIM (Muş) – Sayın Başkan, öncesinde bana, ismimi vererek sataştı sayın
hatip.
BAŞKAN
– Bir saniye Sayın Yıldırım.
Buyurun
Sayın Turan.
BÜLENT
TURAN (Çanakkale) – Sayın Başkan, sayın hatip konuşmasının sonunda IŞİD’le
ilgili tekrarla söylemiş olduğu iddiayı bir daha söylemiş oldu. Bununla ilgili
söz istiyorum.
BAŞKAN
– Buyurun Sayın Turan, iki dakika söz veriyorum size de. (AK PARTİ sıralarından
alkışlar, “Dört dakika, dört dakika” sesleri)
6.- Çanakkale Milletvekili Bülent Turan’ın, Diyarbakır
Milletvekili İdris Baluken’in sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
BÜLENT
TURAN (Çanakkale) – Sayın Başkan, değerli arkadaşlar; hepinizi saygıyla
selamlıyorum. 
Sağlık
Bakanımız hakkında verilen gensoruyla ilgili müzakereleri sabırla izliyoruz,
dinliyoruz. Grubumuz adına kıymetli arkadaşımız cevap verdi, az sonra da Sayın
Bakanımız Hükûmet adına cevap verecek. Ancak, HDP’nin grup başkan vekili ilk
konuşmasında cümlesine “Tarihe not düşsün diye bunları söyleyeceğim.” diye
başladı, ısrarla takip ettik -yine, sabrettiğimizin altını çizmek istiyorum-
fakat gördük ki anlattığı tabloda doğuda güllük gülistanlık bir ortam var, çok
iyi niyetli taraf ya da teröristler var ama oraya asla yardımcı olmayan bir
Sağlık Bakanı var gibi yaklaştı. İsterdim ki bir kez olsun, bir kez olsun o
silaha sarılan, askerimizi şehit eden, sivillerimizi bombalayan, o çukurları
kazan insanlara karşı bir kez yahu, bir kez “Yaptığınız yanlıştır.” deseydiniz,
“Ayıptır.” deseydiniz! (AK PARTİ sıralarından alkışlar)
Şu
doktoru kimin öldürdüğü belli. Bu doktorumuz, hepinizin bildiği gibi, Abdullah
Biroğul -ki Kürt olmasına rağmen- sadece işini yaparken öldürüldü, ambulanslar
yakıldı. Onun ötesinde, şunlar başka bir ülkeden çıkmadı, sizin anlattığınız
evden çıktı, mahalleden çıktı. 
İDRİS
BALUKEN (Diyarbakır) – Meşrulaştırıyorsun yani “Öyle değil.” diyorsunuz. 
BÜLENT
TURAN (Devamla) – Bir defa da deyin ki: “Şu görüntüler, şu terörist görüntüler
bize yakışmıyor.” 
İLYAS
ŞEKER (Kocaeli) – Diyemez ki. Nasıl diyecek?
BÜLENT
TURAN (Devamla) – Ama artık umudumuzu da kestik, 28 kişinin öldürüldüğü şu
meydanda, Meclise 200 metre olan yerde “canlı bomba” diye ifade edilen adamın
evine gittiniz, kınamak bir tarafa taziyede bulundunuz. [AK PARTİ sıralarından
“Yuh!” sesleri, alkışlar(!)]
MEHMET
ŞÜKRÜ ERDİNÇ (Adana) – IŞİD’den ne farkları var, IŞİD’den?
FUAT
KÖKTAŞ (Samsun) – Sırtlarını dayadıklarını söylüyorlar. 
BÜLENT
TURAN (Devamla) – Ayıp! Ayıp! Ayıp! Bunu yaptınız ama çıktınız buraya, IŞİD’le
ilgili, Hükûmeti ısrarla itham ediyorsunuz. IŞİD de teröristtir, PKK da
teröristtir. (AK PARTİ sıralarından alkışlar)
FUAT
KÖKTAŞ (Samsun) – PYD de, PYD de.
BÜLENT
TURAN (Devamla) – Biz bunu söylüyoruz. IŞİD terörist, hadi, PKK da deyin, PYD
de deyin, söyleyin bakalım.
İLYAS
ŞEKER – Diyemez ki. Sırtını ona dayamış, nasıl diyecek?
BÜLENT
TURAN (Devamla) – Ama yok, “Benim teröristim iyidir, seninki kötüdür.” anlayışı
ahlaksız bir anlayıştır. Biz herkesin milletvekiliyiz…
(Mikrofon
otomatik cihaz tarafından kapatıldı) 
BÜLENT
TURAN (Devamla) – Sayın Başkan, iki dakika daha istiyorum lütfen, hem grup hem
şahsım adına.
BAŞKAN
– Sayın Turan… 
ALİ
ERCOŞKUN (Bolu) – Sayın Başkan, eşit davran.
TAHİR
ÖZTÜRK (Elâzığ) – Adaletli ol, adaletli!
BAŞKAN
– Size sesleniyorum Sayın Turan: Bakın, demin Sayın Baluken hem grup adına hem
de şahsı adına söz istedi yani her iki sataşmadan dolayı, siz şimdi sadece grup
adına sataşmadan dolayı söz istediniz. 
MEHMET
ŞÜKRÜ ERDİNÇ (Adana) – Sayın Başkan, bana da sataştı.
BÜLENT
TURAN (Devamla) – Bizden sonra HDP’li bir başka şahsa söz veremeyecekseniz ben
de söz istemiyorum.
BAŞKAN
– Böyle bir uygulama yok Sayın Turan, böyle bir söz veremem size. 
MEHMET
ŞÜKRÜ ERDİNÇ (Adana) – Sayın Başkan…
BAŞKAN
– Sayın vekiliniz söz istiyor, bakın. 
BÜLENT
TURAN (Devamla) – Cümlemi bitirebilir miyim?
BAŞKAN
– Tabii ki ben sözünüzü bitirmeniz için bir dakika söz veririm size.
Buyurun.
BÜLENT
TURAN (Devamla) – Değerli arkadaşlar, derdim polemik yapmak değil ama vekil,
Türkiye vekilidir; vekil, her yerin, herkesin vekilidir. Siz doğudaki bir canlı
bombanın evine girip orada eyleme katılacaksınız… 
AHMET
HAMDİ ÇAMLI (İstanbul) – Yuh, yuh be!
BÜLENT
TURAN (Devamla) – …orada onlara destek olacaksınız ama aynı gün 4 yaşındaki,
gözünün birisi yok olan evladımızın yüzüne nasıl bakacaksınız? O yüzden, bir
daha söylüyorum: Teröre karşı hep beraber “Hayır.” diyebileceksek buradayız ama
siz doğudaki çukurları görmeden, AK PARTİ’nin şimdiye kadar ısrarla istediği,
sivil inisiyatif aldığı teröre karşı mücadeleyi görmeden itham edeceksiniz…
Bizi hangi güçlerin IŞİD’le ortak gösterdiğini biz biliyoruz. Size bu yakışmaz
Sayın Baluken. O yüzden bir daha söylüyorum: İnsaf edin, Türkiye’ye dönün
artık.
Hepinizi
saygıyla selamlıyorum. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, Sayın Yıldırım’ın söz talebi var.
Buyurunuz
Sayın Yıldırım.
AHMET
YILDIRIM (Muş) – Sayın Erdinç, adımı anarak gerek komisyon çalışmaları gerekse
Genel Kurulda bugün yaptığım konuşmadan ötürü “yalan yanlış bilgiler” diye
sataştı. Buna binaen 69’dan söz istiyorum Sayın Başkan. 
BAŞKAN
– Buyurun, size de iki dakika söz veriyorum.
FUAT
KÖKTAŞ (Samsun) – Bence az oldu ya, on beş dakika verseydin!
ALİ
ERCOŞKUN (Bolu) – Hakaret mi etti, ne yaptı yani? Komisyonda beraberdiniz.
7.- Muş Milletvekili Ahmet Yıldırım’ın, Adana
Milletvekili Mehmet Şükrü Erdinç’in (11/1) esas numaralı Gensoru Önergesi
üzerinde AK PARTİ Grubu adına yaptığı konuşması sırasında şahsına sataşması
nedeniyle konuşması
AHMET
YILDIRIM (Muş) – Sayın Başkan, değerli milletvekilleri…
Bakın,
Sayın Erdinç, çıktınız, yirmi dakikanın on iki dakikasında gensoruyla ilgisi
olmayan icraatın içinden konuşma yaptınız, bakın, icraatın içinden... (AK PARTİ
sıralarından gürültüler)
FEVZİ
ŞANVERDİ (Hatay) – Sana ne bundan, sana ne?
İDRİS
BALUKEN (Diyarbakır) – Dinleyin, dinleyin, bağırmayın öyle.
AHMET
YILDIRIM (Devamla) – Geri kalan sekiz dakikada ise… Elinize tutuşturulmuş –ben
coğrafya doçentiyim- o hava fotoğrafının tarihi ne? Bakanlık burada, ısrarla
“Beraber izleyelim.” dedik, vermediler; bir.
MEHMET
UĞUR DİLİPAK (Kahramanmaraş) – Sen neyle ilgili konuşuyorsun?
AHMET
YILDIRIM (Devamla) – İkinci husus: Bakın, Komisyonda söylediniz, burada
söylediniz. Daha önce burada, oturmuş, bir Erzurum Milletvekili hanımefendi
“Ben de Kürt’üm.”, hatta ileri gitti “Kürtlüğümden gurur duyuyorum.” 
ORHAN
DELİGÖZ (Erzurum) – Duyamaz mı? Duyacak.
AHMET
YILDIRIM (Devamla) – Bakın, ben söylüyorum, ben bir Kürt olarak asla Kürtlüğümü
hiçbir yerde üstünlük meselesi olarak, gurur meselesi olarak ömrüm boyunca dile
getirmedim. Etnik kimlik ne gurur ne utanç meselesidir. Allah beni etnik
kimliğimden ötürü gurur duymaktan men etsin, kendim için söylüyorum. 
İLYAS
ŞEKER (Kocaeli) - Etnik kimlik propagandası yapıyorsunuz orada.
AHMET
YILDIRIM (Devamla) - Ama, Allah, benim, bana bahşettiği etnik kimliğimden
kaynaklı bütün sistemlere ve zalimlere karşı, uygulanmış yasaklara karşı hiçbir
zaman mücadele azmimi eksik etmesin. 
HASAN
TURAN (İstanbul) – Neye karşı söyledin?
AHMET
YILDIRIM (Devamla) – Yoksa etnik kimlik övünülecek bir şey değildir. Etnik
kimliğimden kaynaklı haklarımın yasaklanmasına karşı vereceğim mücadelede bana
güç kuvvet versin.
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Yıldırım.
MEHMET
ŞÜKRÜ ERDİNÇ (Adana) – Sayın Başkan...
BAŞKAN
– Sayın Erdinç, Baluken daha önce istemişti, daha sonra sizi dinleyeceğim.
Buyurunuz
Sayın Baluken.
İDRİS
BALUKEN (Diyarbakır) – AKP adına konuşan sayın grup başkan vekili ahlaksızlığa
kadar gidecek sataşmalarda bulundu, ona cevap vereceğim.
BAŞKAN
– Buyurun Sayın Baluken.
Süreniz
iki dakika.
ŞAHİN
TİN (Denizli) – PKK’dan korkmuyorsan terörist ilan etsene!
8.- Diyarbakır Milletvekili İdris Baluken’in, Çanakkale
Milletvekili Bülent Turan’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; bugün, AKP grup başkan vekillerinin,
Cumhurbaşkanı ve Başbakanı yalanlama günü. “Salih Neccar isminde bir Rojavalı
bu patlamayı yapmıştır.” diyen Cumhurbaşkanı ve Başbakanın açıklamasına önce
burada çıkıp “Yanlıştır, yalandır.” açıklaması yapmadan böyle taziye lincine
girişmenize asla müsaade etmeyeceğiz. Bu işin içinden öyle kolay
sıyrılamazsınız. (AK PARTİ sıralarından gürültüler) 
MEHMET
METİNER (İstanbul) – Siz kimsiniz ki?
İDRİS
BALUKEN (Devamla) – Bu ülkedeki Suruç, Diyarbakır, Ankara, Sultanahmet ve en
son ikinci Ankara katliamıyla ilgili bütün o patlamaların sorumluluğu iktidar
olarak, Hükûmet olarak sizdedir. (AK PARTİ sıralarından “Teröristlere destek
verenlerindir.” sesi) 
MEHMET
UĞUR DİLİPAK (Kahramanmaraş) – Sizdedir!
İDRSİ
BALUKEN (Devamla) – İlk gün deklarasyon linci üzerinden bu işin içinden
sıyrılmaya çalışanlar, şimdi bütün uluslararası kamuoyunda skandal olarak
ortaya çıkan bir yalanın içerisinden çıkma adına taziye lincine başvuruyorlar. 
TAHİR
ÖZTÜRK (Elâzığ) Yalanı siz çok iyi biliyorsunuz!
İDRİS
BALUKEN (Devamla) – Buradan çıkışınız olmaz. Siz ulusal kamuoyunu, uluslararası
kamuoyunu yanıltacak şekilde 78 milyonun gözünün içine baka baka neden o
yalanları söyleme ahlaksızlığına başvurdunuz? 
MEHMET
UĞUR DİLİPAK (Kahramanmaraş) – Ahlaklıysanız PKK’ya “Terör örgütüdür.”
dersiniz. 
ORHAN
DELİGÖZ (Erzurum) – Ahlaksız da sizsiniz!
İDRİS
BALUKEN (Devamla) – Önce onu açıklayın, sonra gelin burada bize ahlak dersi
verin. Böyle bir şeyden hepinizi men ederiz. (AK PARTİ sıralarından gürültüler)
Diğer
taraftan, IŞİD’e destekle ilgili bizim çok fazla burada konuşmamıza gerek yok.
Hani o MİT tırları vardı ya, meşhur MİT tırları “Türkmen halkına gidiyor.”
denilen, bakın, burada bir bakanınız var, “Vallahi de billahi de tillahi de
onlar Türkmen halkına gitmiyordu.” diyen ben miydim? El Nusra’ya, El Kaide’ye,
Ahrar-us Şam’a, IŞİD’e Cerablus’ta, Azez’de canlı kalkan olan ben miyim? (HDP sıralarından
alkışlar, AK PARTİ sıralarından gürültüler) Bütün dünyanın terör örgütü olarak
kabul ettiği bu örgütlerle ilişkilerinizi artık yaptığınız açıklamalarda da
zaten siz itiraf ediyorsunuz.
(Mikrofon
otomatik cihaz tarafından kapatıldı)
İDRİS
BALUKEN (Devamla) – Başka bir şey söylemeye gerek yok. (HDP sıralarından
alkışlar) 
MEHMET
UĞUR DİLİPAK (Kahramanmaraş) – PKK’ya “Terör örgütüdür.” diyemiyorsunuz bak.
Ahlaklıysanız PKK’ya “Terör örgütüdür.” deyin. 
BÜLENT
TURAN (Çanakkale) – Sayın Başkan…
MEHMET
NACİ BOSTANCI (Amasya) – Sayın Başkan…
BAŞKAN
– Sayın Erdinç’in sizden önce söz talebi var sayın grup başkan vekilleri.
Müsaade ederseniz…
Sayın
Erdinç, buyurun.
MEHMET
ŞÜKRÜ ERDİNÇ (Adana) – Sayın Yıldırım ismimi anarak, bizzat ismimi ifade ederek
“eline tutuşturulmuş belgeler” diye bir ithamda da bulunarak sataştı.
Sataşmadan söz istiyorum.
BAŞKAN
– Buyurun, size de iki dakika söz veriyorum. (AK PARTİ sıralarından alkışlar) 
9.- Adana Milletvekili Mehmet Şükrü Erdinç’in, Muş
Milletvekili Ahmet Yıldırım’ın sataşma nedeniyle yaptığı konuşması sırasında
şahsına sataşması nedeniyle konuşması
MEHMET
ŞÜKRÜ ERDİNÇ (Adana) – Teşekkür ediyorum.
Şimdi,
ben burada konuşma yaparken… Tabii, kendi konuşmalarını çok üst düzey konuşma,
bizim konuşmamızı da böyle yerin dibine sokacak bir konuşma gibi gösterme
gafletinde bulundu bence. Onu isteyerek yapmadığını düşünüyorum. Çünkü “eline
tutuşturulmuş” ifadesi hoş bir ifade değil. Aynı ifade sizler için
kullanıldığında ne kadar rahatsız olacağınızı da ümit ederek bu ifadeyi sizlere
iade ediyorum.
DİRAYET
TAŞDEMİR (Ağrı) – Biz oradaydık, yaşadık bunu.
MEHMET
ŞÜKRÜ ERDİNÇ (Devamla) – Şimdi, az önce konuşmamda hiçbir şekilde hiçbir ırkın,
ne Türk’ün ne Kürt’ün ne Arap’ın ne Sünni’nin ne Alevi’nin, ne olursa olsun,
etnik kimliği ne olursa olsun, dinî inancı ne olursa olsun hiçbirinin
birbirinden üstün olmadığını söyledim. Bununla ilgili bir değerlendirmem
olmadı. Ama burada bir atıf yapıldı. 
Şimdi,
bakın, ben, Müslüman bir insanım. Elhamdülillah Allah’a ve Peygamber’e inanan
bir insanım ve benim Peygamberim, Allah Resulü milliyetçiliği, ırkçılığı yerin
dibine sokan bir anlayışın lideridir. (AK PARTİ sıralarından alkışlar) 
İDRİS
BALUKEN (Diyarbakır) – Milliyetçiliği siz yapıyorsunuz, biz milliyetçilik
yapmıyoruz. 
MEHMET
ŞÜKRÜ ERDİNÇ (Devamla) – Biz bunu reddediyoruz. Bununla bizi itham etmeniz
kadar büyük bir yanılgıyı da sizlere iade ediyorum.
EDİP
SEMİH YALCIN (İstanbul) – Milliyetçiliği nereden bileceksiniz?
MEHMET
ŞÜKRÜ ERDİNÇ (Devamla) – Şimdi, bakın, “IŞİD’e yardım ediyorsunuz.” diyorsunuz.
Bugün, IŞİD Suruç’ta bombaladı, Ankara’da bombaladı. Aynı şekilde, bugün taziye
çadırına gittiğiniz bombacı da Ankara’da bombaladı. IŞİD ile PKK’nın
birbirinden ne farkı var? (AK PARTİ sıralarından alkışlar) Buna cevap verin!
ERTUĞRUL
KÜRKCÜ (İzmir) – Ben sana anlatacağım şimdi.
ERKAN
AKÇAY (Manisa) – Sayın Başkan… Sayın Başkan…
BÜLENT
TURAN (Çanakkale) – Sayın Başkan…
BAŞKAN
– Sayın Turan, buyurun. 
BÜLENT
TURAN (Çanakkale) – Sayın Başkan, az önce grup başkan vekili konuşmasına
başlarken “Bugün Başbakanı yalanlamak için sıraya giren grup başkan vekilleri”
diye bize sataştılar. Söz istiyorum.
BAŞKAN
– Buyurun.
Sayın
Akçay, daha sonra size söz vereceğim.
EDİP
SEMİH YALÇIN (İstanbul) – Milliyetçiliği bir tarif ettirelim bu arkadaşlara. 
10.- Çanakkale Milletvekili Bülent Turan’ın, Diyarbakır
Milletvekili İdris Baluken’in sataşma nedeniyle yaptığı konuşması sırasında
şahsına sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; mesele, kimin
terörist olduğu meselesi değil. Biri diyor ki: “Ben terörle ilgili eylemimi
yaptım, 28 kişiyi öldürdüm ve taziye çadırı kurdum.” O öyle demiş, bu böyle
demiş… 
Sayın
Baluken, bu değil ki mesele. Siz bir teröristin evine taziyeye gittiniz. Ben
utanıyorum. Utanmıyorsanız canınız sağ olsun.
İDRİS
BALUKEN (Diyarbakır) – Sen utan! Sen utan! Zaten sen utanmazsan…
BÜLENT
TURAN (Devamla) – İkincisi: Sayın Başbakanımızın ifade etmiş olduğu, kişinin
biyometrik kimlik belgesi üzerinden yapılan beyandır. Biyometrik kimlik
yapılırken de bununla ilgili beyan kişinin beyanıdır. 
İDRİS
BALUKEN (Diyarbakır) – Yazık, yazık, taziyeye kadar düştünüz. Bak, böyle
sıkışırsınız. Taziyeye sarılacak kadar düştünüz.
BÜLENT
TURAN (Devamla) – Bugün basına düştü. Van’daki terör eylemini iddia eden kişi
olduğu tespit edildi. Var mı problem? Kim olduğu belli, ne olduğu belli.
İDRİS
BALUKEN (Diyarbakır) – Açıkla işte, bütün dünya merak ediyor.
BÜLENT
TURAN (Devamla) - Siz kendinize bunu nasıl yakıştırabiliyorsunuz? 
Ben
bir daha söylüyorum: “Terör kimden gelirse gelsin lanet olsun.” niye
demiyorsunuz, niye diyemiyorsunuz? (AK PARTİ sıralarından “Diyemezler…”
sesleri)
MEHMET
UĞUR DİLİPAK (Kahramanmaraş) – Niye demiyorsun?
BÜLENT
TURAN (Devamla) - Sabahtan beri konuştuğumuz şu…
İDRİS
BALUKEN (Diyarbakır) – Cizre’de 150 kişi katledildi, sen “Lanet olsun.”
diyebiliyor musun?
BÜLENT
TURAN (Devamla) – Bakınız değerli arkadaşlar, bizim doğudaki meseleyi nasıl ele
aldığımız cümle kamuoyunca malum. Bir derdimiz var dedik, bunu çözelim istedik
ama Suriye’de ortaya çıkan sorunla ilgili, küresel güçlerin size olan
talimatıyla ilgili tavır değiştirdiniz. Kanın da müsebbibi sizsiniz, teröre
karşı “hayır” demeyen de sizsiniz. İsterdik ki, bu Meclis yekvücut olsun, bunu
kınasın, Suriye’nin bataklığında PKK’nın yaptığı gibi yapmayın isterdik ama
olmadı. 
İDRİS
BALUKEN (Diyarbakır) – Asla sizinle aynı metne imza atmayız, asla! Siz her gün
onlarca insanı katlediyorsunuz, asla sizinle imza atmayız.
BÜLENT
TURAN (Devamla) – Bir daha diyorum: Bu ülkenin geleceği bizim geleceğimiz.
Gemide beraber varız, beraber batarız, beraber sahile, selamete çıkarız. 
Tavrınızı
gözden geçirin. 
Hepinizi
saygıyla selamlıyorum. (AK PARTİ sıralarından alkışlar) 
İDRİS
BALUKEN (Diyarbakır) – Sayın Başkan…
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
ERKAN
AKÇAY (Manisa) – Biraz evvel kürsüde konuşan AKP konuşmacısı milliyetçilik
hakkında, milliyetçiliği olumsuzlayarak birtakım ifadelerde bulundu. Biz,
Milliyetçi Hareket Partisi Grubu olarak açıklama yapmak istiyoruz.
BAŞKAN
– Buyurun Sayın Akçay, iki dakika size de söz veriyorum.
11.- Manisa Milletvekili Erkan Akçay’ın, Adana
Milletvekili Mehmet Şükrü Erdinç’in sataşma nedeniyle yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla
selamlıyorum.
Lütfen
kürsülerde Hazreti Peygamber’in sözleri tahrif edilmesin sayın milletvekilleri.
“Kişi kavmini sevmekle kınanamaz.” bir, Hazreti Peygamberimiz’in sözü. Burada
olumsuzlanan ve lanetlenen asabiyetçiliktir ve bugünkü karşılığı da
ırkçılıktır. 
MEHMET
ŞÜKRÜ ERDİNÇ (Adana) – Dinlemediniz o zaman.
ERKAN
AKÇAY (Devamla) – Milliyetçilik, millet gerçeğinden hareket ederek, millet
merkezli siyasetin adıdır. 
Deminden
beri burada neredeyse saatlerdir etnikçilik, ırkçılık yapılıyor. Bütün etnik
gruplar sayıla sayıla resmen Adalet ve Kalkınma Partisi de etnik temelli
siyaset yapmaktadır. Bugün, biraz evvel AKP temsilcisinin konuşmalarında bunu
gördük. 
MEHMET
ŞÜKRÜ ERDİNÇ (Adana) – Yazık, yazık!
ERKAN
AKÇAY (Devamla) – Siz milletten ne anlıyorsunuz? Sosyolojik olarak milletin
tanımını, anlamını bir öğrenmeniz lazım. Bu kadar süreçten… 
MEHMET
ŞÜKRÜ ERDİNÇ (Adana) – Siz nasıl dinlediniz, bilmiyorum. Irkçılığı nasıl
milliyetçilik anladınız, onu da bilmiyorum. 
ERKAN
AKÇAY (Devamla) – Tasada, kıvançta ortak, beraber ağlayıp beraber gülen
topluluğu nasıl oluşturacaksınız? Zaten bu imal edilen bir varlık değildir;
yüzlerce yıllık, binlerce yıllık ortak özelliklere sahip; tarihiyle, coğrafyasıyla,
kültürüyle, diliyle, inancıyla ve ortak paylaştığı kaderiyle birlikte oluşan ve
kesinlikle “ırk” kavramının ve etnisitenin dışında değerlendirilmesi gereken
sosyolojik bir vakıadır. Lütfen sözlerimizi çok dikkatli konuşalım değerli
arkadaşlar.
MEHMET
ŞÜKRÜ ERDİNÇ (Adana) – Konuşma tutanaklarını incelerseniz ne dediğimi iyi
anlarsınız. 
ERKAN
AKÇAY (Devamla) – Çünkü bu kürsülerden dile getirilen görüşlerin yansıması
kitlelerde farklı olabilir. O bakımdan, bazı kavramları dile getirirken
özellikle dikkatli olunmasını ben tavsiye ediyorum. 
(Mikrofon
otomatik cihaz tarafından kapatıldı) 
ERKAN
AKÇAY (Devamla) – Şu an, milletimizin birliğinin ve beraberliğinin terör örgütü
tarafından ve Türkiye'nin düşmanları tarafından hedef alındığı bir dönemde
milletimizin birliğini, bütünlüğünü güçlendirecek birtakım tutum ve ifadeler
içerisinde bulunmak gerekiyor.
BAKİ
ŞİMŞEK (Mersin) – Süre versene Sayın Başkan.
BAŞKAN
– Talep ederse veririm tabii ki.
BAKİ
ŞİMŞEK (Mersin) – Hatip konuşuyor, görmüyor musunuz?
BAŞKAN
– Sayın Akçay…
ERKAN
AKÇAY (Devamla) – Teşekkür ederim Sayın Başkan. (MHP sıralarından alkışlar) 
BAŞKAN
– Teşekkür ederim, sağ olun.
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – AKP adına konuşan sayın hatip…
MEHMET UĞUR
DİLİPAK (Kahramanmaraş) – Yeter be! Yeter be!
İDRİS
BALUKEN (Diyarbakır) – …yine grubumuza “ahlaksızlık” demek suretiyle sataşmada
bulundu, cevap vermek istiyorum. Açık bir sataşma var Sayın Başkan. (AK PARTİ
sıralarından gürültüler) 
BAŞKAN
– Sayın Baluken…
İDRİS
BALUKEN (Diyarbakır) – “HDP akan kandan sorumludur. Bütün bu akan kanın
müsebbibidir.” demek, bundan daha ağır bir sataşma var mı? Yani buradan ne diye
ses çıkarıyorsunuz! 
MEHMET
UĞUR DİLİPAK (Kahramanmaraş) – Senden mi izin alacağız?
İDRİS
BALUKEN (Diyarbakır) – Kullanılmışsa bir cümle cevabını duyacaksınız. Açık
sataşma var Sayın Başkan.
BAŞKAN
– Sayın Baluken, iki dakika daha size söz vereceğim.
Lütfen
yeni bir sataşmaya mahal vermeyiniz, ara vermek durumunda kalacağım.
HALİS
DALKILIÇ (İstanbul) – Sayın Başkan, Baluken’i yormayın, oraya bir sandalye
atın, hepsine cevap versin zaten. Sayın başkanı yormayın, grup başkan vekilini.
12.- Diyarbakır Milletvekili İdris Baluken’in,
Çanakkale Milletvekili Bülent Turan’ın sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Şimdi,
burada yaşanan bütün sorunların özetini biz hep söyledik. İçeride müzakere
masasını devirdiniz, dışarıda mezhepçi politika izlediniz. Bütün bu
katliamların, patlamaların, kan gölünün sebebi budur dedik. Bunun için içeride
müzakere masasını kurun, Suriye, Orta Doğu’da da bu mezhepçi dış politikadan
vazgeçin dedik. Şimdi, bunları yapmamışsınız, bunlarla ilgili tam tersi
istikamette ilerlemişsiniz, ülkeyi kan gölüne çevirmişsiniz. Ortaya bu
politikaların sonucu çıkınca da gelip suçu HDP’ye atacaksınız. Böyle bir şey
var mı?
BÜLENT
TURAN (Çanakkale) – PKK’ya ne diyorsun, PKK’ya?
İDRİS
BALUKEN (Devamla) – HDP ilk günden bugüne kadar barış dedi, bugün de aynı şeyi
söylüyor. 
Bakın,
velev ki, diyelim ki HDP her şeyi yanlış yaptı, velev ki HDP her şeyi yanlış
yapıyor, dediğiniz doğru olsun; peki, bu sizi içinde bulunduğumuz tablonun, bu
ağır tablonun sorumluluğundan kurtarıyor mu? İçeride kan gölüne dönünce ülke
sorumluluk sizde değil mi, iktidar olan siz değil misiniz? Suriye’deki vekâlet
savaşlarına müdahil olarak burayı kan gölüne çeviren iktidar siz değil misiniz?
Siz, bakın, işin kınama boyutuna girerek bu işin ağırlığından, sorumluluğundan
kurtulmaya çalışıyorsunuz. “AKP patlamayı kınadı.” Ya, ne demek, AKP patlamayı
kınamakla kurtulamaz, hesap verir. Ama buradaki muhalefet de sizin bu
oyunlarınıza katıldığı için, İçişleri Bakanı “tweet” üzerinden, siz buradan
kınama seremonileri yapıp bu işin içinden kurtulmaya çalışıyorsunuz. 
İLYAS
ŞEKER (Kocaeli) – Taziyeye gidiyorsun teröriste.
İDRİS
BALUKEN (Devamla) – Biz en başından bu işi kınadık. Ama dedik ki sizle aynı
metne imza atmayız. Aynı metne imza atmamız için Suruç katliamı, diğer Ankara
katliamı, Diyarbakır katliamı, sokağa çıkma yasağı olan Cizre’deki katliam…
İLYAS
ŞEKER (Kocaeli) – Taşeronla teröriste gidip başsağlığı diliyorsun, daha ne
yapacaksın! 
İDRİS
BALUKEN (Devamla) - …bunların da altına imza atın, o şekilde sizinle imza
atabiliriz. 
(Mikrofon
otomatik cihaz tarafından kapatıldı)
MEHMET
UĞUR DİLİPAK (Kahramanmaraş) – Cizre’deki katliamı siz yapıyorsunuz, siz!
İDRİS
BALUKEN (Devamla) - Ne AKP’yle ne de bir başka partiyle asla HDP’nin duruşunu
ortaklaştırmak durumunda değiliz, patlamayla ilgili tutumuz da ilk günden
itibaren nettir.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Baluken.
VIII.- GENSORU (Devam)
A) Ön Görüşmeler (Devam)
1.- HDP Grubu adına Grup Başkan Vekili Diyarbakır
Milletvekili İdris Baluken’in, sokağa çıkma yasağı uygulanan yerlerde kişilerin
yaşam haklarının korunmasına yönelik gerekli tedbirleri almadığı ve sağlık
hizmetlerinde aksamalara sebebiyet verdiği iddiasıyla Sağlık Bakanı Mehmet
Müezzinoğlu hakkında gensoru açılmasına ilişkin önergesi (11/1) (Devam)
BAŞKAN
- Sayın milletvekilleri, şimdi önerge üzerinde Hükûmet adına Sağlık Bakanı
Sayın Mehmet Müezzinoğlu konuşacaktır. (AK PARTİ sıralarından alkışlar)
Sayın
Bakan, süreniz yirmi dakikadır.
Buyurunuz.
SAĞLIK
BAKANI MEHMET MÜEZZİNOĞLU (Bursa) – Sayın Başkan, değerli milletvekilleri;
hakkımda verilen gensoruyla ilgili olarak söz almış bulunuyorum. Yüce Meclisi
saygıyla selamlıyorum.
Vatanın
ve milletin bağımsızlığı, bölünmez bütünlüğü için fedakârca hizmet ederken,
sağlık hizmeti sunarken şehit olan tüm meslektaşlarımıza ve şehitlerimize
Allah’tan rahmet dileyerek sözlerime başlamak istiyorum.
Değerli
milletvekilleri, AK PARTİ olarak çıktığımız bu mukaddes yolculukta daima insan dedik,
önce insan dedik ve insanı yaşat ki devlet yaşasın diyerek bu yolculuğa devam
ediyoruz, etmeye devam edeceğiz. Bizim için bu ülkede yaşayan her insan hiçbir
ayrım gözetmeksizin yalnızca insan olduğu için eşit, özgür ve onurlu bir yaşam
hakkına sahiptir. Herkes cinsiyet, ırk, renk, dil, din, ulusal veya toplumsal
köken, zenginlik, fakirlik farkı olmaksızın bizim için eşittir ve her türlü
hizmete layıktır. Biz bu düşüncelerle AK PARTİ hükûmetleri olarak dünyanın da
takdir ettiği devasa bir dönüşüm yaptık. Bu millet, bu asil millet kendisine
sunulan hizmeti büyük bir kadirşinaslıkla destekledi, her seçimde arkamızda
durdu, bize güç verdi. Bu sayede büyük dönüşümleri gerçekleştirmemiz mümkün
oldu. Hizmetlerin en iyisine, en güzeline layık olan aziz milletimize
huzurlarınızda şükranlarımı sunuyorum.
Değerli
milletvekilleri, işin doğrusu, silahların gölgesinde, zırhlı ambulanslarla
-yanlış anlamadınız, zırhlı ambulanslarla- roketatarlarla, bomba yüklü
araçların patlatılmasıyla tahrip edilen hastanelerimizle hizmet veren bir
bakanlık olarak, dünyanın en fedakâr sağlık çalışanlarıyla hizmet veren bir
bakanlığın Bakanı olarak burada bulunmak, benim için tam bir ironi. Bu ironiyi
oluşturanların amacı zulme rıza göstermemiz ise biliniz ki bu asla
olmayacaktır. Yine, amaç 780 bin kilometrekarelik vatan toprağımızın herhangi
bir noktasında ay yıldızlı bayrağımızın indirilmesi ise yine asla olmayacaktır,
asla gerçekleşmeyecektir. 
Bu
ironiyi oluşturanlar şunu çok iyi bilsinler ki: Aziz milletimiz, her şeyin en
doğrusunu bilmekte ve bizim samimi gayretlerimizi, basiretiyle her zaman en
doğru biçimde değerlendirmektedir. Eminim, bu ironiyi oluşturanların
samimiyetini, vatanına ve milletine bağlılığını, yine aziz milletimiz
basiretiyle en doğru biçimde değerlendirecektir.
Sayın
Başkan, değerli milletvekilleri; bugün niçin gensoru görüşmesi yapıyoruz? Neyle
itham ediliyoruz? Hangi iftiralara muhatabız? Aslında ne oldu? Şimdi, aziz
milletimizi ve yüce Meclisimizi kısaca ama doğru bir biçimde bilgilendirmek
istiyorum. 
Bugün,
terör, tüm dünyanın ortak sorunu olarak karşımızda durmaktadır. Terörist
örgütler, yaydıkları şiddet hareketleriyle topluma korku salarak kargaşa ortamı
yaratmayı ve vatandaşın devlete olan güvenini sarsmayı hedef almaktadır. Sizler
de çok iyi biliyorsunuz ki terör eylemlerinde, psikoloji önceliklenerek
fiziksel sonuçlar alınmaya çalışılır. Zira, birkaç kişiyi doğrudan etkilediği
düşünülen terör eylemleri psikolojik boyutlarıyla milyonlarca kişiyi
etkileyebiliyor. İnsanlar korkutularak, öldürülerek hedefe gitmek
amaçlanmaktadır. Bölücü terör örgütü PKK da yıllardır bunu yapmaya çalışıyor.
Bölücü terör örgütü, daha önce kırsal kesimlerde gerçekleştirdiği terör
eylemlerini son zamanlarda şehir merkezlerine taşıdı. Vatandaşımızın olağan
yaşamı belirli bölge ve ilçelerde sürdürülemez hâle geldi. Sokağa çıkma
yasakları ilan edilmeden önce kurulmuş barikatlarla, kazılmış çukurlarla,
tuzaklanmış mayınlarla ve silahlı teröristlerle kamu hizmetinin bu bölgelerde
yürütülmesi engellenmeye çalışıldı. Sadece sağlık hizmetleri değil, eğitim
hizmetleri, adalet hizmetleri, güvenlik hizmetleri ve tüm vatandaşlarımıza
devletin asli görevi olarak vermesi gereken kamu hizmetleri terör nedeniyle
engellendi; savaş nedeniyle değil, terör nedeniyle engellendi arkadaşlar.
Huzurun, güvenin, bağımsızlığımızın sembolü ve rengini şehit kanından alan ay
yıldızlı bayrağımız gönderden indirilmeye çalışıldı. 
Bu
süreçlerin sonucu olarak, vatandaşlarımıza kamu hizmetlerinin etkin ve yerinde
verilmesi, can ve mal güvenliğinin temin edilmesi amacıyla terörle mücadele
kapsamında 5402 sayılı Kanun uyarınca muhtelif il ve ilçelerde sokağa çıkma
yasakları ilan edildi.
Değerli milletvekilleri, sokağa çıkma yasakları ilan
edilmeden önce İçişleri Bakanlığıyla koordinasyon sağlanarak sağlık hizmetleri
öngörülen sürece göre yeniden planlandı. Bu çerçevede, acil sağlık hizmetleri
kapsamında ek insan kaynağı ve ambulans planlaması yapıldı. Acil durumlarda
hasta nakli için bölgeye 2 uçak, 4 helikopter ambulans görevlendirildi. Çalışma
güvenliğini tehdit eden durumların ortaya çıkması üzerine, çalışan güvenliğini
ve hastaya erişimi artırmak amacıyla zırhlı ambulansları bölgeye gönderdik. 
Ulusal medikal kurtarma ekiplerimizi, olağandışı
durumlarda sağlık hizmeti sunum tecrübesi de göz önüne alınarak, düzenli aralıklarla
değişim yapmak suretiyle, sokağa çıkma yasağı uygulanan bölgelerde
görevlendirdik. Hastanelerin acil servislerini güçlendirerek yaralanmalara
anında ve yerinde müdahale edecek uzman tabip ve sağlık personeli
görevlendirmeleri yaptık. Hastane yoğun bakım ve ameliyathanelerimizi tıbbi
cihaz ve insan kaynağı bakımından güçlendirdik ve yerinde hizmet sunumunu etkin
hâle getirdik.
Diyaliz hastalarımızın sokağa çıkma yasağı
uygulamalarından önce hastanelere yatışlarını yaparak diyaliz hizmetlerini
verdik. Sokağa çıkma yasağı olan bölgelerde aile hekimlerimizin bütün
zorluklara rağmen hizmet sunması amacıyla güvenli olan ek binalara taşınmasını
sağladık. Ayrıca, mobil sağlık hizmetleriyle yerinde birinci basamak hizmetleri
verdik, vermeye devam ediyoruz. 
Terör olayları nedeniyle geçici yer değişikliği yapan
vatandaşlarımızın gittikleri yerlerde aile hekimliği hizmetleri alabilmelerini
sağladık. Gebe, bebek, çocuk izlem ve aşı vakti gelenlere birinci basamak
sağlık hizmetlerini verdik, vermeye devam ediyoruz. 
Sokağa çıkma yasağı uygulanan bölgelere merkezden
yöneticiler gönderdik, üst düzey bürokratlarımız düzenli aralıklarla sürekli
olarak bölgede bulundu ve yapılan çalışmaları her zaman yerinde takip ettik.
Benim başkanlığımda, sürekli bir biçimde, Sağlık Bakanlığı Koordinasyon
Merkezinde telekonferans görüşmeleriyle sağlık hizmetlerinin koordinasyonunu
sürdürdük, sürdürüyoruz. Böylece, etkin bir kriz yönetimini en üst düzeyde
gerçekleştirdik. 
Bizzat kendim Diyarbakır’da bölge sağlık yöneticilerini
toplayarak hizmet planlamasını yerinde yaptık ve sağlık hizmetlerini yerinde
inceledik. Yaralıları hastanelerde ziyaret ederek halkımızla da durumun
tespitini yaptık. 
Cizre’yle ilgili toplumda oluşturulmaya çalışılan
olumsuz algıyı da dikkate alarak Cizre’ye gidip sağlık hizmetlerini yerinde
inceledim. Göründü ki kent merkezlerinde kazılan çukurlara, tuzaklanan
bombalara, yakılan, kurşunlanan ambulanslara rağmen bölge halkının sağlık
hakkına ve hizmetine erişimi engellenememiş, kahraman sağlık personelimiz bu şartlar
altında dahi sağlık hizmetini en iyi şekilde sunmuş, sunmaya devam etmektedir.
Sayın Başkan, değerli milletvekili arkadaşlar; şimdi
yüce Meclisimize sunacağım bilgiler ve vereceğim rakamlar az önce ifade ettiğim
hususları bütün açıklığıyla ortaya serecektir.
Şükrü Erdinç kardeşim az önce Şırnak ve Cizre
rakamlarını verdi. Ben de Nusaybin ilçemizdeki rakamları vereceğim: 21
Aralıktan günümüze 466 doğum, 64 diyaliz vakası, 2.770 yatan hasta, yaklaşık
139 bin poliklinik hastası, 1.448 ameliyat, 616 il içinde sevk, 1.027 il dışı
sevk hizmeti verilmiş. 
Diyarbakır ilimizde 2 Aralıktan günümüze 5.197 doğum,
hastanelerimizde yapıldı. 262 diyaliz vakası, 39.038 yatan hasta, yaklaşık 500
bin poliklinik hastası, 3.540 ameliyat, 3.200 il içinde sevk, 404 il dışı sevk
hizmeti verildi.
Halk
sağlığı hizmetleri olarak, aile hekimlerimiz tarafından, sokağa çıkma yasağı
ilan edilen bölgelerde ikamet eden 365.110 kişi tek tek aranarak bulundukları
ile göre aşılama, gebe takibi, bebek ve çocuk izlemleri, evde sağlık hizmetleri
gibi konularda bilgilendirme ve aile hekimlerine yönlendirme çalışmalarını
gerçekleştirmiş, sokağa çıkma yasağı kaldırılan bölgelerde ise halk sağlığı ve
aile hekimliği hizmetleri kesintisiz olarak sunulmaya başlanmıştır. 
Acil
sağlık hizmetlerinde gerçekleştirdiklerimize bakacak olursak, Şırnak il
genelinde sokağa çıkma yasağının başladığı tarihten bugüne 112 acil çağrı
numaramıza 31.938 çağrı gelmiş, 9.302 vakaya ambulans görevlendirilmiş, 9.089
vaka taşınmış, Cizre ilçemizde 3.216 ambulans talebinin 3.044 adedi
karşılanmıştır. Sur ilçemizde 24.440 vakaya ambulans görevlendirilmiş, Sur
ilçemizde ulaşılamayan vaka sayısı sadece 2’dir. Nusaybin ilçemizde 1 Ekim
tarihi itibarıyla 1.974 vaka taşınmış, il içinde 267 sevk, il dışında ise 127
sevk gerçekleştirilmiştir. 2015 ve 2016 yıllarında, bugüne kadar ilin kendi
yöneticileri tarafından sağlık hizmeti almış vatandaşlarımızın yaşadığı
Diyarbakır’da 4.348, Şırnak’ta 1.873 ev ziyareti yapılmıştır. Bu ziyaretler
sırasında vatandaşlarımızın memnuniyeti yüz yüze alınmış ve talepleri de
değerlendirilmiştir.
Değerli
arkadaşlar, daha önce de bu kürsüden, zaman zaman da meydanlarda şu cümleyi
söyledim: Biz “Edirne’de ne varsa Şırnak’ta da o olacak.” diyoruz, biz Bursa’da
ne varsa Diyarbakır’da da o olsun istiyoruz. Bakın, size şimdi Bursa ve
Diyarbakır kıyaslamasıyla ilgili birkaç rakam vereceğim, Aytuğ kardeşim de
rakamları inceleyebilir. Bursa’da 10 bin kişiye 17 yatak düşerken Diyarbakır’da
10 bin kişiye 15 yatak düşüyor. Bursa'da 10 bin kişiye 1,85 yoğun bakım yatağı
düşerken Diyarbakır’da 10 bin kişiye 1,82 yoğun bakım yatağı düşüyor. Bursa’da
her 1.153 kişiye 1 doktor düşerken Diyarbakır’da her 1.194 kişiye 1 hekim
düşüyor. Bursa’da her 810 kişiye 1 hemşire düşerken aynı sayı Diyarbakır’da da
yine 810 hemşire. Bursa’da ambulans başına düşen nüfus sayısı 34.248 iken
Diyarbakır’da ambulans başına düşen nüfus 19.693’tür. Bursa’da 112 istasyonu
başına düşen nüfus sayısı 46.599 iken Diyarbakır’da 31.811’dir.
Edirne’den
de örneği vereyim: “Edirne’de ne varsa Şırnak’ta da o olacak.” dedik. Edirne’de
10 bin kişiye 19 yatak düşerken Şırnak’ta 10 bin kişiye 13 yatak düşüyor.
Edirne’de 10 bin kişiye 1,79 yoğun bakım yatağı düşerken Şırnak’ta 10 bin
kişiye 1,31 yoğun bakım yatağı düşüyor. Edirne’de her 704 kişiye 1 hemşire düşerken
Şırnak’ta 934 kişiye 1 hemşire düşüyor. Edirne’de ambulans başına düşen nüfus
sayısı 11.182 iken Şırnak’ta 12.900. Edirne’de istasyon başına düşen nüfus
10.593 iken Şırnak’ta 11.141’dir değerli arkadaşlar. 2002’den 2016’ya geçen
sürede, yaklaşık on dört yıllık iktidar dönemimizde Edirne’deki yatak sayısı
yüzde 39 artarken Şırnak’ta yüzde 235 artmıştır. 
Arkadaşlar,
AK PARTİ dönemini eleştirmek yerine daha önceki dönemdeki hataları, gelin… CHP,
AK PARTİ’yi eleştirdiğinin onda 1’i kendisini eleştirebilse, esasında kendine
büyük bir iyilik yapacak. 
Yine, uzman hekim sayısı Edirne’de yüzde 98 artarken
Şırnak’ta yüzde 590 artmıştır. Hemşire sayısı Edirne’de yüzde 60 artarken
Şırnak’ta yüzde 377 artmış. Bursa’daki yatak sayısı yüzde 78 artarken Diyarbakır’da
yüzde 62; yine, uzman hekim sayısı Bursa’da yüzde 165 artarken Diyarbakır’da
yüzde 345 artmış. Hemşire sayısı Bursa’da yüzde 178 artarken Şırnak’ta yüzde
201 artmış arkadaşlar. Şimdi, bütün bunlardan rahatsızlık duymayı HDP adına
anlıyorum ama CHP adına anlamakta açıkçası zorlanıyorum.
Sayın Başkan, değerli milletvekilleri; verilen bu
sağlık hizmetleri sunumundan rahatsız olan terör unsurları ve destekçileri ne
yazık ki fedakâr sağlık çalışanlarımızı da hedef almıştır. Bu süreç içerisinde
5 sağlık çalışanımız şehit edilmiştir. 25 ambulans ve ekibimize silahlı,
molotoflu ve roketatarlı saldırı olmuştur. 3 devlet hastanemize toplam 30
roketatarlı saldırı yapılmıştır. 15 ambulans hekimimiz teröristler tarafından
alıkonulmuştur. 5 ambulans ekibimiz çatışma arasında kalmıştır. 9
ambulansımızın tıbbi cihaz ve ekipmanları gasbedilmiştir. Arkadaş, CHP
sözcüsünün bir kelimeyle “terörist” demediği, bir kelimeyle sağlık
çalışanlarının bu mağduriyetlerini dile getirmediği bir anlayışı nasıl izah
edecekler, anlamakta zorlanıyorum. (AK PARTİ sıralarından alkışlar)
Bu terörist saldırılarda şehit olan sağlık
çalışanlarımıza Allah’tan rahmet, yakınlarına sabır diliyorum. Sokağa çıkma
yasağı uygulanan kent merkezlerinde görev yapan kahraman ve fedakâr sağlık
çalışanlarına şükranlarımı sunuyorum. Böyle bir teşkilatın mensubu olmaktan
onur ve şeref duyuyorum.
Buradan aziz milletimizin huzurunda bütün sağlık
çalışanlarına sesleniyorum: Fedakâr sağlık ordumuzun kahramanları olan sevgili
kardeşlerim; canınızı dişinize takarak yedi gün yirmi dört saat esasına göre
yaptığınız hizmetleri görmezlikten gelen ve şu anda bu konuşmayı yapmamıza
neden olan iftiraları, kötü niyetli suçlamaları dikkate almayın. Yaratılanların
en şereflisi olan insana hizmet etmeye aynı gönüllülükle, aynı samimiyetle,
aynı kararlılıkla devam etmenizi istiyorum. Bu millet sizden razıdır, Rabb’im
de razı olsun.
Sayın
Başkan, değerli milletvekilleri; burada, Cizre’de bir evin bodrum katında
yaralılar olduğu iddiasıyla ilgili konuyu Değerli Şükrü Kardeşim bütün boyutlarıyla
açıkladı. Bu, dünyaya ve Türk kamuoyuna, Türkiye kamuoyuna bir algı
yönetimiydi. Burada, bodrumlarda ölen insanların neden 10 ile dağıldığını…
Orada, bodrumda olan vatandaşlar o ilde meskûn mu değil mi, onun dökümünü de
siz verirseniz, onu da Meclis bilir, kamuoyu da öğrenmiş olur, İçişleri
Bakanımız da verecektir. 
Değerli
milletvekilleri, burada insan haklarından bahsedenlerin insan haklarını
doğrudan hiçe saydıklarını görmekteyiz. Tabii ki zaman zaman bu olağanüstü
şartlarda sağlık hizmetlerine erişemedikleri, bizim de onlara ulaşamadığımız
vatandaşlarımız olmuştur. 
(Mikrofon
otomatik cihaz tarafından kapatıldı) 
BAŞKAN
– Sayın Bakan, bir dakika daha ek süre veriyorum toparlamanız için. 
SAĞLIK
BAKANI MEHMET MÜEZZİNOĞLU (Devamla) – Sayın Başkan, grup yönetimlerine ikişer
verirken bize… 
BAŞKAN
– Sayın Bakan, bitiremezseniz tekrar veririm. Bir dakikada toparlamaya çalışın
lütfen. 
Buyurun.

SAĞLIK
BAKANI MEHMET MÜEZZİNOĞLU (Devamla) – Ancak bunun tek sorumlusu terör
örgütüdür, eli silahlı teröristlerdir. Onlara rağmen, sağlık çalışanlarımız
tarafından örnek bir sağlık hizmeti verilmiştir, verilmeye devam edilecektir. 
Terör,
meşru olmayan bir amaca meşru olmayan şiddeti kullanarak ulaşma eylemidir.
Burada, meşru olmanın ölçüsü hukuktur, manevi dinamiklerimizdir ve ortak toplum
vicdanıdır. Bu tanıma ve ölçüye göre terör suçtur, günahtır, ayıptır. Herkesin
ona karşı çıkması ve onu lanetlemesi gerekir. Teröre karşı yapılan mücadele
meşru müdafaadır ve meşru müdafaa bütün hukuk normlarında insan hakkıdır. 
Sözlerimi
burada sonlandırırken, birlik ve bütünlüğümüze, huzur ve güvenliğimize yönelik
insanlık dışı terör saldırılarını şiddetle kınıyorum. Herkesi sağduyuya ve
mesuliyetini icraya davet ediyorum. Her türlü olumsuzluğa, terör saldırılarına…
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Bakan. 
Buyurun.

SAĞLIK
BAKANI MEHMET MÜEZZİNOĞLU (Devamla) – Tamamlıyorum. 
…bugün bir örneğini yaşadığımız gibi, iftira ve
karalamalara rağmen, insanımıza sağlık hizmeti sunmaya devam edeceğimizin
herkes tarafından bilinmesini istiyorum.
Son
olarak bir şeyin daha bilinmesini istiyorum: Terör örgütü en ağır bedeli ne
yazık ki Kürt kökenli vatandaşlarımıza yaşatıyor. Bu millet ne Kürt kökenli
vatandaşlarını mağdur edecektir ne onları sahipsiz bırakacaktır.
Son
olarak da, bu kürsüden ülke adına, millet adına, bayrak adına yemin edenleri
yeminlerine sadık kalmaya davet ediyor, yüce Meclisi saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ederiz Sayın Bakan.
AYTUĞ
ATICI (Mersin) – Sayın Başkan…
BAŞKAN
- Sayın Atıcı, buyurun.
AYTUĞ
ATICI (Mersin) – Sayın Başkan, Sayın Bakan konuşmasında, yaptıklarından bizim
rahatsızlık duyduğumuzu ve bunu anlamakta zorlandığını ifade ederek bize,
grubumuza sataşmıştır. İzin verirseniz iki dakika söz istiyorum.
BAŞKAN
– Buyurun Sayın Atıcı, iki dakika, sataşmadan söz veriyorum size.
VI.- SATAŞMALARA İLİŞKİN KONUŞMALAR (Devam)
13.- Mersin Milletvekili Aytuğ Atıcı’nın, Sağlık Bakanı
Mehmet Müezzinoğlu’nun (11/1) esas numaralı Gensoru Önergesi üzerinde Hükûmet
adına yaptığı konuşması sırasında Cumhuriyet Halk Partisine sataşması nedeniyle
konuşması
AYTUĞ
ATICI (Mersin) – Teşekkür ederim Sayın Başkan.
Sayın
Bakan, biz sizin yaptığınız yanlışlardan rahatsızız. Yaptığınız doğru şeyler
varsa niye rahatsız olalım, biz ülkemizi sevmiyor muyuz, biz insanımızı
sevmiyor muyuz? Ama biz sizin yapmadıklarınızdan rahatsızız, biz sizin
yaptığınız yanlışlardan rahatsızız.
Çıktınız,
burada birtakım rakamlar verdiniz. Benim verdiğim rakamlar da size ait, bana
ait değil ki. Ben bu rakamları tahminî rakamlar ya da hayali rakamlar olarak
vermedim ki, kaynak gösterdim “Sağlık İstatistiği Yıllığı 2014” dedim Sayın
Bakan, sizin özenle verdiğiniz rakamlar.
SAĞLIK
BAKANI MEHMET MÜEZZİNOĞLU (Bursa) – Sayın Atıcı, o istatistikleri doğru oku
ama.
AYTUĞ
ATICI (Devamla) – Efendim, işte siz vermişsiniz, anne ölümü Doğu Marmara’da
7,2, Orta Doğu Anadolu’da 33,8.
SAĞLIK
BAKANI MEHMET MÜEZZİNOĞLU (Bursa) – CHP'nin de Hakkâri’de oy oranı 1, yani iş
mi ya! 
AYTUĞ
ATICI (Devamla) – Hiçbir yorum yapmadan getirdim, size verdim. Sayın Bakan, “Bu
rakamlar yanlış.” demediniz. Yani ben, hem sizi hem de AKP adına konuşan hatibi
çok dikkatle dinledim, acaba benim yaptığım çok ama çok ağır suçlamaların
birisine cevap verir misiniz diye, hiç kimse vermedi. Ben burada hakikaten
söylemekte çok zorlandığım ve bir daha çok söylemek istemediğim ağır ithamlarda
bulundum size ve Hükûmetinize ama ne siz ne de AKP adına konuşan sayın hatip
kalkıp da bunlara cevap vermedi. Sessiz kalmayı tercih ettiniz, bu da sükût
ikrardan gelir anlamını taşıyor. 
Sayın
AKP’li hatip, HDP’nin söylemlerini inanılmaz ve mizansen olarak yorumlarken
benim söylediklerim hakkında bir tek şey söylemiyorsa o zaman bizim bu konuda
haklı olduğumuz ortaya çıkıyor. Keşke haklı olmasaydık, keşke benim
söylediklerimin de yanlış olduğunu söyleseydiniz.
Teşekkür
ediyorum. (CHP sıralarından alkışlar) 
BAŞKAN
– Teşekkür ederiz Sayın Atıcı.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, buyurun.
İDRİS
BALUKEN (Diyarbakır) – Sayın Bakan “Bölgeye giden hizmetlerden HDP’nin rahatsız
olmasını zaten anlarız.” demek suretiyle açık sataşmada bulunmuştur…
BAŞKAN
– Buyurun Sayın Baluken.
Size
de iki dakika söz veriyorum.
14.- Diyarbakır Milletvekili İdris Baluken’in, Sağlık
Bakanı Mehmet Müezzinoğlu’nun (11/1) esas numaralı Gensoru Önergesi üzerinde
Hükûmet adına yaptığı konuşması sırasında Halkların Demokratik Partisine
sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; biz, hiçbir zaman bölgeye gidecek olan
hizmetlerden rahatsız olacak bir parti ya da insanlar değiliz.
MEHMET
UĞUR DİLİPAK (Kahramanmaraş) – Ambulansları kim yaktı?
İDRİS
BALUKEN (Devamla) - Kim yapmışsa, kim herhangi bir hizmet yapmışsa onu takdir
etmesini de biliriz.
İLYAS
ŞEKER (Kocaeli) – Yakanları, yıkanları da lanetleyin o zaman.
İDRİS
BALUKEN (Devamla) - Ama buraya gelip Diyarbakır’da, Şırnak’ta artan hastane
yatak sayısını, yoğun bakım sayısının istatistiklerini verip oraya insanların
ulaşmadığı için ölümünü açıklamaya karşı tabii ki dururuz. 
Bakın,
ben demin yerimden söz aldığımda Sur’daki bu çocukların fotoğrafını gösterdim,
şarapnel parçalarıyla yaralanmış bu çocuklar hastaneye nakledilmeyi
bekliyorlar. Bakın, koşullar…
MEHMET
UĞUR DİLİPAK (Kahramanmaraş) – Siz yaraladınız, siz.
İDRİS
BALUKEN (Devamla) - Şu anda top atışları altındalar, ne diyorsunuz arkadaşlar?
Top atışları altında bu çocuklar eğer yoğun bakıma kaldırılmıyorsa, eğer oraya
götürülmüyorlarsa siz o istatistiği buradan gelip okusanız neye yarar,
okumasanız neye yarar.
MEHMET
UĞUR DİLİPAK (Kahramanmaraş) – Siz ahlaklıysanız PKK’yı kınayın.
İDRİS
BALUKEN (Devamla) - Sağlık emekçileriyle ilgili burada açık isimler verdim,
“Abdülaziz Yural, Eyüp Ergen, Şeyhmuz Dursun kim tarafından katledildi?” diye
sordum. Sizin gösterdiğiniz doktoru PKK öldürdüğünü kabul etti, özür diledi,
siz bunu yapıyor musunuz? (AK PARTİ sıralarından gürültüler) Siz “Bizim
güvenlik güçlerinin kurşunlarıyla bu sağlık emekçileri öldürüldü.” diyor
musunuz? Burada açık bir çelişki var. 
Diğer
taraftan, bu bölgeyle ilgili istatistiklerinize gelince Sayın Bakan, Van’da
babasının sırtında çuvalda taşınan Muhammet’in haberini biliyorsunuz herhâlde,
hatırlıyorsunuz değil mi? Benim istatistikleri anlatmama gerek yok. O Muhammet’in
babasının sırtında çuvalda taşınan cenazesine tekrar bakın, buraya gelip “Şu
kadar ambulans aldık.”, “Şöyle hizmet yaptık.” deme hakkını kendinizde bulun
diyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Baluken.
VIII.- GENSORU (Devam)
A) Ön Görüşmeler (Devam)
1.- HDP Grubu adına Grup Başkan Vekili Diyarbakır
Milletvekili İdris Baluken’in, sokağa çıkma yasağı uygulanan yerlerde kişilerin
yaşam haklarının korunmasına yönelik gerekli tedbirleri almadığı ve sağlık
hizmetlerinde aksamalara sebebiyet verdiği iddiasıyla Sağlık Bakanı Mehmet
Müezzinoğlu hakkında gensoru açılmasına ilişkin önergesi (11/1) (Devam)
BAŞKAN
– Sayın milletvekilleri, Sağlık Bakanı Sayın Mehmet Müezzinoğlu hakkındaki
gensoru önergesinin gündeme alınıp alınmayacağı hususundaki görüşmeler
tamamlanmıştır.
Şimdi
gensoru önergesinin gündeme alınıp alınmayacağı hususunu oylarınıza sunacağım:
Gensoru önergesinin gündeme alınmasını kabul edenler… Kabul etmeyenler… Gensoru
önergesinin gündeme alınması kabul edilmemiştir. (AK PARTİ sıralarından
alkışlar)
Birleşime
bir saat ara veriyorum. 
Kapanma Saati: 20.06
ÜÇÜNCÜ OTURUM
Açılma Saati: 21.07
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Özcan PURÇU
(İzmir) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşiminin
Üçüncü Oturumunu açıyorum. 
2’nci sırada yer alan, Halkların Demokratik Partisi
Grubu Adına Grup Başkanvekili Diyarbakır Milletvekili Sayın İdris Baluken’in;
Sokağa Çıkma Yasağı Uygulanan Yerlerde Meydana Gelen Yaşam Hakkı İhlalleri
Konusunda Gerekli Tedbirleri Almadığı ve Sokağa Çıkma Yasaklarıyla Sorunların
Derinleşmesine Zemin Hazırladığı İddiasıyla İçişleri Bakanı Sayın Efkan Ala
Hakkında Bir Gensoru Açılmasına İlişkin (11/2) esas numaralı Gensoru
Önergesi’nin görüşmelerine başlıyoruz.
2.- HDP Grubu adına Grup Başkan Vekili Diyarbakır
Milletvekili İdris Baluken’in, sokağa çıkma yasağı uygulanan yerlerde meydana
gelen yaşam hakkı ihlalleri konusunda gerekli tedbirleri almadığı ve sokağa
çıkma yasaklarıyla sorunların derinleşmesine zemin hazırladığı iddiasıyla
İçişleri Bakanı Efkan Ala hakkında gensoru açılmasına ilişkin önergesi (11/2)
BAŞKAN
- Hükûmet? Burada.
Önerge
daha önce bastırılıp dağıtıldığı ve Genel Kurulun 17/2/2016 tarihli 40'ıncı
Birleşiminde okunduğu için tekrar okutmuyorum.
Sayın
milletvekilleri, Anayasa'nın 99'uncu maddesine göre, bu görüşmede, önerge
sahiplerinden bir üyeye, siyasi parti grupları adına birer milletvekiline ve
Bakanlar Kurulu adına Başbakan veya bir bakana söz verilecektir.
Konuşma
süreleri, önerge sahibi için on dakika, gruplar ve Hükûmet için yirmişer
dakikadır.
Şimdi,
söz alan sayın üyelerin isimlerini okuyorum: Önerge sahibi olarak, İzmir
Milletvekili Sayın Ertuğrul Kürkcü; gruplar adına, Milliyetçi Hareket Partisi
Grubu adına İstanbul Milletvekili Sayın Edip Semih Yalçın; Halkların Demokratik
Partisi Grubu adına Adana Milletvekili Sayın Meral Danış Beştaş; Cumhuriyet
Halk Partisi Grubu adına Ankara Milletvekili Sayın Levent Gök; Adalet ve
Kalkınma Partisi Grubu adına Tokat Milletvekili Sayın Zeyid Aslan; Hükûmet
adına İçişleri Bakanı Sayın Efkan Ala.
Şimdi,
önerge sahibi olarak, İzmir Milletvekili Sayın Ertuğrul Kürkcü’yü kürsüye davet
ediyorum.
Sayın
Kürkcü, süreniz on dakika.
Buyurun.
(HDP sıralarından alkışlar)
ERTUĞRUL
KÜRKCÜ (İzmir) - Sayın Başkan, sevgili arkadaşlar; Halkların Demokratik Partisi
adına verdiğimiz gensoru önergesiyle İçişleri Bakanı Sayın Efkan Ala’yı 7 il ve
20 ilçede sürüp giden ve toplam üç yüz yetmiş yedi güne ulaşan sokağa çıkma
yasakları döneminde ortaya çıkan vahim insan hakları ihlalleri, temel hak ve
özgürlerin ihlali, yaşam hakkı ihlali ve bunlara bağlı bir dizi başka ihlaller
dolayısıyla birinci dereceden sorumlu tutuyoruz ve bu gensorunun işleme alınarak
Sayın Efkan Ala’nın görevini hakkıyla yapamadığı, bu görevi halkın, toplumun
güvenliği bakış açısından yerine getiremediği gerekçesiyle hakkındaki
işlemlerin başlatılmasını istiyoruz.
Bu
sıkıyönetimler başlayalı, sokağa çıkma yasakları başlayalı altı aydan fazla bir
zaman geçti ve bu zaman boyunca 7 il ve 20 ilçede eğitim hakkı, çalışma hakkı,
ticaret hakkı, konut hakkı, sağlık hakkı başta olmak üzere ve yaşam hakkı
hepsinden önce olmak üzere bir dizi hakkın son derece vahim bir biçimde ihlal
edildiğini biliyoruz. Bu sokağa çıkma yasaklarının hiçbir anı yasaya,
Anayasa’ya, Türkiye'nin tarafı olduğu uluslararası anlaşmalara uygun değildir.
Hiçbir yasa hiçbir valiye sokağa çıkma yasağı ilan etme yetkisi vermemektedir,
yasadan alınan bir hak yoktur. Bu valiler İçişleri Bakanlığına bağlıdırlar ve
bütün sokağa çıkma yasakları doğrudan doğruya İçişleri Bakanlığının bilgisi
dâhilinde gerçekleşmiştir. İçişleri Bakanı diyemez ki “Şu şu şu vali, şu şu şu
kaymakam ve jandarma komutanları sorumludur.” Çünkü onların amiri, bütün bu
operasyonu yöneten kişi İçişleri Bakanının kendisidir. 
Hukuki
mevzuatta iki yerde sokağa çıkma yasağına Anayasa ve yasalar imkân vermektedir:
Birisi Sıkıyönetim Kanunu, ikincisi Olağanüstü Hal Kanunu. Her ikisinde de
sokağa çıkma yasağı kanunlarla bağlıdır ve bu kanunların uygulanmasından ötürü
sorumlu olan sıkıyönetim komutanları veya valiler İçişleri Bakanına, İçişleri
Bakanı da Meclise hesap vermekle yükümlüdür. Ancak şu an Türkiye’de ne
sıkıyönetim ilan edilmiştir ne de olağanüstü hâl vardır. Şu hâlde bu valiler
yetkilerini nereden almaktadırlar? Sözüm ona, İller Kanunu’ndaki valilere
verilen çeşitli koşullarda tedbir alma yetkisine binaen. Bu tedbirlerin
hiçbirinde sokağa çıkma yasağı açık bir hüküm olarak yoktur. Dolayısıyla,
valiler, bu sokağa çıkma yasaklarını bütünüyle kanunsuz, kuralsız, hiçbir
makama karşı hesap verme mecburiyeti olmaksızın uygulamaktadırlar. Dolayısıyla,
Türkiye Büyük Millet Meclisinin kararıyla alınabilen sokağa çıkma yasakları
ister istemez bir hesap alıp verme ilkesine bağlıdır. Burada valiler Türkiye
Büyük Millet Meclisine karşı hiçbir sorumluluğa sahip değillerdir, İçişleri
Bakanı da Türkiye Büyük Millet Meclisine, bu bakımdan, eğer bu gensoru olmasa,
herhangi bir hesap verme mecburiyetinde kendisini hissetmemektedir. Sokağa
çıkma yasağından daha önemli bir kısıtlama olamaz bir toplumun hayatında.
Sokağa çıkmasını yasakladığınız kişinin toplumsallığını yasaklıyorsunuz
demektir, çalışmasını yasaklıyorsunuz, eğitimini yasaklıyorsunuz, ticaretini
yasaklıyorsunuz, sağlık hizmeti almasını yasaklıyorsunuz demektir ve bunu
haftada yedi gün yirmi dört saat yapıyorsunuz. Böyle bir şeyi yaptığınız zaman
topluma saldırıyorsunuz anlamını taşır bu. İsterse birkaç mahallede isterse bir
ilçede isterse birkaç ilçede olsun tek bir yurttaşa bunu yaptığınız zaman bütün
yurttaşlara yapmışsınız demektir. “Peki, şu hâlde herhangi bir biçimde bir
yasaya dayanmayan, herhangi bir yasadan kaynağını almayan bu uygulamanın
gerisinde ne var, niçin böyle bir uygulamaya ihtiyaç var, nedir sorun?” diye
sorduğumuzda bize deniyor ki: “Teröristler var, terörizmle mücadele ediyoruz.”
Bunun da usulü ve yasası var, bunun da kanunu ve kuralı var, bunun da tanıma
ihtiyacı var her şeyden evvel. Hangi tanıma göre neyi terörist kabul
ediyorsunuz? Şu an ortadaki can kayıplarına baktığımız zaman 200’e yakın
-yanlış söylemeyeyim doğrusunu söyleyeyim- bizdeki rakamlara göre 160 sivilin
hayatını kaybettiğini görüyoruz. Bu insanların hiçbirinin şiddet ile şiddete
dayalı vasıtalarla eylemde bulunmakla herhangi bir ilgisi yoktur. Şu hâlde bu
insanlar niçin öldürülmüşlerdir? Niçin bunlar sakınılmamışlardır? Niçin
bunların hayatları sudan ucuzdur? Çünkü sevgili arkadaşlar, öyle görülüyor ki
İçişleri Bakanının kendisini de aşan bir başka plan yürürlüktedir. Bu plan, bir
kolektif cezalandırma planıdır. Tıpkı -bu benzetmeme kızacaksınız ama aradaki
benzerliğe dikkatinizi çekerim- IŞİD’in şehirleri teslim alması nasılsa
öyledir; tankçı birlikleri şehirleri kuşatıyor, herkese deniyor ki: “Geliyoruz,
kaçın.” Kaçan kaçıyor, kaçmayan, toprağını, evini, hakkını, sokağını savunmaya
çalışan da terörist ilan ediliyor ve ondan sonra kolektif bir cezalandırmanın
konusu hâline geliyorlar. Başka türlü bunu izaha imkân yoktur. 
NURETTİN YAŞAR (Malatya) – Sen inanıyor musun Ertuğrul
Bey?
ERTUĞRUL KÜRKCÜ (Devamla) – İkincisi, bu bir
spekülasyon değil, burada herkesin önünde, Meclisin önünde, sizin önünüzde
sordum: “Çöktürme harekât planı doğru mudur, yanlış mıdır?” diye. Şimdi,
sevgili arkadaşlar, buna cevap verilecek. Savunma Bakanına sordum cevap
vermedi. İçişleri Bakanına soruyorum: Çöktürme harekât planı diye bir plan var
mı? Bu plana göre, 15 bin kişinin hayatını kaybetmesi, 300 bin kişinin yerinden
edilmesi, 7-8 bin kişinin yaralanması, sakatlanması, 7-8 bin kişinin de
hapsedilmesiyle sonuçlanacağı öngörülen bir çöktürme harekât planı var mıdır,
yok mudur? Hiç kimse o gün bana cevap vermedi. Bana “Bizi IŞİD’le bir
tutuyorsun.” diye... Ben sizi IŞİD’le bir tutmuyorum, siz zaten kendinizi bir
tutuyorsunuz ama ben sizi başka bir şeyle itham ediyorum.
BÜLENT TURAN (Çanakkale) – Ayıp, ayıp!
HARUN KARACA (İstanbul) – Ayıp be!
ERTUĞRUL KÜRKCÜ (Devamla) – Ben sizi yavaşlatılmış,
zamana yayılmış bir soykırım planına razı olmakla itham ediyorum. 
NURETTİN
YAŞAR (Malatya) – Yuh!
ERTUĞRUL
KÜRKCÜ (Devamla) – Buna ise hiçbir şekilde cevap almıyorum.
NURETTİN
YAŞAR (Malatya) – Yuh!
FARUK
ÇATUROĞLU (Zonguldak) – Soykırımcı sensin be, sensin katliamcı! Sen yaptığın
katliamın hesabını ver. (AK PARTİ sıralarından “Lütfen sözlerinize dikkat
edin.” sesi)
ERTUĞRUL
KÜRKCÜ (Devamla) – Sözlerime dikkat… Ne dediğimi bilerek konuşuyorum.
BAŞKAN
– Sayın milletvekilleri, lütfen hatibi dinleyelim.
ERTUĞRUL
KÜRKCÜ (Devamla) – Ben soruma cevap istiyorum: 15 bin kişiyi öldürecek misiniz,
öldürmeyecek misiniz? (AK PARTİ sıralarından gürültüler)
FARUK
ÇATUROĞLU (Zonguldak) – Katil sensin!
BAŞKAN
– Sayın Kürkcü, siz Genel Kurula hitap edin.
ERTUĞRUL
KÜRKCÜ (Devamla) – Bu soruya cevap vereceksiniz! Kaçamazsınız bundan! Halka
karşı böyle bir plan yapamazsınız! (AK PARTİ sıralarından gürültüler)
ŞİRİN
ÜNAL (İstanbul) – Faşist sensin, terörist sensin!
NURETTİN
YAŞAR (Malatya) – Bağırma! Bağırma! 
HARUN
KARACA (İstanbul) – Bağırma!
İDRİS
BALUKEN (Diyarbakır) – Neyi susturmaya çalışıyorsunuz ya!
ERTUĞRUL
KÜRKCÜ (Devamla) – 300 bin kişiyi yerinden etme planını yapamazsınız! Bu hakkı
size hiç kimse vermiyor, hiçbir Meclis size bu hakkı vermiyor, hiçbir yasa
vermiyor, hiçbir yerden bu hakkı almıyorsunuz! 
HARUN
KARACA (İstanbul) – Yasaların hepsi bizden yana, yasaların. 
NURETTİN
YAŞAR (Malatya) – Bağırma! Bağırma! 
ERTUĞRUL
KÜRKCÜ (Devamla) - Yurttaşına karşı, 15 bin yurttaşını öldürmeyi hedefleyen bir
tasarının sahibi olamaz bir hükûmet! Çıkıp burada inkâr etmesi gerekir,
“Hayır.” demesi gerekir. Duymadım bugüne kadar “Hayır.” dediğinizi.
NURETTİN
YAŞAR (Malatya) – Bak, Ertuğrul Kürkcü, Kürtler senden hesap soracak, Kürtler! 
ERTUĞRUL
KÜRKCÜ (Devamla) – Bugüne kadar “Hayır.” dediğinizi duymadım.
NURETTİN
YAŞAR (Malatya) – Kürtler senden hesap soracak!
ERTUĞRUL
KÜRKCÜ (Devamla) – Ve olan bitenin hepsi aslında yasaya uymuyor, kanuna
uymuyor, terörizmle mücadele denilen şeye uymuyor ama bu çöktürme harekât planı
denilen, sızan bilgilere çok güzel, motamot uyuyor. 
NURETTİN
YAŞAR (Malatya) – Kürtlerin oylarıyla dirildin, O oylar seni gömecek. Kürtlerin
oylarıyla dirildin, Kürtler seni gömecek!
ERTUĞRUL
KÜRKCÜ (Devamla) – O yüzden ben, İçişleri Bakanına ayrıca şu soruyu da
soruyorum: Basına düşen, geçtiğimiz hafta Mecliste herkesin önünde Savunma
Bakanına sorduğum sorunun cevabını istiyorum.
NURETTİN
YAŞAR (Malatya) – Ertuğrul Kürkcü, ölmüştün, Kürtler seni diriltti, tekrar o
Kürtler seni gömecek! 
İDRİS
BALUKEN (Diyarbakır) – Kürtler adına konuşma, konuşma. Otur yerine, Kürtler
adına konuşma sen. 
BAŞKAN
– Sayın milletvekili, lütfen oturduğunuz yerden laf atmayın ve hatibi dinleyin.
ERTUĞRUL
KÜRKCÜ (Devamla) – Çöktürme harekât planı diye bir plan var mı? 
NURETTİN
YAŞAR (Malatya) – Ertuğrul Kürkcü, Kürtler seni kuyudan çıkardı, o kuyuya
tekrar gömüleceksin, Kürtler gömecek!
ERTUĞRUL
KÜRKCÜ (Devamla) – Bu plana göre, 15 bin kişiyi öldürmeyi planlıyor musunuz? Bu
plana göre 300 bin kişiyi yerinden etmeyi planlıyor musunuz? Bu plana göre, 7-8
bin kişiyi hapsetmeyi, 7-8 bin kişiyi sakatlamayı planlıyor musunuz? Eğer
planlamıyorsanız çıkar söylersiniz ama görüyorum ki teferruatla uğraşıyorsunuz.
Ben diyorum ki tepeden tırnağa kana batmışsınız, siz diyorsunuz ki “Üzerime
çamur atıyorsunuz.” 
HARUN
KARACA (İstanbul) – Elindeki kana bak, elindeki kana bak sen!
NURETTİN
YAŞAR (Malatya) – Kan taciri sensin, kan taciri!
ERTUĞRUL
KÜRKCÜ (Devamla) – Keşke çamur olsaydı, keşke kan olmasaydı üzerinizde ama
bileklerinize kadar kana bulandınız. Gözünüzün önüne getirin bunu 1, 2, 3, 4, 5
başka ilçede daha devam ettirdiğiniz takdirde neler olabileceğini… 
HARUN
KARACA (İstanbul) – Teröristler neredeyse devam edecek, merak etme.
ERTUĞRUL
KÜRKCÜ (Devamla) – Bununla başa çıkabilir misiniz? 
NURETTİN
YAŞAR (Malatya) – Kan ticaretinden ekmek çıkmaz sana.
İDRİS
BALUKEN (Diyarbakır) – Sen git savaş, sen; o çocukları gönderme savaşa.
ERTUĞRUL
KÜRKCÜ (Devamla) – Biz size bir çıkış yolu gösterdik. Bu hengameden çıkış için
2 tane…
(Mikrofon
otomatik cihaz tarafından kapatıldı) 
ERTUĞRUL
KÜRKCÜ (Devamla) – … yol öneriyoruz. 
NURETTİN
YAŞAR (Malatya) – Kürt kanında boğulacaksın sen, Kürtler seni boğacak!
ERTUĞRUL
KÜRKCÜ (Devamla) – Birisi, demokratik, özgürlükçü bir yeni ortaklığı hep
birlikte kurmaktır. 
HARUN
KARACA (İstanbul) – Kim ortak ya?
ŞİRİN
ÜNAL (İstanbul) – Teröristlerle ortak olmayacağız.
ERTUĞRUL KÜRKCÜ (Devamla) – İkincisi, ne pahasına
olursa olsun, ne pahasına olursa olsun bir Başkanlık rejimi tesis etmektir. 
ORHAN DELİGÖZ (Erzurum) – Gelecek, inadınıza gelecek.
ERTUĞRUL KÜRKCÜ (Devamla) – İkisinden birinin sonunda
etkin olacağını, sonuç alacağını hep birlikte göreceğiz.
BAŞKAN
– Sayın Kürkcü…
ERTUĞRUL
KÜRKCÜ (Devamla) – Sayın Başkan, süre verin, toparlayacağım.
NURETTİN
YAŞAR (Malatya) – Ertuğrul Bey, Kürtler seni boğacak.
BAŞKAN
– Sayın Kürkcü, toparlamanız için bir dakika söz veriyorum.
ERTUĞRUL
KÜRKCÜ (Devamla) – Bu savaştan bir çıkış planınız var mı, yok mu? 
ORHAN
DELİGÖZ (Erzurum) – Savaş yok.
HARUN
KARACA (İstanbul) – Teröristle savaş olmaz, terörle mücadele olur.
ERTUĞRUL
KÜRKCÜ (Devamla) – Bu savaştan sizin çıkış planınız anladığıma göre şu: Son
teröriste kadar öldüreceksiniz… 
NURETTİN
YAŞAR (Malatya) – Yok öyle bir şey, yalan söylüyorsun, yalan söylüyorsun.
HARUN
KARACA (İstanbul) – Terörist olursa öldürülür. 
ERTUĞRUL
KÜRKCÜ (Devamla) – …sonra onun üzerine bir padişahlık kuracaksınız. Ben de
diyorum ki: Bundan daha akıl dışı bir planı insanlık tarihi görmedi, böyle bir
plan olamaz. Sadece ve sadece, yeniden bir çözüm müzakeresine geri dönüş için… 
NURETTİN
YAŞAR (Malatya) – Yalan üzerine bir şey inşa edemezsin.
ERTUĞRUL
KÜRKCÜ (Devamla) – …tıpkı 2013’e kadar “terörist, terörist” diye bağırdığınız
insanlarla ister istemez tartışmak zorunda olduğunuzu gördüğünüz gibi şimdi
bunun çıkmaz yol olduğunu görüp tekrar masaya geleceğiz. Ama nasıl geleceğiz?
Bir başkanlık rejimiyle mi, yoksa demokratik bir rejimle mi? Buna da halk karar
verecek. 
HARUN
KARACA (İstanbul) – Halka gideriz. 
ERTUĞRUL
KÜRKCÜ (Devamla) – İnanın bana, bu tuttuğunuz yoldan ne terörizmle mücadele
edebilirsiniz ne de aslında gözünüzün önünde yükselen bir halk isyanının
taleplerine karşılık bulabilirsiniz. 
NURETTİN
YAŞAR (Malatya) – Bu işi senin ağababaların da çözemeyecek. 
ERTUĞRUL
KÜRKCÜ (Devamla) – Sizi tarihin yargısına emanet ediyorum. (HDP sıralarından
alkışlar)
NURETTİN
YAŞAR (Malatya) – Senin güvendiğin güçler de bu işi çözemez Ertuğrul Kürkcü.
BAŞKAN
– Teşekkür ederiz Sayın Kürkcü.
BÜLENT
TURAN (Çanakkale) – Sayın Başkan…
BAŞKAN
– Buyurunuz Sayın Turan.
BÜLENT
TURAN (Çanakkale) – Sayın Başkan, az önceki hatip, arkadaşlarımızı soykırıma
ses çıkarmamakla itham etti, onunla ilgili söz almak istiyorum.
BAŞKAN
– Buyurun Sayın Turan. (AK PARTİ sıralarından alkışlar)
Size
iki dakika söz veriyorum.
VI.- SATAŞMALARA İLİŞKİN KONUŞMALAR (Devam)
15.- Çanakkale Milletvekili Bülent Turan’ın, İzmir
Milletvekili Ertuğrul Kürkcü’nün (11/2) esas numaralı Gensoru Önergesi üzerinde
önerge sahibi olarak yaptığı konuşması sırasında Adalet ve Kalkınma Partisine
sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; prensip olarak tüm
grupların konuşmasından sonra ilgili arkadaşımızın cevabı ve Hükûmet üyemizin
cevabı beklenir ancak az önceki konuşmacı ilk konuşmacı olmasına rağmen o kadar
bizi itham eden, o kadar insafsız, o kadar ahlak dışı söylemlerde bulundu ki
anlaşılır gibi değil.
ERTUĞRUL
KÜRKCÜ (İzmir) – Ne “ahlak dışı” ya! (AK PARTİ sıralarından gürültüler)
AHMET
HAMDİ ÇAMLI (İstanbul) – Bağırma oradan, otur yerine.
HARUN
KARACA (İstanbul) – Bağırma be!
BÜLENT
TURAN (Devamla) – Bak, sen orada niye bağırıyorsun bilmiyorum da ben değil,
biz, 317 AK PARTİ’li vekil sizin o etek giyen erkek arkadaşlarınıza benzemeyiz.
(AK PARTİ sıralarından “Bravo” sesleri, alkışlar; HDP sıralarından gürültüler) 
İDRİS
BALUKEN (Diyarbakır) – Ne demek, ne demek? Geri al o sözünü. Etek giymeyi de
hakaret olarak kullanıyorsunuz, yazık ya! Kadına saygın yok senin.
ÇAĞLAR
DEMİREL (Diyarbakır) – Kendi annene hakaret ediyorsun.
BÜLENT
TURAN (Devamla) – Biz 317 arkadaş sizin bağırmanızdan korkmayız,
bağırmayacaksınız. Burası Kandil değil, milletin kürsüsü. Biz, 317 arkadaş
dağda tetik çekip de şehirde saz çalmanıza benzemeyiz, kimseden korkmuyoruz
Allah’tan başka. Ne bağırıyorsunuz! (AK PARTİ sıralarından “Bravo” sesleri,
alkışlar) 
ERTUĞRUL
KÜRKCÜ (İzmir) – Ya ben ne senden korkuyorum, ne senin gibilerden. 
BÜLENT
TURAN (Devamla) – Bağırmayacaksınız! Konuştun, dinleyeceksin! Dinleyeceksin!
ERTUĞRUL
KÜRKCÜ (İzmir) – Hadi bakalım, kim kimden korkuyor!
KEREM
ALİ SÜREKLİ (İzmir) – Otur yerine, otur!
BÜLENT
TURAN (Devamla) – Burası Kandil değil, milletin Meclisi. Bağırmayacaksın!
Haddini bileceksin, konuşacaksın. Bağırarak olmaz. (HDP sıralarından
gürültüler) 
ERTUĞRUL
KÜRKCÜ (İzmir) – Sen haddini bileceksin!
İDRİS
BALUKEN (Diyarbakır) – Sen haddini bil! Ne biçim konuşuyorsun! Kime haddini
bildiriyorsun sen!
ÇAĞLAR
DEMİREL (Diyarbakır) – Sen kime haddini bildiriyorsun!
BÜLENT
TURAN (Devamla) – Sahip çık önergene. Sessizliğimiz edebimizden, işi
bilmediğimizden değil. Dinleyeceksiniz! 
KEREM
ALİ SÜREKLİ (İzmir) – Otur yerine, terbiyesiz adam!
ERTUĞRUL
KÜRKCÜ (İzmir) – Sensin terbiyesiz! Geri zekâlı!
KEREM
ALİ SÜREKLİ (İzmir) – Sensin geri zekâlı! Terbiyesiz!
BÜLENT
TURAN (Devamla) – Sen bana, arkadaşlarıma “soykırımcı” diyeceksin, “IŞİD”
diyeceksin ve cevap almayacaksın. 
ERTUĞRUL
KÜRKCÜ (İzmir) – Ne?
BÜLENT
TURAN (Devamla) – Utan be! Utan! 
ERTUĞRUL
KÜRKCÜ (İzmir) – Neden utanacağım lan!
BAŞKAN
– Sayın Turan, lütfen Genel Kurula hitap ediniz.
ERTUĞRUL
KÜRKCÜ (İzmir) – Ben mi öldürüyorum insanları?
BÜLENT
TURAN (Devamla) – 317 arkadaşın hiçbirisi soykırımcı değildir, sessiz kalamaz,
sabredemez buna. Tüm ithamlarınızı iade ediyorum. Kana bulanmışız! Kimin kana
bulandığını gördünüz. Bütün riskleri üzerimize aldık. “Baldıran zehri.” dedik,
“Bu ülkede kan akmasın.” dedik, “Sivil siyaset öne çıksın.” dedik, yüz elli
yıllık sorunu masaya yatırdık. Ne yaptınız? 
ERTUĞRUL
KÜRKCÜ (İzmir) – Ne yaptık? Görüşme yaptık. 
BÜLENT
TURAN (Devamla) – Esad’a köle oldunuz! Esad’a köle oldunuz, köle! Biten bir
sorunu ayağa kaldırdınız. Zerre kadar bir canınız varsa, zerre kadar onurunuz
varsa aynaya bakacaksınız, bu kanın sorumlusu kim göreceksiniz!
İDRİS
BALUKEN (Diyarbakır) – Ne biçim grup başkan vekilisin ya! Nasıl konuşuyorsun?
Ayıp ya! Ayıp denen bir şey var ya! Lise öğrencisi modunda konuşuyorsun!
BÜLENT
TURAN (Devamla) – Meclise şurada 100 metre yan tarafta bomba patladı “Geçmiş
olsun.” diyemediniz…
(Mikrofon
otomatik cihaz tarafından kapatıldı)
BÜLENT
TURAN (Devamla) – Teröristin evine gidip taziyede bulundunuz. Artık bundan
sonra bunların topunun cevabını alacaksınız buradan.
Saygıyla
selamlıyorum. (AK PARTİ sıralarından “Bravo” sesleri, alkışlar) 
İDRİS
BALUKEN (Diyarbakır) – Sayın Başkan…
ERTUĞRUL
KÜRKCÜ (İzmir) – Sayın Başkan…
BAŞKAN
– Sayın Baluken, size söz vermeden önce ya da Sayın Kürkcü’ye söz vermeden önce
bir şey ifade etmek istiyorum. 
Sayın
Turan…
BÜLENT
TURAN (Çanakkale) – Sayın Başkan “soykırımcı“ lafına cevap verdim.
“Soykırımcı.” dedi, bunu kabul edemediğimizi söyledim. Ne demem lazımdı?
BAŞKAN
– Sayın Turan, sizin konuşmanız esnasında kullanmış olduğunuz bir cümleye dair
söyleyeceklerim var. Etek giyme meselesini…
BÜLENT
TURAN Çanakkale) – “Soykırım” diye de iade ediyorum.
BAŞKAN
– Etek giyme meselesini cinsiyetçi bir yaklaşım olarak gördüğünüzü ifade etmek
istiyorum. (AK PARTİ sıralarından gürültüler) 
BÜLENT
TURAN (Çanakkale) – Asla kabul etmiyorum Sayın Başkan. “Etek giyen erkekler”
dedim. 
BAŞKAN
– Ve bu tanımı kadınlara yapılmış bir hakaret olarak nitelendiriyorum.
BÜLENT
TURAN (Çanakkale) – Asla, asla!
BAŞKAN
– Dolayısıyla böyle bir tanımın bundan sonra Genel Kurulda kullanılmaması
gerektiğini ifade etmek istiyorum. 
HARUN
KARACA (İstanbul) – Ne alakası var! Onu etek giyenlere söyle sen!
DİRAYET
TAŞDEMİR (Ağrı) – Sayın Başkan, kadınlardan özür dilemesi lazım. 
BAŞKAN
– Sayın Turan… Sayın Turan, bakınız, daha önce de bir milletvekili arkadaşınız
bir komisyon toplantısında böylesi bir cümle kullanmıştı. Buna ilişkin, parti
olarak sanırım Halkların Demokratik Partisi bir cevap vermişti. Dolayısıyla,
bugün siz de aynı cümleyi kullandınız. Ben de Divan Başkanı olarak, Meclis
Başkan Vekili olarak bu cümlenin yanlış bir cümle olduğunu ve kadınlara
yapılmış bir hakaret olduğunu ifade etmek istiyorum. 
ŞİRİN
ÜNAL (İstanbul) – PKK’lı teröristlere yapıyoruz, kadınlara değil.
HARUN
KARACA (İstanbul) – PKK’lı teröristlere söyleyin onu.
BAŞKAN
- Bunu kabul etmiyoruz. Bu tanımın yanlış bir tanım olduğunu ifade etmek
istiyorum.
Şimdi…
BÜLENT
TURAN (Çanakkale) – Peki, Sayın Başkan, lütfen, zabıtlara geçsin diye
söyleyeceğim.
BAŞKAN
- Buyurun. 
BÜLENT
TURAN (Çanakkale) – Öncelikle teşekkür ediyorum söz verdiğiniz için.
Ancak
siz, orada, HDP’nin grup başkan vekili değilsiniz, Meclisin grup başkan
vekilisiniz.
BAŞKAN
– Değilim tabii ki. 
Ben
bir kadın olarak bu meseleye nasıl bakıldığını ifade ediyorum Sayın Turan.
BÜLENT
TURAN (Çanakkale) – Bir dakika Sayın Başkan. 
BAŞKAN
- Bir kadın olarak konuşuyorum. Siz etekten bahsettiniz. Ben HDP’yi savunmak
için söylemiyorum bunu.
HARUN
KARACA (İstanbul) – PKK’lılar giyiyor eteği.
BÜLENT
TURAN (Çanakkale) – Sayın Başkan, izin verir misiniz.
BAŞKAN
- Buyurun. 
BÜLENT
TURAN (Çanakkale) – Asla etek ve kadın şeyinde bulunmadım. 
GÖKCEN
ÖZDOĞAN ENÇ (Antalya) – Etek giyen teröristlere söyledik.
BÜLENT
TURAN (Çanakkale) – Söylediğimi bir daha söylüyorum. Ben kürsüdeyken sözümü
kesen, bağıran kişiye dedim ki: Ben korkmuyorum. Biz korkmuyoruz. Etek giyen
erkek arkadaşlarınız, onlar gibi değiliz dedim. Mesele kadın değildir.
Saptırmayın lütfen. Mesele kadın gibi davranan etek giyen erkeklerdir dedim. 
DİRAYET
TAŞDEMİR (Ağrı) – Nedir peki?
ÇAĞLAR
DEMİREL (Diyarbakır) – Siz ne dediğinizi bilmiyorsunuz o zaman başkan yani.
BÜLENT
TURAN (Çanakkale) – Bir daha söyleyeyim mi Sayın Başkan?
BAŞKAN
– Peki Sayın Turan. Tamam, anlaşıldı.
Buyurunuz
Sayın Kürkcü. (AK PARTİ ve HDP sıraları arasında karşılıklı laf atmalar,
gürültüler) 
Sayın
milletvekilleri, Sayın Kürkcü’nün söz talebi var. Bir saniye lütfen…
ERTUĞRUL
KÜRKCÜ (İzmir) – Sayın Başkan, ben konuşmamda herhangi bir biçimde ahlakiyata
girmedim. Siyasi, tarihî, hukuki meselelere kendi bağlamlarında değindim. 
BÜLENT
TURAN (Çanakkale) – “Kana bulandınız.” dedi! “Soykırımcı” dedi.
ERTUĞRUL
KÜRKCÜ (İzmir) – Bunlar hoşa gitmeyebilir. Ama bunun ahlakla ilgisi yok, bunun
siyasetle ilgisi var. Dolayısıyla, bu ahlaki suçlamaya yanıt vereceğim. 
BAŞKAN
– Buyurun Sayın Kürkcü.
NURETTİN
YAŞAR (Malatya) – Yalan söylemek ahlaki bir durumdur. 
İDRİS
BALUKEN (Diyarbakır) – Sizin yalanınıza bütün dünya şahit.
BAŞKAN
- İki dakika size söz veriyorum. Yeni bir sataşmaya mahal vermeyin lütfen.
Sayın
Milletvekili, buyurun!
NURETTİN
YAŞAR (Malatya) – Ertuğrul Bey yalan üzerine düşünce bina ediyor. Açıktan yalan
söylüyor. Çok net yalan söylüyor.
ERTUĞRUL
KÜRKCÜ (İzmir) – Otur yerine arkadaş!
BAŞKAN
- Sayın Milletvekili, bakın, Sayın Kürkcü’yü kürsüye davet ettim, lütfen…
NURETTİN
YAŞAR (Malatya) – Çok açık yalan söylüyor. Bu ahlaki bir durumdur. 
BAŞKAN
- Dinleyelim lütfen.
16.- İzmir Milletvekili Ertuğrul Kürkcü’nün, Çanakkale
Milletvekili Bülent Turan’ın sataşma nedeniyle yaptığı konuşması sırasında
şahsına sataşması nedeniyle konuşması
ERTUĞRUL
KÜRKCÜ (İzmir) – Ya yerine oturur musun!
İDRİS
BALUKEN (Diyarbakır) – Başkan, sen konuşmanı yap. 
Kürsüye
mi yürüyeceksin? Yürü bakayım!
BAŞKAN
- Sayın Kürkcü, siz Genel Kurula hitap edin lütfen.
ERTUĞRUL
KÜRKCÜ (Devamla) – Yerine otur arkadaş! Yerine otur!
MEHMET
METİNER (İstanbul) – Kimin nereye oturacağına sen mi karar vereceksin!
BAŞKAN
– Sataşmalara cevap vermeyin Sayın Kürkcü.
MEHMET
METİNER (İstanbul) – Saygısıza bak ya!
ERTUĞRUL
KÜRKCÜ (Devamla) – Sen saygısızlık etme! Terbiyesiz!
MEHMET
METİNER (İstanbul) – Kimin nereye oturacağına sen mi karar vereceksin? Haddini
bil ya!
İDRİS
BALUKEN (Diyarbakır) – Otur yerine be! Oturun yerinize!
BAŞKAN
– Sayın Kürkcü, buyurun.
ERTUĞRUL
KÜRKCÜ (Devamla) – Şimdi, sevgili arkadaşlar…
Başkan,
dakika, saniyeler…
BAŞKAN
– Tamam, yeniden başlatıyorum.
Buyurun.
ERTUĞRUL
KÜRKCÜ (Devamla) – Şimdi, eğri oturalım, doğru konuşalım. 
İLYAS
ŞEKER (Kocaeli) - Doğru otur, doğru konuş!
ERTUĞRUL
KÜRKCÜ (Devamla) – Benim sorduğum soru şudur: Ben diyorum ki, bakın arkadaşlar,
Başbakana soru önergesi verdim. Burada geçtiğimiz haftaki tartışmada Millî
Savunma Bakanına sordum, diyorum ki, yaygın medyada hiç ele alınmıyor, bu
Mecliste hiç kimse cevap vermiyor ama ben bu soruyu sormaya devam ediyorum:
“Çöktürme harekât planı” diye bir plan var mı?
MİLLÎ
SAVUNMA BAKANI İSMET YILMAZ (Sivas) – Yoktur.
ERTUĞRUL
KÜRKCÜ (Devamla) – Ben sorumlu kişilerden yanıt istiyorum. Ben sorumlu
kişilerden yanıt istiyorum. (AK PARTİ sıralarından “‘Yoktur.’ diyor” sesleri,
gürültüler)
GÖKCEN
ÖZDOĞAN ENÇ (Antalya) – “Yoktur.” diyor.
HARUN
KARACA (İstanbul) – Ne oldu? Ne oldu? Aldın mı cevabı?
ERTUĞRUL
KÜRKCÜ (Devamla) – Hayır, öyle “Yok.” demekle olmaz. “Yok.” demekle olmaz.
Konuşma! Konuşma! “Yok.” demekle olmaz. Ben buna yanıt istiyorum. Eğer diyorum
gidişat, harekât, ortadaki gerçekler kanuna uymuyorsa…
HARUN
KARACA (İstanbul) – Sana mı soracaktı harekâtı? PKK’nın sözcüsü müsün?
ERTUĞRUL
KÜRKCÜ (Devamla) – …siyasete uymuyorsa, insan haklarına uymuyorsa, Türkiye'nin
tarafı olduğu sözleşmelere uymuyorsa, o zaman başka bir plana uyuyor, o da bu
plan.
ORHAN
DELİGÖZ (Erzurum) – Terör insan haklarına uyuyor mu?
ERTUĞRUL
KÜRKCÜ (Devamla) – Şimdi, o nedenle ben bunun açıklığa kavuşmasını istiyorum,
bir.
GÖKCEN
ÖZDOĞAN ENÇ (Antalya) – “Yok.” diyor, hâlâ “Var.” diyorsun ya! Hangi
gezegendesin sen?
ERTUĞRUL
KÜRKCÜ (Devamla) – İkincisi, tutalım ki hepsi terörist…
MUHAMMET
BALTA (Trabzon) – “Tutalım.” değil, terörist…
ERTUĞRUL
KÜRKCÜ (Devamla) – Peki, ne yapacaksın? Teröristi kurşuna mı dizeceksin? 
İLYAS
ŞEKER (Kocaeli) – Kafasını kıracaksın teröristin!
ERTUĞRUL
KÜRKCÜ (Devamla) – Şart mı? Böyle mi? Böyle mi yapılıyor?
GÖKCEN
ÖZDOĞAN ENÇ (Antalya) – Askere silahı sıkanı kurşuna dizeceksin! Sıkmayacak!
ERTUĞRUL
KÜRKCÜ (Devamla) – Bak sevgili arkadaşım, senin gibi düşünenler, otuz senedir
bunu giderek daha büyüyen bir sorun hâline getirdiler, bir de siz şansınızı
deneyin. 
GÖKCEN
ÖZDOĞAN ENÇ (Antalya) – Şehit annelerine anlat onu, şehit annelerine!
ERTUĞRUL
KÜRKCÜ (Devamla) – Peki, siz deneyin, siz deneyin… Göreceksiniz iki sene sonra
bunun böyle çözülmeyeceğini. 
İLYAS
ŞEKER (Kocaeli) - Vatandaş yapılandan memnun, dua ediyor, dua.
ERTUĞRUL
KÜRKCÜ (Devamla) – Bunun böyle çözülmeyeceğini 2013’te biliyordunuz. Ne oldu
iki yılda? 
MUHAMMET
BALTA (Trabzon) – Merak etme, düzelecek.
ERTUĞRUL
KÜRKCÜ (Devamla) – Padişahlık kuracaksınız. Hadi canım sizde! (HDP sıralarından
alkışlar, AK PARTİ sıralarından gürültüler) 
VIII.- GENSORU (Devam)
A) Ön Görüşmeler (Devam)
2.- HDP Grubu adına Grup Başkan Vekili Diyarbakır
Milletvekili İdris Baluken’in, sokağa çıkma yasağı uygulanan yerlerde meydana
gelen yaşam hakkı ihlalleri konusunda gerekli tedbirleri almadığı ve sokağa
çıkma yasaklarıyla sorunların derinleşmesine zemin hazırladığı iddiasıyla
İçişleri Bakanı Efkan Ala hakkında gensoru açılmasına ilişkin önergesi (11/2)
(Devam)
BAŞKAN
– Sayın milletvekilleri, şimdi, gruplar adına ilk konuşmacı Milliyetçi Hareket
Partisi Grubu adına İstanbul Milletvekili Sayın Edip Semih Yalçın.
ERKAN
AKÇAY (Manisa) – Sayın Başkan…
BAŞKAN
– Buyurun Sayın Akçay. 
V.- AÇIKLAMALAR (Devam)
49.- Manisa Milletvekili Erkan Akçay’ın, görüşülmekte
olan (11/2) esas numaralı Gensoru Önergesi’nin görüşmelerinde MHP Grubu olarak
konuşma yapmaktan vazgeçtiklerine ve önergeye ret oyu vereceklerine ilişkin
açıklaması
ERKAN
AKÇAY (Manisa) – Teşekkür ederim. 
Sayın
Başkan, değerli milletvekilleri; terör saldırılarının her geçen gün arttığı,
adına “çözüm” denilen süreç boyunca iktidar tarafından göz yumularak
güçlendirilen terör örgütünün canımızı yaktığı, ülkemizin birliğini bütünlüğünü
tehdit ettiği, tünellerin ve çukurların kazıldığı, barikatların kurulduğu;
askerlerimizin, polislerimizin ve vatandaşlarımızın şehit edildiği bir ortamda
güvenlik kuvvetlerimiz vatan ve millet aşkıyla teröristlerle mücadele ediyor ve
asayişi sağlamaya çalışıyor ve bu mücadelede maalesef çok sayıda şehitler
vermeye devam ediyoruz, geçtiğimiz haftalarda AB Bakanının ifade ettiği gibi;
şehit verilmeye devam edileceğini söylemişlerdi. 
Ve
terör örgütünün yine, bugün İzmir Kemalpaşa’da bir jandarma karakoluna
saldırdığını da öğrenmiş bulunuyoruz. Yapılan bu mücadele, terör örgütü ve
destekçileri tarafından Türkiye Cumhuriyeti devletine bir kara propaganda ve
töhmet olarak yansıtılmaktadır. Biz asıl hedefin, 28 Şubatta Dolmabahçe’de 10
maddelik mutabakat metni ortaklaşa açıklanırken birlikte fotoğraf verilen
İçişleri Bakanı Efkan Ala olmadığını düşünüyoruz. 
Ülkemiz
çok zor bir dönemden geçmektedir. Terör saldırıları milletimizin canını
yakmaktadır. Milletimiz huzursuz ve endişelidir. Böylesine bir kaos ortamında,
HDP’nin vermiş olduğu gensoru önergesinde Milliyetçi Hareket Partisi Grubu
olarak konuşma yapmaktan vazgeçtiğimizi ve önergeye ret oyu vereceğimizi
belirtiyorum. (MHP ve AK PARTİ sıralarından alkışlar)
Bu
vesileyle şu hususları da hatırlatmakta fayda görüyoruz. 
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlıyorum Sayın Başkan. 
BAŞKAN
– Tamam Sayın Akçay. 
Buyurun,
tamamlayın. 
ERKAN
AKÇAY (Manisa) – Teşekkür ederim.
Biz
Milliyetçi Hareket Partisi olarak daha önce de terörün sorumlularıyla ilgili
bir soruşturma önergesi vermiştik, ancak dönemin Meclis Başkanı tarafından geri
çevrildi. Ve 17 Şubat Ankara saldırısı üzerine attığı “tweet”le aciz bir
görüntü sergilediğini de unutmadık İçişleri Bakanının. Diyarbakır Valisiyken
vilayet binasının taşlanarak camlarının kırılması üzerine “Cama gelsin, cana
gelmesin.” dedikten sonra üstlendiği İçişleri Bakanlığı döneminde açılım
sürecinin terör örgütlerine verdiği tavizlerle artık bugün başkentimizde canlı
bombaların patlatıldığını, şehirlerimizin âdeta Suriye ve Irak’a döndürülmeye
çalışıldığını da not etmekte fayda görüyoruz. Terörist heykeli dikilince
“Fiberglastan yapılmış.” diyerek aklınca olayın ciddiyetini hafifletmeye
çalıştığını da ibretle gördük. Yine, aynı Bakanın 28 Şubat 2015’te
Dolmabahçe’de 10 maddelik mutabakat metni açıklanmasında da birlikte olduğunu
da unutmadık. 
5
Şubatta Mardin’de Sayın Başbakanın açıkladığı 10 maddelik eylem planını, yine,
aynı, Sayın Başbakanın 11 Şubatta Hollanda seyahati dönüşü yaptığı konuşmada,
aynen, “Dikkat ederseniz bu 10 maddede ‘mücadele’ kavramı yok.” diyerek eylem
planına “terörle mücadele” konulmadığını da not ettiğimizi belirtiyor ve
eleştirilerimiz bakidir diyor, hepinize saygılar sunuyorum.
VIII.- GENSORU (Devam)
A) Ön Görüşmeler (Devam)
2.- HDP Grubu adına Grup Başkan Vekili Diyarbakır
Milletvekili İdris Baluken’in, sokağa çıkma yasağı uygulanan yerlerde meydana
gelen yaşam hakkı ihlalleri konusunda gerekli tedbirleri almadığı ve sokağa
çıkma yasaklarıyla sorunların derinleşmesine zemin hazırladığı iddiasıyla
İçişleri Bakanı Efkan Ala hakkında gensoru açılmasına ilişkin önergesi (11/2)
(Devam)
BAŞKAN
– Sayın milletvekilleri, Sayın Akçay’ın ifadeleri doğrultusunda Milliyetçi
Hareket Partisi Grubunun söz talebini geri çektiğini anladık. Dolayısıyla,
şimdi ikinci konuşma hakkı Halkların Demokratik Partisi grubu adına Adana
Milletvekili Sayın Meral Danış Beştaş’a aittir. 
Sayın
Beştaş, süreniz yirmi dakika.
Buyurun.
(HDP sıralarından alkışlar)
HDP
GRUBU ADINA MERAL DANIŞ BEŞTAŞ (Adana) – Sayın Başkan, değerli milletvekilleri;
hepinizi saygıyla selamlıyorum. 
Ben
de partimin İçişleri Bakanlığı hakkında esası Cizre’de yaşanan katliam ve
ölümler üzerine konu alan gensoru üzerine söz almış bulunmaktayım. 
Doğrusu,
benden önceki arkadaşlarım Sağlık Bakanlığıyla ilgili verilen gensoruya dair
sokağa çıkma yasakları, sokağa çıkma yasaklarının neticeleri, bugüne kadar
yaşanan ağır insan hakları ihlalleri, yaşam hakkı ihlalleri, işkence vakalarını
ayrıntılı bir şekilde anlattı. Mümkün olduğunca tekrara girmeden ben de bu
konuyla ilgili gerçekten yaşanan büyük bir vahşeti, vahşetin boyutlarını…
Sağlık Bakanlığıyla ilgili gündemde AK PARTİ adına konuşan hatibin somut
verilere dayalı bilgilerine ben de somut verilerle yanıt vermeye çalışacağım
ama konuşmama başlamadan önce demin grup başkan vekilinin etek üzerinden, kadın
cinsiyeti üzerinden bütün kadınlara yapmış olduğu hakareti kınıyorum. (AK PARTİ
sıralarından gürültüler)
GÖKCEN
ÖZDOĞAN ENÇ (Antalya) – Öf! Kabul etmiyoruz kardeşim, kabul etmiyoruz! Hikâye,
kabul etmiyoruz!
ORHAN
DELİGÖZ (Erzurum) – Ne alakası var.
MERAL
DANIŞ BEŞTAŞ (Devamla) - Gerçekten bu Meclisteki erkek egemen zihniyeti, eril
dili şiddetle protesto ediyorum.
BÜLENT
TURAN (Çanakkale) – Terörist etek giyiyorsa onu söyledim! Bir daha söylüyorum,
yapmayın.
MERAL
DANIŞ BEŞTAŞ (Devamla) - AK PARTİ’de görev yapan, milletvekili olan kadın
arkadaşlarımı, Cumhuriyet Halk Partisinde ve Milliyetçi Hareket Partisinde…
BÜLENT
TURAN (Çanakkale) – Onlar anladı, ses çıkarmıyorlar o yüzden.
MİHRİMAH
BELMA SATIR (İstanbul) – Etek giyen teröristleri de lanetliyoruz, erkekleri de
kadınları da! İmza atıyoruz altına! Boşuna duygu sömürüsü yapmayın!
Lanetliyoruz öyle kadınları da erkekleri de!
MERAL
DANIŞ BEŞTAŞ (Devamla) - …milletvekili olan kadın arkadaşlarımı da bu
cinsiyetçi yaklaşıma, bu kadın üzerinden, kadının kıyafeti üzerinden
cinsiyetçiliği protesto etmeye ve kadın asgari müştereğini yakalamaya davet
ediyorum. 
HARUN
KARACA (İstanbul) – Sizi istismar eden teröristlere söyleyin onu!
MERAL
DANIŞ BEŞTAŞ (Devamla) - Değerli arkadaşlar, evet, sokağa çıkma yasakları
üzerinden maalesef çok şey anlatıldı ve hâlâ hiçbir hukuk kuralı tanımadan,
hiçbir Anayasa hükmü tanımadan, hiçbir ulusal üstü sözleşme tanımadan İçişleri
Bakanlığına bağlı valilikler tarafından bugün Sur’da seksen dördüncü gününü
dolduran ve şu anda 200 kişinin orada anbean bombalandığı bir aşamada sokağa
çıkma yasaklarını tekrar konuşuyoruz. 
HARUN
KARACA (İstanbul) – Teröristler mi…
MERAL
DANIŞ BEŞTAŞ (Devamla) - İlk gün 16 Ağustos… 
Cevap
vermek büyük bir acizlik, gerçekten yakışmıyor. 
HARUN
KARACA (İstanbul) – Hayır, 200 terörist varsa bilelim.
MERAL
DANIŞ BEŞTAŞ (Devamla) - Dinlemenizi öneririm, birbirimizi anlamaya ihtiyacımız
var. Burası Meclis ve birbirimizi anlamazsak… Halk bizi izliyor. 
HARUN
KARACA (İstanbul) – İzliyor tabii.
MERAL
DANIŞ BEŞTAŞ (Devamla) - Ben size gerçekten bir şey anlatmaya çalışıyorum. 
HARUN
KARACA (İstanbul) – Ben de size bir şey anlatmaya çalışıyorum. 
MERAL
DANIŞ BEŞTAŞ (Devamla) - Yani cevap yetiştirmeyin, söz hakkı alın ve gelin,
konuşun ve saygılı olun. 
HARUN
KARACA (İstanbul) – 200 terörist varsa bilelim.
MERAL
DANIŞ BEŞTAŞ (Devamla) - Yani her şeyi terör ve terörizm üzerinden ifade
etmeyin. 
GÖKCEN
ÖZDOĞAN ENÇ (Antalya) – Hâkimler ölüyor, polis ölüyor, vatandaş ölüyor.
HARUN
KARACA (İstanbul) – Siz neyi savunuyorsunuz?
MERAL DANIŞ BEŞTAŞ (Devamla) - Siz halkın temsilcisi
olarak, milletvekili olarak benim karşımda…
HARUN
KARACA (İstanbul) – Vahşet derken neyi savunuyorsunuz? (AK PARTİ sıralarından
alkışlar)
BAŞKAN
– Sayın milletvekilleri, lütfen hatibi dinleyelim.
MERAL
DANIŞ BEŞTAŞ (Devamla) - …şu anda büyük bir acizlik gösteriyorsunuz,
zavallısınız, zavallı.
HARUN
KARACA (İstanbul) – Vahşet yapanlara söyleyin onu. Zavallı olan sizsiniz!
Zavallı olan sizsiniz! 
BAŞKAN
– Sayın Beştaş, Genel Kurula hitap edin siz.
MERAL
DANIŞ BEŞTAŞ (Devamla) – Siz bu işlediğiniz suçlarda boğulacaksınız, bunun
hesabını vereceksiniz.
HARUN
KARACA (İstanbul) – Teröristlerin hakkını burada savunmayın.
MERAL
DANIŞ BEŞTAŞ (Devamla) - Bugün vermeseniz de yarın vereceksiniz. Bu beyanınızla
imza atıyorsunuz.
ŞAHİN
TİN (Denizli) – Siz kimsiniz?
HARUN
KARACA (İstanbul) – Göreceğiz.
AHMET
YILDIRIM (Muş) – Sen kimsin!
İDRİS
BALUKEN (Diyarbakır) – Sayın Başkan, bu, kürsü dokunulmazlığına yapılmış bir
saldırı. 
BAŞKAN
– Sayın milletvekilleri… 
İDRİS
BALUKEN (Diyarbakır) – Sabahtan beri, on dakikadır bekliyoruz yani böyle bir
tarz yok, böyle bir yöntem yok. 
BAŞKAN
- Tamam Sayın Baluken, ben ikaz ettim.
İDRİS
BALUKEN (Diyarbakır) – Geçen hafta da kürsüye yürüyen bir anlayışla bunu
yapıyorlar. 
HARUN
KARACA (İstanbul) – Konuşma be! Neden bahsediyorsun? Ben mecbur muyum? Ben
dinlemek mecburiyetinde değilim.
İDRİS
BALUKEN (Diyarbakır) – Dinlemiyorsan çık dışarı!
BAŞKAN
- Sayın milletvekilleri, kürsüde bir hatip var. Lütfen, sayın hatibin ne dediği
anlaşılmıyor. 
HARUN
KARACA (İstanbul) – Biliyoruz Sayın Başkan, hatibin olduğunu biliyoruz.
Hatip
de Türkiye Cumhuriyeti’ne uygun konuşma yapsın! Türkiye’de konuşma yapıyor.
“Vahşet” diyemez Türkiye’ye! 
BAŞKAN
– Sayın Milletvekili…
ÇAĞLAR
DEMİREL (Diyarbakır) – Ne diyeceğine siz karar veremezsiniz!
İDRİS
BALUKEN (Diyarbakır) – Ya sen çık oradan cevabını ver.
HARUN
KARACA (İstanbul) – Böyle bir şey söyleyemez.
BAŞKAN
– Sayın Milletvekili, daha sonra kalkıp cevap verirsiniz, lütfen müdahale etmeyiniz.

HARUN
KARACA (İstanbul) – Böyle bir şey söyleyemez! Siz bu hakkı savunacaksınız!
Vahşet diyemez. Siz savunmak zorundasınız!
AHMET
YILDIRIM (Muş) – Sana mı soracak ne diyeceğini be!
BAŞKAN
– Ne oluyor size arkadaşlar, lütfen, niye böyle yapıyorsunuz?
MERAL
DANIŞ BEŞTAŞ (Devamla) – Size mi soracağım ya!
HARUN
KARACA (İstanbul) – Bana soracaksın!
BAŞKAN
- Bana niye söylüyorsunuz?
HARUN
KARACA (İstanbul) – Türkiye Cumhuriyeti’nin kürsüsünde yapıyorsun! Vahşet
diyemezsin!
MERAL
DANIŞ BEŞTAŞ (Devamla) – Sana sormuyorum. Ben de senin gibi haklara sahibim. Şu
anda bu kürsüdeyim ve dinlemek zorundasın!
HARUN
KARACA (İstanbul) – Türk ordusunun yaptığına, teröristle olan mücadelesine
vahşet diyemezsin!
BAŞKAN
– Hatip konuşuyor, tabii ki dinlemek zorundasınız.
MERAL
DANIŞ BEŞTAŞ (Devamla) – Ne kadar zavallısınız ya! Gerçekten.
HARUN
KARACA (İstanbul) – Sizsiniz zavallı olan… (AK PARTİ sıralarından alkışlar)
MERAL
DANIŞ BEŞTAŞ (Devamla) - Benim sürem geçti Sayın Başkan.
BAŞKAN
– Sayın Beştaş, siz Genel Kurula hitap edin lütfen, sataşmalara cevap vermeyin.

MİHRİMAH
BELMA SATIR (İstanbul) – Sayın Başkan, uyarır mısınız, “zavallı” diyor
milletvekiline.
BAŞKAN
- Ben daha sonra ek süre vereceğim size, siz devam edin lütfen.
MERAL
DANIŞ BEŞTAŞ (Devamla) – Evet, değerli arkadaşlar, bu meselenin dayanağı
tarihsel bir haksızlık ve adaletsizlik. Sonuçlara gelmeden önce, bugün niye
sokağa çıkma yasakları var, orada neden barikatlar var, neden hendekler var?
Kürt halkına uygulanan, bugüne kadar yüz yıllık cumhuriyet tarihi boyunca
uygulanan ayrımcılık, inkâr, imha ve katliam politikasını hepimizin öğrenmesi
ve bu konuda böyle değerlendirme yapması gerekiyor. Gerçekten, Kürt halkına
bugün uygulanan ayrımcılık ve eşit ve özgür yurttaş olma önündeki engeller bu
sorunların temel dayanağını oluşturuyor. 
Burada, Kürtlük üzerinden övünen arkadaşlara
sesleniyorum: Arkadaşımın da söylediği gibi hiçbir etnik kimlik, bir övünç
kaynağı olarak değerlendirilemez sadece. Kimlik, diliyle, kültürüyle,
inancıyla, yaşam tarzıyla, bunu yaşamaktır.
Biz
Türkiyeliyiz. Kürt olabiliriz, ben de bir Kürt kadınıyım ama Türkçeyi de iyi
konuşuyorum Kürtçeyi de iyi konuşuyorum fakat bu ülkenin Anayasa’sında, benim
Anayasa’mda benim ana dilimde eğitim görmem yasak, benim kendimi Kürt olarak
nüfus cüzdanıma yazmam yasak, benim kültürümü özgürce yaşamam yasak, benim
çocuklarımı kendi ana dillerinde eğitim alabilecekleri bir okula göndermem
yasak. 
NURETTİN
YAŞAR (Malatya) – Meral Hanım, hangi kültürünüzü?
MERAL
DANIŞ BEŞTAŞ (Devamla) – Kürtçenin kullanımına ilişkin -2932 sayılı- yasak daha
Turgut Özal döneminde kaldırıldı.
NURETTİN
YAŞAR (Malatya) – Hangi kültürünüzü yaşamanız yasak? Hangi kültürü bıraktınız?
MERAL
DANIŞ BEŞTAŞ (Devamla) – Ve bu ülkede Kürtlere yönelik imha, inkâr, siyaset
politikası, katliam politikası bugün maalesef başka şekillerde başka
yöntemlerle devam ettiriliyor. 
MUHAMMET
BALTA (Trabzon) – Katliam yok, katliam yok.
ŞİRİN
ÜNAL (İstanbul) – Hanımefendi, terör var, terör.
MUHAMMET
BALTA (Trabzon) – Meral Hanım, katliam yok.
MERAL
DANIŞ BEŞTAŞ (Devamla) – Ve bu işin tek çözümü var: Gerçekten demokratik
siyasetin rolünü oynamasıdır; gerçekten bu ülkede, bu ülkenin Anayasa’sında
herkesin eşit ve özgür yurttaşlar olarak yerini almasıdır; hiç kimsenin
ayrımcılığa uğramamasıdır; hiç kimsenin evinde seksen dört gün aç, susuz,
eğitimsiz, sağlık hakkından yoksun ve çocuklarının, eşlerinin cenazesiyle
yaşamamasıdır; hiç kimsenin, sağlık hakkını, bodrumda haftalarca beklediği
hâlde öldürülmemesidir. 
ORHAN
DELİGÖZ (Erzurum) – Ne işi var orada? Ne işi var bodrumda?
MERAL
DANIŞ BEŞTAŞ (Devamla) – Bu listeler o kadar ağır ki, eğer Kürt problemini ve
Kürtlerin istemlerini öğrenmek istiyorsanız gerçekten Kürt halkını dinlemenizi
öneririm.
ŞAHİN
TİN (Denizli) – Yanlış söylüyorsun, yanlış.
MERAL
DANIŞ BEŞTAŞ (Devamla) – Çünkü, hiçbir şey buradan bakıldığı gibi değil.
Gerçekten, beni dinlerken on dakika empati yapmanızı öneriyorum. Lütfen, sadece
empati yapın. Yaşadığınız ilde, yaşadığınız semtte saatlerce, günlerce sokağa
çıkamadığınızı, sokağa çıkıyorsanız bile ölüm naralarını, oraya giden zırhlı
araçları ve her an ölüm haberi alacakmış gibi bir duyguyu, lütfen, lütfen bunu
bir an empati yapın. Empati yaparsak birbirimizi daha iyi anlayacağız.
NURETTİN
YAŞAR (Malatya) – O halkı oraya kim mahkûm etti?
MERAL
DANIŞ BEŞTAŞ (Devamla) – Değerli arkadaşlar, biraz önceki gündemde değerli
hatipler mizansen yapmakla ve yalan atmakla bize ithamda bulundular. Gerçekten,
benim -mümkün olduğunca birbirimizi tanıyacağız- hiç kimseye ağır laflar etmeyi
sevmeyen ve yöntem olarak da birbirimizi anlayarak dinlemeyi tercih eden bir
yapım var. Ama emin olun, bu iktidarın ürettiği yalanlar artık ülke içinde
değil, kıtalar arasında konuşuluyor. 
NURETTİN
YAŞAR (Malatya) – Hiçbir yalan sizinle yarışamaz. 
MERAL
DANIŞ BEŞTAŞ (Devamla) – Öyle bir yalan makinesi devrede ki, öyle bir mizansen
çiziliyor ki biraz sonra size bu mizansenin ayrıntılarını, bendeki kayıtlarını
anlatacağım. 
NURETTİN
YAŞAR (Malatya) – Mesela, Kürtleri asimile ettiniz, asimilasyondan bahsettiniz.
Şimdi de Kürtlerin kültürlerini yaşamasından bahsediyorsunuz. Yalan
söylüyorsunuz. 
MERAL
DANIŞ BEŞTAŞ (Devamla) – Bizzat telefonumda, isteyenlerin hepsine WhatsApp’tan
ya da özel mesajdan gerçekten gönderebilirim. O bodrum süreci nasıl yaşandı ve
bu, kamuoyuna nasıl yansıtıldı, nasıl yönetildi? 
NURETTİN
YAŞAR (Malatya) – Kürtleri asimile ettiniz. 
FARUK
ÇATUROĞLU (Zonguldak) – Çelik çomak mı oynuyorsunuz o roketle!
MERAL
DANIŞ BEŞTAŞ (Devamla) – Bizim bu konuda tek derdimiz vardı, sivillerin,
çocukların, kadınların yaşam hakkının ihlal edilmemesiydi; ağır işkence altında
dakika dakika bombalanarak ölümü yaşamamalarıydı. Bizim yaptığımız bütün
görüşmeler, bulunduğumuz bütün girişimler bu ülkede bir katliama izin vermemek
üzerinden planlanmıştı ve bundan önce de gerek Cizre gerek diğer bütün
katliamlara ilişkin, ölümlere ilişkin verdiğimiz araştırma önergeleri bu
Mecliste maalesef reddedildi ve bu nedenle araştırılamadı. 
MUHAMMET
BALTA (Trabzon) – Katliam yok, terörle mücadele var, katliam yok. Katliam
Merasim Sokak’ta yapıldı. 
MERAL
DANIŞ BEŞTAŞ (Devamla) – Bu tutum, bu duyarsızlık, bu ilgisizlik, bu ret
gerçekten Türkiye’yi bölüyor, bölen başka birileri yok. 
ORHAN
DELİGÖZ (Erzurum) – Sizsiniz, sizsiniz bölen. 
MERAL
DANIŞ BEŞTAŞ (Devamla) – Şu anda bu, duygu kopuşu. Orada bizi izleyen
insanların duygusal olarak yaklaşımını gerçekten dinlemenizi, temas etmenizi,
okumanızı, bir gitmenizi öneririm çünkü orada başka bir dünya var. 
NURETTİN
YAŞAR (Malatya) – Kürtler sizden koptu Hanımefendi. Hanımefendi, Kürtler sizden
koptu. 
MERAL
DANIŞ BEŞTAŞ (Devamla) – Burada siz “Benim vatandaşımsın ama seni istediğimde
öldürürüm, istediğimde yakarım, senin uzuvlarını parçalarım, senin cenazeni
ailen teşhis edemez...”
ŞAHİN
TİN (Denizli) – Saptırma! Saptırma!
MERAL
DANIŞ BEŞTAŞ (Devamla) – “Ben senin cenazeni 6 ayrı ile gönderirim ve senin
ailen bir tek kişiyi teşhis etmek için 6 ile gidecek, kafası vücudundan
ayrılmış cenazeler görecek, kolları ayrı bir yerde olacak, bacakları ayrı bir
yerde...” Şu anda, Cizre’de 3 bodrumda yaşamını yitiren 162 kişinin sadece 30
kişisi teşhis edilebildi.
NURETTİN
YAŞAR (Malatya) – Kürtleri oraya mahkûm ettiniz, sizden hesap soracak Kürtler. 
MERAL
DANIŞ BEŞTAŞ (Devamla) – Diğerlerinin hepsi vücut bütünlüğü bozulduğu için…
NURETTİN YAŞAR (Malatya) – Kürtleri asimile ettiniz,
sizden hesap soracaklar. 
MERAL
DANIŞ BEŞTAŞ (Devamla) - …vücutlarındaki uzuvlar yerinde olmadığı için…
ORHAN
DELİGÖZ (Erzurum) – Ne yapsaydık? Hizmet içi ameliyat mı yapalım orada?
MERAL
DANIŞ BEŞTAŞ (Devamla) - …ve DNA testleri bile çok uzun sürdüğü için şu anda
aileler, yüzlerce aile, yüzlerce kilometre yol giderek çocuklarını teşhis
edemedikleri için kan örnekleri vermekteler. Böyle bir vahşet, böyle bir zulüm
olabilir mi? Bu çağda, 2016 yılında böyle bir şey yaşanıyorsa hepimizin durup gerçekten
düşünmesi gerekiyor.
ŞİRİN
ÜNAL (İstanbul) – Çarşamba günü, akşam burada gördük zulmü. 
MERAL
DANIŞ BEŞTAŞ (Devamla) – 2016 yılında yaşanan bu vahşet… 
UĞUR
AYDEMİR (Manisa) – Vahşeti siz yapıyorsunuz, siz.
MERAL
DANIŞ BEŞTAŞ (Devamla) – Mutlaka gideniniz çoktur, Almanya’da Weimar’da, orada,
Hitler dönemindeki fırınları ziyaret etmiş biri olarak söylüyorum.
HASAN
BASRİ KURT (Samsun) – O hikâyeleri anlatıyorsun zaten, Türkiye’de olanı
anlatmıyorsun. 
MERAL
DANIŞ BEŞTAŞ (Devamla) – Emin olun, şu anda, o vahşet bodrumlarının o
fırınlardan hiçbir farkı yok.
HASAN
BASRİ KURT (Samsun) – İkinci Dünya Savaşı ve Hitler’i anlatıyorsun.
MERAL
DANIŞ BEŞTAŞ (Devamla) – Çünkü şu anda ne yapılıyor biliyor musunuz? Size adım
adım anlatayım ne yapılıyor. 
NURETTİN
YAŞAR (Malatya) – Kürtleri oraya kim mahkûm etti?
MERAL
DANIŞ BEŞTAŞ (Devamla) – Önce, bu bodrum sürecinde bizler devreye girdik ve
hepinizin bildiği gibi 3 kişi açlık grevine de girdik. Tek talebimiz vardı.
HARUN
KARACA (İstanbul) – Niye geldiniz?
NURETTİN
YAŞAR (Malatya) – Kürtleri hendeklere kim hapsetti?
MERAL
DANIŞ BEŞTAŞ (Devamla) – Yakalanacaksa, gözaltı mı olacak…
HARUN
KARACA (İstanbul) – Kilo alıp geldiniz, açlık grevinden kilo alıp geldiniz.
MERAL
DANIŞ BEŞTAŞ (Devamla) – …devletin yargısı var, savcısı var, emniyeti var. Eğer
bir Hükûmet, bir bakanlık oradan 30 kişiyi, 40 kişiyi, 100 kişiyi derdest
edemiyorsa, alamıyorsa, hastaneye götüremiyorsa, yargı önüne çıkaramıyorsa
buraya büyük bir soru işareti koyuyoruz. 
UĞUR
AYDEMİR (Manisa) – Yapıyoruz, yapıyoruz, hepsini yapıyoruz.
MERAL
DANIŞ BEŞTAŞ (Devamla) – Biz bir hafta, o zaman, bu meseleyi aktif bir şekilde
takip ettik. 11 defa ambulans gitti, Sağlık Bakanlığına bağlı ambulanslar değil
ama, belediye, son gün Sağlık Bakanlığı gitti. 
ORHAN
DELİGÖZ (Erzurum) – Belediyenin neyi varmış? Ne yapmış?
MERAL
DANIŞ BEŞTAŞ (Devamla) – Ambulanslar gidiyordu -belediye ambulansı- 200 metre
yakınına kadar ve sonrasında, hemen canlı bir şekilde biz sağlık personeliyle
görüşürken “Bombardıman başladı.” diye maalesef bize yanıt veriyordu ve her
seferinde geri dönüyordu.
HASAN
BASRİ KURT (Samsun) – Nerede olmuş o bombardıman ya? Nerede olmuş bombardıman?
MERAL
DANIŞ BEŞTAŞ (Devamla) – Ve en son -demin, bir saat önce hatibin anlattığı
gibi- işte, o gün geldi ve ondan önce biz 27’sinde İçişleri Bakanlığındaydık...
HASAN
BASRİ KURT (Samsun) – Siz gidin bunu Esed’e sorun, Esed’e.
MERAL
DANIŞ BEŞTAŞ (Devamla) – …28’inde ben geldim ve burada Sayın Meclise 24
kişilik, artı 6 kişilik bir liste açıkladım. Tek tek isimlerini açıkladım,
dedim ki: Bu isimlerle biz görüştük, bunlar şu anda canlı ve Bostancı Sokak’ta
23 numaralı binada bulunuyorlar.
ORHAN
DELİGÖZ (Erzurum) – O binadan hep teröristler çıktı.
MERAL
DANIŞ BEŞTAŞ (Devamla) – Ve biz bunların kurtarılması için… Yaralıysa zaten
yaralıdır, hastaneye gidecek, gözetim olacaksa orada işlem yapılacak. Biz
açıkladıktan sonra bir kriz koordinasyon merkezi kuruldu Sağlık Bakanlığı,
İçişleri Bakanlığı ve ilgili yetkililerin içinde olduğu. Ve benim telefon
kayıtlarımda belli olan… Ben böyle size harita göstermeyeceğim. Mehmet Yavuzel,
Demokratik Bölgeler Partisi Parti Meclisi üyesi, kendisiyle bütün gece şu
mesajları… 
ŞİRİN
ÜNAL (İstanbul) – O ne ya?
HARUN
KARACA (İstanbul) – O ne ya?
MERAL
DANIŞ BEŞTAŞ (Devamla) - Hangi saatte top atışı var, hangi saatte ne var,
hepsini yazdılar. Saat 5.52, 5.53, 5.57, 6.07, 6.35 ve en son 9.00’da
Bakanlığın kriz masası başladı. 
ORHAN
DELİGÖZ (Erzurum) – O mesajlar niye size geliyor da bize gelmiyor, sorguladınız
mı?
MERAL
DANIŞ BEŞTAŞ (Devamla) - Deminki hatip saat 8.00 dedi, kendisine bir daha saati
hatırlatmak istiyorum. Ve sadece bir gün gittiler, bir gün, bu da ayın 30’u bu
arada, 30 Ocak. Sadece o gün Sağlık Bakanlığına ait ambulanslar olay yerine
-tahminimizce, bize aktarıldığı kadarıyla- 150 metre yakın bir mesafeye gitti.
Ve biz üçlü olarak, birilerimiz koordinasyon merkeziyle, birilerimiz sağlık
personeliyle, ben de oradaki yaralılarla, telefon sürekli açık ve telekonferans
hâlinde görüşüyoruz. Tek bir şey başarmaya çalışıyoruz: O yaralılar çıkacak,
ambulansa binecek ve biz ondan sonra zaten neyse gereği, hastaneyse,
gözaltıysa, neyse yapılacak. Ve orada kriz koordinasyon merkezindeki kişi
-ismini vermeye hiç gerek yok, biliyor kendisini- dedi ki: “On beş dakika sonra
sizi arayacağım ve onlar dışarı çıkabilir.”, aynen konuşmamız bu. Ben de o
arada telefonu açıp dedim ki: “Lütfen bekleyin siz, çıkmayın.” Dediler ki: “Şu
anda sessiz.” Bu ses kayıtları otuz iki dakika bende kayıtlı, isteyen hangi
milletvekili arkadaşım olursa kendisine dinletebilirim çünkü bütün görüşmeleri
kayıt altına aldım. Sonra on beş dakika geçince ilgili kişi aramadı, biz yine
yaralıyı aradık ve işte, basınla bir dakikasını paylaştığım telefon görüşmesi
oldu, dedi ki: “Polisler burada.” “Nerede?” Tarif ettirdim. “Kapıdalar. İşte,
şu atışı yaptılar, bu atışı…” Seslerin hepsi kayıtlı. Ve en son o büyük
patlamaları, o büyük izdihamı biz kulağımızla canlı bir şekilde dinledik heyet
olarak, İdris ve Osman Bey’le birlikte dinledik. Ve o arada kriz koordinasyon
merkezi de aradı, biz kendilerine de aynı sesleri dinlettik, dedik ki: “Biz şu
anda onların dışarı çıkmasını beklerken, bunu organize ederken güvenlik
kuvvetleri oraya müdahale ettiler. Lütfen durdurun.” 
İBRAHİM
AYDEMİR (Erzurum) – Çok güzel yapıyorlar, çok isabetli oluyor.
MERAL
DANIŞ BEŞTAŞ (Devamla) - Hatta, ben bağırıyorum. “Siz müdahale edemezsiniz,
öldüremezsiniz, şu anda Bakanlık yetkilileri telefon hattında.” diye ısrarla
çağırmama rağmen bu sesler kesilmedi. Şu anda Meclis İç Tüzük’ü elverseydi bu
otuz iki dakikayı size gerçekten dinletmek isterdim. Ve son cümle şu oldu:
“Enkaz altındayız.” 
ORHAN
DELİGÖZ (Erzurum) – Ya, yalan!
MERAL
DANIŞ BEŞTAŞ (Devamla) - Sonra, telefon kesildi, o patlama sesleri… Ben bir
saat ulaşamadım, 11’den sonra ulaşamadım. En son, saat 12.31’de ulaştığımda
artık sesler, bağırışlar yoktu, sadece inlemeler, başka sesler ve “Biz enkaz
altındayız.”lar. O günden bugüne kadar biz o 23 no.lu binadan, Bostancı
Sokak’tan haber almış değiliz. Ve bu gensorunun asıl konusu da bu bodrumdur ve
sonra meydana gelen, diğer bodrumlarda yaşanan ölümlerdir. Açıkça ve alenen,
orada yaralılar olduğu bilindiği hâlde, isim listesini verdiğimiz hâlde şimdi
karşımıza şöyle bir savunma gelmiş, diyor ki AK PARTİ adına çıkan hatip: “30
Ocakta 08.08’de arandık.” Yalan, 9’da arandık. Diyor ki: “İslam Balıkesir bizi
aradı ve isim listesi verdi ve bizdekilerle aynı sayılar.” Hâlbuki, biz zaten
Mecliste bunu tutanaklara geçirmişiz. Bunlar, biz isim listesini verdiğimiz
için öyle bir mizansan hazırlanmış ki aynı isim listeleri ve sayılar şu andaki
konuşmada mevcut. Sonra diyorlar ki: “Ambulanslar intikal etti.” Doğru,
ambulanslar gittiler, 200 metreye kadar gittiler. Ve diyorlar ki: “Binaya giden
yollarda mayınlı tuzaklar var.” 
Değerli arkadaşlar, oraya giden personelle anbean görüştük.
Orada tuzak falan yok. Orada, güvenlik kuvvetleri, bizim yetkililerle beraber
dinlediğimiz bölümlerde “O Başbakan kim, o Bakan kim? Ben dinlemiyorum, burada
ben bu atışı durdurmuyorum.” dedi. Defalarca görüşüldüğü hâlde, Ankara’dan
bizim yetkililerle görüşmelerimize rağmen ambulans gittiğinde orada kesinlikle
top atışları başlıyordu ve polisin zaten oraya gitmeme gibi bir durumu söz
konusu değil, polis zaten adım adım içeri gitti ve oradakilere yönelik böyle
bir girişimde bulundu. Ama hatibin söylediği eksik bir şey var, diyor ki:
“Şeffaf bir şekilde yürüttük ve on beş dakika sonra aradık.” On beş dakika
değil, yirmi beş dakika sonra -bizde kayıtlar var- ve yirmi beş dakika içinde
zaten müdahale oldu. Güvenlik personeli biz aranmayı beklerken içeri girdi ve o
insanların akıbeti hakkında hâlâ şey yok. İnsansız hava araçları fotoğrafları…
O fotoğrafları biz de istedik, defalarca istedik ama bize verilmedi.
Şimdi, neticede -süremin az kaldığını biliyorum,
söyleyeceğim çok şey var- şu anda tablo ne? Açıklanan listelerde ikinci ve
üçüncü bodruma ilişkin bir kısım isimler tespit edilmiş, teşhis edilmiş.
Birinci bodruma ilişkin en son ben kendi adıma, partim adına ombudsmana da
başvurdum. Aileler sürekli arıyorlar ve oradaki uzuvlar -kollar, bacaklar, kulaklar-
şu anda Dicle Nehri’nin kenarında geziyor. Bu şekilde, biz, gerçekten, o
bodrumdakilere ilişkin ne soru önergelerimize, ne araştırma önergelerimize, ne
kamu denetçisine yaptığımız başvurularda… Bunlara ne oldu? Uçmadılar ya, bunlar
öldürüldü ve hiçbir şekilde iletişimimiz yok. Şimdi, böyle bir tabloda Sayın
Sağlık Bakanı çıkıp yirmi dakika konuştu, garip bir şekilde -arkadaşlar
tutmuşlar, ben de dikkat ettim- son otuz yedi saniyede nedense bodruma geldi.
El insaf yani, el insaf!
İDRİS BALUKEN (Diyarbakır) – Orada da bir şey demedi. 
MERAL DANIŞ BEŞTAŞ (Devamla) – Bana kaç doğum olduğunu,
kaç sezaryen olduğunu, kaç tane ameliyat olduğunu, kaç tane 112’ye ambulans
servis ettiklerini anlatıyor da şu bodrumda haftalarca yaralıların tek tek
öldüğü ve sonra topluca…
(Mikrofon otomatik cihaz tarafından kapatıldı)
BAŞKAN – Sayın Beştaş, ek sürenizi veriyorum.
Buyurun.
MERAL
DANIŞ BEŞTAŞ (Devamla) – …katledildiği yere gelmedi bir türlü; ne sayın hatip
geldi, ne Sağlık Bakanı geldi. İşte, böyle bir ortamda, Türkiye’de, 2016
yılında büyük bir senaryo yürürlüğe konmuş ve adım adım planlanmıştır. Bunun
aksini iddia ediyorsa Sayın İçişleri Bakanlığı ve Başbakan, bu konuda kamuoyunu
aydınlatmak zorundadır. 
Tek
bir insanın hayatı her şeyden daha değerlidir, hele devlet o cana kastetmişse,
devlet bilerek ve isteyerek onu öldürmüşse…
HASAN
BASRİ KURT (Samsun) – Teröristi, teröristi!
MERAL
DANIŞ BEŞTAŞ (Devamla) - …cenazeye işkence yapmışsa…(AK PARTİ sıralarından
gürültüler)
ORHAN
DELİGÖZ (Erzurum) – Devlet niye öldürsün? Öyle bir şey yok!
MERAL
DANIŞ BEŞTAŞ (Devamla) - …uzuvları sokakta toplanıyorsa bunun hesabını ya bu
Meclis soracak ya mahkemelerde hesap verilecek ya da emin olun, bu halk, bu
tarih asla affetmeyecek. 
ORHAN
DELİGÖZ (Erzurum) – Terörist onlar, terörist. 
MERAL
DANIŞ BEŞTAŞ (Devamla) - Biz, bunu affetsek bile o anneler, babalar, o
kardeşler, o evlatlar, o gidip oğlunun kafasının vücudundan koptuğunu gören
anne kimi neden affetsin? Barış diye bağıran anneler, öz anneleri… (AK PARTİ
sıralarından “Yeter, yeter!” sesleri)
(Mikrofon
otomatik cihaz tarafından kapatıldı)
NURETTİN
YAŞAR (Malatya) – Yalan söylüyorsun! 
GÖKÇEN
ÖZDOĞAN ENÇ (Antalya) – Şehit annelerini de söyle, şehit annelerini!
BAŞKAN
– Sayın Beştaş, bir dakika daha toparlamanız için veriyorum. (AK PARTİ
sıralarından “Ooo” sesleri)
MERAL
DANIŞ BEŞTAŞ (Devamla) – Sözümü çok kesmişlerdi de o yüzden. 
BAŞKAN
– Buyurun. 
MERAL
DANIŞ BEŞTAŞ (Devamla) – Değerli arkadaşlar, siz benim beş dakikamı bloke
ettiniz ama o kadar konuştunuz ki. Doğrusu… 
İLYAS
ŞEKER (Kocaeli) – Fark etmez yani karşılıklı konuşuruz.
MERAL
DANIŞ BEŞTAŞ (Devamla) - Neyse, toparlıyorum. 
BAŞKAN
– Sayın Beştaş, bir saniye… 
Sayın
milletvekilleri, ben ek süre verince neden “Ooo” diye bir ses çıkıyor? 
İLYAS
ŞEKER (Kocaeli) – Niye çıkmasın? Tarafsız olsanız çıkmaz.
HARUN
KARACA (İstanbul) – Niye çıkmasın Başkanım? Bu normal bir şey değil ki.
BAŞKAN
- Yani ben bunu bütün gruplara yapıyorum sayın milletvekilleri. (AK PARTİ
sıralarından gürültüler)
Bakın,
bütün gruplara bunu yapıyorum. 
İLYAS
ŞEKER (Kocaeli) – Tarafsız yönetmiyorsunuz. 
BAŞKAN
- Yani, burada niye bu haksızlığı yapıyorsunuz? Lütfen birbirimize saygılı
olalım. 
HARUN
KARACA (İstanbul) – Haksızlığı siz yapıyorsunuz.
İLYAS
ŞEKER (Kocaeli) – Meclisi tarafsız yönetmiyorsunuz. 
BAŞKAN
– Kim isterse ek süre veriyorum. 
HARUN
KARACA (İstanbul) – Başkanım, siz geçtiğiniz zaman bunlar oluyor. 
BAŞKAN
- Sayın Milletvekili, size de veriyorum, grup başkan vekillerine de veriyorum.
Lütfen haksızlık yapmayın. 
Sayın
Beştaş, buyurun. 
MERAL
DANIŞ BEŞTAŞ (Devamla) – Toparlıyorum Sayın Başkan. 
Evet, anlattığım tabloda diğer eksiklikleri merak eden,
gerçekten halkın temsiliyetini önemseyen arkadaşların araştıracağına inanıyorum
ya da inanmak istiyorum. Çünkü, şu anda, anlattığım tablo tam anlamıyla bir
savaş suçudur, insanlığa karşı işlenmiş bir suçtur. Böyle oturduğumuz yerden
Hitler’i, Mussolini’yi, diğer faşist diktatörleri suçlamakla olmaz bu iş,
eleştirmekle hiç olmaz, demokrasi havarisi kesilmekle hiç olmaz. Kendi
burnumuzun dibinde, eğer Cizre, bu ülkenin toprağıysa, eğer bu ülkenin bir
ilçesiyse orada insanlar -yüzlerce, 160 insan yakılarak diyorum, altını
çiziyorum- yaşamını yitirmişse bu ülkede halka karşı bir savaş vardır.
İLYAS
ŞEKER (Kocaeli) – Silopi’de teröristlerden temizlenmesinden halk memnun, halk
memnun.
MERAL
DANIŞ BEŞTAŞ (Devamla) – Ve bu savaş suçu bugün ya da yarın yargı önüne
çıkacaktır… 
UĞUR
AYDEMİR (Manisa) – Savaş değil, savaş değil.
MERAL
DANIŞ BEŞTAŞ (Devamla) – …ve biz bu konuda Meclisin gerekli kararı vereceğini
umut etmek istiyoruz.
İLYAS
ŞEKER (Kocaeli) – Silopi’de de memnun, Cizre’de de memnun.
MUHAMMET
BALTA (Trabzon) – Vereceğiz, vereceğiz, Sayın Bakanımıza destek vereceğiz,
merak etme.
MERAL
DANIŞ BEŞTAŞ (Devamla) – Hepinize teşekkür ediyorum, saygılar sunuyorum. (HDP
sıralarından alkışlar)
BAŞKAN
– Teşekkür ederim Sayın Beştaş.
HARUN
KARACA (İstanbul) – Sayın Başkan…
BAŞKAN
– Sayın Akçay sisteme girmiş.
Buyurunuz.
ERKAN AKÇAY (Manisa) – Teşekkür ederim Sayın Başkan.
Değerli
milletvekilleri…
ŞAHİN
TİN (Denizli) – Yalan yanlış herkesi dolduruyorsunuz.
MERAL
DANIŞ BEŞTAŞ (Adana) – Ne diyorsun?
ŞAHİN
TİN (Denizli) – Yalan söylüyorsun!
MERAL
DANIŞ BEŞTAŞ (Adana) – Sen yalan söylüyorsun!
MİHRİMAH
BELMA SATIR (İstanbul) – Ya, yürü git be!
İDRİS
BALUKEN (Diyarbakır) – Sen yalan söylüyorsun. Alçak! Alçak herif! Yalan
söyleyen sensin. Terbiyesiz.
MİHRİMAH
BELMA SATIR (İstanbul) – Sensin terbiyesiz.
AHMET
YILDIRIM (Muş) – Yalancı sensin, ayıp değil mi ya!
BAŞKAN
- Sayın milletvekilleri… 
MERAL
DANIŞ BEŞTAŞ (Adana) – Terbiyeli ol! Terbiyeli ol bir kere! Ne biçim adamsın
sen ya, otururken laf atıyorsun ya, saygılı ol biraz.
BÜLENT
TURAN (Çanakkale) – Sayın Başkan, nasıl konuşuyorsun öyle!
BAŞKAN
- Sayın Beştaş… Sayın milletvekilleri, lütfen yerlerinize oturur musunuz? (AK
PARTİ ve HDP' sıraları arasında karşılıklı laf atmalar ve gürültüler) 
AHMET
YILDIRIM (Muş) – Terbiyesiz, varsa sözün, çıkar söylersin.
BAŞKAN
– Sayın milletvekilleri…
MİHRİMAH
BELMA SATIR (İstanbul) – Niye rahatsız oluyorsunuz? “Yalan söylüyor.” diyor,
niye rahatsız oluyorsunuz? Yalan söylüyorsunuz, baştan sona yalan. 
MERAL
DANIŞ BEŞTAŞ (Adana) – Siz yalan söylüyorsunuz, utanmadan yalan söylüyorsunuz,
gerçekten utanmıyorsunuz.
MİHRİMAH
BELMA SATIR (İstanbul) – Kimse dinlemiyor, kimse inanmıyor, kendi kendinizi
kandırıyorsunuz.
MERAL
DANIŞ BEŞTAŞ (Adana) – Utanın ya utanın! Ben size kayıtlardan söz ediyorum, kayıtlardan.
MİHRİMAH
BELMA SATIR (İstanbul) – Utanacak bir şey yok, siz utanın! Yalan söylüyorsunuz,
bu kadar basit.
HARUN
KARACA (İstanbul) – Ya, bozacı şıracı hesabı!
İDRİS
BALUKEN (Diyarbakır) – Ya inanmak zorunda değilsin, ayıp!
BAŞKAN
– Sayın milletvekilleri, birleşime beş dakika ara veriyorum.
Kapanma
Saati: 21.59
DÖRDÜNCÜ OTURUM
Açılma Saati: 22.08
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Özcan PURÇU
(İzmir) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşiminin
Dördüncü Oturumunu açıyorum.
(11/2)
esas numaralı Gensoru Önergesi’nin gündeme alınıp alınmamasına ilişkin
görüşmelerine kaldığımız yerden devam edeceğiz.
Hükûmet
burada.
Ara
vermeden önce MHP Grup Başkan Vekili Sayın Erkan Akçay’ın bir söz talebi vardı,
şimdi kendisine söz vereceğim.
Buyurun
Sayın Akçay. 
V.- AÇIKLAMALAR (Devam)
50.- Manisa Milletvekili Erkan Akçay’ın, Adana
Milletvekili Meral Danış Beştaş’ın (11/2) esas numaralı Gensoru Önergesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Biraz
önce HDP Grubu adına konuşma yapan sayın konuşmacı konuşması sırasında “Benim
nüfus cüzdanıma Kürt olduğumu yazmak yasak.” şeklinde bir ifade kullanmıştır.
Ben bütün milletvekili arkadaşlarıma ve vatandaşlarımıza nüfus cüzdanlarını ve
kimlik kartlarını bir dakika olsun incelemelerini tavsiye ediyorum ve bu
inceleme sonunda görülecektir ki insanlarımızın ve vatandaşlarımızın nüfus
cüzdanlarında hiçbir zaman etnik köken yazmaz, sadece “Türkiye Cumhuriyeti
Nüfus Cüzdanı” yazıyor. Bu hatırlatmayı bilgilerinize ve takdirlerinize
sunuyorum.
Teşekkür
ederim Sayın Başkan.
BAŞKAN
– Peki, teşekkürler Sayın Akçay. 
Sayın
milletvekilleri…
HARUN
KARACA (İstanbul) – Sayın Başkan…
BAŞKAN
– Buyurunuz.
HARUN
KARACA (İstanbul) – Bir önceki oturumda -gerçi oturum kapandı, Erkan Bey’e söz
verdiğiniz için söz alıyorum- “zavallı” diyerek bana sataşmada bulunulduğundan
dolayı cevap hakkımı kullanmak istiyorum. 
BAŞKAN
– Ben zaten kavga nedeniyle bir ara vermiştim Sayın Milletvekili…
HARUN
KARACA (İstanbul) – Ama Erkan Bey’e söz verdiğiniz için…
BAŞKAN
– Sayın Akçay Grup Başkan Vekili olduğu için kendisine öncelik tanıdım. 
İDRİS
BALUKEN (Diyarbakır) – Sataşma değildi.
HARUN
KARACA (İstanbul) – Özür dilerim…
Aynı
sataşmadan, aynı oturumda…
İDRİS
BALUKEN (Diyarbakır) – Biraz İç Tüzük oku, dört yıldır buradasın. 
BAŞKAN
– Söz vermeyeceğim Sayın Milletvekili. Zaten benim iyi niyetimi ne yazık ki
suistimal ediyorsunuz, ben buna tanıklık ediyorum. Sayın Milletvekili, yeni bir
oturuma geçtiğimiz için söz vermeyeceğim. 
HARUN
KARACA (İstanbul) – Sayın Başkanım, zavallılık, Türkiye Cumhuriyeti’nin
birliğiyle ilgili bildiriye üç siyasi partinin imza atıp da bir siyasi partinin
imza atmamasıdır. Zavallılık teröristleri desteklemektir.
İDRİS
BALUKEN (Diyarbakır) – Sen en büyük destekçisisin terörün! En büyük terörist
destekçisi sensin!
HARUN
KARACA (İstanbul) – Zavallılık, Türkiye Cumhuriyeti’nden oy alıp da, bu kürsüde
konuşma hakkını elde edip de Türkiye'ye ihanet etmektir. (AK PARTİ sıralarından
alkışlar) Zavallılık teröristlere “şehit” demektir. 
İDRİS
BALUKEN (Diyarbakır) – Zavallının tekisin sen!
HARUN
KARACA (İstanbul) – Ben, bu gensorunun burada konuşulmasını bile zül
addediyorum…
BURCU
ÇELİK ÖZKAN (Muş) – Konuşma o zaman! 
İDRİS
BALUKEN (Diyarbakır) – Dinleme!
BURCU
ÇELİK ÖZKAN (Muş) – Dinleme, konuşma!
HARUN
KARACA (İstanbul) – …çünkü böyle bir gensorunun olması mümkün değildir,
teröristleri burada tutup da savunmak zavallılığın en büyüğüdür. (AK PARTİ
sıralarından “Bravo” sesleri, alkışlar) 
İDRİS
BALUKEN (Diyarbakır) – Kaç dönem milletvekilisin İç Tüzük’ten haberin yok ya!
BAŞKAN
– Sayın milletvekilleri…
MERAL
DANIŞ BEŞTAŞ (Adana) – Sayın Başkan…
BAŞKAN
– Buyurun Sayın Beştaş. 
MERAL
DANIŞ BEŞTAŞ (Adana) – Ben sayın grup başkan vekilinin nüfus cüzdanıyla ilgili
sözüne Anayasa’yla bir cümle cevap vermek istiyorum.
BAŞKAN
– Yerinizden size açıklık getirmek amacıyla söz vereceğim Sayın Beştaş. 
Buyurun.

51.- Adana Milletvekili Meral Danış Beştaş’ın, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
MERAL
DANIŞ BEŞTAŞ (Adana) – Sayın Başkan, MHP grup başkan vekili nüfus cüzdanımızı
çıkarmamızı söyledi. Doğru, nüfus cüzdanından haberim var tabii ki ama benim
sözünü ettiğim nüfus cüzdanını bir metafor olarak kullandım. Asıl dayanak
Türkiye Cumhuriyeti Anayasası’dır, 66’ncı madde, birinci fıkra: “Türk Devletine
vatandaşlık bağı ile bağlı olan herkes Türktür.” Bu ülkede yaşayan Laz, Çerkez,
Arap, Ermeni, Kürt, kimliği, etnik kimliği ne olursa olsun Anayasa’ya göre
herkes Türk olarak dercediliyor ve biz, bu vatandaşlık tanımının kesinlikle Türkiye
halklarını, Türkiye farklılıklarını ve çoğulculuğunu kapsamadığını söylüyoruz.
Bunu anayasa önerilerimizde de bütün konuşmalarımızda da ifade ediyoruz.
Kendilerinin de bu maddeye bakmasını öneririz. 
BAŞKAN
– Teşekkür ederiz Sayın Beştaş.
Sayın
Akçay, buyurun.
52.- Manisa Milletvekili Erkan Akçay’ın, Adana
Milletvekili Meral Danış Beştaş’ın yaptığı açıklamasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Tabii,
Anayasa’nın 66’ncı maddesinden hepimizin haberi var. “Türk Devletine
vatandaşlık bağı ile bağlı olan herkes Türktür.” ifadesi bir etnik ırk
bağlılığını değil bir millet bağlılığını hukuken ve siyaseten ifade etmektedir.
Dolayısıyla, burada, Türkiye’de yıllardır Anayasa üzerine veya kimlik üzerine
yapılan tartışmalarda asıl hedefin Türk millî kimliği olduğu da böylelikle
biraz daha berraklaşmış oluyor. 
Dolayısıyla,
bu görüşlerimizi de şimdilik bu şekilde ifade etmekle yetiniyorum.
Teşekkür
ederim.
BAŞKAN
– Peki, teşekkür ederiz Sayın Akçay.
VIII.- GENSORU (Devam)
A) Ön Görüşmeler (Devam)
2.- HDP Grubu adına Grup Başkan Vekili Diyarbakır
Milletvekili İdris Baluken’in, sokağa çıkma yasağı uygulanan yerlerde meydana
gelen yaşam hakkı ihlalleri konusunda gerekli tedbirleri almadığı ve sokağa
çıkma yasaklarıyla sorunların derinleşmesine zemin hazırladığı iddiasıyla
İçişleri Bakanı Efkan Ala hakkında gensoru açılmasına ilişkin önergesi (11/2)
(Devam)
BAŞKAN
– Sayın milletvekilleri, önerge üzerinde gruplar adına üçüncü konuşma
Cumhuriyet Halk Partisi Grubu adına Ankara Milletvekili Sayın Levent Gök’e
aittir.
Sayın
Gök, süreniz yirmi dakika, buyurun. (CHP sıralarından alkışlar)
CHP
GRUBU ADINA LEVENT GÖK (Ankara) – Sayın Başkan, değerli milletvekilleri;
Halkların Demokratik Partisinin İçişleri Bakanı hakkında vermiş olduğu gensoru
önergesi üzerinde Cumhuriyet Halk Partisi Grubu adına söz aldım. Hepinizi
sevgiyle, saygıyla selamlıyorum.
Sayın Başkan, değerli milletvekilleri; Türkiye dünyada
itibarlı bir ülke, saygın bir ülke olma iddiasını sürdürüyor elbette, hep
beraber bunu yapmaya gayret ediyoruz. Bunları yaparken dünyanın bütün
ülkelerinde kabul görmüş etik davranışların hayata geçirilmesi gerekir.
Örneğin, eğer Mısır’da, 2012 yılında bir trenin okul otobüsüne çarpması sonucu
47 kişi öldüğünde Ulaştırma Bakanı istifa ediyorsa, o, Mısır’ın siyasi etik
bakımından ne kadar zengin olduğunu gösterir. Yine, Gürcistan’da hapishanede
mahkûmlara işkence edildiği görüntülere düşmüş ve İçişleri Bakanı istifa
etmişse, bu, Gürcistan’ın siyasi etik açısından Türkiye’den çok daha ileri
olduğunu gösterir. Yine, Honduras’ta, 2008 yılında alkollüyken polisi dövme
görüntüleri İnternet’e sızınca Dışişleri Bakanı istifa etmişse Honduras’ın da
Türkiye’den çok daha farklı bir siyasi etik anlayışına sahip olduğu anlaşılır.
Hele hele, 2007 yılında, Amerika Birleşik Devletleri’nde savcıları görevden
alma işine karıştığı için eleştirilince Adalet Bakanı istifa etmişse
Türkiye’nin gözünü oraya çevirmesi gerekir. Kosova’da 2007 yılında protesto
gösterilerinde 3 kişi ölüp 80 kişi yaralanınca İçişleri Bakanı istifa etmişse
işte bizim de Türkiye olarak tam da bu işlerin neresindeyiz diye düşünmemiz
gerekir ve sadece bu nedenlerden dolayı şu andaki İçişleri Bakanı bu gensoru
önergesinin görüşülmesini hak etmiş bir İçişleri Bakanıdır.
Sayın
Başkan, değerli milletvekilleri; ben on gün kadar önce doğu ve güneydoğu
illerini gezen bir arkadaşınızım. Diyarbakır, Sur, Mardin gibi bölgelerde
arkadaşlarımızla beraber incelemelerde bulunduk ve orada yaşadığımız,
gördüğümüz tabloya baktığımızda Türkiye’nin gerçekten çok olağanüstü bir
sürecin içerisinden nasıl ağır travmalarla geçtiğini, o travmaların bugün
Meclise de nasıl yansıdığını büyük bir üzüntüyle gördük.
Değerli
milletvekilleri, şimdi, sokağa çıkma yasakları diye konuştuğumuz zaman,
öncelikli olarak bu Hükûmetin, iktidar partisinin ikircikli tavırlarını bir
masaya yatırmamız gerekiyor. Bugün konuştuğumuz sorun, iktidar partisinin yol
açtığı bir sorundur. Yani, sokağa çıkma yasakları hukuksuz olduğu gibi, ondan
önce Türkiye’de terörü önlemek adına başvurulan yöntemler de hukuksuzluktu.
Yani, iktidar partisinin her aşamada hukuksuz yürüttüğü süreçler sonucunda
Türkiye böyle ağır travmaları yaşayan bir ülke hâline maalesef dönüşmüştür.
Şimdi,
iktidar partisi beş ay kadar önce -Sayın Bakan da görsün- “Olağanüstü hâl
kalktı. Köyümde özgürce yaşıyorum.” diye her yeri “billboard”larla doldurmuştu.
Değerli milletvekilleri, Türkiye’deki olağanüstü hâl AKP iktidara geldiği zaman
2002’de kalktı ama süresi dolduğu için kalktı ve iktidar partisi bunu -haklı
olarak, belki kendi dönemlerinde olağanüstü hâl ilan edilmedi diye- bir
demokratik manifesto gibi herkese anlatmaya çalıştı. Ne olmuş? Olağanüstü hâl
kalkmış, köyünde özgürce dolaşıyormuş. Kim dolaşıyor? Doğu ve güneydoğudaki
arkadaşlarımız, yurttaşlarımız. 
Şimdi,
bu tabloya bakıldığı zaman, değerli arkadaşlarım, seksen güne varan sokağa
çıkma yasaklarını hukuksal olarak bir irdeleyeceğiz, bunun yol açtığı sonuçları
irdeleyeceğiz ve Türkiye’yi nerelere getirdiğini bir inceleyeceğiz. Biz
Cumhuriyet Halk Partisi olarak sol, sosyal demokrat anlayışımızla, hukukun
evrenselliğine, insan haklarına olan saygımızla Türkiye’de Kürt sorununun
Türkiye Büyük Millet Meclisinde, meşru ortamlarda çözülmesini savunan bir partiyiz.
Terörün her türlüsüne karşıyız, PKK terörüne de, IŞİD terörüne de, DHKP-C
terörüne de, hepsine aynı oranda karşıyız. Terör kimden gelirse gelsin
karşısında durmaya ve mücadele etmeye kararlıyız. Cumhuriyet Halk Partisi
terörün Türkiye’de insanların özgürlük alanlarını yok ettiğini biliyor.
Terörden yola çıkarak Türkiye’de insan hakları kurulamaz, demokrasi kurulamaz,
kimsenin hakkı savunulamaz. Hendekler, barikatlar, bunlar Türkiye'nin
gündeminden çıkması gereken konulardır. Ama, insan hakları… Evet, Cumhuriyet
Halk Partisi insan haklarında var. Temel hak ve özgürlükler… Dünyanın en ileri
ülkesinde ne kadar varsa Cumhuriyet Halk Partisi de onları savunuyor. Biz bu
anlayışla bakıyoruz ve şimdi sokağa çıkma yasaklarına baktığımızda, tam seksen
güne yaklaşan sokağa çıkma yasaklarını irdelediğimizde, Türkiye Cumhuriyeti
tarihinde, sayın milletvekilleri, geçmişe ait sokağa çıkma yasaklarına
baktığımızda böylesi bir tablo asla yok. 6-7 Eylül 1955 yılına dönüyoruz. O
zaman azınlıklara yapılan saldırılarda -biliyorsunuz, pek çok Rum kesiminden
yurttaşımızın dükkânlarına, evlerine saldırı olmuştu- İstanbul, Ankara ve
İzmir’de sıkıyönetim ilan ediliyor, Meclisten geçmek kaydıyla, 1955 yılında
birkaç gün süren bir sokağa çıkma yasağı var. Sonra, 15-16 Haziran işçi
eylemleri sonrası, yine Meclisten geçmek kaydıyla, bir günlük bir sokağa çıkma
yasağı ilan ediliyor 17 Haziran 1970 tarihinde. 12 Eylüle dönüyoruz: Darbe...
Her türlü demokrasinin, temel hakların, özgürlüklerin üzerine şal örtüldüğü,
kimsenin sesini çıkartamadığı 12 Eylülde ilan edilen sokağa çıkma yasağı sabah
05.00’ten ertesi gün sabah 08.00’e kadar tam yirmi yedi saat değerli
arkadaşlarım, 12 Eylüldeki sokağa çıkma yasağı. Daha sonra geceleri 24.00’ten
05.00’e konuluyor, bir müddet devam ediyor. Türkiye'de en uzun sokağa çıkma
yasağı 29 Eylül 1980 tarihinde Malatya’da bir patlama meydana geliyor ve tam
otuz üç saat olmak kaydıyla sadece Malatya ilinde sokağa çıkma yasağı ilan
ediliyor ama bütün bunların hepsi Meclisten geçmek kaydıyla oluyor değerli
arkadaşlarım.
Şimdi,
Hükûmetin tablosuna baktığımızda -burada az önce ifade edildi, ben de ifade
etmek istiyorum- Anayasa’mız var bizim, yasalarımız var. Anayasa’mız temel hak
ve özgürlüklerin sınırlanmasının çok önemli olaylar olması hâlinde yine
meşruiyet sınırları içerisinde olabileceğini, bunun da iki yolu olduğunu ifade
ediyor: Birisi olağanüstü hâl ilanı, birisi sıkıyönetim. Cumhurbaşkanı Bakanlar
Kurulunu toplantıya çağıracaktır eğer olağanüstü hâl ve sıkıyönetim ilan
ediyorsa, oradan karar alınacak, Resmî Gazete’de yayımlandığı gün Türkiye Büyük
Millet Meclisine gelecektir. Eğer Türkiye Büyük Millet Meclisine gelirse ve
buradan geçerse ancak olağanüstü hâl ve sıkıyönetimi ilan edebilirsiniz. Bu
hâllerde ancak olağanüstü hâl ve sıkıyönetimde sokağa çıkma yasakları vardır
değerli arkadaşlarım.
Şimdi,
valiler bir yetki kullanıyor, Sayın Bakan açmış önlerini, “Bu yetkileri
kullanın.” diyor. Ne hakla? Şimdi, hukuk devletiysek, hukukun üstünlüğünü
savunuyorsak bunu tartışmamız gerekiyor değerli arkadaşlarım. Hukuksuz bir
şekilde sokağa çıkma yasaklarının sürdürebilir bir yanı yoktur, Anayasa’mıza
aykırıdır, hukuk sistemimize aykırıdır. Eğer ilan edeceksen, eğer cesaretiniz
varsa getirirsiniz olağanüstü hâli, sıkıyönetimi… Beş ay önce “Olağanüstü hâl
kalktı.” diye övünürsen onu getiremezsin. Ama şimdi biz ne yapıyoruz?
Anayasa’yı ihlal var, yasalarımızı ihlal var ve bir kanıksama durumu, bir
umursamazlık durumu, yasalarımızın çiğnenmesi durumu var. 
Peki,
öbür yanda terör. Terör elbette engellenecektir ama meşru zeminlerde değerli
arkadaşlarım. Terörle mücadeleden de vazgeçmeyeceğiz, hukuktan da
vazgeçmeyeceğiz. Bu nasıl yürüyecek? İşte, bu ikisi beraber yürürse zaten
devlet, devlet olur. Eğer devlet hukukun dışına çıkarsa zaten devletin adına
“devlet denmez, buna “aşiret devleti” denir. Ama, Türkiye Cumhuriyeti’ni eğer biz
demokratik bir ülke yapma iddiasındaysak hem terörle mücadelemizi sürdürmek
durumundayız şu anda hem de hukuktan ayrılmamak durumundayız. Bu elbette çok
önemli bir konu ve zor bir konu. Peki, bu Hükûmet bunu başarabilir mi, hele
Sayın Efkan Ala bunu başarabilir mi? Kesinlikle mümkün değil.
Değerli
arkadaşlarım, Sayın Efkan Ala, özellikle 17-25 Aralık yolsuzluk
operasyonlarının Türkiye’de gölgelenmesine ve kapatılmasına dönük bütün
senaryoların içerisinde yer almış baş bir aktördür hiç tartışmasız. Emniyette,
hâkimliklerde yapılan bütün operasyonlarda, Türkiye’de valilere verilen bütün
antidemokratik talimatların altında Efkan Ala damgası vardır. Efkan Ala
kendisine bağlı olan MİT’le en iyi yaptıkları işi yapıyorlar; muhalefet partisi
milletvekillerini fişlemeye, onlar hakkında istihbarat toplamaya, bir
açıklarını yakalamaya çalışıyorlar. Eğer gerçekten görevlerini yapsalardı,
çözüm süreci diye adlandırdıkları süreçte, doğu ve güneydoğuda, bugün silah
cephanesi hâline gelen doğu ve güneydoğuda bunlara izin veren bir anlayış
içerisinde olamazlardı. 
Şimdi,
ben, doğu ve güneydoğuyu gezdim; bizim kahraman askerlerimiz, polislerimiz
şehit oluyorlar. Ne uğruna? Hükûmetin çözüm süreci diye yürüttüğü süreçte göz
yumduğu ve silah cephanesi hâline dönüştürdüğü doğu ve güneydoğuda gencecik
askerlerimiz, polislerimiz şehit oluyor. Peki, askerlerimiz şehit olurken
bakanlarımız ne yapıyor, bakan çocukları ne yapıyor? Örneğin, Sayın İçişleri
Bakanı burada cevaplandırırsa sevinirim: Hükûmet üyeleri arasından askerliğini para
vererek yani bedelli olarak yapan bakan var mıdır? Ben biliyorum. Bakanların
çocuklarından askerliklerini bedelli olarak yapanlar var mıdır? Vardır,
hepsinin listesi elimizde. (AK PARTİ sıralarından gürültüler)
İLYAS
ŞEKER (Kocaeli) – Suç mu? Yapabilir. Yasalar engelliyor mu? 
LEVENT GÖK (Devamla) – Suç değildir elbette ama siz
ölen o gariban çocukları, yoksul çocukları, polislerimizi, askerlerimizi oraya
sürdüğünüz anda, bunu ben de siyaseten sizlere sorarım. Hangi bakan bedelli
olarak askerlik yapmıştır? Hangi bakan çocukları askerliklerini bedelli olarak
yapmıştır? Garibanlar cepheye, bizimkiler İtalya’ya, başka bir yere. Var mı
böyle yağma? Sıkıysa siz de gidin, sıkıysa siz de gidin. (CHP sıralarından
alkışlar) 
Bu, sığınak yapılmasını ben söylemiyorum ki Recep
Tayyip Erdoğan söylüyor, diyor ki: “Çözüm sürecinde, tabii, valilerimize
verdiğimiz talimatlar gereği terör örgütlerinin üzerine operasyon
yapılmıyordu.” Hepinizin alkışladığı Cumhurbaşkanı söylüyor bunu, ben
söylemiyorum, kalkın gidin ondan sorun hesabınızı. 
ORHAN DELİGÖZ (Erzurum) - Silahsızlara yapılmıyor,
silahlılara yapılıyor. 
LEVENT GÖK (Devamla) – Peki, eski Başbakan Yardımcısı
Bülent Arınç ne diyor? “Biz aldanmadık, her şeyden haberimiz vardı, 78 milyonun
hatırına gözümüzü yumduk.”
GÖKCEN ÖZDOĞAN ENÇ (Antalya) – Sayın Başkan, PKK CHP’ye
birlik çağrısı yapmış, haberiniz var mı? 
LEVENT GÖK (Devamla) – “Silahlarıyla her gün köylerde
geçiyorlardı, askerlerimize el sallıyorlardı, asker de onlara hiçbir şey
yapamıyor.” diyor. İşte bugün doğu ve güneydoğuda askerlerimiz, polislerimiz
ölüyorsa bundan dolayı ölüyor. 
Yine, değerli arkadaşlarım, Diyarbakır eski Emniyet
Müdür Yardımcısı diyor ki: “Bizim istihbarat birimlerinin hendeklerin
kazıldığından, silahların depolandığından haberi vardır.” Şimdi, siz bunları
sorgulamayacak mısınız? Bunun hesabını biz mi vereceğiz, kim verecek? O
gencecik çocuklar niye ölüyor? Ben her gün şehit cenazelerine gidiyorum, o
annelerin, babaların feryatlarına tanık oluyorum. Bunlar sizi hiç mi
ilgilendirmiyor? 
Şimdi, çözüm süreci diye başladınız. Uyardık sizi,
sakın yapmayın, veremeyeceğiniz angajmanlara girmeyin dedik. Bunun meşru
muhatabı Türkiye’dir, Türkiye Büyük Millet Meclisidir dedik. Buna inanmadınız
ve gelmediniz. 
Şimdi, Öcalan ne diyor biliyor musunuz? 2013 yılında,
değerli milletvekilleri, Diyarbakır meydanında 2013 Nevruz’unda ve 2015
Nevruz’unda Abdullah Öcalan’ın bildirisi okundu. Öcalan diyor ki: “Nevruz
Bildirisi’ni AKP’yle beraber yazdık.” Buyurun bakalım, çıkın işin içinden.
ORHAN DELİGÖZ (Erzurum) – O diyor diye doğru mu olur
ya!
LEVENT GÖK (Devamla) – O da ayrı bir yanlış, şimdi,
hukuktan ayrılmak da ayrı bir yanlış. 
ORHAN DELİGÖZ (Erzurum) – Terör örgütünün başının
sözüne inanıyorsunuz ya! Ayıp. 
LEVENT GÖK (Devamla) – Bunlar ortada dolaşıyor, ortada
dolaşıyor, senin haberin yok. 
ORHAN DELİGÖZ (Erzurum) – Ayıp.
LEVENT
GÖK (Devamla) – Şimdi, değerli milletvekilleri, sadece sokağa çıkma yasakları
doğu ve güneydoğuda mı uygulanıyor? Başka yerlerde de var. Doğu ve güneydoğu
ekonomik yönden çökmüş durumda. Doğu ve güneydoğuda 300 bin insan göç etti.
Sur’un tamamına yakını neredeyse yerlerinden oldu. Sur’un en önemli tarihî
eserleri yok edildi; Kurşunlu Camisi gibi, Sur Dragos Kilisesi gibi, Çardaklı
Hamamı gibi. Bir yandan insanlar göç ediyor, bir yandan ekonomimiz çöküyor.
Artık Sur eski Sur olmayacaktır değerli arkadaşlarım. Şu anda operasyonlar
bitse, Sur’u yeniden inşa etmeye kalksalar Sur’un zaten eski ruhunu kazandırmak
mümkün değildir ve Sur’un şu anda yeniden canlanması için en az beş yıla gerek
vardır. Kimdir bunun sorumlusu? Bir sorumlu yok mudur bu işte? Ankara’da
patlayan o bombada, 28 kişinin öldüğü bombada -Ankara’nın en güvenli yerinde
ölen 28 kişinin, bugün ölen 1 kişiyle 29’a çıktı- İçişleri Bakanının hiç mi
sorumluluğu yoktur?
ORHAN
DELİGÖZ (Erzurum) – Ne yapsın İçişleri Bakanı, ne yapsın! Yedi düvele karşı
savaşıyoruz.
LEVENT
GÖK (Devamla) - Kimsenin mi yoktur? Başbakanın sorumluluğu yok mudur? Ne
konuşuyorsunuz siz! Türkiye’yi bir kan gölüne döndürüyorsunuz. Çok dikkatli
olmak durumundayız.
ORHAN
DELİGÖZ (Erzurum) – Bunları hep bildiğiniz hâlde böyle konuşuyorsunuz!
LEVENT
GÖK (Devamla) - Şimdi, güneydoğuda ve doğuda sokağa çıkma yasakları var. Peki,
Artvin’de ne var? Artvin Cerattepe’de ne oluyor? Hükûmete yakın bir iş adamına
bir bakır madeni tahsis ediliyor. O bakır madenine iş adamının adamları girsin
diye, iş makineleri girsin diye Artvin’e giriş çıkışlar yasaklanıyor değerli
arkadaşlarım. Yani, sokağa çıkma yasağı artık nitelik değiştirdi. Artvin gibi
hiçbir sorunu, hiçbir asayiş sorunu olmayan bir yerde İçişleri Bakanının -ki
ben de kendisinden rica etmiştim lütfen yardımcı olun diye- Valiye verdiği
talimatlarla tam 25 bin Artvinli -açık cezaevine dönüşmüş durumda- orada
yaşıyorlar, TOMA’ların, gazların pençesinde boğuşuyorlar. (CHP sıralarından
alkışlar)
ORHAN
DELİGÖZ (Erzurum) – Sayın Baykal’ın dediklerini söyleyin.
LEVENT
GÖK (Devamla) - İnsanlar Artvin’i terk etmek istiyor, çıkamıyor; Artvin’e
girmek isteyenler giremiyorlar. Nedir bu? Cengiz İnşaata bakır madenini
vereceksiniz. Verecekseniz de ne olacak? Yani, burada hangi rant var da, hangi
siyasetçiyi ilgilendiriyor da, hangi bürokratı ilgilendiriyor da, bu kadar
topunuzla tüfeğinizle, TOMA’nızla Artvin’i sardınız? Yazıktır! Yazıktır!
Bir
sözüm de Faruk Çelik’e. Tam 2002 yılında Faruk Çelik Cerattepe’de bu bakır
madeni çıkartılmaya başlanacağı zaman çıktı şuradan konuştu, dedi ki: “Ülkenin
enerji kaynaklarına kavuşması normaldir ama insanın huzuru ve mutluluğunu
bozmayın.” Kim söylüyor bunu? Tarım Bakanınız Faruk Çelik söylüyor. Diyor ki:
“Tabiat bilinçsizce yok edilmemelidir.” Yine Faruk Çelik devam ediyor: “Yüzde
60 eğimli, heyelanlı bir bölge olan Artvin ilimizde bu maden çalışmaları
heyelanları daha da artıracaktır. Yöre halkının huzurunu bozmayın.” Nerede
şimdi Faruk Çelik? Tarım Bakanını burada cesaretle çıkmaya ve öz eleştirisini
yapmaya davet ediyorum. Artvin halkının günlerdir uğradığı bu ağır travmanın
sorumlusu kim? Bu travmanın sorumlusu elbette Hükûmet ve iktidar. Artvin’e
giriş çıkışlar yasak ama Cengiz İnşaatın makinelerine, iş adamlarına, hepsine
kol kanat germişler.
Değerli
arkadaşlarım, Ankara’da, Suruç patlaması olduğu günden beri gelişen süreçte
iktidarı izliyoruz, tam bir akıl tutulması yaşıyorlar, tam bir akıl tutulması.
Cumhurbaşkanı, Genelkurmay Başkanı 2 bakanla gidiyor, Başbakan tek başına
gidiyor; sonradan, ertesi gün algıyı düzeltmek için alıyor yanına bakanlarını
karanfil bırakmaya gidiyor. Başbakanınızı yalnız bırakıyorsunuz, Başbakanınızı
yalnız bırakıyorsunuz.
MEHMET
UĞUR DİLİPAK (Kahramanmaraş) – Sana ne!
LEVENT
GÖK (Devamla) – Sorumlu olan kişiler sorumluluklarının gereğini yerine
getirmiyorlar.
Bakın,
şimdi, Efkan Ala geçmişte çok konunun muhatabı olmuştur. Bilgi Teknolojileri
Başkanına bir gazetecinin sesinin kapatılması talimatını veriyor, Başkan da
diyor ki: “Bana mahkeme kararı lütfen gönderin.” Efkan Ala’nın demecini
okuyorum: “Ya Kardeşim, biz yasa yapan yeriz; hangi yasaysa gerekiyorsa bulur,
çıkarır, sizin yaptığınızı suç olmaktan çıkarırız.” diyor, “Savcıdan korkmayın,
size koskoca yüzde 50 oy almış partinin iradesini söylüyorum.” Kim söylüyor
bunu? İçişleri Bakanı Efkan Ala. Hani hukuk? Nerede? 
Başka
ne diyor Efkan Ala? Bilal Erdoğan’ın evine polisler gittiği zaman talimat
veriyor, “Yaklaşanı vurun.” diyor. Kim söylüyor bunu? İçişleri Bakanı Efkan Ala
söylüyor. (AK PARTİ sıralarından “Bravo” sesleri, alkışlar!)
MUHAMMET
BALTA (Trabzon) – Doğru söylüyor, doğru. 
LEVENT
GÖK (Devamla) – Efkan Ala başka daha ne söylüyor? Efkan Ala bu kürsüye çıkıyor,
diyor ki: “Ben Anayasa’yı tanımıyorum, Anayasa’yı tanımıyorum.” Siz Anayasa’yı
tanımıyorsanız biz de sizi tanımıyoruz. (CHP sıralarından alkışlar)
Efkan
Ala çıkmış Ankara patlamasından sonra, 28 kişi ölmüş, “tweet” atıyor,
“Lanetliyorum, ülkemize yapılmış bir saldırı, kınıyorum.” Biz de sizi kınıyoruz
Sayın Bakan, sizin göreviniz kınamak değil, sizin göreviniz bu olayları
önlemek, başından beri önlemek, “İnsanlar ölmesin.” demek. Bunları yapabiliyor
musun? Yapamıyorsun. (CHP sıralarından alkışlar)
Değerli
arkadaşlarım, işte böyle bir tablo içerisinde, ülkemizin yönetilemediği bir
tabloda herkesin artık umursamaz hâle geldiğini ben görüyorum bu ölümler
karşısında. Ölümler oluyor, insanlar umursamaz hâle geliyorlar. Bakanlar,
istifaları ne kelime; “tweet”lerle işi götürmeye çalışıyor. Kınıyormuş, lanetliyormuş!
Böyle bir tablo olmaz, böyle bir tabloda ne bakanlık yapılır, ne de görev
yapılır.
ORHAN
DELİGÖZ (Erzurum) – Aynı gün hepsi yakalandı, ondan bahsetsene.
LEVENT
GÖK (Devamla) – Sayın Bakan, sizin atmanız gereken “tweet” şuydu: “Sevgili Türk
milleti, ben görevimi yapamadım, onurlu bir şekilde istifa ediyorum.” demeniz
gerekirdi. (CHP sıralarından alkışlar, AK PARTİ sıralarından gürültüler)
GÖKCEN
ÖZDOĞAN ENÇ (Antalya) – Senin Genel Başkanın niye istifa etmiyor, her seçimde
yenildi, senin Genel Başkanın da istifa etsin.
LEVENT
GÖK (Devamla) – Herkesin gerekçesi ne olursa olsun Cumhuriyet Halk Partisi
insan haklarına saygılı, terörün tam karşısında olarak Suruç katliamının
hesabını sormak için bu gensoruya “evet” oyu verecektir. (AK PARTİ sıralarından
gürültüler)
İLYAS
ŞEKER (Kocaeli) – Millet bunun hesabını soracak sizden.
İSMAİL
AYDIN (Bursa) – HDP’ye oy ver, HDP’ye.
LEVENT
GÖK (Devamla) – Ankara katliamının hesabını sormak için bu gensoruya “evet” oyu
verecektir. 102 kişinin öldüğü, Gardaki patlamanın hesabını sormak için bu
gensoruya “evet” oyu verecektir. 
İSMAİL
AYDIN (Bursa) – Teröre destek verme, terörün yanında olma!
LEVENT
GÖK (Devamla) – Bu “evet”ler, İçişleri Bakanının Türkiye’yi yönetemediği
tablosunu göstermek içindir. Bu “evet”ler, Türkiye’yi demokrasiyle, insan
haklarıyla, temel hak ve hürriyetlerle tanıştırmak içindir. (AK PARTİ
sıralarından gürültüler)
GÖKCEN
ÖZDOĞAN ENÇ (Antalya) – Sayın Kılıçdaroğlu niye istifa etmiyor?
LEVENT
GÖK (Devamla) – Bu “evet”ler, yasa dışı davranan, Anayasa’yı tanımayan İçişleri
Bakanına Anayasa’yı hatırlatmak içindir.
Hepinizi
saygıyla selamlıyorum. (CHP sıralarından alkışlar)
OSMAN
AŞKIN BAK (İstanbul) – Bak, İlyas Bey kasımda “tweet”i attı, yüzde 49,5 AK
PARTİ, “tweet”i attı; “tweet” istiyorsan, “tweet”in kralını attı size. 
BAŞKAN
– Teşekkür ederiz Sayın Gök.
Sayın
milletvekilleri, önerge üzerinde dördüncü ve son konuşmacı Adalet ve Kalkınma
Partisi Grubu adına Tokat Milletvekili Sayın Zeyid Aslan.
Buyurunuz.
(AK PARTİ sıralarından “Bravo” sesleri, alkışlar)
AK PARTİ GRUBU ADINA ZEYİD ASLAN (Tokat) – Sayın
Başkan, değerli milletvekilleri; İçişleri Bakanımız Sayın Efkan Ala hakkında
Halkların Demokratik Partisi tarafından verilen gensoru üzerinde görüşlerimizi
belirtmek üzere söz almış bulunuyorum. Bu vesileyle yüce Meclisi saygıyla
selamlıyorum.
Değerli
arkadaşlar, sokağa çıkma yasağının hukuki nitelendirmesi üzerinde durmayacağım
çünkü bununla ilgili olarak Anayasa Mahkemesine ve İnsan Hakları Mahkemesine
yapılmış başvurularda bu hukuki tartışmalar yargıçlar tarafından, hukukçular
tarafından yeterince yapılmış ve sokağa çıkma yasaklarının hukuki vasfının
varlığı mahkeme kararlarıyla tescil edilmiştir.
MERAL
DANIŞ BEŞTAŞ (Adana) – Öyle bir karar yok.
İDRİS
BALUKEN (Diyarbakır) – Bu, usul yönündendir Zeyid Bey, esas değil.
ZEYİD
ASLAN (Devamla) - O yüzden bu hukuki niteleme üzerinde zaman kaybetmek
istemiyorum.
Evet,
bugün, Türkiye'nin bazı ilçelerinde belli bir süreden beridir devam eden, bir
kısmında noktalanmış, bir kısmında kısmen devam eden sokağa çıkma yasakları
var. Öncelikle, bu sokağa çıkma yasaklarının nedenleri ve sokağa çıkma yasağı
uygulanmasının sebepleri ve bunların müsebbipleri üzerinde mutlaka tespit
yapmak lazım.
Hepimizin
bildiği gibi, 7 Haziran seçimleri sonrası ortaya çıkan siyasi zafiyetten birileri
istifade etmek amacıyla, bir dönem Suriye’de yaşanan kargaşadan istifade ederek
belli bölgelerde fiilî durum üretip bu fiilî durumun uluslararası güçlerin
yardımıyla hukuki vasfa kazandırılmış olmasının hevesiyle “Türkiye’de bir
siyasi zafiyet varken biz de belli bölgelerde bir fiilî durum oluşturalım ve
bunun üzerinden ileride uluslararası güçlerin de etkisiyle bunu hukuki bir
duruma çevirelim.” düşüncesiyle özellikle PKK terör örgütünün Türkiye’deki,
maalesef, simetrisi olan siyasi aktörlerle birlikte bazı bölgelerde, Cizre’de,
Sur’da, İdil’de, Varto’da –isimlerini tek tek saymayacağım- bazı ilçelerde öz
yönetim ilanları yapıldı. Öz yönetim ilanları, açılan çukurlarla, kurulan
barikatlarla ve bu ilçelerde bazı sokaklarda ellerine silah tutuşturulmuş
çocukların o bölge halkını tehdidiyle bir fiilî durumdan hukuki durum
yaratılmaya çalışıldı. İşte böylesi bir ortamda Türkiye Cumhuriyeti devleti
hükümranlık hakkının gereği olarak öncelikle sokağa çıkma yasağı ilan edilen bu
bölgelerde yaşayan vatandaşlarımızın can emniyeti için, mal emniyeti için,
yaşam hakkının korunması için, velhasıl tüm özgürlüklerini rahatça
yaşayabilmeleri için müdahale etmesi gerekiyordu. 
KAZIM
ARSLAN (Denizli) – Daha önce niye yapmadı?
ZEYİD
ASLAN (Devamla) – Elbette daraltılmış sokaklarda, küçük alanlarda böyle bir
müdahale yapacaksanız, orada yaşayan insanların da bu müdahale sırasında can
emniyetini dikkate almak zorundasınız. Sivil kayıpların yaşanmaması için,
özellikle her sokağın birçok noktasına kurulmuş barikatlar, mayınlanmış
tuzaklar ve bu mücadeleyi yürütecek asker ve polisin, bu mücadeleyi güvenli bir
şekilde yürütebilmesi ve sivil halka da zarar vermemesi için sokağa çıkma
yasaklarının belki bazı bölgelerde süresi ve zamanı uzadı. Bu tehlikenin
olmadığı yerlerde çok hızlı bir şekilde operasyonlar başarıyla tamamlandı ve
sokağa çıkma yasağının sebebi olan çukurlar o çukurları kazanlar içine
gömülerek kapatıldı. (AK PARTİ sıralarından alkışlar) O barikatlar kuranların
üzerine yıkılarak kapatıldı ve oralarda, o bölgelerde yaşayan insanlarımızın
can emniyeti, mal emniyeti sağlandı. Ama özellikle coğrafi açıdan zor ve
sıkıntılı olan yerlerde bu süreç uzadı. Elbette, bir hukukçu olarak, bir insan
olarak, sokağa çıkma yasağının uzun sürmesinin doğuracağı mağduriyetleri bilenlerden
biriyim. Elbette ki gönül isterdi ki bu sokağa çıkma yasakları bir an önce
bitsin ve orada yaşayan insanlar çalışma haklarına, yaşam haklarına, eğitim
haklarına, sağlık yardımı haklarına bir an önce huzur içinde kavuşabilsinler
ama özellikle biraz önce söylediğim sebeplerle, bir yandan PKK terör örgütünün
kana doymayan siyaseti, bir yandan da PKK terör örgütüne neredeyse artık teslim
olmuş durumdaki Türkiye’deki simetrisi siyasetçilerinin ortaya koydukları
tavırlar bu süreci her geçen gün uzatıyor. Belki buradan şuraya gitmek lazım:
Sokağa çıkma yasakları insani açıdan bir dram olarak var ama peki, bu dramı,
halkları adına mücadele ettiklerini iddia edenler mi yarattı yoksa durup
dururken Türkiye Cumhuriyeti devleti “Efendim, şurada bir çukur kazılmış. Hele
ben bir gezi mi yapayım?” dedi. 
Değerli
arkadaşlar, şunun altını özellikle çizmek lazım: Bugün belli bölgelerde devam
eden sokağa çıkma yasağı varsa bu, her bir ölüden yeni bir PKK destekçisi
çıkacak, her bir ölen babanın çocuğu kana doymayan PKK’ya destekçi olacak
diyerek ölümleri teşvik eden bir faşist zihniyet ve maalesef, bu faşist
zihniyete teslim olmuş, bir kere bile -ben başından beri konuşmaları
dinliyorum- bir cümleyle bile sokağa çıkma yasağının ana temelinde oluşan
teröristlere, terör örgütüne, faşist baskılara, Kürtlerin yaşam hakkını
engelleyen, Kürtlerin eğitim hakkını engelleyen, o bölgede yaşayan insanların
yaşam hakkını engelleyen o teröristlere ve terör gruplara bir cümle dahi
söyleyemediniz. (AK PARTİ sıralarından “Bravo” sesleri, alkışlar) 
Niye
söylemediniz? Çünkü, kusura bakmayın, üç aydan beridir dinliyorum sabah akşam
burada devlete “katil” diyorsunuz ve bu sıralara yönelip birileri bu sıraları
“katil” diye itham etmeye kalkıyor.
Evet,
bu ülkede katiller var. Evet, bu ülkede Kürtlerin hakları adına mücadele
ettiğini iddia ettiklerinin katilleri var. Bu katillerin kim olduğunu görmek
isteyen ya da bilmek isteyenler varsa biraz önce grup başkan vekilimin dediği
gibi, bu sıralara dönüp “Katilsiniz ve hesap vereceksiniz.” diyenler aynaya
bakarsa katili görecekler. (AK PARTİ sıralarından “Bravo” sesleri, alkışlar) 
İDRİS
BALUKEN (Diyarbakır) – Halk biliyor, halk. Kimin katil olduğunu sen
belirleyemezsin. Halk biliyor kimin katil olduğunu… (AK PARTİ sıralarından
gürültüler) 
ZEYİD
ASLAN (Devamla) – Arkadaşlar, lütfen…
Değerli
arkadaşlar, öncelikle şunu da ifade etmek lazım: Bu ülkede geçmiş dönemlerde bu
ülkenin belli kesimlerine karşı kötü muameleler yapılmış. Birtakım kimlikler
reddedilmiş, inkâr edilmiş, asimilasyona tabi tutulmuş.
Evet,
geçmişle yüzleştiğimizde, maalesef bu ülkede bugün yaşanan acıların temeline
dayanan birtakım hatalar ve yanlışlar olmuş. Ama, zaman zaman kimi siyasi
liderler bunu dillendirmeye kalksa da irade koyup çözümü noktasında adım
atamamışlar çünkü bir cesaret ister. Seksen yıllık cumhuriyet tarihinde oluşmuş
toplumsal sorunları bir anda çözebilmek için büyük demokrasi gerekir, derin
demokrasi gerekir. Bunu gerçekleştirmek de yürek ister, cesaret ister. İşte, bu
yüreği, bu cesareti AK PARTİ gösterdi. (AK PARTİ sıralarından alkışlar) 
AK
PARTİ kuruluşunun ilk gününde, daha ilk gününün açıklamasında siyasi
hareketimizin lideri Cumhurbaşkanımız Recep Tayyip Erdoğan dedi ki: “Bizim
dinsel milliyetçilik, bölgesel milliyetçilik ve etnik milliyetçilik kırmızı
çizgimizdir.” Ve o günden itibaren siyasetini geçmişteki hatalarla yüzleşmeye
ve bu hataları ortadan kaldırıp “Yaratılanı Yaradan’dan ötürü severiz.” insan
merkezli bir siyasetle sorunları çözmeye kendini adadı ve on yılı aşkın bir
zamandan beridir bu ülkede geçmişin inkâr ve ret politikaları ortadan kalktı.
Daha on beş yıl değil, daha kısa bir süre önce bu ülkenin çarşısında,
pazarında, kamu dairesinde insanlar kendi arasında bile Kürtçe konuşması yasak
ve bu Kürtçe konuştuğu zaman eğer cezalandırılıyor ama bugün İzmir’in
Alsancak’ında Kürtçe propaganda yapabilecek hâle gelmişse, bu, AK PARTİ’nin ve
Tayyip Erdoğan’ın ortaya koyduğu insan siyasetinin eseridir. (AK PARTİ
sıralarından alkışlar) 
AHMET
YILDIRIM (Muş) – Bedeli ödenmiştir.
ZEYİD
ASLAN (Devamla) - Eğer bu ülkede insanlar çocuklarına istedikleri isimleri
koyabilir hâle gelmişse…
MİZGİN
IRGAT (Bitlis) – Elbette koyacak…
ZEYİD ASLAN (Devamla) - …bu ülkede ret ve inkâr
politikaları sonucu birtakım yerleşim yerlerinin ismi değiştirilmiş, bunları
geri alabilme hakları ortaya verilmişse, bu, AK PARTİ’nin ve Recep Tayyip
Erdoğan’ın ortaya koyduğu insan merkezli bir siyasetin ürünüdür. 
O
yüzden, elbette eleştiriler yapabilirsiniz; elbette geçmişte yapılmış, geçmişte
üretilmiş acıları bugün tekrar ısıtıp ısıtıp gündeme getirebilirsiniz ama bir
şeyin de hakkını vermelisiniz: Geçmişin hesabını on dört yıllık AK PARTİ
iktidarından sormaya, her noktada cesaretini ortaya koyan, yüreğini ortaya
koyan ve bu ülkenin insanlarını yeniden kardeş yapmada, kardeşliğinin bozulmasını
engelleme noktasında irade koyan Tayyip Erdoğan’a haksızlık yapmamalısınız. (AK
PARTİ sıralarından alkışlar) 
Değerli
arkadaşlar, evet, bugün Türkiye’de bir Kürt sorunu vardır -altını çizerek
söylüyorum- ama bugün Türkiye’de var olan Kürt sorununun bugünkü müsebbipleri
ne AK PARTİ iktidarıdır ne de Türklerdir. Eğer bugün Türkiye'de var olan ve
neticede terörle özdeşleşmiş Kürt sorununun ne olduğunu anlamak istiyorsak şunu
bilmemiz lazım: Otuz yılı aşkın bir zamandan beridir Marksist ve Leninist bir
ideolojiye sahip ve bu ideolojiye uygun bir ulus yaratma iradesiyle ortaya
çıkıp monarşik bir yapı kurmak isteyen PKK terör örgütünün Kürtlere uyguladığı
asimilasyon politikasıdır. Kendinden olmayan Kürtleri, kendi ideolojisini kabul
etmeyen Kürtleri hain Kürt kabul ettiği bir Kürt sorunu vardır. (AK PARTİ
sıralarından alkışlar) Evet, bugün bir Kürt sorunu vardır. Bu Kürt sorununun
müsebbibi de hakları adına mücadele ettiklerini iddia ettikleri ama asla hiçbir
hakları adına mücadele vermeyip kendi ideolojisinden olmayan, değerlerini,
inançlarını, geleneklerini, göreneklerini terk etmeye ve kendileri gibi Maocu
bir zihniyete sahip olmaya zorlayan terör örgütü ve onun yandaşlarıdır. (AK
PARTİ sıralarından alkışlar) 
Değerli
arkadaşlar, eğer burada katliamdan bahsedeceksek, eğer burada bir zulümden
bahsedeceksek, eğer burada bu ülkenin belli noktalarında yapılan yanlışlardan
bahsedeceksek ve bunda da yüreğimizle samimiysek önce iradesini Kandil’e teslim
etmekten vazgeçeceğiz. (AK PARTİ sıralarından “Bravo.” sesleri, alkışlar) “Önce
silahlar sussun, ben huzur içinde köyümden kentime geleyim, ben güven içinde
kepenklerimi açıp çocuklarıma ekmek götüreyim.” kaygısıyla çalışan, çabalayan o
bölgede yaşayan insanlar üzerindeki baskıyı kaldıracaksınız ve bu baskının
kalkması için de bu baskıyı uygulayanlara vekâletini aldığınız insanlar için
karşı duracaksınız. Bugün PKK’ya karşı durmadan Kürtlerin hakkını savunduğunu
iddia etmek en büyük yalandır. (AK PARTİ sıralarından alkışlar) Çünkü bu ülkede
istediğiniz şeyi söyleyebilirsiniz, tarihî olayları tersinden okutmaya
çalışabilirsiniz ama gerçek asla değişmez. 
Bu
ülkede Kürtlerin katili PKK terör örgütüdür ve PKK terör örgütünü
meşrulaştırmaya çalışan, şehirlere indirmeye çalışan ve arabalarının
bagajlarında roketatar taşımaya çalışan, sıkıştırıldıkları yerden kurtulmak
için koridor açmaya çalışan siyasetçilerdir. (AK PARTİ sıralarından alkışlar) 
Evet,
bugün hangi Kürt’ü ne için öldürdüğünü bilmeyen bir zihniyetle karşı
karşıyayız. Otuz yılda 7 bini aşan sivil Kürt ölümü var.
İDRİS
BALUKEN (Diyarbakır) – Cizre’deki 150 Kürt’ü kim öldürdü, onu söyle.
ZEYİD
ASLAN (Devamla) – Katili PKK.
İDRİS
BALUKEN (Diyarbakır) – Gensorunun konusuna gel.
ZEYİD
ASLAN (Devamla) – Bunların tek tek örneklerini verebiliriz, isim isim
sayabiliriz. 
BURCU
ÇELİK ÖZKAN (Muş) – Bodrumda ölenleri isim isim sayabiliriz.
ZEYİD
ASLAN (Devamla) – Hatta bir adım ileri gider, PKK’nın içinde biraz vicdana
gelip de, vicdan sahibi olup da “Ya, biz Kürt hakları adına mücadele ediyoruz
ama neden Kürtleri öldürüyoruz, niye bir evi basıyoruz? Hadi korucuyu öldürdük,
onun eşinin ne suçu var, kundaktaki bebeğinin ne suçu var, çocuklarının ne suçu
var? Bu eylemlerimize yeniden bir göz atalım.” diye itiraz edenlerin, siz
onların isimlerini bilirsiniz, siz Semir’i de bilirsiniz, siz Evin’i de
bilirsiniz, siz Soreş’i de bilirsiniz, siz Murat Bayraklı’yı da bilirsiniz, siz
Zülfü Gök’ü de bilirsiniz, siz Enver Ata’yı da bilirsiniz, Cemile Kaytan’ı da
bilirsiniz, daha nicelerini sizler bilirsiniz. (AK PARTİ sıralarından “Bravo” sesleri,
alkışlar) İçinde biraz vicdan kalmış olanların “Sivilleri niye öldürüyoruz.”
itirazını faşist bir anlayışla infaz edip susturan PKK terör örgütünün
öldürdükleri Kürt değil mi? Birçok örnek verebiliriz. 
OSMAN
BAYDEMİR (Şanlıurfa) – Madımak’ta yakılanları da biliriz!
ZEYİD
ASLAN (Devamla) – Bırak Madımak’ı, Bağlar’a gel Bağlar’a, Bağlar’a gel başkan,
Bağlar’a. 2006’da Bağlar’da otobüs durağının yanına çocuklar çocukluklarını
yaşasın diye yapılan parkta oynayan çocukların yanında bomba patlatıp 6 aylık çocukları,
2 yaşındaki çocukları, 4 yaşındaki çocukları katledenleri masum göstermeye
çalışmayın.
MERAL
DANIŞ BEŞTAŞ (Adana) – Sivas’ı anlatın Sivas’ı! Sivas katliamındaki
avukatlığınızı anlatın! Madımak’ı anlatın, Madımak’ı!
İDRİS
BALUKEN (Diyarbakır) – Sen katliamcıları savunmakta mahirsin! Katliamın
avukatlığında mahirsin sen! Sivas katliamının avukatlığını yapansın!
BAŞKAN
– Sayın milletvekilleri, hatibi dinleyelim lütfen.
ZEYİD
ASLAN (Devamla) – Değerli arkadaşlar, Madımak da bu ülkenin acılarındandır,
Başbağlar da bu ülkenin acılarındandır. Elbette bu acıların hepsiyle
yüzleşmeliyiz. Elbette bu acıların hepsiyle yüzleşmeliyiz.
AHMET
YILDIRIM (Muş) – Madımak Madımak, oraya gel, Madımak’ı anlat! (AK PARTİ ve HDP
sıralarından gürültüler)
BAŞKAN
– Sayın Aslan, Genel Kurula hitap edin lütfen.
ZEYİD
ASLAN (Devamla) – Değerli arkadaşlar, elinizde çekiç varsa her şeyi çivi olarak
görürsünüz. Sizin yüreğinizde nefret var, kin var, elinizde de silah var, o
yüzden herkesi düşman görüyorsunuz. (AK PARTİ sıralarından “Bravo” sesleri,
alkışlar) 
İDRİS
BALUKEN (Diyarbakır) – Senin yüreğinde nefret var! Siz insan öldürüyorsunuz be!
Yaralı öldürüyorsunuz, yaralı!
ZEYİD
ASLAN (Devamla) – Sizin olmayan, ideolojinize sahip olmayan, ideolojinizi
desteklemeyen bütün Kürtleri de hain görüyorsunuz.
BAŞKAN
– Sayın milletvekilleri, lütfen hatibi dinleyelim.
İDRİS
BALUKEN (Diyarbakır) – Yaralı insan öldürecek kadar nefret sahibisiniz!
ZEYİD
ASLAN (Devamla) – Siz Kürtlerin katilisiniz. (AK PARTİ sıralarından “Bravo”
sesleri, alkışlar)
MERAL
DANIŞ BEŞTAŞ (Adana) – Katliamı savunmaya alışmışsın! Katliamcıları iyi
savunuyorsun!
İDRİS
BALUKEN (Diyarbakır) – Sen katliamcıları savunmakta mahirsin!
ZEYİD
ASLAN (Devamla) – Değerli arkadaşlar, uzağa gitmeye gerek yok, daha bir yıl
önce PKK ideolojisine sahip PYD’nin Rojava’da yaptıklarını unutmadık. 
MERAL
DANIŞ BEŞTAŞ (Adana) – İyi savunuyorsun, iyi!
ZEYİD
ASLAN (Devamla) – Orada devrim çıkarmayın. Uygarlığın en temel değerlerinin
orada nasıl yok edildiğini gördük. PYD’nin ideolojisine sahip olmayan Kürtlere
nasıl ideolojik soykırım yaptıklarını gördük. 
MERAL
DANIŞ BEŞTAŞ (Adana) – Sen kendi bağlılığını anlat ya!
ZEYİD
ASLAN (Devamla) – Değerli arkadaşlar, evet, ben… Süre azalıyor, söylenecek çok
şey var. (HDP sıralarından gürültüler)
BAŞKAN
– Sayın milletvekilleri…
ZEYİD
ASLAN (Devamla) – Ama bir soru sormak istiyorum: Siz hangi Kürtler için hangi
Kürtleri öldürüyorsunuz? Bu sorunun cevabını da sizden bekliyorum. (AK PARTİ
sıralarından alkışlar, HDP sıralarından gürültüler)
MERAL
DANIŞ BEŞTAŞ (Adana) – Sen hangi hükûmetin ne yaptığını…
ÇAĞLAR
DEMİREL (Diyarbakır) – Sen diri diri yaktın, yaktın! Diri diri yaktın
vicdansızca, ayıptır ya!
İDRİS
BALUKEN (Diyarbakır) – Ya ayıp ayıp, 150 cenaze morglarda be! Utan, utan!
Cenazeleri bile yaktınız, cenazeleri. Utan!
ÇAĞLAR
DEMİREL (Diyarbakır) – Diri diri yaktınız insanları.
ZEYİD
ASLAN (Devamla) – Değerli arkadaşlar, bu millet sizi demokratik siyaset yapsın
diye bu Meclise gönderdi.
İDRİS
BALUKEN (Diyarbakır) – Senden mi müsaade alacağız.
ZEYİD
ASLAN (Devamla) – Sizi, teröristleri kaçırmak için koridor açsın diye değil (AK
PARTİ sıralarından alkışlar, HDP sıralarından gürültüler)
AHMET
YILDIRIM (Muş) – Madımak’ta yapılanlar…
ZEYİD
ASLAN (Devamla) – Sizi, araçlarında teröristlere silah taşısın diye değil,
sizi, bu ülkenin 29 masumunu katletmiş canilerin tabutuna omuz versin diye
değil (AK PARTİ sıralarından alkışlar, HDP sıralarından gürültüler)
MERAL
DANIŞ BEŞTAŞ (Adana) – Siz katlediyorsunuz, katlediyorsunuz.
ÇAĞLAR
DEMİREL (Diyarbakır) – Siz diri diri yakıyorsunuz, yakıyor.
ZEYİD
ASLAN (Devamla) – Haklarını savunsun, kendisine faşist baskı uygulayan PKK’ya
karşı da bizi savunsun diye buraya gönderdi. Hani bir zamanlar, “Bize
demokratik siyaset hakkı tanınmıyor, o yüzden dağlardayız.” diyordunuz. Hadi bugün
demokratik hak sahibisiniz.
OSMAN
BAYDEMİR (Şanlıurfa) – Masumların, mazlumların avukatları olarak da gurur
duyuyoruz. 
ZEYİD
ASLAN (Devamla) – Mecliste yokken öldürdünüz, 80 kişiyle Meclise geldiniz yine
öldürmeye devam ediyorsunuz, yine öldürmeye.
OSMAN
BAYDEMİR (Şanlıurfa) – Siz de canilerin, kaçakların avukatı olarak gurur duyun.
(AK PARTİ sıralarından gürültüler)
ZEYİD
ASLAN (Devamla) – Çünkü, içinizde öğretilmiş bir nefret, içinizde bir kin var
ve bunu bu ülkenin çocuklarına aktarmak istiyorsunuz.
MERAL
DANIŞ BEŞTAŞ (Adana) – Ya kimsenin senin terbiyene ihtiyacı yok.
OSMAN
BAYDEMİR (Şanlıurfa) – Zalime karşı, zalimin zulmüne karşı öfkemiz var. Zalime
karşı, zalimin zulmüne karşı…
ZEYİD
ASLAN (Devamla) – Ama bu öğretilmiş nefretlerinizin çocuklarımıza aktarılmasına
asla müsaade etmeyeceğiz. 
BAŞKAN
– Sayın milletvekilleri…
ZEYİD
ASLAN (Devamla) – Biz asla Cizre’nin, Silopi’nin, Nusaybin’in, İdil’in,
Silvan’ın Kürt çocukları üzerinden…
MERAL
DANIŞ BEŞTAŞ (Adana) – O çocukları ağzına alma ya, alma o çocukları ağzına.
ZEYİD
ASLAN (Devamla) – 1960’lardan 1970’lerden kalmış, o halk devrimi idealini
gerçekleştirmeniz için ortaya koyduğunuz anlayışa asla müsaade etmeyeceğiz.
İDRİS
BALUKEN (Diyarbakır) – O çocukları öldürdünüz. O çocukları öldürdünüz, hesabını
da vereceksiniz.
MERAL
DANIŞ BEŞTAŞ (Adana) – O çocukları öldürdünüz. 
ZEYİD
ASLAN (Devamla) – Buradan şunu söylemek istiyorum: Değerli arkadaşlar…
OSMAN
BAYDEMİR (Şanlıurfa) – Zalimin zulmü varsa mazlumun ahı vardır. Bir gün o ah… 
ZEYİD
ASLAN (Devamla) – …yıllarca içinde biriktirdiği Mao’cu devrim heveslerini Kürt
gençleri üzerinden tatmin etmeye… 
(Mikrofon
otomatik cihaz tarafından kapatıldı)
ZEYİD
ASLAN (Devamla) – …kalkan ideolojik… (AK PARTİ ve HDP sıralarından gürültüler)
BAŞKAN
– Sayın milletvekilleri…
OSMAN
BAYDEMİR (Şanlıurfa) – Allah birdir…
BAŞKAN
- Sayın Baydemir…
OSMAN
BAYDEMİR (Şanlıurfa) – …zalimden hesap soracaktır. (AK PARTİ ve HDP
sıralarından gürültüler)
FATİH
ŞAHİN (Ankara) – Sayın Başkan, uyarsana, niye uyarmıyorsun? İzin verme, uyar.
Niye uyarmıyorsun? Uyarsana.
İDRİS
BALUKEN (Diyarbakır) – Ne bağırıyorsun! Sabahtan beri bağırıyorsunuz.
BAŞKAN
– Sayın Aslan, ek süre veriyorum, tamamlayınız lütfen. 
HAKAN
ÇAVUŞOĞLU (Bursa) – Bu Sayın Baydemir’i kendi işçileri yargıladı be! Kendi
işçileri yargıladı. Seni kendi işçilerin yargıladı. 
OSMAN
BAYDEMİR (Şanlıurfa) – Onu diyen varsa...
İDRİS
BALUKEN (Diyarbakır) – Kes sesini!
OSMAN
BAYDEMİR (Şanlıurfa) – Hem bu dünyada...
ZEYİD
ASLAN (Devamla) – Değerli arkadaşlar, özellikle burada altını çizerek bir şeyi
daha ifade etmek istiyorum.
OSMAN
BAYDEMİR (Şanlıurfa) – ...hem mahşerde...
BAŞKAN
– Sayın Baydemir... Sayın Baydemir... Sayın Baluken... Sayın Baluken...
ZEYİD
ASLAN (Devamla) – Kürt gençlerinin beyinlerini yemeye çalışan kart Maocu
Dahhaklara asla yol vermeyeceğiz. 
Ve
burada şunu ifade ediyorum: Uydusu Kandil olanlar bilsin ki...
OSMAN
BAYDEMİR (Şanlıurfa) – Bizim uydumuz halktır.
ZEYİD
ASLAN (Devamla) – ...dün Kürtlere karşı baskının ve zulmün kalesi olan
Ninova’yı Gâve’nin çocukları nasıl yaktıysa biz de bugün Kawa’nın çocuklarıyla
beraber Kandil’i yakacağız, başınıza geçireceğiz. (AK PARTİ sıralarından
“Bravo” sesleri, ayakta alkışlar)
Hepinizi,
yüce Meclisi sevgi ve saygıyla selamlıyorum. (AK PARTİ sıralarından “Bravo”
sesleri, ayakta alkışlar)
BAŞKAN
– Buyurun Sayın Baluken.
İDRİS
BALUKEN (Diyarbakır) – Yani, bir konuşma diyemeyeceğim. Meclis kürsüsünde
yapılan bu hakaretler silsilesine karşı grubumuz adına sataşmadan söz
istiyorum.
BAŞKAN
– Kim konuşacak?
İDRİS
BALUKEN (Diyarbakır) – Sayın Meral Danış Beştaş.
BAŞKAN
– Buyurun Sayın Beştaş.
KEMALETTİN
YILMAZTEKİN (Şanlıurfa) – PKK’ya sataşma var, PKK’ya.
MEHMET
UĞUR DİLİPAK (Kahramanmaraş) – PKK’ya söylüyor.
VI.- SATAŞMALARA İLİŞKİN KONUŞMALAR (Devam)
17.- Adana Milletvekili Meral Danış Beştaş’ın, Tokat
Milletvekili Zeyid Aslan’ın (11/2) esas numaralı Gensoru Önergesi üzerinde AK
PARTİ Grubu adına yaptığı konuşması sırasında Halkların Demokratik Partisine
sataşması nedeniyle konuşması
MERAL
DANIŞ BEŞTAŞ (Adana) – Sayın Başkan, evet, deminden beri sayın hatip “yıkmak”,
“gömmek”, “katletmek” kavramlarını sıklıkla kullandı ve bunları, “katliam”
kavramlarını öyle bir böbürle anlattı ki, bu katliamların faili olduğunu,
arkasında olduğunu itiraf etti ve kendisinin Sivas’ta, Madımak’ta... (AK PARTİ
sıralarından gürültüler)
MUHAMMET
BALTA (Trabzon) – Katliam yok, terörle mücadele var.
BAŞKAN
– Sayın milletvekilleri...
MERAL
DANIŞ BEŞTAŞ (Devamla) – ...insanların diri diri yakıldığı Türkiye tarihine
kara lekelerle geçen Madımak’ın avukatı olduğunu burada bir kez daha öğrendik. 
Evet,
siz katliamları savunmayı iyi bilirsiniz çünkü siz katliam faillerinin
arkasındasınız. (AK PARTİ sıralarından gürültüler) Siz iradesini saraya teslim
edenler… (AK PARTİ sıralarından sıra kapaklarına vurmalar, HDP sıralarından
alkışlar)
OSMAN
AŞKIN BAK (Rize) – PKK’nın avukatı mısın? PKK’nın avukatı mısın sen?
MERAL
DANIŞ BEŞTAŞ (Devamla) – …siz kendi başına karar vermeyenler, bizim irademiz
halktır, halk, bizim uydumuz halktır, halkın haklarıdır; sizin gibi her şeye el
pençe divan durup burada emir ve talimatlarla hareket etmiyoruz. 
EJDER
AÇIKKAPI (Elâzığ) – Sizin iradeniz Kandil’de. 
MERAL
DANIŞ BEŞTAŞ (Devamla) – Hepiniz nereye hesap veriyorsunuz, bunu çok iyi
biliyoruz. 
EJDER
AÇIKKAPI (Elâzığ) – Siz Kandil’e hesap veriyorsunuz. 
MERAL
DANIŞ BEŞTAŞ (Devamla) – Saraydan korkuyorsunuz ve iradenizi tümüyle oraya
teslim etmişsiniz. (AK PARTİ sıralarından gürültüler) Evet, evet, halkın zarar
görmemesi için sokağa çıkma yasaklarını getirenler…
HALİS
DALKILIÇ (İstanbul) – Biz sadece Allah’tan korkarız, sadece Allah’tan.
Kandil’den falan çekinmeyiz, sadece Allah’tan korkarız. 
MERAL
DANIŞ BEŞTAŞ (Devamla) – …3 aylık bebekler ile 70 yaşındaki anneleri
katlettiniz ve deminki hatip katliam sanıklarının avukatlığını yaptığını o
kadar iyi gösterdi ki bugünkü katliam sanıklarının da avukatlığını Allah nasip
etsin ki o yapacak. Mahkemeler önünde o artık avukat olmayacak, katliam sanığı
olarak, sanığı olarak o mahkemelerin önüne gidecek. 
OSMAN
AŞKIN BAK (Rize) – PKK avukatı mısın sen?
MERAL
DANIŞ BEŞTAŞ (Devamla) – Ve şu anda faşist zihniyete teslim olmuş…
GÖKCEN
ÖZDOĞAN ENÇ (Antalya) – Asıl faşist sizsiniz, siz. Asıl faşist sizsiniz. 
MERAL
DANIŞ BEŞTAŞ (Devamla) – …diktatörlüğe doğru adım adım ülkeyi götürdüğünüzü
bütün Türkiye ve dünya görüyor. Gerçekten, Salih Neccar’a atarak kurtulacağını
mı sandınız? 
ŞİRİN
ÜNAL (İstanbul) – Kahrolsun PKK!
MERAL
DANIŞ BEŞTAŞ (Devamla) – Siz bu işi, yalan üzerine, Ankara’nın göbeğinde
bombayı patlatarak, birilerine yükleyerek ve bize ders vermeye… (AK PARTİ
sıralarından “Yuh!” sesleri) 
(Mikrofon
otomatik cihaz tarafından kapatıldı)
HARUN
KARACA (İstanbul) – Yazıklar olsun size!
İDRİS
BALUKEN (Diyarbakır) – “Yuh!” size be! Bu Meclisi tribünlere çevirdiniz.
Yazıklar olsun!
BAŞKAN
– Sayın milletvekilleri, bakın, gerçekten sabır taşım çatlamak üzere. (AK PARTİ
sıralarından gürültüler) Sayın milletvekilleri… 
MEHMET
UĞUR DİLİPAK (Kahramanmaraş) – Baydemir konuşurken niye ses çıkarmıyordunuz? 
BAŞKAN
– Hepiniz için söylüyorum değerli arkadaşlar, ben sadece size söylemiyorum,
Genel Kurula hitap ediyorum. 
MEHMET
UĞUR DİLİPAK (Kahramanmaraş) – Etmiyordunuz.
BAŞKAN
– Lütfen, kürsüye çıkan sayın hatibi dinleyelim, lütfen değerli arkadaşlar. (AK
PARTİ sıralarından gürültüler) 
BAŞKAN
– Sayın Beştaş, buyurun. 
OSMAN
AŞKIN BAK (Rize) – Süre bitti Başkan. 
MERAL
DANIŞ BEŞTAŞ (Devamla) – Deminki hatip Kürtçe propagandanın serbestisinden,
yerel isimlerden söz etti, çocuklarımıza Kürtçe isim vermekten kendilerinin ne
kadar büyük bir böbürlenmesi olduğunu anlattı. 
MEHMET
UĞUR DİLİPAK (Kahramanmaraş) – Ne alaka şimdi? 
MERAL
DANIŞ BEŞTAŞ (Devamla) – Ayıp ya! Utanın, utanın! (AK PARTİ sıralarından
gürültüler) Bu, mücadeleyle, ödenen bedellerle kazanılmış bir haktır; bu, sizin
bir lütfunuz değildir. Siz asla ve asla bu kadar mücadele edilmeden, bedel
ödenmeden bu hakları verecek bir zihniyete sahip değilsiniz. Hak verilmez;
alınır, alınır! Biz bu hakları aldık ve diğer hakları da alacağız. 
HASAN
BASRİ KURT (Samsun) – Al, al, devam et, al; alabiliyor musun? Alacakmış!
MERAL
DANIŞ BEŞTAŞ (Devamla) – Biz ana dilde eğitimi de, vatandaşlığı da, statü
istemeyi de, Türkiye halklarının kardeşliği ve birlikteliğini de, bu ülkenin
çoğulcu yapısını da sizin faşist zihniyetinize rağmen alacağız. Bundan hiçbir
kuşkunuz olmasın. (AK PARTİ sıralarından gürültüler)
ŞİRİN
ÜNAL (İstanbul) – Faşist sizsiniz!
İLYAS
ŞEKER (Kocaeli) – Kürtler sizden nefret ediyor, nefret!
MERAL
DANIŞ BEŞTAŞ (Devamla) – Evet, siz… Şu anda burada hatip, 3 kere, RT’ye,
Cumhurbaşkanına hakaretten söz etti. Onun senin avukatlığına ihtiyacı var mı
acaba? Kaç tane danışmanı var? Bütün grup olarak avukatlığını yapıyorsunuz,
yetmiyor mu? Gerçekten yeter! Ve artık bu katliamları savunmayı bırakın. (AK
PARTİ sıralarından gürültüler)
Teşekkür
ediyorum. (HDP sıralarından alkışlar)
ADNAN
BOYNUKARA (Adıyaman) – Sayın Başkan…
BÜLENT
TURAN (Çanakkale) – Sayın Başkan…
BAŞKAN
– Sayın Turan, buyurun. 
ADNAN
BOYNUKARA (Adıyaman) – Hem “faşist” dedi, hem “İradesini saraya teslim etti.”
diyerek hakaret etti hepimize. 
GÖKCEN
ÖZDOĞAN ENÇ (Antalya) – Bütün gruba hakaret etti.
ADNAN
BOYNUKARA (Adıyaman) – Hepimiz ayrı ayrı söz istiyoruz.
İDRİS
BALUKEN (Diyarbakır) – Öyle şey yok, otur yerine, otur! Grup başkan vekili
cevap verir, öyle şey mi olur? 
ADNAN
BOYNUKARA (Adıyaman) – Size gelince oluyor, hayret bir şey! 
BAŞKAN
– Sayın Boynukara…
İDRİS
BALUKEN (Diyarbakır) – Gruba sataşma varsa grup başkan vekili cevap verir. 
ADNAN
BOYNUKARA (Adıyaman) – Sana mı soracağım İdris Bey? 
İDRİS
BALUKEN (Diyarbakır) – Grup başkan vekili cevap verir gruba sataşma varsa.
ADNAN
BOYNUKARA (Adıyaman) – Sana mı soracağım? Sana mı soracağım?
NURETTİN
YAŞAR (Malatya) – Başkanım, benimki grupla ilgili bir şey değil, bireysel bir
şey.
BAŞKAN
– Böyle bir usul yok değerli arkadaşlar.
İDRİS
BALUKEN (Diyarbakır) – Şahsına sataşma mı var senin?
BAŞKAN
– Grup başkan vekiliniz söz istiyor. Ben Sayın Turan’a söz vereceğim. 
NURETTİN
YAŞAR (Malatya) – Efendim, bireysel bir şey, bireysel bir şey.
BAŞKAN
– Buyurunuz Sayın Turan. 
BÜLENT
TURAN (Çanakkale) – Sayın Başkan…
İDRİS
BALUKEN (Diyarbakır) – Biraz İç Tüzük okuyun, ayıptır ya! Milletvekilisiniz, ne
iş yapıyorsunuz bilmiyorsunuz.
ADNAN
BOYNUKARA (Adıyaman) – Beyefendi, siz ayağa kalkıp hem gruba hem kendinize bir
söz istemediniz mi?
BAŞKAN
– Sayın Boynukara…
İDRİS
BALUKEN (Diyarbakır) – Gruba sataşma olduğunda grup başkan vekili ya da vekil
çıkar cevap verir. 
NURETTİN
YAŞAR (Malatya) – Burada yaşayan canlı bir faşizm vardır, ben faşist değilim.
BAŞKAN
– Tamam, Sayın Turan cevap verecek. 
Sayın
Turan, buyurun.
BÜLENT
TURAN (Çanakkale) – Sayın Başkan, defaatle, az önceki konuşmacı grubumuza
hakaret etmiştir. Özellikle “Saraya irade teslim edenler” demiştir. Söz
istiyorum Sayın Başkan. 
ADNAN
BOYNUKARA (Adıyaman) – Al şunu! Facebook’taki hesabına bak, ne yazmışsınız. 
BAŞKAN
– Sayın Boynukara…
İDRİS
BALUKEN (Diyarbakır) – Kimin Facebook’taki hesabında? 
ADNAN
BOYNUKARA (Adıyaman) – Sizin.
İDRİS
BALUKEN (Diyarbakır) – Ne yazılmış? Facebook hesabım yok benim.
ADNAN
BOYNUKARA (Adıyaman) – Bir bakın, bir bakın, hesabınıza bir bakın ne yazılmış. 
İDRİS
BALUKEN (Diyarbakır) – Benim Facebook hesabım yok be!
ADNAN
BOYNUKARA (Adıyaman) – Bir bakın işte; sizin adınıza açılmış, 80 bin takipçisi
var.
İDRİS
BALUKEN (Diyarbakır) – Ne düzeysiz bir insansın, benim Facebook hesabım yok ya.
Allah Allah!
ADNAN
BOYNUKARA (Adıyaman) – Bir bakın, bir bakın!
İDRİS
BALUKEN (Diyarbakır) – Neye bakayım yani?
HAKAN
ÇAVUŞOĞLU (Bursa) – Kandil kullanıyor demek ki, Kandil kullanıyor.
BAŞKAN
– Sayın Turan, buyurun. 
BÜLENT
TURAN (Çanakkale) – Sayın Başkan, az önce hatip defaatle hakaret etti.
Özellikle “Saraya iradesini teslim edenler.” dedi, “faşistler” dedi vesaire.
Söz almak istiyorum onunla ilgili.
BAŞKAN
– Buyurun Sayın Turan. (AK PARTİ sıralarından alkışlar) 
İki
dakika…
ADNAN
BOYNUKARA (Adıyaman) – Kimin faşist olduğunu biliyoruz biz!
18.- Çanakkale Milletvekili Bülent Turan’ın, Adana
Milletvekili Meral Danış Beştaş’ın sataşma nedeniyle yaptığı konuşması
sırasında AK PARTİ Grubuna sataşması nedeniyle konuşması
BÜLENT
TURAN (Çanakkale) – Sayın Başkan, değerli milletvekilleri; Hükûmet
temsilcimizin konuşmasından önce söz almayacaktım. 
Şunu
beklerdim: 4 siyasi parti her konuşmacıya makul ölçüde sabretsin, demokratik
olgunluk içerisinde dinlesin isterdim. Ancak, hendek kazan, çukur kazan,
talimatı Kandil’den alan insanlar kendilerine ufacık bir eleştiri olunca ne
denli tepki gösteriyormuş bir daha görmüş olduk. Sizin demokrasiniz kendinize,
sizin siyasi anlayışınız sadece kendinize. Burası konuşma yeriyse bizim
hatibimiz bir defa olsun size cevap verdiğinde, hiç izin vermediniz, ısrarla
haykırdınız, bağırmaya devam ettiniz. 
İDRİS
BALUKEN (Diyarbakır) – Bizim hatibi dinlemedin mi, konuşabildi mi?
BÜLENT
TURAN (Devamla) – Biz konuşmaya devam edeceğiz. Millet bizi anlıyor, millet
bizi dinliyor. “Faşist” diyenler, ciddiye almıyoruz. Hakaret edenler, ciddiye
almıyoruz. O ithamlarınızı 317 kez iade ediyoruz sizlere. (AK PARTİ
sıralarından alkışlar) 
Ayrıca
Zeyid Aslan Bey Vekilimiz “PKK” dedi, sizden ses geldi; “terörist” dedi, sizden
ses geldi; “Kandil” dedi, sizden ses geldi. Anlaşılır gibi değil, anlaşılır
gibi değil. 
AHMET
YILDIRIM (Muş) – Ama “Madımak” dedik, “Madımak!” 
BÜLENT
TURAN (Devamla) – Oysa terör insanlık suçuysa hep beraber “Hayır!” dememiz
gerekirdi. 
BURCU
ÇELİK ÖZKAN (Muş) – Bizden çıkan ses “Madımak!”
BÜLENT
TURAN (Devamla) – Bir diğer mesele: Zeyid Bey’in avukatlığına sözüm ona laf
atmak had bilmekle ilgili bir şeydir, yaptığınız şeyi çok teessüfle
karşılıyorum, siz de avukatsınız. Avukat, failden farklı olarak bu vekillik
görevini yerine getirir. Eğer Zeyid Bey’in avukatlığı failiyle ilgili
özdeşleşecekse avukatlarınızın yarısı teröristlerin avukatlığını yaptı. (AK
PARTİ sıralarından “Doğru” sesleri, alkışlar) 
OSMAN
AŞKIN BAK (Rize) – Listesini çıkartalım o zaman!
MERAL
DANIŞ BEŞTAŞ (Adana) – Hepsi terfi etti ama!
BÜLENT
TURAN (Devamla) – O yüzden mesleği bu kürsüye getirmeyi bir siyasi körlük
görüyorum.
Tekrar
teşekkür ediyorum. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, Sayın Akçay sizden önce sisteme girdi, Sayın Akçay’a söz
vereyim, daha sonra sizi dinleyeceğim.
V.- AÇIKLAMALAR (Devam)
53.- Manisa Milletvekili Erkan Akçay’ın, Tokat
Milletvekili Zeyid Aslan’ın (11/2) esas numaralı Gensoru Önergesi üzerinde AK
PARTİ Grubu adına yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Biraz
evvel AKP Grubu adına konuşan sayın konuşmacı konuşması sırasında bir cümleyle
“Kürt sorunu vardır.” dedi. Biraz evvel de Sağlık Bakanı hakkında verilen
gensoruda AKP Grubu adına konuşma yapan konuşmacı da “Kürtler ile ‘sorun’
kelimesini aynı anda anarsanız Kürt halkına en büyük ihaneti yapmış olursunuz.”
diyerek bu “Kürt sorunu” ifadesini reddetti. Sayın Cumhurbaşkanı, Sayın
Başbakan, AKP’nin, Hükûmetin yetkilileri zaman zaman “Kürt sorunu vardır.”
dediler, zaman zaman “Yoktur.” dediler. 
İLYAS
ŞEKER (Kocaeli) – Konuşmayı dinlemişsin ki be kardeşim ya!
ERKAN
AKÇAY (Manisa) - Şu gün, şu saat itibarıyla doğrusu ne düşündüklerini
bilemiyoruz. Ve tartışma ve konuşmalardan çıkan da şu: AKP Grubunun zihni
bulanık, aklı karışık. AKP görüşlerini berraklaştırsın, milletimiz de kim ne
düşünüyorsa ayan beyan görsün. Çünkü, hakikatler belki yavaş yürür ama yolundan
şaşmadan yürür. 
Değerli
milletvekilleri, bütün bu tartışmaların, etnisite üzerinden yapılan siyasetin
toplumu ve milletimizi nasıl böldüğünü, ne kötülüklere ve acılara yol açtığını
da bütün Türkiye ibretle izliyor.
Hepinize
saygılar sunuyorum.
BAŞKAN
– Sayın Baluken, buyurun.
İDRİS
BALUKEN (Diyarbakır) – Sayın Başkan, demin AKP adına konuşan hatip irademizi
Kandil’e teslim ettiğimizi söyleyerek açık sataşmada bulundu.
BAŞKAN
– Buyurun Sayın Baluken, iki dakika…
VI.- SATAŞMALARA İLİŞKİN KONUŞMALAR (Devam)
19.- Diyarbakır Milletvekili İdris Baluken’in, Tokat Milletvekili
Zeyid Aslan’ın (11/2) esas numaralı Gensoru Önergesi üzerinde AK PARTİ Grubu
adına yaptığı konuşması sırasında Halkların Demokratik Partisine sataşması
nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi tekrar saygıyla selamlıyorum.
Buradan
“katliam” kelimesini duyunca rahatsız oluyorsunuz değil mi?
MUHAMMET
BALTA (Trabzon) – Rahatsız olmuyoruz.
İDRİS
BALUKEN (Devamla) – Ama gerçekler acıdır. Tarih bu işlediğiniz katliamlarla
ilgili yargı ve sorgu sürecini işletmeye başlamıştır. Roboski katliamını kimin
yaptığını tarih yazıyor, Paris katliamını kimin yaptığını tarih yazıyor,
Cizre’de vahşet bodrumlarında ve cehennem binalarında 150 insanı diri diri
yakıp kimin bu şekilde katlettiğini tarih yazıyor. 
NURETTİN
YAŞAR (Malatya) – Paris katliamını Rıza Altun yaptı, Osman Öcalan söylüyor.
Osman Öcalan diyor ki: “Rıza Altun yaptı Paris katliamını.”
İDRİS BALUKEN (Devamla) – Burada “katliam” kelimesini
susturmaya çalışmakla siz katliamdan sıyrılmış olmuyorsunuz. “Bal, bal” demekle
ağız tatlanmıyor. Hakikatler acıdır, gerçekler acıdır. O acılarla sizi
yüzleştirme sürecini buradan bizler işletiyoruz. İnanın ki tarih önünde,
insanlık önünde işlediğiniz bu suçların tek tek hesabını vereceksiniz. (AK
PARTİ sıralarından gürültüler)
NURETTİN YAŞAR (Malatya) – Siz vereceksiniz, siz!
İDRİS BALUKEN (Devamla) - Ha, iradeye gelince, bakın,
buradaki her bir milletvekili yasama faaliyetinize bile bakıp sizin iradenizin
nerede olduğunu çok rahat takdir edebiliyor.
MEHMET UĞUR DİLİPAK (Kahramanmaraş) – Sizinki
Kandil’de, Kandil’de.
İDRİS BALUKEN (Devamla) – Sizin yasama faaliyetiniz
hiçbir fikir sahibi olmadığınız yasalar hakkında parmak kaldırıp parmak indirme
iradesidir. Onun nereye dayandığını çok iyi biliyoruz.
NİHAT ÖZTÜRK (Muğla) – Size mi soracağız?
MEHMET UĞUR DİLİPAK (Kahramanmaraş) – Kandil’e
dayanmıyor, Kandil’e dayanmıyor.
İDRİS BALUKEN (Devamla) – Diğer taraftan, bu terör
örgütü meselesine gelince; IŞİD, El Nusra, El Kaide, Ahrar el-Şam ve AKP iş birliğini
bütün dünya tartışıyor.
MEHMET UĞUR DİLİPAK (Kahramanmaraş) – Yüreğin yetiyorsa
“PKK” de.
İDRİS BALUKEN (Devamla) - Hep beraber
yargılanacaksınız.
Teşekkür ederim. (HDP sıralarından alkışlar)
MEHMET UĞUR DİLİPAK (Kahramanmaraş) – “PKK”, “PKK” desene.
NURETTİN YAŞAR (Malatya) – Sayın Başkanım…
MEHMET UĞUR DİLİPAK (Kahramanmaraş) – Bak yüreğin
yetemiyor, “PKK” de bakalım.
İDRİS BALUKEN (Diyarbakır) – “IŞİD” diyoruz, “IŞİD”
NURETTİN YAŞAR (Malatya) – Sayın Başkanım…
BÜLENT TURAN (Çanakkale) – Sayın Başkan…
MEHMET UĞUR DİLİPAK (Kahramanmaraş) – “PKK” de, “PYD”
de, yüreğin yetiyorsa “PKK” de.
İDRİS BALUKEN (Diyarbakır) – “IŞİD” diyoruz, “IŞİD”
diyoruz ya; kes sesini, otur yerine! IŞİD’ci!
MEHMET UĞUR DİLİPAK (Kahramanmaraş) – Hadi oradan!
BAŞKAN – Sayın milletvekilleri…
Sayın Turan, buyurunuz.
BÜLENT TURAN (Çanakkale) – Sayın Başkan, Nurettin
Bey’in özel bir talebi var, bir dinleyebilir miyiz kendini?
BAŞKAN – Sizi duyamıyorum Sayın Turan.
NURETTİN YAŞAR (Malatya) – Efendim, Sayın Başkanım “her
bir milletvekili” diyerek…
BÜLENT TURAN (Çanakkale) – Grubumuza sataşmadan dolayı
Nurettin Bey’in bir talebi var, dinleyebilir miyiz?
NURETTİN YAŞAR (Malatya) – O “her bir milletvekili”nden
biri benim.
BAŞKAN – Peki, grubunuz adına size söz veriyorum iki
dakika. 
Buyurunuz. (AK PARTİ sıralarından alkışlar)
BÜLENT TURAN (Çanakkale) – Tamam, grup adına.
İDRİS BALUKEN (Diyarbakır) – Yahu İç Tüzük okuyun,
isminizi anmadı, söz hakkı doğmaz size.
20.- Malatya Milletvekili Nurettin Yaşar’ın, Diyarbakır
Milletvekili İdris Baluken’in sataşma nedeniyle yaptığı konuşması sırasında
şahsına sataşması nedeniyle konuşması
NURETTİN YAŞAR (Malatya) – Sayın Başkan, değerli
arkadaşlar; burada başından beri bir mizansen izliyoruz. Bir oyun oynanıyor,
bir yalan makinesi harıl harıl çalışıyor.
İDRİS BALUKEN (Diyarbakır) – 150 insan nerede, sen
biliyor musun? Morgda kaç insan var?
NURETTİN YAŞAR (Devamla) – Bir yalan makinesi harıl
harıl çalışıyor, bir yalan makinesi harıl harıl çalışıyor hiç tınmadan,
vazgeçmeden, yeri geldiğinde çamura yatarak. Biraz önce Zeyid arkadaşımız
hiçbir sığınacak köşe bırakmayınca ona çamur atmaya başladılar, her zaman bunu
yapıyorlar. Kürtler bunlardan hesap soracak, Kürtlerin katili bunlar.
İDRİS BALUKEN (Diyarbakır) – Merak etme soracak,
soracak.
NURETTİN YAŞAR (Devamla) – Kürtleri eski rejim, eski
sistem, eski Kemalist yapı -ne derseniz deyin- eski faşizm asimile edemedi.
(CHP sıralarından “Yuh!” sesleri ve gürültüler; HDP sıralarından gürültüler)
Kürtlerin asimilasyonuyla görevli olan PKK’nın sonu geldi.
İDRİS
BALUKEN (Diyarbakır) – Sen de yeşil Kemalist misin? Yeşil yeşil!
ÖZKAN
YALIM (Uşak) – Durup dururken bizi niye karıştırıyorsun sen?
CEYHUN
İRGİL (Bursa) – Hazırlık yapmadan konuşunca işte böyle çuvallarsın!
NURETTİN
YAŞAR (Devamla) - PKK Kürtleri asimile edemeyecek. PKK ve türevleri bu faşizmi
sürdüremeyecek. Kürt halkı, bu faşizme son verecek. 
CEYHUN
İRGİL (Bursa) – Sen “faşizm” ne biliyor musun?
NURETTİN
YAŞAR (Devamla) - Bakın, silahsızlanma dedikleri şey… Silahları niye bırakmadı
PKK biliyor musunuz? Devlete karşı, güvenlik güçlerine karşı Kürtleri savunmak
için değil… 
BÜLENT
YENER BEKTAŞOĞLU (Giresun) – Çok ayıp! Çok ayıp!
NURETTİN
YAŞAR (Devamla) - …Kürtlere karşı gücünü sürdürmek için silahları bırakmadı,
onu da uyguladı. PKK silahla kepenk indirtiyor fakat PKK silahı kullanmadığı
yerde lambaları yakıp söndüremiyor, aynı etkiyi gösteremiyor. 
CEYHUN
İRGİL (Bursa) – Mustafa Kemal ve PKK’yı aynı yerde anmakla çok ayıp ettin! Çok
ayıp ettin!
NURETTİN
YAŞAR (Devamla) - Burada, PKK ve iş birlikçilerinin sonu geldi. Kürt halkı
uyandı. Kanla beslenenler, cesetle beslenenler, kan ve cenaze üzerinden siyaset
yapanların sonu geldi, siyasetleri de bitti…
GÜLAY
YEDEKCİ (İstanbul) – Mustafa Kemal Atatürk olmasa sen orada konuşuyor olabilir
miydin ya? Böyle bir şey olur mu? 
NURETTİN
YAŞAR (Devamla) - …örgütleri de bitti, güçleri de bitti. Kürt halkı uyandı. 
GÜLAY
YEDEKCİ (İstanbul) – Hâlâ devam ediyor musun sen konuşmaya? 
NURETTİN
YAŞAR (Devamla) - Kürt halkı, artık bunlara prim vermeyecek. 
GÜLAY
YEDEKCİ (İstanbul) – Mustafa Kemal Atatürk ile PKK’yı yan yana nasıl koyarsın?
Böyle bir şey olur mu? 
NURETTİN
YAŞAR (Devamla) - Kürt halkı bunların yanında değil. Kürt halkının rızası yok. 
(Mikrofon
otomatik cihaz tarafından kapatıldı) 
NURETTİN
YAŞAR (Devamla) – Kürt halkı bu eylemlere razı değil. Dolayısıyla, yalanla,
dolanla kimse bir yere varamaz; bitti, Kürt halkı uyandı. Bunu belirtmek
istiyorum. (CHP sıralarından gürültüler)
GÜLAY
YEDEKCİ (İstanbul) – Kimse, Mustafa Kemal Atatürk’e Atatürk’ün Meclisinde laf
edemez! Kimse Mustafa Kemal Atatürk’e laf edemez!
BÜLENT
YAŞAR BEKTAŞOĞLU (Giresun) – Çok ayıp ettin Nurettin, çok!
BAŞKAN
– Sayın milletvekilleri… 
NURETTİN
YAŞAR (Devamla) – Hiç kimsenin Kürt halkı üzerinden, Kürtlerin üzerinden,
özellikle Kürtlerin asimilasyonu için görevlendirilen yapının, örgütlerin…
İDRİS
BALUKEN (Diyarbakır) – Aynı cümleyi kullanıp duruyorsun, tamam anladık.
NURETTİN
YAŞAR (Devamla) – …Kürtler üzerinden siyaset yapmaya hakkı yok.
BAŞKAN
– Sayın milletvekilleri…
NURETTİN
YAŞAR (Devamla) - Türklerin de, Kürtlerin de, Lazların da, Çerkezlerin de,
Alevilerin de, Sünnilerin de partisi Adalet ve Kalkınma Partisidir. Biz bu
toplumun, Türkiye'nin sahibiyiz.
Teşekkür
ediyorum.(AK PARTİ sıralarından alkışlar; CHP sıralarından sıra kapaklarına
vurmalar, gürültüler)
GÜLAY
YEDEKCİ (İstanbul) – Kimin imzasının altında konuşuyorsun? Kafanı kaldırıp
imzaya bak! Hangi imzanın altında konuşuyorsun? Böyle bir şey olur mu ya! 
BAŞKAN
- Sayın milletvekilleri, birleşime beş dakika ara veriyorum. 
Kapanma Saati: 23.12
BEŞİNCİ OTURUM
Açılma Saati: 23.24
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Özcan PURÇU
(İzmir) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşiminin
Beşinci Oturumunu açıyorum.
(11/2)
esas numaralı Gensoru Önergesi’nin gündeme alınıp alınmamasına ilişkin
görüşmelere kaldığımız yerden devam edeceğiz.
Hükûmet
burada.
LEVENT
GÖK (Ankara) – Sayın Başkanım…
BAŞKAN
– Buyurunuz Sayın Gök.
LEVENT
GÖK (Ankara) – Sayın Başkanım, siz birleşime ara vermeden önce burada konuşan
zatın psikolojik durumunu, herhâlde, AKP Grubu bir şekilde onu doktora
göndermek suretiyle bir tespit ettirecektir.
Bizim
partimizin kurucusu ve cumhuriyetimizin kurucusu Mustafa Kemal Atatürk’le
ilgili bağdaştırdığı bir cümleden ve ayrıca siz ara verdikten sonra grup başkan
vekilimize yapmış olduğu ağır hakaretten dolayı, bir kere burada kınanması ve
aslında bu Meclise bir daha da gelmemesi gereken bir zattır. 
Bu
konuda AKP grup başkan vekillerinden öncelikle şunu talep ediyorum: Bu zatın,
ismini anmak istemediğim bu zatın, az önce Meclis kürsüsünde yapmış olduğu
konuşmaya katılıyorlar mı parti grubu olarak? Ben o zatın psikolojik durumunu
biliyorum ama AKP Grubunun durumu beni ilgilendiriyor. Onu sahipleniyorlar mı,
yoksa ret mi ediyorlar? Ve grup başkan vekilimize yapılmış olan aradaki o
hakaret konusunda AKP Grubunun tavrını merak ediyorum. 
Bu
konuda az önce söylenmiş olan o sözlerle ilgili olarak da bizlerin elbette
söyleyeceği çok şey var. Ben bu konuda, başlamadan önce, her ne kadar oturumu
kapattıysanız da konunun önemi ve büyüklüğü nedeniyle söz vermenizi talep
ediyorum.
EJDER
AÇIKKAPI (Elâzığ) – Olmaz, öyle bir şey yok!
BAŞKAN
– Sayın Gök, siz de takdir edersiniz ki ben birleşime ara verdim, yaşanan sataşma
ve kavgadan kaynaklı olarak birleşime ara vermek durumunda kaldım. Dolayısıyla…
LEVENT
GÖK (Ankara) – Ben yerimden söz talep ediyorum efendim.
BAŞKAN
– Peki, yerinizden size kısa bir söz vereceğim ama lütfen yeni bir sataşmaya
mahal vermeyiniz. 
Saat
çok ilerledi, Sayın Bakanın da konuşması var daha. Dolayısıyla bu konuyu bu
şekilde bitirelim diye öneririm. 
Sayın
Gök, kısa bir söz veriyorum size, buyurun. 
V.- AÇIKLAMALAR (Devam)
54.- Ankara Milletvekili Levent Gök’ün, Malatya
Milletvekili Nurettin Yaşar’ın sataşma nedeniyle yaptığı konuşmasındaki bazı
ifadelerine ilişkin açıklaması
LEVENT
GÖK (Ankara) – Teşekkür ederim Sayın Başkan. 
Sayın
Başkan, az önce kürsüde konuşan zat, Mustafa Kemal Atatürk’le ilgili yapmış
olduğu benzetmeyle aslında bilinçaltında olan duygularını ortaya çıkardı. Böyle
konularda aslında biz bireysel çıkışlardaki tavırlara şaşırmıyoruz ama AKP
Grubunun bu aymaz tutumlar karşısında almış olduğu tutum daha vahim bir
tutumdur. Cumhuriyetimizin kurucusuna yönelik bir söz söylendiğinde buna hep
beraber bir ortak iradeyle karşı çıkmamız gerektiği tartışmadan uzaktır. 
Ben
bu kişinin ifade etmek istediği bütün hususları reddediyorum. Bilmelidir ki o
kişi, eğer Mustafa Kemal Atatürk olmasaydı, cumhuriyet olmasaydı kendisi belki,
acaba doğacak mıydı ya da kimden doğacaktı, nasıl doğacaktı belli değildir; bu
Meclis olacak mıydı, belli değildir.
EJDER
AÇIKKAPI (Elâzığ) – Bu laf mı şimdi?
LEVENT
GÖK (Ankara) – Şimdi, böylesine bir ağır hakareti yapan bu kişinin bu Mecliste
yerinin olmadığını düşünüyorum. 
Ayrıca, grup başkan vekilimize sarf etmiş olduğu sözü
aynen iade ediyorum. Eğer AKP Grubu bunu da kınamazsa AKP Grubunu da kınıyorum.
Bizim beklentimiz, grup başkan vekillerinin Meclis çatısı altında bütün
konuşmalarda, bütün hareketlerde partilerini temsil ettiği ilkesinden
hareketle, bir kere onlara yönelecek her türlü hareketin partiye doğrudan
yapılmış olduğu ilkesidir. Biz bu konuda hassas davranıyoruz ama bu konuda
sabrımız da zorlanmasın ve böylesine densiz insanlara karşı AKP Grubu da lütfen
tavrını göstersin. 
Teşekkür
ederim. (CHP sıralarından alkışlar)
BAŞKAN
– Peki, teşekkür ederiz Sayın Gök.
Sayın
Turan, söz talebiniz var.
Buyurun.
55.- Çanakkale Milletvekili Bülent Turan’ın, Ankara
Milletvekili Levent Gök’ün yaptığı açıklamasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkan, değerli arkadaşlar; öncelikle, siyasi nezaket
davetiyle ilgili, sayın başkana katıldığımı ifade etmek istiyorum. Her
milletvekilinin asgari bir nezaket göstererek, söylemlerine dikkat ederek en
azından ortak görevimizin ifası sırasında ve sonrasında yüzümüze bakacak bir
karşılığımızın olması lazım. Ancak, söylediklerini beğenmediğimiz zaman karşı
tarafa “zat” demek, hakaret etmek, işte “Doktora gitsin.” demek gibi, yine,
bence nezaket dışında olan söylemleri de doğru bulmadığımı ifade etmek
istiyorum.
Az
önce konuşan arkadaşımız, sayın başkanın da ifade ettiği gibi Mustafa Kemal
Atatürk’le ilgili bir laf ifade etmemiştir. Zabıtlara bakacağız beraberce.
Kemalizm başkadır, Atatürk başkadır. (CHP sıralarından gürültüler)
ÖZKAN
YALIM (Uşak) – Ne alakası var ya?
GÜLAY
YEDEKCİ (İstanbul) – Böyle bir şey yok!
BAŞKAN
– Sayın milletvekilleri, dinleyelim lütfen.
Sayın
Turan, siz devam edin. 
BÜLENT
TURAN (Çanakkale) – Nezaket dediğim şey bu Sayın Başkan. Siz nezaketten uzak
davrandığınız zaman karşı taraftan nezaket bekleyemezsiniz. Sayın başkanın
“hatip” diye ifade ettiği arkadaşımız, katılmayabilirler fikirlerine ama
bağırmamıştır, hakaret etmemiştir -özür diliyorum- küfretmemiştir; bir siyasi
eleştiri yapmıştır. Kaldı ki sabahtan beri grubumuza ne laflar söylendi.
“Faşist” mi denmedi, “Terörle ortak çalışıyor.” mu denmedi, neler söylendi.
KAZIM
ARSLAN (Denizli) – Biz bir şey söylemedik.
EJDER
AÇIKKAPI (Elâzığ) – “Katil” mi denmedi.
BÜLENT
TURAN (Çanakkale) – Dolayısıyla, ben siyasi nezaket davetini herkese açık
olarak tekrar ediyorum, bunu kabul ediyorum. Ancak, Mustafa Kemal Atatürk bu
ülkenin kurucusudur. Dolayısıyla, mesele, Mustafa Kemal meselesi değil,
“Kemalizm” diye bir siyasi ideoloji eleştirisidir. Olaya bu şekilde bakılmasını
öneriyorum ısrarla.
BAŞKAN
– Teşekkür ederiz Sayın Turan.
GÜLAY
YEDEKCİ (İstanbul) – Atatürk’e hakaret etmek siyasi eleştiri değildir. Böyle
bir şey yok! Burası Atütürk’ün Meclisi, yok böyle bir şey!
MİHRİMAH
BELMA SATIR (İstanbul) – Hakaret yok ki Atatürk’e.
LEVENT
GÖK (Ankara) – Katılıyor musun buraya, katılıyor musun Bülent Bey? 
BÜLENT
TURAN (Çanakkale) – Hayır, hayır.
LEVENT
GÖK (Ankara) – E, katılmadığını ifade et.
BÜLENT
TURAN (Çanakkale) – Atatürk’e hakareti kabul etmiyorum, hakaret olmadığını
ifade ediyorum. Hakaret varsa karşı çıkarım diyorum.
BAŞKAN
– Sayın milletvekilleri, şimdi…
GÜLAY
YEDEKCİ (İstanbul) – Bunu kabul edemeyiz. Atatürk’ün Meclisinde…
BAŞKAN
– Sayın milletvekilleri…
LEVENT
GÖK (Ankara) – Özgür Bey’e olan hakaretine?
BÜLENT
TURAN (Çanakkale) – Hayır, asla, asla.
GÜLAY
YEDEKCİ (İstanbul) – Efendim, siz de Atatürk’ün Meclisinde milletvekilisiniz.
Böyle bir eleştiri kabul edilebilir mi?
KAZIM
ARSLAN (Denizli) – Kemalizme eleştiriye katılıyor musun? Kemalizmin asimile
şeyi var mıdır Türkiye’de? Lütfen, bunu söyler misin.
BAŞKAN
– Sayın milletvekilleri, Sayın Turan açıklamasını yaptı.
BÜLENT
TURAN (Çanakkale) – Fikrine katılmayabilirsiniz. 
KAZIM
ARSLAN (Denizli) – Bakın, fikir değil bu. Bu, fikir değil. Kemalizmin
Türkiye’deki Kürtleri asimile etmesine katılıyor musun, söyle. Ayıp ya!
BAŞKAN
– Sayın milletvekilleri… 
MAHMUT
TANAL (İstanbul) – Sayın Başkanım…
BAŞKAN
– Sayın milletvekilleri, önergeyle ilgili, Hükûmet adına… 
MAHMUT
TANAL (İstanbul) – Değerli Başkanım, özür dilerim…
BAŞKAN
– Buyurunuz Sayın Tanal. 
MİHRİMAH
BELMA SATIR (İstanbul) – Sayın Başkan, neden söz veriyorsunuz ya! Bizden
birisine söz vermiyorsunuz, ikide bir Mahmut Tanal’ı dinliyoruz. 
MAHMUT
TANAL (İstanbul) – Değerli Başkanım, şimdi çok önemli bir aşamaya geldik.
Herkes “faşist devlet, faşist devlet” diyor. Şimdi, eğer izin verirseniz, ben
bir anayasa hukuku kitabından size…
MİHRİMAH
BELMA SATIR (İstanbul) – İç Tüzük’ün hangi maddesine göre konuşuyor Başkanım? 
MAHMUT
TANAL (İstanbul) – Yani, bu faşist devletin -ne olduğunu, herkesin yerini
bilmesi açısından- 14 tane özelliği var. Bir: Sürekli düşman yaratmak. İki:
Günah keçisi çıkarmak. 
MİHRİMAH
BELMA SATIR (İstanbul) – Sayın Başkan, gündeme devam edelim. 
MAHMUT
TANAL (İstanbul) – Üç: Ordunun ve militarizmin yüceltilmesi. 
BAŞKAN
– Sayın Tanal… 
MAHMUT
TANAL (İstanbul) – Dört: Cinsiyet ayrımcılığı yapmak. Beş… 
BAŞKAN
– Sayın Tanal, böyle bir usulümüz yok ama. 
MAHMUT
TANAL (İstanbul) – Anladım ama milletin öğrenmesi lazım. (CHP sıralarından
alkışlar) Gerçekten yani bu kalıplara kim uyuyor… 
BAŞKAN
– Tamam, başka zaman… Sayın Tanal, milletin öğrenmesini istiyorsanız yarın grup
önerisi getirirsiniz, grup önerisinde konuşursunuz. 
MAHMUT
TANAL (İstanbul) – Peki, teşekkür ederim Sayın Başkan, sağ olun. 
BAŞKAN
– Teşekkür ederiz. 
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun. 
56.- Manisa Milletvekili Erkan Akçay’ın, Malatya
Milletvekili Nurettin Yaşar’ın sataşma nedeniyle yaptığı konuşmasındaki bazı
ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Biraz
evvel verilen arada meydana gelen tartışma sırasında Cumhuriyet Halk Partisi
grup başkan vekili arkadaşımıza yöneltilen ve benim de tanık olduğum ve
duyduğum hakaretamiz ötesi sözü kınıyorum. Öncelikle, kendisinden özür
dilenmesi gerektiğini ifade ediyorum ve AKP grup başkan vekillerinin de bunu
tasvip etmediklerini tavzih etmelerini diliyorum. 
Ayrıca,
değerli milletvekili arkadaşlarımızın kürsüde yaptığı konuşmalarda… Tabii,
hepimizin dikkatli ve özenli olma gibi bir görevimiz var. Mustafa Kemal Atatürk
Türkiye Cumhuriyeti’nin kurucusu, çok önemli millî bir değerimizdir. O nedenle,
ona atfen yapılan bazı göndermelerde ve benzetmelerde daha dikkatli olunması
gerekir ve Mustafa Kemal Atatürk üzerinden yapılan benzetmeyi de doğru
bulmadığımı ifade etmek istiyorum.
Teşekkür
ediyorum.
BAŞKAN
– Teşekkür ederiz Sayın Akçay.
VIII.- GENSORU (Devam)
A) Ön Görüşmeler (Devam)
2.- HDP Grubu adına Grup Başkan Vekili Diyarbakır
Milletvekili İdris Baluken’in, sokağa çıkma yasağı uygulanan yerlerde meydana
gelen yaşam hakkı ihlalleri konusunda gerekli tedbirleri almadığı ve sokağa
çıkma yasaklarıyla sorunların derinleşmesine zemin hazırladığı iddiasıyla
İçişleri Bakanı Efkan Ala hakkında gensoru açılmasına ilişkin önergesi (11/2)
(Devam)
BAŞKAN
- Sayın milletvekilleri, şimdi Hükûmet adına İçişleri Bakanı Sayın Efkan Ala
konuşacaktır.
Sayın
Bakan, süreniz yirmi dakikadır.
Buyurunuz.
(AK PARTİ sıralarından alkışlar)
İÇİŞLERİ
BAKANI EFKAN ALA (Bursa) – Sayın Başkan, çok değerli milletvekilleri; yüce
Meclisi, sizleri saygıyla selamlayarak sözlerime başlamak istiyorum.
Sözlerimin
başında tüm şehitlerimize ve terör saldırıları sonucunda hayatını kaybeden
vatandaşlarımıza yüce Allah’tan rahmet, yaralılara acil şifalar diliyorum,
gazilerimizi minnetle anıyorum.
Saygıdeğer
milletvekilleri, Türkiye Büyük Millet Meclisinin saygıdeğer üyeleri; olan biten
nedir, neler oluyor bölgemizde, dünyada neler oluyor ve bu bizim ülkemizi nasıl
etkiliyor, bu çağda bu sorunlarla en az maliyetli çözüm yolları nelerdir,
milletimize en az maliyet ödeterek bu coğrafyada en çok faydayı nasıl sağlarız,
bunun çabası içerisindeyiz ve Türkiye Büyük Millet Meclisinin her şeye rağmen,
tartışmaların zaman zaman ateşli, zaman zaman kırıcı olarak geçmesine rağmen
sürekli çalışıyor olması ve meselelerini millet adına, değişik üsluplarla da
olsa tartışıyor olması Türkiye'nin en önemli kazanımıdır. O nedenle, bu
Meclisin üyelerinin her birini ayrı ayrı saygıyla selamlıyorum.
Değerli
arkadaşlar, Türkiye otuz beş yıldır terörle mücadele etmektedir. Tabii, her bir
dönemin ayrı ayrı özellikleri oluyor. Biz bunun daha önceki dönemlerine ilişkin
değerlendirmelerine girersek, elbette, takdir edersiniz ki zamanımız
yetmeyecektir. O nedenle, sıcak, güncel bazı meseleleri sizlerle paylaşmak
istiyorum.
Irak’ta,
yanı başımızda Suriye’de, genel olarak yeryüzünde ama özel olarak da bu
coğrafyada, Orta Doğu’da meydana gelen hadiselerin, istikrarsızlıkların
teröristlere ve terör odaklarına ve örgütlerine özel bir imkân sağladığı
kuşkusuzdur. O nedenle, biz uluslararası ilişkilerimizde, gerek Avrupa
Birliğiyle olan ilişkilerimizde gerek dünyanın başka ülkeleriyle olan ikili
ilişkilerimizde hep terörü birinci başlık olarak ele alıyoruz çünkü, değerli
arkadaşlar, terör bir küresel nitelik kazanmıştır. 
Önümüzdeki
yüzyılda da öyle görünüyor ki insanoğlu, dünya, bütün ülkeler konvansiyonel
silahlar arasındaki dengesizlik nedeniyle ve iletişim devrimi dolayısıyla,
bilgiye ve malzemeye kolay ulaşılabilir bir ortamın oluşması nedeniyle bu terör
sorunuyla -yüzyıl boyunca- uğraşacaktır. Bu nedenle, değerli arkadaşlar,
soğukkanlılıkla, rahat bir perspektifle on yılları, yirmi yılları, elli
yılları, yüz yılı dikkate alan bir anlayışla bu meseleye yaklaşmamız gerekir. 
Güncel sorunların yakıcılığı içerisinde elbette bazı
değerlendirmelerimiz olabilir ama bunların ülkemize kalıcı problem bırakmasına
fırsat vermemeliyiz. Bunları o gün konuşup, bir kenara koyup kalıcı çözümler
üretmeliyiz, kalıcı problemler üreten yaklaşımlardan zinhar vazgeçmeliyiz.
Değerli milletvekilleri, bakınız, bu ortamların,
Suriye’de, Irak’ta ortaya çıkan ortamın bir sonucu terör örgütlerinin artık
ittifak ve iş birliği yapabiliyor olmasıdır. Bunun etkisini sadece Türkiye’de
görmüyoruz, bunun etkisini Fransa’da görüyoruz, bunun etkisini İngiltere’de
görüyoruz, bunun etkisini Amerika Birleşik Devletleri’nde görüyoruz, bunun
etkisini dünyanın çeşitli yerlerinde görüyoruz. O nedenle, bu, iştahları -bu
ortamdan dolayı- kabaran terör örgütlerine yönelik hem küresel ölçekte hem ülke
genelinde, ülke ölçeğinde ciddi bir yeknesaklığa ve iş birliğine ihtiyaç
vardır. Dikkat ederseniz, gelişmiş ülkelerde bir terör olayı ortaya çıktığı
zaman, meydana geldiği zaman o ülkelerdeki kamu sektörü, özel sektör, sivil
toplum, bütün siyasi mekanizmalar yekvücut oluyor, tek vücut oluyor ve ona
karşı çıkıyor, siyasi rekabet anlayışlarını ve politik farklılıklarını başka
zeminlerde gündeme getiriyorlar ve orada kıyasıya mücadele ediyorlar. Ama,
terör söz konusuysa burada “ama”sız, “fakat”sız, “ancak”sız bir duruş var, bu
duruşu bizim milletimiz fazlasıyla hak ediyor.
Değerli
arkadaşlar, bizler yıllardır hem kırsalda hem şehirlerde bu terör örgütleriyle
mücadele ediyoruz. Şimdi, tabii, burada güvenlik birimlerinin yapacağı işler
var, siyasi mekanizmaların alacağı tavırlar var, devletin diğer birimlerinin
yapacağı işler var. Hatırlarsanız 1990’lı yıllarda hep şu söylenirdi, daha çok
güvenlik birimlerince dile getirilirdi: “Terör çok yönlü, eş zamanlı, çok
alanlı mücadele edilmesi gereken bir husustur.” Bizim 2002’den beri yaptığımız
da budur değerli arkadaşlar ve 2002’den beri sosyal alanda, siyasal alanda,
ekonomik alanda eş zamanlı olarak birçok projeyi bir araya koyduk, bu
bölgelerde de uygulamaya koyduk, 2002’den beri çok ciddi reformlar yaptık;
vatandaşımızın -kültürel hakları, kimliği, kişiliği- önündeki yasakları
kaldırdık, 28 Şubatı çöpe attık -Kürt kimliği- kimlik yani etnik kimlikten
dolayı önüne anlamsız, lüzumsuz, mantıksız konulan inanç ve bu kimlikler
önündeki yasakları kaldırdık ve vatandaşımız için yaptık bunu. 
Demokrasi
ile terör eğer aynı başlık içerisinde ele alınacaksa demokrasinin fonksiyonu
şudur arkadaşlar: Demokrasi teröre olan desteği azaltır, toplumsal desteği
azaltır, terörü ortadan kaldırmaz. Nitekim, bu bölgelerde, terörün yoğun olarak
yaşadığı yerde AK PARTİ vardır -yaptıklarıyla var- ve vatandaşlarımız orada
bizimle beraberdir. (AK PARTİ sıralarından alkışlar) Vatandaşlarımız her bir
sıkıntılı anda kendisine el uzatanlarla, kendi hakkını teslim edenlerle hep
birlikte olmuştur. Onun için, onları da buradan saygıyla selamlıyorum. 
Değerli
arkadaşlar, elbette terörü ve teröristi bertaraf etmenin yöntemleri farklıdır.
Onun için, biz 2002’den beri bu yönde de çeşitli adımlar attık, elbette sadece
silahlı mücadelenin dışındaki enstrümanları da devreye soktuk ve bunların
hepsinde doğru yaptık. Bugün, vatandaşlarımız eğer bu kadar zulme rağmen, bu
kadar probleme rağmen yani Suriye’deki bu gelişmelerin doğrudan yansımasının
sonucu ortaya çıkan bu ortama rağmen, teröre hayır, Türkiye’ye, demokrasiye,
bize evet diyorsa bu, bunun neticesidir; bu, kadroların yaptığı reformların
neticesidir. Onun için, her birinize teşekkür ediyorum arkadaşlar. (AK PARTİ
sıralarından alkışlar) 
Şimdi,
olan biten nedir? Olan biten şu: Bu, Irak’taki, Suriye’deki bütün dünyayı
etkileyen, gerek göç dolayısıyla gerekse sınırlarımızın yapısı dolayısıyla
gerekse oradaki yeni yapılanmalar dolayısıyla ortaya çıkan sorunun Türkiye’yi
etkilemesiyle sınıra çok daha yakın birtakım bölgelerde ama bazen de
içerilerde, değerli arkadaşlar, terör örgütü yöntem değiştirdi; çukurlar kazdı,
barikatlar koydu, patlayıcıları, düzeneklerini koydu ama şöyle bir soru akla
gelebilir…
KAZIM
ARSLAN (Denizli) – Siz izin verdiniz!
İÇİŞLERİ
BAKANI EFKAN ALA (Devamla) – Hiç bağırmayın arkadaşlar, ben sizin zihninizdeki
soruları biliyorum.
KAZIM
ARSLAN (Denizli) – Hayır, siz görevdeydiniz Sayın Bakan, görmediniz mi?
İÇİŞLERİ
BAKANI EFKAN ALA (Devamla) – Diyebilirsiniz ki: “Ya, arkadaşlar, bunlar olurken
neredeydi bu devlet?” Tamam. (CHP sıralarından alkışlar)
ÖZGÜR
ÖZEL (Manisa) – Bravo, bravo Sayın Bakan. 
İÇİŞLERİ
BAKANI EFKAN ALA (Devamla) – Şimdi, bakın, ben size -bu soru soruluyor- şimdi
nerede olduğumuzu söyleyeceğim. Bakın, bunlar sizin gördüğünüz bu konjonktürden
etkilenen ama bizim… Şurada sadece listesi var, bakın, son, 31 Aralıktan sonra
yakalananları söyleyeyim, tarihleri, bütün illeri söylemeyeceğim devlet
sorumluluğu var, bizim böyle bir lüksümüz yok, biz sorumlu mevkide, makamda ve
yerdeyiz. Memleketin huzuru, güvenliği…
GÜLAY
YEDEKCİ (İstanbul) – Her yerde bomla patlıyor.
İÇİŞLERİ
BAKANI EFKAN ALA (Devamla) – …ekonomik gelişmesi, memleketin ileri demokrasiye
ulaşması, 2003 hedeflerine ulaşması bizim sorumluluğumuzdur, bu sorumluluğu da
milletimiz yüzde 49,5’la verdi. (AK PARTİ sıralarından alkışlar) Yani, o
bakımdan, bizim bütün yaptıklarımızın odağında vatandaşımız vardır. Ben hep
şunu söylüyorum: Bizim hiçbir, attığımız adımda ya da ortaya koyduğumuz
politikada, muhalefet partilerini ya da başka odakların yönetim kadrolarını
memnun etme gibi bir hedefimiz yoktur yaptığımız işte, hepsinin hedefi
vatandaşın memnuniyetini hedef almaktır.
MUSA
ÇAM (İzmir) – Onları yapmak gibi bir göreviniz vardı, onları!
İÇİŞLERİ
BAKANI EFKAN ALA (Devamla) – Şimdi, değerli arkadaşlar, biz ne yapıyoruz? Şu
ana kadar, bakın, saygıdeğer milletvekilleri, 8 ilçede bu tür operasyonlar
yaptık, Cizre, Silopi, Sur, Dargeçit, İdil, Varto, Silvan; bunlarda
kaldırdığımız barikat, çukur 2.080, bomba düzeneği 2.500, silah ve patlayıcı,
uzun namlulu silah, böyle mühimmatlar… Arkadaşlar, aşağı doğru gidiyor.
Sokağa
çıkma yasağı şu anda 4 ilçede devam ediyor. Birinde kısmen, gece, diğer
üçündeyse gün boyu; Sur, İdil ve Cizre. Değerli arkadaşlar, diğerlerinde
yaptığımız gibi inşallah burada da vatandaşımızı bu sıkıntıdan kurtaracak
tedbirleri aldık ve bunları kısa zamanda neticelendirmek arzusundayız. 
Değerli
kardeşlerim, şimdi bakın…
RUHİ
ERSOY (Osmaniye) – Sayın Bakanım, bunu şimdi yapıyorsunuz.
İÇİŞLERİ
BAKANI EFKAN ALA (Devamla) – Ben söyleyeceğim, söyleyeceğim.
RUHİ
ERSOY (Osmaniye) – Biz iki yıl öncekini merak ettik Sayın Bakan, bunlar
kazılırken ne yaptığınızı merak ettik Sayın Bakan. 
İÇİŞLERİ
BAKANI EFKAN ALA (Devamla) – Arkadaşlar, saygıdeğer milletvekilleri; ben sizi
bilgilendirmek istiyorum. 
RUHİ
ERSOY (Osmaniye) – O dönemi de bilgilendirirseniz Sayın Bakanım. 
İÇİŞLERİ
BAKANI EFKAN ALA (Devamla) – Bakın, sizler burada konuşurken ben hiçbir şey
söylemedim. 
Değerli
arkadaşlar, burada bu terörle mücadele ederken bizim vazgeçilmezlerimiz var. 
BAKİ
ŞİMŞEK (Mersin) – Kazılırken niye müdahale etmediniz, kazılırken? 
İÇİŞLERİ
BAKANI EFKAN ALA (Devamla) – Bunlardan birisi: Mutlak surette terör Türkiye'nin
gündeminden çıkmalı, bunun için her türlü tedbire başvurulacak. Ama bununla eş
değer özelliğe sahip ve kıymete sahip başka bir şey daha var, vatandaş ile
terörist ayrımı kesin yapılacak. (AK PARTİ sıralarından alkışlar)
Üç:
Vatandaşlarımızın hiçbir zarar görmemesi için bazı idari tedbirler alınacak,
bunların başında sokağa çıkma yasağı geliyor. Biz sokağa çıkma yasağını niye
alıyoruz? Vatandaşlarımıza sıkıntı doğmasın, vatandaşlarımız orada hiçbir
şeylerini kaybetmesinler. Biz orada… Nasıl ki daha önce burada söylendi, ben
ondan gurur duyuyorum, şimdi de diyorum ki: Orada cana, vatandaşlarımızın kılına
dokunulmasın, kılına bir halel gelmesin, biz o evleri yeniden kentsel dönüşümle
yapıp o vatandaşlarımıza da vereceğiz, burada da hiç tereddüt yok. 
LEVENT
GÖK (Ankara) – TOKİ’yi mi sokacaksın oraya, TOKİ’yi mi? Bravo be!
İÇİŞLERİ
BAKANI EFKAN ALA (Devamla) – Çünkü bizim aldığımız tedbirden dolayı onlar da
onu biliyorlar, vatandaşlarımız da o ilçeleri terk ediyor ve geliyorlar, biz
onlara imkân sağlıyoruz. Tabii ki mükemmelen, her şey dört dörtlük demiyoruz
ama bize ulaşan her sorunu dört dörtlük çözeceğiz dedik ve çözüyoruz. Bazıları
bize ulaşamayabilir, onun mekanizmalarını kurduk ama bunlar çok iyi
kullanılamıyor olabilir, bunu da ihtiyaten söylüyorum. Değerli kardeşlerim, biz
o kardeşlerimizin de barınmadan yiyeceğe bütün ihtiyaçlarını karşılayarak, can ve
mal güvenliklerini sağlayarak bu sorunu çözüp onların ihtiyaçlarını da Allah’ın
izniyle gidereceğiz.
Değerli
kardeşlerim, tabii, terör örgütü buralarda ne yaptı? Okul yaktı, cami yaktı,
hastane yaktı, ambulans, itfaiye yaktı. Değerli kardeşlerim, şimdi ne hazindir
ki… Ben burada bir siyasi davet de yapmak istiyorum, çağrı da yapmak istiyorum.
Biz anneleri odağımıza aldık, dedik ki: “Annelerin gözyaşı olmasın.” Eğer
buradan annelere bir maliyet ödettirilmemesi isteniyorsa o zaman siyasete
topyekûn düşen şey bir çağrı yapmaktır. Terör bir insanlık suçudur. Teröristler
silahlarını bıraksınlar, üzerine betonu örtsünler ve sonra hep birlikte,
Türkiye Büyük Millet Meclisi, oturur ve hep birlikte buradayız, bu silahları
bırakan, teslim olan, üzerine betonu örten teröristlere bile çözümü bu Meclis
bulur. 
KAZIM
ARSLAN (Denizli) – Çözüm süreci öncesinde neden yapmadınız Sayın Bakan?
İÇİŞLERİ
BAKANI EFKAN ALA (Devamla) - Değerli arkadaşlar ama silah bırakılacak, üzerine
beton örtülecek ve bu memlekette oradaki vatandaşlarımız da terör belasından
kurtulacak.
Arkadaşlar,
Türkiye'nin geldiği ekonomik standart şunu göstermektedir: PKK’nın, bölücü
örgütün herhangi bir Kürt sorunu yok ama Kürtlerin bir PKK sorunu var. (AK
PARTİ sıralarından alkışlar) Kardeşim, şu anda, açık söylüyorum -burada zaman
zaman milletvekilleriyle de görüşüyoruz- eğer bu terör sorunu olmasa, bu
barikatlar olmasa, bu çukurlar olmasa biz reformları konuşuyor olacaktık. Kim
yararlanacak bu reformlardan? Bu reformlardan yararlanacak olan vatandaşlar. Biz
2004 yılında yönetim reformunu göndermişiz, ekonomik reformları yapmışız,
kültürel hakların önündeki engelleri kaldırmışız. Bu kadro nelere rağmen… 28
Şubatın önündeki… Orada inançlı insanlar, biz biliyoruz. Onlar ne kadar
huzursuzdu, onların önündeki engelleri kaldırdık. Yani bundan sonra da ileri
demokrasi hedefini koymuş, milletimize vadetmişiz. E, bunun gereğini yapacağız.
Ama bunun, demokrasiyi çukura gömmeye çalışanların karşısında, siyaseten
sandıktan çıkmış olanların topyekûn durması lazım. Ve bu, bu millete yapılan
eziyetin en maliyetsiz, arkadaşlar, çaresidir. Burada tereddüde ne gerek var? 
Şimdi,
bakın, biz, belediyelere, herkese, her belediyeye aynı parayı gönderiyoruz. Ama
belediyeler, arkadaşlar -araçlarını burada gösterebilirim- değerli kardeşlerim,
çukur kazıyor ve içinden, traktörünün içinden silahlar çıkıyor. Tabii ki biz
gereğini yapıyoruz. 20 belediye başkanı görevden uzaklaştırılmıştır. Yani 60’a
yakın orada belediye meclisi, il genel meclisi görevden uzaklaştırılmıştır. Ama
mesele şu: Milletten, sandıktan oy alanların, milletin bu derdine bir çare
üretme mercisi olması lazım, problem üretenlere yardımcı olan bir mekanizmaya
dönüşmemesi gerekir. Bunu da, yine, sandıktan oy alarak, milletin meselesini
çözmek için Meclise gelmiş insanların yapması lazım. Çünkü vatandaş problemi
ağırlaştırılsın diye kimseye oy vermez, değerli kardeşlerim, onlara hizmet
edilsin diye oy verir.
Bakıyorsunuz,
aynı dönemde belediyelere –burada söyleyebilirim ama buna gerek yok- para
gönderilmiş. Bu para gönderilmiş de ne yapılmış? Çukur kazılmış. Peki,
Türkiye’de başka yerde de alsanız belediyeyi, o zaman çukur kazacaksınız
demektir. 
Başka
bir sorun: Bugün çukurun kazılmadığı, barikatın kurulmadığı, bomba düzeneğinin
olmadığı, arkadaşlar, bir ilçede ya da bir ilde sorun var mı? Yok. E, biz kamu
düzenini sağlayacağız arkadaşlar. Kamu düzenini sağlayacağız ve oradaki
vatandaşları da terör örgütünün inisiyatifine elbette teslim etmeyeceğiz. Bu
konuda kararlıyız. Ama istiyoruz ki…
Bakın,
Sur’da da şu anda sona gelmek üzere. Sadece size bir önerim var. Bugün 2 defa
Diyarbakır Valiliği bir basın açıklaması yaptı. Lütfen, açın ve o basın
açıklamasını okuyun, İnternet sitesinde var. Biz vatandaşların her türlü
durumunu dikkate alarak bu mücadeleyi yürütüyoruz da onun için uzun sürüyor.
Biz antidemokratik ve vatandaşı dikkate almayan hiçbir yöntemi terörle
mücadelede kullanmadık, bundan sonra da kullanmayız. Hukuk içerisinde, yetmez,
ahlak içerisinde bu mücadeleyi, değerli arkadaşlar, sürdürüyoruz.
Şimdi,
değerli kardeşlerim, bakınız, Denizli’ye 347 milyon gitmiş, Erzurum’a 382
milyon, Diyarbakır’a 489 milyon, Eskişehir’e 329 milyon…
(Mikrofon
otomatik cihaz tarafından kapatıldı)
BAŞKAN
– Sayın Bakan, ek süre veriyorum toparlamanız için.
Buyurun.
İÇİŞLERİ
BAKANI EFKAN ALA (Devamla) – Teşekkür ediyorum Sayın Başkan.
Değişik
partilerden burada örnekler sundum. Bunlar 2015 yılında giden ödenekler.
Hiçbirinde bir değişik kısıtlama yok. 
Bakın,
Diyarbakır 489 milyon, Denizli 347 milyon… Bakınız, bunlar objektif kriterlere
göre gönderiliyor. E, vatandaştan oy alan insanların vatandaşa hizmet yapması
gerekirken, Sur’da bu barikatlar, bu çukurlar, bu kadar bomba düzeneği neden?
Neden? Belediyenin araçları hizmet yapacağına çukur kazmış ve onun arkasında
duranları neden destekleyen bazen açıklamalar yapılıyor değerli kardeşlerim? 
Ben
bunları, şunu söylüyorum…
KAZIM
ARSLAN (Denizli) – Görmediniz mi?
İÇİŞLERİ
BAKANI EFKAN ALA (Devamla) – Gördük, gereğini yaptık arkadaşlar. Biz hepsini
yaptık. Yalnız bizim her yaptığımızı siz her zaman göreceksiniz diye bir şey
yok. Onu millet görüyor. Millet göremeyenlerin göremediğini de görüyor. 
Onun
için, bizim hedef kitlemiz milletimizdir ve milletimize yapıyoruz ne yaparsak,
ondan da takdir bekliyoruz. Yüzde 49’5’la takdirini sunmuştur, biz de onlara
hizmet ediyoruz. 
Saygıyla
selamlıyorum sizleri. (AK PARTİ sıralarından alkışlar) 
BAŞKAN
– Teşekkür ederiz Sayın Ala.
Sayın
milletvekilleri…
ÇAĞLAR
DEMİREL (Diyarbakır) – Sayın Başkan…
BAŞKAN
– Buyurunuz Sayın Demirel.
ÇAĞLAR
DEMİREL (Diyarbakır) – Sayın Başkan, ben söz hakkı istiyorum, birkaç şey
söyleyeceğim yerimden.
BAŞKAN
– Efendim?
ÇAĞLAR
DEMİREL (Diyarbakır) – İç Tüzük’e göre söz hakkı talep ediyorum.
BAŞKAN
– Buyurun, sisteme girin Sayın Demirel.
V.- AÇIKLAMALAR (Devam)
57.- Diyarbakır Milletvekili Çağlar Demirel’in,
İçişleri Bakanı Efkan Ala’nın (11/2) esas numaralı Gensoru Önergesi üzerinde
Hükûmet adına yaptığı konuşmasındaki bazı ifadelerine ilişkin açıklaması
ÇAĞLAR
DEMİREL (Diyarbakır) – Teşekkür ediyorum Sayın Başkan.
Değerli
milletvekilleri, Sayın Bakanı dinledik. Gerçekten, hani, burada Cizre’de,
Silopi’de, Sur’da yaşananları bizzat bilerek ifade ettik fakat Sayın Bakandan
şunları açıklamasını beklerdik, daha önce de kendisine sorduk, bunlara bir
açıklık getirmeliydi: Şu anda Silopi’de, Cizre’de, Şırnak’ta, Mardin’de,
Urfa’da, Antep’te ve bugün de Malatya’ya gönderilen cenazeler vardır. Yani
sayısı her saat değişebilen rakamlarla karşı karşıyayız, en son 172’ye ulaştık
ve cenazeler tanınmayacak durumda, cenazeler yakılmış -daha önce arkadaşlarımız
da ifade etti, çok ayrıntılara girmeyeceğim- bu da yetmezmiş gibi… Sayın
Bakanın açıklamasını istiyoruz. Cenazeler bu kadar il ve ilçelere gönderildi ve
o cenazeler işkence görmüş, kadın bedenleri teşhir edilmiş. Daha önce de Sayın
Bakana ifade ettik, Varto’da Ekin Van’ın cenazesi işkence görmüş bir şekilde,
kadın bedeni teşhir edildi. Bu da yetmezmiş gibi, Cizre’de yine aynı şekilde,
kadın bedeni teşhir edildi ve daha dün bir de Silopi’de kadın bedeni tekrar
teşhir edildi. Ama Sayın Bakanın bunlara ilişkin bir açıklama yapmasını
beklerdik çünkü daha önce de ifade ettik, bütçe görüşmelerinde de söyledik ama
hiçbir açıklama yapmadan… Yani kadın bedenlerini teşhir eden, cenazelere
işkence yapan ve cenazeleri yakılmış bir hâlde…
(Mikrofon
otomatik cihaz tarafından kapatıldı) 
BAŞKAN
– Sayın Demirel, tamamlayınız lütfen.
ÇAĞLAR
DEMİREL (Diyarbakır) – Teşekkür ediyorum.
Ve
cenazeler şu anda Adli Tıpta, ailelerin Adli Tıp sonuçlarını, DNA sonuçlarını
beklemeden, ailelerin teşhis etmesine bile izin verilmeden hukuk dışı bir
uygulamayla kaçırılarak gömülüyor. Bugün Cizre’de 5 cenaze kaçırıldı, nereye
gömüldü, bunu merak ediyoruz. Cenazelerini görmesine izin vermeyen, ailelere
izin vermeyen savcılar vardır. 
Yani
kısacası şunu söyleyeceğim: Yapılan hiçbir uygulama hiçbir yasaya uymadığı
gibi, ne vicdana ne ahlaka ne hukuka hiçbir şekilde uymuyor. 
Evet,
sadece şunu da soracağım: Sur’dan bahsetti. Ben iki gün önce Sur’daydım,
Diyarbakır’daydım. Fatma Ateş şarapnel parçasıyla yaralandı. Biz aradık. Bize
bilgi geldi. 
(Mikrofon
otomatik cihaz tarafından kapatıldı) 
ÇAĞLAR
DEMİREL (Diyarbakır) – Aradığımızda ambulans gitmesi gerektiğini ifade etti ve
ambulans…
Sayın
Başkan…
Ambulans
gitmesini ifade etti ve ambulans…
BAŞKAN
– Sayın Demirel, tamamlayınız lütfen.
ÇAĞLAR
DEMİREL (Diyarbakır) – Evet, ambulans… Hani “Vatandaşı koruyoruz.” adı altında
ifade ettiği için Sayın Bakan, bunu söylüyorum. Çocukları, ambulansla, eşi ve
çocukları battaniyeye sararak ambulansa götürürken kan kaybından yaşamını
yitirdi Fatma Ateş ve orada yaşayan halktı bunlar ve çocukları da gözaltına
alınıp tutuklandı. 
MİHRİMAH
BELMA SATIR (İstanbul) – Sayın Başkan, bir süreye bağlayalım isterseniz.
ÇAĞLAR
DEMİREL (Diyarbakır) – Annesini götürürken bunları yaşadı ve şunu ifade
ediyorum ki… (AK PARTİ sıralarından gürültüler)
Yani
bence sabırla dinlemesi gerekiyor…
İDRİS
BALUKEN (Diyarbakır) – Bu ne saygısızlık ya! Bir grup başkan vekili konuşuyor.
BAŞKAN
– Siz konuşun Sayın Demirel.
ÇAĞLAR
DEMİREL (Diyarbakır) – Bir siyasetçiye yakışan söylenenleri sabırlı bir şekilde
dinlemek ve bunun da… Çözüm gücü olan iktidarın bunu çözmesi gerekiyor. Valinin
açıklamasını da biliyoruz. Şu anda Cizre’de yapılan katliam Sur’da yapılmaya
çalışılıyor.
Teşekkür
ediyorum.
BAŞKAN
– Teşekkürler Sayın Demirel.
Sayın
milletvekilleri…
LEVENT
GÖK (Ankara) – Sayın Başkan…
BAŞKAN
– Buyurunuz Sayın Gök.
58.- Ankara Milletvekili Levent Gök’ün, Cumhuriyet Halk
Partisi olarak Mustafa Kemal Atatürk’e laf söyletmeyeceklerine ve sayısal
çoğunluğun hiçbir zaman, hiç kimseye, kurucu değerlerimize hakaret etme hakkını
vermeyeceğine ilişkin açıklaması
LEVENT
GÖK (Ankara) – Sayın Başkan, teşekkür ederim.
Bir
kere, öncelikli olarak, daha önce ifade ettiğimiz gibi, AKP adına konuşan
sözcünün tutanaklarını getirttim. AKP grup başkan vekili de tutanaklara bir
bakıp değerlendirme yapacağını bize ifade etti ama kendilerinin o
değerlendirmelerini hâlâ bekliyoruz. 
Şimdi,
bu arkadaşımız bu sözleri söylerken özellikle AKP Grubu tarafından sahiplenir
bir görüntü verilmesi bir başka tartışma konusu ama kendilerine yönelik en ufak
bir hakaret olmayan eleştiride dahi ayaklanan AKP Grubunun tamamına yakını
sessiz kalmıştır, tümünü kınıyorum. Herkes bilmelidir ki Cumhuriyet Halk
Partisi olarak biz burada olduğumuz müddetçe Mustafa Kemal Atatürk’e asla laf söyletmeyiz.
(CHP sıralarından alkışlar) Bunu söylemeye cüret edenler, aklından geçirenler
çıkabilir ama herkes bilmelidir ki bizler kanımızın son damlasına kadar Mustafa
Kemal Atatürk’ün ilkelerini ve onun kurmuş olduğu laik cumhuriyeti savunmaya
kararlılıkla devam edeceğiz. Öyle haddini bilmeyen, kendini bilmeyen densizlere
bu Mecliste dünyanın kaç bucak olduğunu da göstermek Cumhuriyet Halk
Partililerin başlıca görevi olacaktır, herkes bunu bir kere böyle bilsin.
Sayısal çoğunluğuna güvenerek kimse sesini yükseltebileceğini zannetmesin.
Böyle bir tablo karşısında Cumhuriyet Halk Partililerin sillesinin çok da ağır
olacağını herkesin bilmesini isterim. (CHP sıralarından “Bravo” sesleri,
alkışlar) 
MEHMET
METİNER (İstanbul) – Senin silleni biliriz biz ya!
(Mikrofon
otomatik cihaz tarafından kapatıldı)
BAŞKAN
– Sayın Gök, tamamlayınız lütfen.
LEVENT
GÖK (Ankara) – Toparlayacağım. 
Bu
konuda kendini test etmeye kalkanların gerçekle yüzleşeceği günler de yakındır.
Sayısal çoğunluk hiçbir zaman kimseye, kurucu değerlerimize hakaret ve kurucu
değerlerimiz üzerinden bu Mecliste yer alıp da söz söyleme hakkını vermez,
bunun böyle olamayacağını herkes görecektir.
Sayın
Başkan, ayrıca Sayın Bakanı dinledik. Sayın Bakan kürsüde konuştuğumuz, dile
getirdiğimiz iddiaların hiçbirine cevap verememiştir. Sayın Bakan daha konunun
vahametinden, konunun öneminden ve konunun derinliğinden bihaberdir.
İÇİŞLERİ
BAKANI EFKAN ALA (Bursa) – Değer bulmadı değer, değer bulmadı sizin
söyledikleriniz.
LEVENT
GÖK (Ankara) – Böyle bir tablo karşısında, gerçekten tatminkâr olmayan bu
açıklamaların hukuken de kıymeti yoktur, siyaseten de kıymeti yoktur. Bu
nedenle, böyle bir bakan tarafından yönetilmek de gerçekten vahim bir tablodur.
Teşekkür
ediyorum.
BAŞKAN
– Teşekkürler Sayın Gök.
BÜLENT
TURAN (Çanakkale) – Sayın Başkan…
NURETTİN
YAŞAR (Malatya) – Sayın Başkan…
BAŞKAN
– Önce Sayın Turan’a söz verelim.
Buyurun.
59.- Çanakkale Milletvekili Bülent Turan’ın, Ankara
Milletvekili Levent Gök’ün yaptığı açıklamasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkan, değerli arkadaşlar; konunun önemine binaen
bir daha söylüyorum: Arkadaşımızın az önce kürsüden ifade ettiği mesele Mustafa
Kemal Atatürk’le ilgili değildir.
KAZIM
ARSLAN (Denizli) – Kimdir?
LEVENT
GÖK (Ankara) – Kim?
BÜLENT
TURAN (Çanakkale) – Konu Kemalizm’dir. 1950’den sonra sistematik hâle gelen
bir…
KAZIM
ARSLAN (Denizli) –Tekrar etme lütfen ya, aynı şeyi tekrar etme ya. Konuşacaksan
güzel konuş ya, konuşmayacaksan konuşma. 
BAŞKAN
– Dinleyelim lütfen sayın milletvekilleri.
KAZIM
ARSLAN (Denizli) – Özre ihtiyacımız var, özre ihtiyacımız var. Özür dileyin
bitirelim bu meseleyi.
BÜLENT
TURAN (Çanakkale) – Arkadaşlar, sizin gibi düşünmek zorunda değilim. Sizin gibi
düşünmek zorunda değilim ama…
BAŞKAN
– Sayın Turan, siz konuşmanıza devam ediniz. 
LEVENT
GÖK (Ankara) – Zarif bir şekilde kapat meseleyi Bülent.
BÜLENT
TURAN (Çanakkale) – Ben, izin verirseniz, şu tabloyla söylüyorum. Hiçbirimiz
CHP gibi düşünmek zorunda değiliz, hiçbirimiz birbirimizin fikirlerini zorla
angaje etmek zorunda değiliz. 
KAZIM
ARSLAN (Denizli) – Ama burada söylemesin.
BÜLENT
TURAN (Çanakkale) – Sayın Başkan, Mustafa Kemal Atatürk’e yapılan bir hakaret
yoktur, biz de zabıtlara baktık. Kemalizm eleştirisi vardır. Bu saatte felsefi
tartışma yapmayı uygun görmüyorum ama Kemalizm, sistematik olarak 1950’den
sonra kitaplara geçen bir ifadedir.
KAZIM
ARSLAN (Denizli) – Kemalizm’i kimse eleştiremez burada.
BÜLENT
TURAN (Çanakkale) – Dolayısıyla, eleştiri başka bir şeydir. Ancak Mustafa Kemal
eleştirisi olsaydı, tavrımız da başka olurdu.
Teşekkür
ediyorum.
BAŞKAN
– Teşekkürler Sayın Turan.
Sayın
Yaşar, buyurun.
LEVENT
GÖK (Ankara) – Efendim, Sayın Yaşar’ı niye konuşturuyor bunlar? 
BAŞKAN
– Sayın Gök, belki bir açıklama yapmak isteyecektir. Bir saniye, dinleyelim
kendisini.
LEVENT
GÖK (Ankara) – Grup başkan vekili konuşuyor orada zaten. Grup başkan vekili
konuşuyor.
BÜLENT
TURAN (Çanakkale) – Oylamayı yapalım Sayın Başkan.
BAŞKAN
- Konuşmuyor musunuz? 
BÜLENT
TURAN (Çanakkale) – Sayın Başkan, oylamamızı yapalım lütfen.
LEVENT
GÖK (Ankara) – Yani böyle bir anlayışla nasıl çalışacağız burada? Grup başkan
vekili konuşuyor.
BÜLENT
TURAN (Çanakkale) – Zabıtlara geçti, gündeme devam edelim Sayın Başkanım.
BAŞKAN
- Peki. 
KAZIM
ARSLAN (Denizli) – Bu Meclisi kuran Mustafa Kemal Atatürk sayesinde buradasın.
Özür dileyeceksin, özür dileyeceksin, özür dileyeceksin, o kadar söylüyorum.
(CHP sıralarından alkışlar) 
MEHMET
METİNER (İstanbul) – Ne özürü ya!
BAŞKAN
– Sayın Yaşar…
MİHRİMAH
BELMA SATIR (İstanbul) – Oylamayı yapalım. 
VIII.- GENSORU (Devam)
A) Ön Görüşmeler (Devam)
2.- HDP Grubu adına Grup Başkan Vekili Diyarbakır
Milletvekili İdris Baluken’in, sokağa çıkma yasağı uygulanan yerlerde meydana
gelen yaşam hakkı ihlalleri konusunda gerekli tedbirleri almadığı ve sokağa
çıkma yasaklarıyla sorunların derinleşmesine zemin hazırladığı iddiasıyla
İçişleri Bakanı Efkan Ala hakkında gensoru açılmasına ilişkin önergesi (11/2)
(Devam)
BAŞKAN
– Sayın milletvekilleri, İçişleri Bakanı Sayın Efkan Ala hakkındaki gensoru önergesinin
gündeme alınıp alınmayacağı hususundaki görüşmeler tamamlanmıştır. 
Şimdi
gensoru önergesinin gündeme alınıp alınmayacağı hususunu oylarınıza sunacağım. 
Gensoru
önergesinin gündeme alınmasını kabul edenler… Kabul etmeyenler… Gensoru
önergesinin gündeme alınması kabul edilmemiştir. (AK PARTİ sıralarından
alkışlar) 
Birleşime
on dakika ara veriyorum.
Kapanma Saati: 00.06
ALTINCI OTURUM
Açılma Saati: 00.36
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Özcan PURÇU
(İzmir) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşiminin
Altıncı Oturumunu açıyorum.
Alınan
karar gereğince, sözlü soru önergelerini görüşmüyor ve gündemin “Kanun Tasarı
ve Teklifleri ile Komisyonlardan Gelen Diğer İşler” kısmına geçiyoruz. 
1’inci
sırada yer alan, Kişisel Verilerin Korunması Kanunu Tasarısı ve Adalet
Komisyonu Raporu’nun görüşmelerine başlayacağız. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Kişisel Verilerin Korunması Kanunu Tasarısı
(1/541) ve Adalet Komisyonu Raporu (S. Sayısı: 117)
BAŞKAN
– Komisyon? Yok. 
Ertelenmiştir.

2’nci
sırada yer alan, Türkiye Cumhuriyeti Hükûmeti ile Amerika Birleşik Devletleri
Hükûmeti Arasında Genişletilmiş Bilgi Değişimi Yoluyla Uluslararası Vergi
Uyumunun Artırılması Anlaşması ve Eki Mutabakat Zaptının Onaylanmasının Uygun
Bulunduğuna Dair Kanun Tasarısı ve Dışişleri Komisyonu Raporu’nun görüşmelerine
başlayacağız. 
2.- Türkiye Cumhuriyeti Hükümeti ile Amerika Birleşik
Devletleri Hükümeti Arasında Genişletilmiş Bilgi Değişimi Yoluyla Uluslararası
Vergi Uyumunun Artırılması Anlaşması ve Eki Mutabakat Zaptının Onaylanmasının
Uygun Bulunduğuna Dair Kanun Tasarısı (1/310) ve Dışişleri Komisyonu Raporu (S.
Sayısı: 6)
BAŞKAN
– Komisyon? Yok. 
Ertelenmiştir.

Bundan
sonra da komisyonun olmayacağı anlaşıldığından alınan karar gereğince, kanun
tasarı ve teklifleri ile komisyonlardan gelen diğer işleri sırasıyla görüşmek
için, 24 Şubat 2016 Çarşamba günü saat 14.00’te toplanmak üzere birleşimi
kapatıyorum.
Kapanma Saati: 00.37




(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde Başkan tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) ) Bu bölümde hatip tarafından Türkçe
olmayan bir kelime ifade edildi.


(X) Bu bölümde hatip tarafından Türkçe
olmayan kelimeler ifade edildi.




