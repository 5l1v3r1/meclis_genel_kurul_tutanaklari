



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 82’nci
Birleşim
 29
Nisan 2014 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Kadir Gökmen Öğüt’ün,
İstanbul’un sorunlarına ilişkin gündem dışı konuşması
2.- Kars Milletvekili Yunus Kılıç’ın, Veteriner
Hekimler Günü’ne ilişkin gündem dışı konuşması
3.- İstanbul Milletvekili Süleyman Çelebi’nin, 1 Mayıs
Emek ve Dayanışma Günü’ne ilişkin gündem dışı konuşması

V.- AÇIKLAMALAR
1.- Adana Milletvekili Ali Halaman’ın, Adana’da sulu
tarım yapan çiftçilerin sorunlarına ilişkin açıklaması
2.- Kocaeli Milletvekili Haydar Akar’ın, Sapanca
Gölü’nün kurutulmaması ve su ihtiyacının karşılanabilmesi için gereken
tedbirlerin alınması gerektiğine ilişkin açıklaması
3.- Manisa Milletvekili Sakine Öz’ün, Meclisi ve
Hükûmeti, çocukların güvenliği ve sağlığı için gereken önlemleri almak üzere
birlikte mücadele vermeye çağırdığına ilişkin açıklaması
4.- Mersin Milletvekili Aytuğ Atıcı’nın, sağlıkla
ilgili kişisel verilen korunması için kanun çıkarılması gerektiğine ilişkin
açıklaması
5.- İstanbul Milletvekili Abdullah Levent Tüzel’in, 1
Mayıs Emek ve Dayanışma Günü’nü kutladığına ilişkin açıklaması
6.- Muğla Milletvekili Mehmet Erdoğan’ın, Muğla’nın
Seydikemer ilçesinde meydana gelen dolu afetine ilişkin açıklaması
7.- Adana Milletvekili Muharrem Varlı’nın, çiftçilerin
kuraklık nedeniyle yaşadıkları sorunlara ilişkin açıklaması
8.- İzmir Milletvekili Musa Çam’ın, Halk Bankası eski
Genel Müdürünün Ziraat Bankası Yönetim Kurulu üyeliğine atanmasının yanlış
olduğuna ilişkin açıklaması
9.- Bursa Milletvkili Aykan Erdemir’in, UNESCO Dünya
Kültür Mirası Geçici Listesi’nde yer alan İznik’e gereken özenin gösterilmesi
için ihtiyaç duyulan kaynağın acilen ayrılması gerektiğine ilişkin açıklaması
10.- Ankara Milletvekili Özcan Yeniçeri’nin, 6495
sayılı Yasa’nın uygulama yönetmeliğinin derhâl çıkarılarak şehit ailelerinin ve
gazilerin mağduriyetlerinin giderilmesi gerektiğine ilişkin açıklaması
11.- Malatya Milletvekili Veli Ağbaba’nın, taş
ocaklarının doğanın, tarımın ve insanlığın düşmanı olduğuna ve Malatya’da
açılan taş ocaklarına verilen ruhsatların bir kez daha gözden geçirilmesi
gerektiğine ilişkin açıklaması
12.- İzmir Milletvekili Alaattin Yüksel’in, İzmir’in
Kemalpaşa ilçesinde meydana gelen dolu afetine ilişkin açıklaması
13.- Şırnak Milletvekili Hasip Kaplan’ın, HDP olarak,
bütün işçilerin 1 Mayıs Emek ve Dayanışma Günü’nü kutladıklarına ilişkin
açıklaması
14.- İstanbul Milletvekili Mehmet Akif Hamzaçebi’nin,
28 Nisan Dünya İş Sağlığı ve Güvenliği Günü’ne, Hayatlarını İş Kazalarında
Kaybeden Aileler Platformu’nun 28 Nisanın anma ve yas günü olarak ilan edilmesi
önerisini CHP Grubu olarak desteklediklerine, Parlamento Muhabirleri Derneğinin
50’nci kuruluş yıl dönümünü kutladıklarına, HDP’ye grup oluşturmaları nedeniyle
hayırlı olsun dileğinde bulunduklarına ve 1 Mayıs Emek ve Dayanışma Günü’nü
kutladıklarına ilişkin açıklaması
15.- İstanbul Milletvekili Kadir Gökmen Öğüt’ün,
YSK’nın Hatay’da kısıtlı oldukları için oy kullanamayan kişilerle ilgili
yaptığı tespitlere ve yeni Parlamento grubu HDP’ye başarılar dilediğine ilişkin
açıklaması
16.- Bingöl Milletvekili İdris Baluken’in, resmî olarak
Meclis çalışmalarına başlayan HDP’nin çalışmalarının hayırlı ve uğurlu olmasını
dilediğine ve güney Kürdistan’da yapılan bombalı saldırıda hayatını
kaybedenlere Allah’tan rahmet, yaralılara acil şifalar dilediğine ilişkin
açıklaması
17.- Samsun Milletvekili Ahmet Yeni’nin, bazı
sendikaların 1 Mayıs İşçi Bayramı’nı Taksim’de kutlamak için ısrar etmelerine
işçilerin karşı çıkması gerektiğine ve 1 Mayıs Emek ve Dayanışma Günü’nü
kutladığına ilişkin açıklaması
18.- Ankara Milletvekili Levent Gök’ün, 1 Mayıs Emek ve
Dayanışma Günü’nü kutladığına ve Gezi olaylarına katıldıkları için iş akitleri
feshedilen Ankara Büyükşehir Belediyesi işçilerinin yanında olduklarına ilişkin
açıklaması
19.- İstanbul Milletvekili Mihrimah Belma Satır’ın,
Parlamento Muhabirleri Derneğinin 50’nci kuruluş yıl dönümünü kutladıklarına
ilişkin açıklaması
20.- İstanbul Milletvekili Ferit Mevlüt Aslanoğlu’nun,
kadın çiftçilere “ehil” sıfatı verilmemesinin kadın hakları açısından sakıncalı
olduğuna ilişkin açıklaması 

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Mersin Milletvekili Ali Rıza Öztürk ve 20
milletvekilinin, yaş meyve ve sebze üreticilerinin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/916)
2.- Bolu Milletvekili Tanju Özcan ve 19
milletvekilinin, elma üreticilerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/917)
3.- Aydın Milletvekili Bülent Tezcan ve 20
milletvekilinin, Kırım Kongo kanamalı ateşi hastalığının nedenlerinin
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/918)

B) Meclis Soruşturması Önergeleri
1.- Isparta Milletvekili Süreyya Sadi Bilgiç ve 76
milletvekilinin, Ekonomi eski Bakanı M. Z. Çağlayan hakkında, bir şahıstan
sağlanan miktar ve değeri tespit edilemeyen bazı maddi menfaatler karşılığında
bu şahsın İran’a altın ihracatı yapması işlerinde imtiyaz sağladığı, Gana’dan
kaçak yollarla yurda sokulmak istendiği iddia edilen 1,5 ton altınla ilgili
adli ve idari soruşturmaları engelleyerek altının Dubai’ye çıkışını sağlamaya
çalıştığı ve bu eylemlerin Kaçakçılıkla Mücadele Kanunu’na muhalefet
oluşturduğu, TCK’nın 204 ve 252’nci maddelerine uyduğu; İçişleri eski Bakanı M.
Güler hakkında, bir şahıstan sağlanan miktar ve değeri tespit edilemeyen bazı
maddi menfaatler karşılığında bu şahsın araçlarına trafikte emniyet şeridini
kullanma imtiyazı verdiği ve söz konusu şahıs için koruma polisi
görevlendirdiği, bu şahısla ilgili adli veya istihbari çalışma yapılıp
yapılmadığının araştırılması için talimat verdiği, bu şahsın usulsüzlükleri
hakkında basında çıkacak haberlerin engellenmesi için girişimlerde bulunduğu ve
bu eylemlerin TCK’nın 204, 255, 252 ve 285’inci maddelerine uyduğu; AB eski
Bakanı E. Bağış hakkında, bir şahıstan sağlanan miktar ve değeri tespit
edilemeyen bazı maddi menfaatler karşılığında bu şahsın turizm belgeli bir otel
kiralama girişimi ile yakınlarına vize alınması işleri için aracılık ettiği ve
bu eylemlerin TCK’nın 255 ve 252’nci maddelerine uyduğu; Çevre ve Şehircilik
eski Bakanı E. Bayraktar hakkında, bir suç örgütünün yönetici ve üyelerinin
kendilerine sağlanan ve miktar ve değeri tespit edilemeyen bazı menfaatler
karşılığında kişiye özel imtiyazlı imar planlarını onaylattıkları ve imar
planlarına aykırı olarak yapılan bazı projelerin usulsüzlüklerine göz
yumdukları ve denetimlerden sorunsuzca geçmelerini sağladıkları ve bu
eylemlerin TCK’nın 255 ve 257’nci maddelerine uyduğu iddialarıyla Meclis
soruşturması açılmasına ilişkin önergesi (9/8) 



C) Duyurular
1.- Başkanlıkça, Kadın Erkek Fırsat Eşitliği
Komisyonunda siyasi parti grubu mensubu olmayan milletvekillerine düşen 1
üyelik için aday olmak isteyen siyasi parti grubu mensubu olmayan milletvekillerinin
yazılı olarak müracaat etmelerine ilişkin duyuru

D) Tezkereler
1.- Türkiye Büyük Millet Meclisi Başkanlığının, Türkiye
Büyük Millet Meclisi Başkanı Cemil Çiçek Başkanlığındaki heyetlerin; 
Moldova Meclis Başkanı Igor Corman ile Amerika Birleşik
Devletleri Temsilciler Meclisi Başkanı John Boehner’in vaki davetlerine icabet
etmek üzere adı geçen ülkelere,
Romanya Temsilciler Meclisi Başkanı Valeriu Ştefan
Zgonea’nın davetine icabetle Güney Doğu Avrupa Ülkeleri Parlamenter Asamblesi
Açılış Toplantısı’na katılmak üzere Romanya’ya,
Resmî birer ziyarette bulunmaları hususlarına ilişkin
tezkeresi (3/1479)

2.- Türkiye Büyük Millet Meclisi Başkanlığının, Türkiye
Büyük Millet Meclisi Dışişleri Komisyonu Başkanı Volkan Bozkır’ın Romanya
Senatosu Dışişleri Komitesi Başkanı Petru Filip’in vaki davetine icabetle
Türkiye-Romanya-Polonya Parlamentoları Dışişleri Komisyonları Ortak Toplantısı’na
katılması hususuna ilişkin tezkeresi (3/1480)

E) Önergeler
1.- Afyonkarahisar Milletvekili Ahmet Toptaş’ın,
(2/271) esas numaralı Terörle Mücadele Kanununda Değişiklik Yapılmasına Dair
Kanun Teklifi’nin doğrudan gündeme alınmasına ilişkin önergesi (4/155)

VII.- USUL HAKKINDA GÖRÜŞMELER
1.- İçişleri eski Bakanı Muammer Güler, Avrupa Birliği
eski Bakanı Egemen Bağış, Ekonomi eski Bakanı Mehmet Zafer Çağlayan ile Çevre
ve Şehircilik eski Bakanı Erdoğan Bayraktar haklarındaki (9/7) esas numaralı
Meclis Soruşturması Önergesi’nin İç Tüzük’e aykırılığı tespit edilerek geri
çekilmesinden sonra (9/8) esas numaralı Meclis Soruşturması Önergesi’nin Meclis
Başkanlığı tarafından Genel Kurula sevk edilmesinin İç Tüzük hükümlerine uygun
olup olmadığı hakkında 

VIII.- SATAŞMALARA İLİŞKİN KONUŞMALAR
1.- Adıyaman Milletvekili Ahmet Aydın’ın, Bingöl
Milletvekili İdris Baluken’in usul tartışması üzerinde yaptığı konuşması
sırasında AK PARTİ Grubuna sataşması nedeniyle konuşması
2.- İstanbul Milletvekili Mehmet Akif Hamzaçebi’nin,
Adıyaman Milletvekili Ahmet Aydın’ın sataşma nedeniyle yaptığı konuşması
sırasında CHP Grubuna sataşması nedeniyle konuşması
3.- Bingöl Milletvekili İdris Baluken’in, Adıyaman
Milletvekili Ahmet Aydın’ın sataşma nedeniyle yaptığı konuşması sırasında HDP
Grubuna sataşması nedeniyle konuşması
4.- Konya Milletvekili Faruk Bal’ın, Adıyaman
Milletvekili Ahmet Aydın’ın sataşma nedeniyle yaptığı konuşması sırasında MHP
Grubuna sataşması nedeniyle konuşması
5.- Manisa Milletvekili Özgür Özel’in, Manisa
Milletvekili Muzaffer Yurttaş’ın CHP grup önerisi üzerinde yaptığı konuşması sırasında
Cumhuriyet Halk Partisine sataşması nedeniyle konuşması
6.- Manisa Milletvekili Muzaffer Yurttaş’ın, Manisa
Milletvekili Özgür Özel’in sataşma nedeniyle yaptığı konuşması sırasında
şahsına ve Adalet ve Kalkınma Partisine sataşması nedeniyle konuşması

IX.- ÖNERİLER
A) Siyasi Parti Grubu Önerileri
1.- CHP Grubunun, Manisa Milletvekili Özgür Özel ve
arkadaşları tarafından Soma’daki tüm maden ocaklarında meydana gelen iş
kazalarının ve yaşanan ölümlerin sorumluları ile nedenlerinin araştırılması
amacıyla 23/10/2013 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 29 Nisan 2014 Salı
günkü birleşiminde sunuşlarda okunmasına ve görüşmelerinin aynı tarihli
birleşiminde yapılmasına ilişkin önerisi
2.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; (9/8), (9/3),
(9/4), (9/5) ve (9/6) esas numaralı Meclis Soruşturması Önergelerinin 5 Mayıs
2014 Pazartesi günkü gündemin “Özel Gündemde Yer alacak İşler” kısmının
sırasıyla 1, 2, 3, 4 ve 5’inci sıralarına alınmasına, Anayasa’nın 100’üncü
maddesi gereğince Meclis soruşturması açılıp açılmaması konusundaki
görüşmelerin TBMM Genel Kurulunun 5 Mayıs 2014 Pazartesi günkü birleşiminde
yapılmasına ve bu görüşmelerin tamamlanmasına kadar çalışmalarını sürdürmesine;
6, 13, 20 ve 27 Mayıs 2014 Salı günkü birleşimlerinde bir saat süreyle sözlü
soruların görüşülmesini müteakip diğer denetim konularının görüşülmeyerek
gündemin “Kanun Tasarı ve Teklifleri ile Komisyonlardan Gelen Diğer İşler”
kısmında yer alan işlerin görüşülmesine; 7, 14, 21 ve 28 Mayıs 2014 Çarşamba
günkü birleşimlerinde sözlü soruların görüşülmemesine; 564 sıra sayılı Kanun
Tasarısı’nın İç Tüzük’ün 91’inci maddesine göre temel kanun olarak bölümler
hâlinde görüşülmesine ilişkin önerisi 

X.- SÖZLÜ SORULAR VE CEVAPLARI
1.-Tokat Milletvekili Reşat Doğru’nun, noter
ücretlerinin düzenlenmesine ilişkin Adalet Bakanından sözlü soru önergesi
(6/127) ve Aile ve Sosyal Politikalar
Bakanı Ayşenur İslam’ın cevabı
2.-İstanbul Milletvekili Celal Dinçer’in,
Bakanlığın Ankara’daki taşınmazlarına ilişkin Aile ve Sosyal Politikalar
Bakanından sözlü soru önergesi (6/2781) Cevaplanmadı
3.-Bursa Milletvekili İsmet Büyükataman’ın,
Bakanlık istisnai kadrolarına yapılan atamalara ilişkin sözlü soru önergesi
(6/3151) ve Aile ve Sosyal Politikalar
Bakanı Ayşenur İslam’ın cevabı
4.-Ardahan Milletvekili Ensar Öğüt’ün, süt
sığırcılığı projesi kapsamında tahsis edilen hayvanlarla ilgili ödemelere
ilişkin sözlü soru önergesi (6/3593) ve Aile
ve Sosyal Politikalar Bakanı Ayşenur İslam’ın cevabı
5.- Tokat Milletvekili Reşat Doğru’nun, Tokat ve Diyarbakır’daki
ailelere yönelik sosyal destek projelerine ilişkin sözlü soru önergesi (6/3610)
ve Aile ve Sosyal Politikalar Bakanı
Ayşenur İslam’ın cevabı
6.-Tokat Milletvekili Reşat Doğru’nun, bazı
illerdeki verilere yönelik gelir getirici projelere ilişkin sözlü soru önergesi
(6/3612) ve Aile ve Sosyal Politikalar
Bakanı Ayşenur İslam’ın cevabı
7.-Kütahya Milletvekili Alim Işık’ın, engelli
ve yaşlı vatandaşlara yapılan ödemelere ilişkin sözlü soru önergesi (6/3860) ve
Aile ve Sosyal Politikalar Bakanı Ayşenur
İslam’ın cevabı
8.-Kütahya Milletvekili Alim Işık’ın, Bakanlık
tarafından kiralanan araçlar ile diğer taşınır mallara ilişkin Aile ve Sosyal
Politikalar Bakanından sözlü soru önergesi (6/3882) Cevaplanmadı
9.-Kütahya Milletvekili Alim Işık’ın, Bakanlık
tarafından kiralanan taşınmazlara ilişkin sözlü soru önergesi (6/3926) ve Aile ve Sosyal Politikalar Bakanı Ayşenur İslam’ın
cevabı
10.-Kahramanmaraş Milletvekili Mesut
Dedeoğlu’nun, Bakanlığa bağlı birimlerde görev yapan engelli personel sayısına
ilişkin sözlü soru önergesi (6/3954) ve Aile
ve Sosyal Politikalar Bakanı Ayşenur İslam’ın cevabı
11.-Kahramanmaraş Milletvekili Mesut
Dedeoğlu’nun, 2012 yılında sosyal ve ekonomik destek sağlanan ailelere ilişkin
sözlü soru önergesi (6/3957) ve Aile ve
Sosyal Politikalar Bakanı Ayşenur İslam’ın cevabı
12.-Kahramanmaraş Milletvekili Mesut
Dedeoğlu’nun, Türkiye’nin yoksulluk haritası konusundaki çalışmalara ilişkin
sözlü soru önergesi (6/3958) ve Aile ve
Sosyal Politikalar Bakanı Ayşenur İslam’ın cevabı
13.- Kahramanmaraş Milletvekili Mesut
Dedeoğlu’nun, 2012 yılında sosyal ve ekonomik destek sağlanan ailelere ilişkin
sözlü soru önergesi (6/3967) ve Aile ve
Sosyal Politikalar Bakanı Ayşenur İslam’ın cevabı
14.-Kütahya Milletvekili Alim Işık’ın, Bakanlık
tarafından gerçekleştirilen taşınır mal satışlarına ilişkin Aile ve Sosyal
Politikalar Bakanından sözlü soru önergesi (6/4038) Cevaplanmadı
15.-Kütahya Milletvekili Alim Işık’ın, Bakanlık
tarafından gerçekleştirilen taşınmaz satışlarına ilişkin Aile ve Sosyal
Politikalar Bakanından sözlü soru önergesi (6/4052) Cevaplanmadı
16.-Kütahya Milletvekili Alim Işık’ın, Bakanlık
kadrolarına ve personel durumuna ilişkin sözlü soru önergesi (6/4119) ve Aile ve Sosyal Politikalar Bakanı Ayşenur İslam’ın
cevabı
17.-Kütahya Milletvekili Alim Işık’ın,
2002-2013 yılları arasında Bakanlıkta hizmet alımı yoluyla veya sözleşmeli
olarak çalıştırılan personele ilişkin Aile ve Sosyal Politikalar Bakanından
sözlü soru önergesi (6/4167) Cevaplanmadı
18.-Kütahya Milletvekili Alim Işık’ın, sosyal
yardımlaşma ve dayanışma vakıflarından yardım alan ailelerin sayılarına ilişkin
sözlü soru önergesi (6/4227) ve Aile ve
Sosyal Politikalar Bakanı Ayşenur İslam’ın cevabı
19.-Kütahya Milletvekili Alim Işık’ın,
Kütahya’da sosyal yardımlaşma ve dayanışma vakıflarından yardım alan ailelerin
sayılarına ilişkin sözlü soru önergesi (6/4228) ve Aile ve Sosyal Politikalar Bakanı Ayşenur İslam’ın
cevabı
20.-Kütahya Milletvekili Alim Işık’ın,
yoksulluk sınırının altında gelire sahip ailelere ilişkin sözlü soru önergesi
(6/4229) ve Aile ve Sosyal Politikalar
Bakanı Ayşenur İslam’ın cevabı
21.-Kütahya Milletvekili Alim Işık’ın,
Kütahya’da yoksulluk sınırının altında gelire sahip ailelere ilişkin sözlü soru
önergesi (6/4230) ve Aile ve Sosyal
Politikalar Bakanı Ayşenur İslam’ın cevabı
22.-Adana Milletvekili Ali Halaman’ın,
ailesinin geliri belirli bir tutarı geçen engellilerin engelli aylıklarının
kesildiği iddiasına ilişkin sözlü soru önergesi (6/4369) ve Aile ve Sosyal Politikalar Bakanı Ayşenur İslam’ın
cevabı
23.-Kahramanmaraş Milletvekili Mesut
Dedeoğlu’nun, Bakanlık tarafından kiralama yoluyla kullanılan hizmet binalarına
ilişkin Aile ve Sosyal Politikalar Bakanından sözlü soru önergesi (6/4567)
Cevaplanmadı
24.-Kütahya Milletvekili Alim Işık’ın, muharip
gazilerin sorunlarına ilişkin sözlü soru önergesi (6/5071) ve Aile ve Sosyal Politikalar Bakanı Ayşenur İslam’ın
cevabı
25.-Kütahya Milletvekili Alim Işık’ın, şehitlik
ve gazilik maaşlarına ilişkin sözlü soru önergesi (6/5072) ve Aile ve Sosyal Politikalar Bakanı Ayşenur İslam’ın
cevabı
26.-Kütahya Milletvekili Alim Işık’ın, yardıma
muhtaç vatandaş sayısına ve yapılan yardımlara ilişkin sözlü soru önergesi
(6/5073) ve Aile ve Sosyal Politikalar
Bakanı Ayşenur İslam’ın cevabı
27.-Kütahya Milletvekili Alim Işık’ın,
Kütahya’daki yardıma muhtaç vatandaş sayısına ve yapılan yardımlara ilişkin
sözlü soru önergesi (6/5074) ve Aile ve
Sosyal Politikalar Bakanı Ayşenur İslam’ın cevabı
28.-Adana Milletvekili Ali Halaman’ın, Adana’ya
yönelik proje ve yatırımlara ilişkin sözlü soru önergesi (6/5202) ve Aile ve Sosyal Politikalar Bakanı Ayşenur İslam’ın
cevabı
29.-Ankara Milletvekili Özcan Yeniçeri'nin,
kadınların toplumda yaşadığı sorunlar konusunda duyarlılık sağlamak amacıyla
yürütülmekte olan çalışmalara ilişkin sözlü soru önergesi (6/5266) ve Aile ve Sosyal Politikalar Bakanı Ayşenur İslam’ın
cevabı
30.-Adana Milletvekili Ali Halaman'ın,
Adana'daki sokak çocuğu sayısına ve sokak çocukları ile ilgili yürütülen
çalışmalara ilişkin sözlü soru önergesi (6/5275) ve Aile ve Sosyal Politikalar Bakanı Ayşenur İslam’ın
cevabı
31.-Ankara Milletvekili Özcan Yeniçeri'nin,
gönüllü kuruluşların faaliyetlerinin arttırılmasına yönelik çalışma ve
projelere ilişkin sözlü soru önergesi (6/5311) ve Aile ve Sosyal Politikalar Bakanı Ayşenur İslam’ın
cevabı
32.-Ankara Milletvekili Özcan Yeniçeri'nin,
Bakanlık tarafından gençlerin ve sivil toplum kuruluşlarının gönüllülük
çalışmalarının desteklenmesi adına yürütülmekte olan çalışma ve projelere
ilişkin sözlü soru önergesi (6/5325) ve Aile
ve Sosyal Politikalar Bakanı Ayşenur İslam’ın cevabı
33.-Ankara Milletvekili Özcan Yeniçeri'nin,
Bakanlık tarafından özel sektörün sivil toplum kuruluşlarını desteklemesini
sağlamak adına yürütülmekte olan çalışma ve projelere ilişkin sözlü soru
önergesi (6/5326) ve Aile ve Sosyal
Politikalar Bakanı Ayşenur İslam’ın cevabı
34.-Ankara Milletvekili Özcan Yeniçeri'nin,
Bakanlık tarafından kadınların ve sivil toplum kuruluşlarının gönüllülük
çalışmalarının desteklenmesi adına yürütülmekte olan çalışma ve projelere
ilişkin sözlü soru önergesi (6/5327) ve Aile
ve Sosyal Politikalar Bakanı Ayşenur İslam’ın cevabı

IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli Milletvekili
Kamer Genç’in; Türkiye Büyük Millet Meclisi İçtüzüğünün Bir Maddesinin
Değiştirilmesi Hakkında İçtüzük Teklifi ve Anayasa Komisyonu Raporu (2/242,
2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Toprak Koruma ve Arazi Kullanımı Kanunu ve Türk
Medeni Kanununda Değişiklik Yapılması Hakkında Kanun Tasarısı ile Trabzon
Milletvekili Mehmet Volkan Canalioğlu'nun; 5578 Sayılı Toprak Koruma ve Arazi
Kullanımı Kanununda Değişiklik Yapılmasına Dair Kanun Teklifi ve Adalet
Komisyonu ile Tarım, Orman ve Köyişleri Komisyonu Raporları (1/788, 2/1599) (S.
Sayısı: 564) 

XII.- YAZILI SORULAR VE CEVAPLARI
1.- Bingöl Milletvekili İdris Baluken'in, MNGIE
hastalığına yakalanan bir vatandaşa ilişkin sorusu ve Sağlık Bakanı Mehmet
Müezzinoğlu'nun cevabı (7/38450)
2.- Bilecik Milletvekili Bahattin Şeker'in, Türkiye'de
ALK testinin yapılabileceği bir patoloji laboratuvarı bulunup bulunmadığına
ilişkin sorusu ve Sağlık Bakanı Mehmet Müezzinoğlu'nun cevabı (7/38832)
3.- Tokat Milletvekili Reşat Doğru'nun, Tokat'ta madde
bağımlılığı tedavisi gören hasta sayısına ilişkin sorusu ve Sağlık Bakanı
Mehmet Müezzinoğlu'nun cevabı (7/39168)
4.- Ankara Milletvekili Aylin Nazlıaka'nın, AR-GE'ye
ayrılan kaynağa ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/40213)
5.- İstanbul Milletvekili Mustafa Sezgin Tanrıkulu'nun,
kamu kurum ve kuruluşlarında işe alım mülakatlarında ayrımcılık yapıldığı
iddialarına ilişkin sorusu ve Millî Savunma Bakanı İsmet Yılmaz’ın cevabı
(7/40243)
6.- Ankara Milletvekili Levent Gök'ün, Ankara'da doğal
gaza zam yapıldığı iddialarına ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/40311)
7.- Ardahan Milletvekili Ensar Öğüt'ün, boraks üretimi
ve ihracatına ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/40313)
8.- Burdur Milletvekili Hasan Hami Yıldırım'ın,
Burdur'da meydana gelen elektrik kesintilerine ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/40474)
9.- Ankara Milletvekili Aylin Nazlıaka'nın, olası
kuraklık durumunda yaşanacak enerji üretimi kaybına ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/40475)
10.- Iğdır Milletvekili Sinan Oğan'ın, kamuya ait kömür
madenlerine ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/40476)
11.- İstanbul Milletvekili Mustafa Sezgin
Tanrıkulu'nun, İstanbul'da Bakanlığa ait olan gayrimenkul, arsa ve araziler ile
bunların satış ve kiralama işlemlerine ilişkin sorusu ve Avrupa Birliği Bakanı
Mevlüt Çavuşoğlu’nun cevabı (7/40624)
12.- Ankara Milletvekili Özcan Yeniçeri'nin, enerji ve
madencilik sektörlerinde AB Müktesebatına uyum sağlanması adına yürütülen
çalışma ve projelere ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/40686)
13.- Ankara Milletvekili Özcan Yeniçeri'nin,
Türkiye'nin bir enerji koridoru haline getirilmesi adına yürütülen çalışma ve
projelere ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/40687)
14.- Ankara Milletvekili Özcan Yeniçeri'nin, istatistik
ve planlama altyapısının güçlendirilmesi adına yürütülen çalışma ve projelere
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/40688)
15.- Ankara Milletvekili Aylin Nazlıaka'nın, kamuda
kadın istihdamına ve bu sayının artırılmasına ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/40689)
16.- Ankara Milletvekili Aylin Nazlıaka'nın, Bakanlığın
AR-GE çalışmalarına ilişkin sorusu ve Gümrük ve Ticaret Bakanı Hayati
Yazıcı’nın cevabı (7/40740)
17.- İstanbul Milletvekili Mahmut Tanal'ın, TÜRGEV'e
yapılan bağış ve yardımlara ilişkin sorusu ve Başbakan Yardımcısı Bülent
Arınç’ın cevabı (7/40906)
18.- İstanbul Milletvekili Sabahat Akkiray'ın, Başbakan
ile oğlu arasında geçtiği iddia edilen telefon konuşmaları ile ilgili yayınların
cezalandırılmasına yönelik rapor düzenlemeleri konusunda RTÜK uzmanlarına
talimat verildiği iddiasına ilişkin sorusu ve Başbakan Yardımcısı Bülent
Arınç’ın cevabı (7/40911)
19.- İstanbul Milletvekili Umut Oran'ın, Türk Hava
Yollarına ait bankolarda ses kaydı yapıldığı iddiasına ilişkin sorusu ve Maliye
Bakanı Mehmet Şimşek’in cevabı (7/41206)
20.- Bursa Milletvekili İsmet Büyükataman'ın, TRT'nin
yayınlarında siyasi partilerle ilgili haberlere ayrılan zamana ilişkin sorusu
ve Başbakan Yardımcısı Bülent Arınç’ın cevabı (7/41282)
21.- Kocaeli Milletvekili Haydar Akar'ın, 2012 ve 2013
yıllarına ait ithalat verilerine ilişkin sorusu ve Gümrük ve Ticaret Bakanı
Hayati Yazıcı’nın cevabı (7/41369)
22.- İstanbul Milletvekili Mustafa Sezgin
Tanrıkulu'nun, İstanbul'da Bakanlığa ait olan arsa ve araziler ile bunların
satış ve kiralama işlemlerine ilişkin sorusu ve Gümrük ve Ticaret Bakanı Hayati
Yazıcı’nın cevabı (7/41702)
23.- İstanbul Milletvekili Mustafa Sezgin
Tanrıkulu'nun, Suriyeli sığınmacıların Şanlıurfa mitingine zorla götürüldüğü
iddialarına,
Yerel seçimlerde alınan güvenlik önlemlerine ve
görevlendirilen güvenlik görevlisi sayısına,
Bir inşaat firmasının aldığı ihalelere,
İlişkin soruları ve Başbakan Yardımcısı Bülent Arınç’ın
cevabı (7/41885), (7/41887), (7/41890)
24.- İstanbul Milletvekili Mustafa Sezgin
Tanrıkulu'nun, bir televizyon kuruluşunun yayınlarına sansür uygulandığı iddialarına,
İşsiz vatandaşların iş bulmaları karşılığında iktidar
partisi teşkilatlarına bağış yapmak ve üye olmak zorunda bırakıldıkları iddiasına,
Bazı mitinglere öğrenciler, fabrika işçileri, belediye
çalışanları ve Suriyeli sığınmacıların zorla götürüldüğü iddialarına,
İlişkin soruları ve Başbakan Yardımcısı Bülent Arınç’ın
cevabı (7/41886), (7/41888), (7/41889)



29 Nisan 2014
Salı
BİRİNCİ OTURUM
Açılma Saati:
15.00
BAŞKAN: Başkan
Vekili Şükran Güldal MUMCU
KÂTİP ÜYELER: Fehmi
KÜPÇÜ (Bolu), Mine LÖK BEYAZ (Diyarbakır)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 82’nci Birleşimini açıyorum.
III.- YOKLAMA
BAŞKAN – Elektronik cihazla yoklama
yapacağız.
Yoklama için üç dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır,
görüşmelere başlayacağız.
Gündeme geçmeden önce üç sayın
milletvekiline gündem dışı söz vereceğim.
Gündem dışı ilk söz, İstanbul’un
sorunları hakkında söz isteyen İstanbul Milletvekili Kadir Gökmen Öğüt’e
aittir. 
Buyurunuz Sayın Öğüt. (CHP sıralarından
alkışlar)
Sayın milletvekilleri, biraz sessiz
olursak kürsüdeki Sayın Milletvekilini daha iyi duyacağız, lütfen efendim.
Buyurunuz.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Kadir Gökmen Öğüt’ün,
İstanbul’un sorunlarına ilişkin gündem dışı konuşması
KADİR GÖKMEN ÖĞÜT (İstanbul) –
Saygıdeğer Başkan, değerli milletvekilleri; İstanbul’un sorunlarıyla ilgili söz
almış bulunmaktayım.Bugün kentimizin en önemli problemleri; trafik kaosu, imar
kirliliği, ormanların talanı ve kuraklık tehlikesi yani yüz günlük su
rezervinin kalmış olmasıdır. Ama ben yine bu hafta, İstanbul halkını
ilgilendiren en önemli sorunun 1 Mayıs ve Taksim Meydanı olduğuna inanıyorum.
Değerli milletvekilleri, iki gün sonra
1 Mayıs İşçi Sınıfının Uluslararası Birlik, Dayanışma ve Mücadele Günü’nü
kutlayacağız. Afrika’dan Asya’ya, Amerika’dan Avrupa’ya yüz milyonlarca emekçi,
baskısız, sömürüsüz bir düzen özlemini alanlardan haykıracak. Ne var ki hepinizin
hatırlayacağı üzere geçtiğimiz yıl İstanbul’daki 1 Mayıs olayları tüm dünyanın
tanıklık ettiği bir rezalete dönüşmüştür. Bunun tek sorumlusu, her durum ve
fırsatta işçisini, emekçisini ezmeye çalışan AKP hükûmetidir. Sizin deyiminizle
“Fevkalade orantılı bir müdahale” neticesinde yüzlerce kişi yaralanmış,
hastaneye kaldırılmış, kalp krizi geçirmiş -sadece kamuoyuna yansıdığı
kadarıyla- bir kişi görme yetisini yitirmiş, bir diğeri de beyin ameliyatı
geçirmiştir. Dünyanın her ülkesinde 1 Mayıs, adına yaraşır gibi kutlanırken
İstanbul’da “Fevkalade orantılı müdahale”nin bilançosu budur. 
Görevi emniyeti sağlamak olan polisler,
çoluk çocuk, genç yaşlı bir yana hastaneleri, parti otobüslerini gaz yağmuruna
tutmuştur. İstanbul Valisinin “marjinal gruplar” olarak nitelediği, Başbakanın
“militan” diye adlandırdığı bu ülkenin işçileri, emekçileri ve onların örgütlü
mücadelesine destek veren milyonlardır.
MEHMET AKİF HAMZAÇEBİ (İstanbul) –
Sayın Başkan, gürültü var efendim.
KADİR GÖKMEN ÖĞÜT (Devamla) - Bakınız,
1 Mayıs, 2010, 2011 ve 2012’de Taksim’de kutlanırken polisin tek bir müdahalesi
olmamış, tek bir damla kan akmamıştır; ta ki sizler, geçen seneki 1 Mayıs
kutlamalarını tüm dünyanın tanıklık ettiği bir rezalete dönüştürene kadar.
Gazcı valiniz hafta sonunda nedamet getirmiş, Gezi direnişi sırasında iyi
yönetemediğini itiraf etmiştir. Hükûmetin başı “Turist sayısı azalıyor.”
yalanına sarılmışken vali yine turist sayısının arttığını söylemiştir. Şimdi
ise “Esnaf zarar görür.” yalanına sığınıyorlar. 
Kahraman mı, paralel mi olduğuna karar
veremediğiniz polisleriniz müdahale etmez, ağlamaktan sorumlu bakanınız
tehditlerine son verirse bu 1 Mayıs şenlik ve bayram havası içinde geçecektir.
Bakınız, bu fotoğraf -2010 yılı 1
Mayısında Taksim’e çıkan- Tarlabaşı yokuşunda asılan afişin fotoğrafıdır. Algı
yönetiminde ve bunun yanı sıra toplum hafızasını küçümseyerek kendi
söylediklerini inkâr eden AKP, tam dört yıl önce Taksim’i 1 Mayıs kutlamalarına
açarak Taksim’e duyulan özlemi istismar etmiştir.
2010 1 Mayıs sonrası, Recep Tayyip
Erdoğan, AKP grup toplantısında yaptığı o konuşmada şunları söyledi: “2010 1
Mayısı Türkiye'nin nasıl değiştiğinin, nasıl olgunlaştığının, tabularını nasıl
yıktığının, statükoyu nasıl aştığının, tahrik ve provokasyonun korkularından
nasıl sıyrıldığının somut bir abidesi olmuştur. Türkiye bu manzara için, bu
bayram havası için tam otuz iki yıl beklemiştir. Taksim’deki dostluk, kardeşlik
ve dayanışma tablosu Türkiye'nin çetelerle mücadelesinin bir eseridir.” 
Şimdi sormazlar mı “Ne değişti?” diye!
“Taksim’den ümidinizi kesin, devletle bir gerilime girmeyin.” diyorlar. Tahrik
ve provokasyon korkularınız tekrar mı nüksetti? Bir kez olsun söylediğiniz ve
yaptığınız birbirini tutsun. Ya gerçek demokrat olun ya Putin türü Avrasyalı
bir iktidar olun, karar verin. 
Değerli milletvekilleri, şunu bilin ki
gösteriler izne tabi değildir. DİSK ve KESK’in yapmış olduğu başvuru
neticesinde, 22 Kasım 2010 tarihinde verilen kararla Avrupa İnsan Hakları
Mahkemesi Taksim’in 1 Mayıs alanı olduğuna hükmetmiştir. Bu, yüz yıllık bir
mücadelenin eseridir, yürütmenin başının herhangi bir lütfu değildir.
İstanbul’da 1 Mayıs alanı Taksim’dir
çünkü emekçiler için Taksim demek inatlaşma değil, demokrasi mücadelesinin
olmazsa olmazlarındandır çünkü Taksim 37 insanımızın katledildiği meydandır.
Emekçilere yapılan en kanlı saldırı olan 1977 katliamının ardından -bu
kardeşlerimiz katledilmiştir- bu meydanın adı “Taksim” olmuştur, bu nedenle
Taksim 1 Mayıs alanıdır ancak “emek” ve “emekçi” kelimelerinin anlamını
bilmeyenler bunu idrak edemezler. 
Myanmarlı insan hakları savunucusu San
Suu Kyi’nin bir sözü var: “İnsanı yoldan çıkaran güç yani kudret değil,
korkudur.” Gücü kaybetme korkusu gücü kullananları bozar, yoldan çıkartır. En
baskıcı ve ezici düzenlerde bile cesaret yükseldikçe yükselir, zira korku uygar
insanın doğal hâli değildir. Yaşasın 1 Mayıs işçi ve emekçinin mücadele günü!
Hepinizi saygılarımla selamlıyorum. 
Teşekkür ederim.(CHP sıralarından
alkışlar)
BAŞKAN – Teşekkür ederiz Sayın Öğüt.
Gündem dışı ikinci söz, Veteriner
Hekimler Günü hakkında söz isteyen Kars Milletvekili Yunus Kılıç’a aittir. 
Buyurunuz Sayın Kılıç. (AK PARTİ
sıralarından alkışlar) 
2.- Kars Milletvekili Yunus Kılıç’ın, Veteriner
Hekimler Günü’ne ilişkin gündem dışı konuşması
YUNUS KILIÇ (Kars) – Sayın Başkan,
saygıdeğer milletvekilleri; bugün sizlere, dünyanın insanlık tarihi kadar eski
olan, hayvanların evcilleştirilmeleriyle başlayan ve çok yakın zamanlara kadar
modern anlamda bilim dalı hâline gelmemiş olan, ülkemizde de tarihi çok eski
olmayan bir meslek grubundan ve onun hizmet alanı ile ülkemize ve insanlığa
yapmış olduğu katkılardan bahsetmek istiyorum. 
Bu arada, aynı zamanda, bugün
Parlamento Muhabirleri Derneğinin de 50’nci kuruluş yıl dönümü. Bizimle
beraber, bu Mecliste, ülkemizin bilgilendirilmesine, gündemin takibine katkı
sağlayan bu emektar meslek grubunun da bu gününü kutluyor, bütün çalışanlarına
sağlık, sıhhat diliyorum. 
Saygıdeğer milletvekilleri, veteriner
hekimlik, aslında dünyayla birlikte, insanlıkla birlikte başlayan ve ampirik düzeyde
uzun yıllar, bin yıllar süregelmiş olan, insanlığın özellikle beslenme
noktasında sıkıntıya girdiği yıllarda anımsanmış olan, önemi artan ve gıda
yoksulluğunun çözümüne de kendine ihtiyaç duyulduğu devirlerde önemli katkılar
sunan ve bu manada da bilimsel alanda hoşgörü görmeye başlayan, dünyada yerini
almaya başlayan bir meslek grubu. Hepiniz bilirsiniz, en zor olan, gecesi
gündüzü olmayan, hastanın bizzat ayağına giden, zor şartlarda çalışan bu meslek
grubu, ilk olarak 1762 yılında Fransa’da bilimsel bir meslek grubu olarak
ortaya çıkıyor, okulları kuruluyor. Bunun sebebine baktığınız zaman, özellikle
Avrupa’da, o yıllarda sığır vebası gibi… İnsanların hayvansal proteine en fazla
ihtiyacı olduğu yıllarda çok ciddi hayvan ölümlerini takiben, toplumsal bir
ihtiyaçtan doğan ve buradan dünyaya yayılan bir meslek grubu.
Ülkemize baktığınız zaman arkadaşlar,
aynı sebeplerle, özellikle 1800’lü yıllardan sonra ülkemizde de hayvan
hastalıklarının artması ve insanlarımız için ana geçim kaynağı, besin kaynağı olan
hayvansal üretimin düşmesiyle beraber hatırlanan ve Askerî Veteriner Okulu
olarak kurulan, daha sonra 1889’da Sivil Veteriner Okulu olarak hayata geçen ve
Atatürk’ün Ankara’ya taşıyarak modern bir yapıya kavuşturmuş olduğu veteriner
fakültesi görünümüne de o yıllardan sonra kavuşuyor. 
Aslında, saygıdeğer milletvekilleri,
hekimlik genel bir kavram; tıp hekimliği ve veteriner hekimlik bunun ayrılmaz
iki parçası. Eski yıllarda sadece hayvan sağlığını korumaya yönelik bir meslek
olarak görülmüş olan veteriner hekimlik, bu manada da dünyada gerekli
saygınlığı görmüş olmasına rağmen ne yazık ki gelişmemiş ülkelerde bu
saygınlığını bir türlü oturtamamış, buna kavuşamamış ve dolayısıyla da
hayvansal üretim bu ülkelerde genellikle medeni ülkelerdekinin, gelişmiş
ülkelerdekinin çok gerisinde kalmış. Oysa, biz şu genel kabulü biliyoruz:
İnsanların, toplumların yeterli hayvansal gıdayı alamadıkları takdirde bilimi,
teknolojiyi üretmeleri, geliştirmeleri, kullanmaları asla mümkün değildir. Bu
gerçekten hareketle baktığınız zaman, dünyada veteriner hekimliğin geliştiği,
tek tip, tek sağlık içerisine yerleştirildiği, entegre edildiği, tıp eğitiminin
içerisinde yeterli saygıyı, hürmeti gördüğü ülkelerde hayvansal üretimlerin son
derece artmış olduğunu, toplumun ihtiyaçlarını karşılayacak düzeyde olduğunu
görürüz. Bu, aslında ülkemizin de son yıllarda üzerinde durduğu önemli
kavramlardan bir tanesi ama ne yazık ki bu manada hak etmiş olduğu yere hâlâ
gelemediğini görüyoruz. 
Bu manada, Hükûmet olarak veteriner
hekimliğini tıp hekimliği içerisine, sağlığın içerisine, üretimin içerisine,
gıdayla olan, gıda eksikliğiyle olan mücadelenin içerisine hak ettiği ölçülerde
yerleştirmemiz gereken bir süreçten geçiyoruz. Bu manada, AK PARTİ’nin geldiği
güne kadar istihdamda ciddi sıkıntılar çeken bu meslek grubu, son on yılda
yaklaşık 6 bin kişiyi istihdam etmiş, istihdam problemlerini ciddi ölçülerde
çözmüş ama özlük haklarıyla olan problemlerinin ve özellikle veteriner uzmanlık
eğitimiyle alakalı olan taleplerinin hâlâ devam ettiğini biliyoruz. Hükûmet
olarak, onların bir meslektaşı olarak ve bir akademisyen olarak bu meseledeki
katkımızın süreceğini ve veteriner hekimlikle alakalı gerek özlük haklarının
iyileştirilmesiyle ilgili gerekse veteriner hekimliğin icrasında… 
(Mikrofon otomatik cihaz tarafından
kapatıldı) 
YUNUS KILIÇ (Devamla) – …meydana gelen
sıkıntıları bir an önce aşmak noktasındaki gayretimizin devam edeceğini
söylüyor, saygılar sunuyorum. (AK PARTİ sıralarından alkışlar)
BAŞKAN – Teşekkür ederiz Sayın Kılıç.
Gündem dışı üçüncü söz, 1 Mayıs İşçi
Bayramı hakkında söz isteyen İstanbul Milletvekili Süleyman Çelebi’ye aittir.
Buyurunuz Sayın Çelebi. (CHP
sıralarından alkışlar)
3.- İstanbul Milletvekili Süleyman Çelebi’nin, 1 Mayıs
Emek ve Dayanışma Günü’ne ilişkin gündem dışı konuşması
SÜLEYMAN ÇELEBİ (İstanbul) – Sayın
Başkan, değerli arkadaşlar; hepinizi saygıyla, sevgiyle selamlıyorum.
Öncelikle, 1 Mayıs, işçilerin birlik,
mücadele, dayanışma gününü bu karanfille kutluyorum. Hepinizi bir kez daha
selamlıyorum.
Değerli arkadaşlarım, 1 Mayısın ilk
başladığı, ilk mücadele verildiği tarihten bugüne kadar tam yüz yirmi sekiz yıl
geçti. Yani Amerika’daki işçiler kölelik koşullarına karşı, on dört, on altı,
on sekiz saat çalışmaya karşı bir mücadele verdiler ve sekiz saat çalışma
gücünü elde ettiler ve tam aradan yüz yirmi sekiz yıl geçti ve 1 Mayıs İşçi
Bayramı olalı da tam yüz yirmi beş yıl geçti. Yüz yirmi beş yıldır bütün
ülkelerde 1 Mayıs, işçilerin birlik, mücadele ve dayanışma günü olarak
kutlanıyor. Keşke bugün biz de bu ülkede 1 Mayısı özgürce kutlama hakkına sahip
olsaydık; bugün keşke yine kölelik koşullarında çalışma bu ülkede olmasaydı.
Bugün hâlen ülkemizde on iki, on üç, on dört saatlik çalışma koşulları devam
ediyor, hâlen bu ülkede çok acımasız bir taşeron uygulaması devam ediyor.
4/C’li bir arkadaşımız 4/C statüsüne
geçtiği için intihar etti ve dün Diyarbakır’da öldü ve 22’nci ölüm. 
Keşke 4/C statüsündeki insanların
koşullarını iyileştirdiğimiz bir Türkiye olabilseydi, keşke biraz önce bu
karanfilleri bize dışarıda dağıtan genç öğretmenlerin atamaları yapılmış
olsaydı ve intihar etmemiş olsalardı, keşke bu ülke şu anda gerçekten bu
yaşanan iş kazalarının, iş cinayetlerinin son bulduğu bir ülke olsaydı, böyle
bir coşkuyla 1 Mayısı kutluyor olabilseydik. Hâlen yasakların egemen olduğu,
tanziminin iktidar tarafından şekillendirildiği bir 1 Mayıs sürecini yeniden
bir gerilim süreci olarak yaşıyoruz. Bunu bu ülke hak etmiyor değerli
arkadaşlar. 
Bakın, biraz önce Kadir Gökmen Öğüt bu
kürsüden gösterdi ama yeterince anlaşıldı mı bilmiyorum: “Artık 1 Mayıs Hem
Bayram Hem Taksim’de. Kutlu Olsun.” Yapan, bu ilanı yapan kim? AKP’nin İstanbul
İl Başkanı. Hem Taksim hem 1 Mayıs tatil. Nerede yaptılar? Taksim’de. Peki ne
oldu Taksim’de? 2010’da 1 Mayıs kutlandı mı? Kutlandı. Herkese örnek
gösterdiniz mi? Gösterdiniz. 2011’de kutlandı mı? Kutlandı. Herkese örnek
gösterdiniz mi, bütün dünyaya “örnek 1 Mayıs” diye söylediniz mi? Söylediniz.
Peki, 2012’de kutladınız mı? Kutladınız. Peki, bir sorun oldu mu? Olmadı. Peki
ne oluyor? Yeni tanzim şu: Cumhurbaşkanlığı seçimi var, bu işçiler bir araya
gelip, böyle, birlikte bu sorunlarını, işte emeklilikte yaşa takılanları, işte
taşeron uygulamasını, 4/C statülerini, işsizlik sorununu, yoksulluk sorununu
haykırmasınlar, birlikte olmasınlar diye... Ankara’da bile…
AHMET YENİ (Samsun) – Başka yerde
yapamazlar mı? 
SÜLEYMAN ÇELEBİ (Devamla) – Senin buna
aklın ermez, senin kafan çalışmaz bu işlere, sen başka işlere bak. 
AHMET YENİ (Samsun) – Çalışır!
SÜLEYMAN ÇELEBİ (Devamla) – O nedenle…
AHMET YENİ (Samsun) – Başka yere, başka
yere!
OSMAN AŞKIN BAK (İstanbul) – Olmaz ama,
böyle konuşamazsın, olmaz; herkesin kafası çalışıyor. 
SÜLEYMAN ÇELEBİ (Devamla) – Diktatörce
konuşmasın oradan, laf atmasın, bilmediği şeylere konuşmasın. 
OSMAN AŞKIN BAK
(İstanbul) – Herkesin kafası çalışıyor. Olmadı, olmadı…
SÜLEYMAN ÇELEBİ (Devamla) – Şimdi,
dolayısıyla değerli arkadaşlarım, bu 1 Mayısta da artık bu yasakların kalktığı,
özgürce 1 Mayısın kutlandığı bir dönemi yaşıyoruz, yaşamak istiyoruz ve artık
bu oyun oynanmasın istiyoruz, bu sendikaların üzerindeki bu oyunlara artık
iktidarın son vermesini istiyoruz. 
Ankara’da, bakın, birlikte
kutluyorlardı bütün örgütler, şimdi onları da ayırdı. İktidar, Başbakan
TÜRK-İŞ’le görüştü, “Sizin ne işiniz var bu DİSK’le, KESK’le beraber.” dedi,
onu da ayırdı. Şimdi iki ayrı miting Ankara’da da kutlanacak, bu da başarıldı.
Şimdi, İstanbul açısından da, Taksim açısından da böyle bir sorunla karşı
karşıyayız. 
(Mikrofon otomatik cihaz tarafından
kapatıldı) 
SÜLEYMAN ÇELEBİ (Devamla) – Ben 1
Mayısı, bir kez daha işçilerin birlik, mücadele, dayanışma gününü kutluyorum. 
Hepinize saygılar, sevgiler sunuyorum.
(CHP sıralarından alkışlar)
BAŞKAN – Teşekkür ediyoruz Sayın
Çelebi. 
MİHRİMAH BELMA SATIR (İstanbul) – Sayın
Başkan…
BAŞKAN – Buyurunuz Sayın Satır. 
MİHRİMAH BELMA SATIR (İstanbul) – Sayın
Başkan, sayın konuşmacı, bir az evvel, kendisine cevap veren bir milletvekili
arkadaşımıza “Senin kafan çalışmaz, diktatörce konuşmasın.” dedi. 
BAŞKAN – Efendim?
MİHRİMAH BELMA SATIR (İstanbul) –
“Senin kafan çalışmaz, diktatörce konuşmasın.” dedi. Bu üslubu kendisine ve
Cumhuriyet Halk Partisi Grubuna yakıştırmadığımı, grubumuzdaki herhangi bir
arkadaşa böyle bir söz söylemesini de doğru bulmadığımı, özür dilemesi
gerektiğini ifade ediyorum. 
Teşekkür ederim. 
BAŞKAN – Doğrudur efendim. 
Teşekkür ederiz. 
OSMAN AŞKIN BAK (İstanbul) – Hepimizin
kafası çalışıyor!
SÜLEYMAN ÇELEBİ (İstanbul) – Çalışmaz,
çalışmaz!
OSMAN AŞKIN BAK (İstanbul) – Çalışıyor!
FERİT MEVLÜT ASLANOĞLU (İstanbul) –
Senin kafan çalışmaz! 
OSMAN AŞKIN BAK (İstanbul) – Çalışıyor,
çok iyi çalışıyor. 
BAŞKAN – Şimdi gündeme geçmeden önce,
sisteme girmiş sayın milletvekillerine birer dakika söz vereceğim. 
Buyurunuz Sayın Halaman. 
V.- AÇIKLAMALAR
1.- Adana Milletvekili Ali Halaman’ın, Adana’da sulu
tarım yapan çiftçilerin sorunlarına ilişkin açıklaması
ALİ HALAMAN (Adana) – Sayın Başkanım,
teşekkür ederim. 
Sayın Başkanım, ben özellikle -bugün de
tarımla ilgili bir yasa geliyor- Adana bölgesinde sulu tarım yapan yani
çiftçilik yapan insanların son zamanlarda özellikle Enerji Bakanlığının yani
TEDAŞ’ın elektriği özelleştirmesinden dolayı yani dağıtımını, tahsilatını özel
sektöre vermesi dolayısıyla bu sulu tarım yapan, dinamo kullanan, yer altından
su çekenleri -baraj suyu kullananlarla ilgili- “Elektrik parasını ödemedi.”
diyerek, “Elektrikte kaçak çok.” diyerek kaçak payı zammı yaparak bunu
vermeyenleri icraya verip adliye kapılarında çiftçinin beklemesine, tarımla
uğraşan insanların mağduriyetini Enerji Bakanı, Su Bakanı, dolayısıyla Tarım
Bakanının, zaten havalar iyi gitmedi, dolayısıyla… 
(Mikrofon otomatik cihaz tarafından
kapatıldı) 
BAŞKAN – Teşekkür ederiz Sayın Halaman.
Sayın Akar.
2.- Kocaeli Milletvekili Haydar Akar’ın, Sapanca
Gölü’nün kurutulmaması ve su ihtiyacının karşılanabilmesi için gereken
tedbirlerin alınması gerektiğine ilişkin açıklaması
HAYDAR AKAR (Kocaeli) – Sayın Başkan,
bugünlerde yeterince yağmur yağmaması veya son aylarda istenilen düzeyde kar ve
yağmur yağmaması sonucu Sakarya ilinin içme suyunu, Kocaeli ilinin sanayi ve
içme suyunu karşılayan Sapanca Gölü kurumak üzeredir. Sapanca Gölü’nü besleyen
dereler üzerinde 28 adet su dolum tesisi bulunmaktadır ve bunun yanında da
yine, Kocaeli bölgesinden -Balaban Deresi gibi- Sapanca Gölü’nü besleyen
derelerin yönü Kocaeli’nin içme suyu ihtiyacını karşılayabilmek için Yuvacık
Barajı’na doğru yönlendirilmeye çalışılmaktadır. Bu derelerin aktığı yerdeki
can suyu ihtiyacı da ortadan kalkmakta, aynı zamanda, Sapanca’nın ihtiyacı olan
dereler de kurutulmaktadır. Bir an önce, Sapanca Gölü’nün kurutulmaması için ve
su ihtiyacının karşılanabilmesi için gereken tedbirlerin alınmasını rica
ediyorum.
Teşekkür ederim. 
BAŞKAN – Teşekkür ederiz Sayın Akar.
Sayın Öz…
3.- Manisa Milletvekili Sakine Öz’ün, Meclisi ve
Hükûmeti, çocukların güvenliği ve sağlığı için gereken önlemleri almak üzere
birlikte mücadele vermeye çağırdığına ilişkin açıklaması
SAKİNE ÖZ (Manisa) – Sayın Başkan,
çocuklarımıza huzurlu ve güvenli bir gelecek kurmamız gerekirken bugün çok
derin iki acıyla sarsıldık. Kayıp çocuklarımızdan yavrumuz Umut’u Manisa
Akhisar’da, güzel Gizem’i Adana’da yitirdik. Çocuklarımıza Allah’tan rahmet ve
kederli ailelerine başsağlığı diliyorum, sabırlar diliyorum.
Şiddete, istismara uğrayan, ailesinden
koparılan, farklı nedenlerle ailelerinin gözü yollarda kalan çocuklarımızın
güvenliği ve sağlığı için, Meclisimizi ve Hükûmeti, partilerüstü bir anlayışla
çalışmaya, alınması gereken önlemler için birlikte mücadele vermeye
çağırıyorum.
Teşekkür ederim.
BAŞKAN – Teşekkür ederiz Sayın Öz.
Sayın Atıcı…
4.- Mersin Milletvekili Aytuğ Atıcı’nın, sağlıkla
ilgili kişisel verilen korunması için kanun çıkarılması gerektiğine ilişkin
açıklaması
AYTUĞ ATICI (Mersin) – Teşekkür ederim
Sayın Başkan.
Sayın Başkan, son günlerde bazı
kimseler eczanelere gidip bizim mahrem sağlık bilgilerimizi sorgulamak ve almak
üzere çalışmalar yapmaktalar. Sayın Sağlık Bakanı da “Olmaz böyle şey,
yapılmamalı.” diye bir söylemde bulunmuş. Ancak çok iyi biliyoruz ki, 663
sayılı Kanun Hükmünde Kararname’yle, AKP Hükûmeti, bütün mahrem bilgilerimizin,
bütün sağlık bilgilerimizin satılabileceğini buraya da getirmeden Bakanlar
Kurulunda karara bağlamış idi. Şimdi, Çalışma Bakanı ülkedeki reçete
bilgelerini 72 milyona satmışken hiçbir Hükûmet yetkilisi “Biz yaptık, başkaları
yapmaz.” diyemez. Bu iş başından beri yanlıştır. Acilen kişisel verilerin
korunması kanunu çıkarılmalıdır ve Çalışma Bakanı da Sağlık Bakanı da “Biz hata
yaptık.” diyerek özür dilemelidir. 
Teşekkür ederim. 
BAŞKAN – Teşekkür ederiz Sayın Atıcı. 
Sayın Tüzel… 
5.- İstanbul Milletvekili Abdullah Levent Tüzel’in, 1
Mayıs Emek ve Dayanışma Günü’nü kutladığına ilişkin açıklaması
ABDULLAH LEVENT TÜZEL (İstanbul) –
Sayın Başkan, bugün Parlamentoda grup oluşturan Halkların Demokratik Partisini
ve milletvekili arkadaşlarımı Türkiye halklarının işçi, emekçi kadın ve
gençlerini emek, demokrasi ve barış mücadelesinde başarı dileklerimle
selamlıyorum. 
1 Mayıs İşçi Bayramı’na doğru işçi
sınıfımıza saldırılar sürüyor. Geçen hafta Ankara Büyükşehir Belediye Başkanı
Melih Gökçek, haziran grevine katıldıkları için 14 kamu emekçisini işten attı.
Bu emek düşmanlığının hesabı verilmelidir. 
1 Mayısa üç kala Bursalı çocuk işçi,
Nevşehirli madenci iş cinayetlerine kurban giderken Başbakan yasaklar peşinde.
Taksim Meydanı’nı isteyen sendikacıları şımarıklıkla suçlayan Başbakana
söylenecek şey, iş cinayetleri, atılmalar, kölelik son bulsun diye 1 Mayısta
alanlara çıkmak istemek değil, bunlar sürsün diyerek yasakçı siyaset yapmak
asıl şımarıklıktır. 
İşçi sınıfının birlik ve mücadele günü
1 Mayıs kutlu olsun. 
Teşekkür ederim. 
BAŞKAN – Teşekkür ederiz Sayın Tüzel. 
Sayın Erdoğan… 
6.- Muğla Milletvekili Mehmet Erdoğan’ın, Muğla’nın
Seydikemer ilçesinde meydana gelen dolu afetine ilişkin açıklaması
MEHMET ERDOĞAN (Muğla) – Teşekkür ediyorum
Sayın Başkan.
Muğla ilimizin Seydikemer ilçesine
bağlı Kumluova ve Karadere Mahallelerinde 28 Nisan günü yağan dolu nedeniyle
üreticilerimizin seraları çok ciddi zarar gördü ve 1.500 dönümden fazla cam ve
plastik sera kullanılamaz hâle geldi. Zaten çok düşük fiyatlarla ürün satmakta
olan köylülerimizin bu zararları telafi etmeleri mümkün değildir. Tarım
Bakanlığının buradaki zararları tespit ederek muhakkak bu çiftçilerimize destek
çıkması gerekmektedir.
Yine, bu
süreçte, diğer bölgelerimizde de meydana gelen tabii afetler nedeniyle zarar
gören bütün çiftçilerimize geçmiş olsun dileklerimi iletmek istiyorum.
Sağ olun.
BAŞKAN -
Teşekkür ederiz Sayın Erdoğan.
Sayın Varlı…
7.- Adana Milletvekili Muharrem Varlı’nın, çiftçilerin
kuraklık nedeniyle yaşadıkları sorunlara ilişkin açıklaması
MUHARREM VARLI
(Adana) – Teşekkür ederim Sayın Başkan.
Bilindiği gibi,
ülkemizde bir tarımsal kuraklık yaşanıyor; İç Anadolu Bölgesi’nde, Akdeniz
Bölgesi’nde, daha doğrusu güneydoğu, GAP bölgesi hariç Türkiye'nin her tarafında
bir kuraklık yaşanıyor. Bundan dolayı buğdayda çok aşırı derecede bir verim
düşüklüğü yaşanacak. Dolayısıyla, Türkiye'nin, ihtiyacını karşılaması mümkün
değil. Çiftçiler de zaten gübre, mazot ve işçilik girdisiyle zor günler
geçirirken bir de böyle bir şeyle karşı karşıya kaldıklarında çok sıkıntılı bir
dönemin içerisine girecekler. Onun için, Hükûmetin bir an önce bu kuraklıkla
alakalı tespitleri yaptırıp çiftçinin tarım krediye, Ziraat Bankasına olan
borçlarının yeniden yapılandırılması, borcu olmayanların da düşük faizli
kredilerle desteklenmesi lazım.
Hakikaten, kendi
bölgemden biliyorum, buğdayı birçok insan silaj yapmak için biçiyor şu anda.
Pamuk ektiler, kuraklıktan dolayı pamuk olmadı, söktüler, tekrar yeniden pamuk
ekiyorlar, dolayısıyla maliyeti ikiye katlıyor ve aşırı derecede bir sıkıntı
var. Bunu, lütfen Hükûmet dikkate alsın.
BAŞKAN -
Teşekkür ediyoruz Sayın Varlı.
Sayın Çam…
8.- İzmir Milletvekili Musa Çam’ın, Halk Bankası eski
Genel Müdürünün Ziraat Bankası Yönetim Kurulu üyeliğine atanmasının yanlış
olduğuna ilişkin açıklaması
MUSA ÇAM (İzmir)
– Teşekkürler Sayın Başkan.
Geçtiğimiz
günlerde İngiltere’de Kültür Bakanı Maria Miller 7 bin euro usulsüz harcama
yaptığı için istifa etti. Maria Miller ev alıyor ve ev alırken kullandığı kredi
miktarını doğru deklare etmediği nedeniyle istifa etmek zorunda kaldı ve
Başbakan Cameron da istifasını kabul etti.
Yine,
Avustralya’nın Yeni Güney Galler Eyaleti Başbakanı Barry O'Farrell’in 3 bin
dolar değerinde bir şarabı bir iş adamından hediye kabul ettiği ortaya çıktı ve
Başbakan “Şarabın fiyatının bu kadar yüksek olduğunu bilmiyordum.” demesine
rağmen kamuoyundan gelen baskılar sonucunda Başbakanlıktan istifa etmek
mecburiyetinde kaldı.
Fakat bizim
ülkemizde, Halk Bankası Genel Müdürünün ayakkabı kutularında 4,5 milyon dolar
bulunuyor ama istifa ediyor fakat arkasından da Ziraat Bankası Yönetim Kuruluna
atanıyor. Yani şöyle: Ciğer, kediye emanet edilmiş oluyor. 
Şimdi, sormak istiyoruz buradan
Hükûmete: Dünyada bu kadar…
(Mikrofon otomatik cihaz tarafından
kapatıldı)
MUSA ÇAM (İzmir) - …istifalar olurken,
istifalar gerçekleşirken bu nasıl yapılıyor?
Teşekkür ederim.
BAŞKAN – Teşekkür ederiz Sayın Çam.
Sayın Erdemir…
9.- Bursa Milletvkili Aykan Erdemir’in, UNESCO Dünya
Kültür Mirası Geçici Listesi’nde yer alan İznik’e gereken özenin gösterilmesi
için ihtiyaç duyulan kaynağın acilen ayrılması gerektiğine ilişkin açıklaması
AYKAN ERDEMİR (Bursa) – Teşekkür ederim
Sayın Başkan.
Bursa, bu yıl, 18 Nisan Dünya Kültür
Mirası Günü’nü daha büyük bir coşkuyla kutladı. Dünya Kültür Mirası Günü’nden
üç gün önce Bursa’nın göz bebeği ilçemiz İznik’te, UNESCO Dünya Kültür Mirası
Geçici Listesi’ne dâhil edilmenin sevinci yaşanıyordu. İznik, listeye
Türkiye’den giren 54, dünyadan giren 1.628 kültür varlığından biri olmaya hak
kazandı. Emeği geçen tüm yetkililere teşekkür ediyoruz. Ne yazık ki, yine nisan
ayı içinde, İznik Roma Antik Tiyatrosu’ndaki kazı çalışmaları ödenek
yetersizliği nedeniyle durduruldu. Kısa bir süre sonra da İznik’in Elmalıdağ
yamacında bulunan “Berber Kaya” adlı iki bin iki yüz yıllık lahdin 17
ayrı parçaya ayrılmış olduğu ve herhangi bir restorasyon çalışması
yürütülmediği basında yer aldı. Değeri dünyaca tescillenmiş İznik’e gereken
özenin gösterilmesini, ihtiyaç duyulan kaynağın acilen ayrılmasını bir kez daha
hatırlatır, saygılar sunarım.
Teşekkür ederim.
BAŞKAN – Teşekkür ederiz Sayın Erdemir.
Sayın Yeniçeri…
10.- Ankara Milletvekili Özcan Yeniçeri’nin, 6495
sayılı Yasa’nın uygulama yönetmeliğinin derhâl çıkarılarak şehit ailelerinin ve
gazilerin mağduriyetlerinin giderilmesi gerektiğine ilişkin açıklaması
ÖZCAN YENİÇERİ (Ankara) – Teşekkür
ederim Sayın Başkan.
6495 sayılı Yasa’yla şehit aileleri ve
gazilere tanınan iş hakkı kapsamı genişletilerek bütün harp ve vazife
malulleri ile terör mağdurlarına da iş hakkı tanınmıştı. Yasada, uygulama
usul ve esaslarıyla ilgili olan uygulama yönetmeliğinin yasanın yürürlüğe
girmesinden itibaren dört ay içerisinde çıkarılacağı da hüküm altına alınmıştı.
2013 tarihinde dört aylık süre dolmuş olmasına rağmen, hâlen yönetmelik
yayımlanarak yürürlüğe sokulamamıştır. Ne yayınlanmaz yönetmelikse, bundan
dolayı, şehit ve gaziler büyük mağduriyet çekmektedir. Bu keyfî ve ciddiyetsiz
tutum nedeniyle, terörden zarar görmüş vatandaşlarımız, şehit aileleri ve
gazilerimiz mağdur olmaktadır. İlgili yönetmeliğin derhâl çıkarılarak bu
mağduriyetin giderilmesi gerekiyor. İktidarı, şehit aileleri ve gazilerimizle
empati kurmaya davet ediyor, derhâl bu mağduriyete son vermesi için yetkilileri
bir kez daha uyarıyorum.
BAŞKAN – Teşekkür ederiz Sayın
Yeniçeri.
Sayın Ağbaba…
11.- Malatya Milletvekili Veli Ağbaba’nın, taş
ocaklarının doğanın, tarımın ve insanlığın düşmanı olduğuna ve Malatya’da
açılan taş ocaklarına verilen ruhsatların bir kez daha gözden geçirilmesi
gerektiğine ilişkin açıklaması
VELİ AĞBABA (Malatya) – Teşekkür
ederim.
2004 yılında yürürlüğe giren Maden
Yasası’nın ardından, tüm Türkiye'de olduğu gibi Malatya’da da gelişigüzel taş
ocağı ruhsatı verilmeye başlandı. Dağı, ovası cennet olan Malatya taş ocağı
cenneti oldu. Artık herkes yaşayarak görüyor ki taş ocakları, başta insan
sağlığı olmak üzere, hayvancılığı, tarım arazilerini ve su kaynaklarını yok
ediyor. Doğanşehir Kelhalil, Dedeyazı, Akçadağ, Karapınar ve Cevizpınar,
Yeşilyurt Kozluk köyü, Örnek köy, Arguvan’ın bazı köyleri, Arapgir’in Alıçlı
köyünde hayatı olumsuz etkiliyor. Görgü, Haçova, Kuyulu, Kuşdoğan, Fatih ve
Duruldu Mahallelerini, yani Çerkezyazısı’nı da olumsuz etkileyen bu taş ocağı
var. Bölgede yaşayanlar taş ocağının kapatılması için defalarca girişimde bulundu,
Bakanlığa başvurdular, ben de defalarca Mecliste gündeme getirdim, ancak sonuç
değişmedi; şimdi de öğrendik ki, bırakın taş ocağının kapatılmasını, firmalar
kapasite artırmak için Bakanlığa başvuruyor, Bakanlık da olumlu yaklaşıyor bu
duruma.
Ben buradan çağrı yapmak istiyorum. Taş
ocakları doğanın düşmanı, tarımın düşmanı, insanlığın düşmanı; bunlara ruhsat
verenlerin bir kez daha bu ruhsatları gözden geçirmelerini diliyorum.
Teşekkür ederim.
BAŞKAN – Teşekkür ederiz Sayın Ağbaba.
Sayın Yüksel…
12.- İzmir Milletvekili Alaattin Yüksel’in, İzmir’in
Kemalpaşa ilçesinde meydana gelen dolu afetine ilişkin açıklaması
ALAATTİN YÜKSEL (İzmir) – Teşekkür
ederim Sayın Başkan.
Türkiye'de üretilen kirazın yaklaşık
yüzde 15’ini yetiştiren İzmir Kemalpaşa ilçemizde, Bağyurdu, Ören, Sütçüler,
Yiğitler, Armutlu beldelerimizde tam bir afet yaşanmıştır. Bölgede on dakika
süren dolu yağışı, kiraz, erik, üzüm, şeftali gibi meyvelerin yüzde 80’ini
telef etmiştir, özellikle tam da hasattaki ihraç ürünü kirazın yüzde 90’ı zarar
görmüştür. Köylünün bir yıllık emeği yok olmuştur. Zarar tespit çalışmalarının
bir an önce sonuçlandırılması, üreticilerimizin yaşamlarını sürdürebilmeleri ve
yeniden ürün yetiştirebilmeleri için desteğe ihtiyaçları vardır.
Çiftçilerimizin her türlü borçları ertelenmeli, yeniden faizsiz kredi olanağı
sağlanmalıdır. Köylü perişan durumdadır ve iklim değişikliği nedeniyle çok
yerde afet yaşanmaktadır. Çiftçiye yardım edebilmek için Afet Yasası’nın
yeniden Mecliste ele alınıp düzenlenmesi gerekmektedir.
Teşekkür ederim.
BAŞKAN – Teşekkür ederiz Sayın Yüksel.
Sayın Kaplan…
13.- Şırnak Milletvekili Hasip Kaplan’ın, HDP olarak,
bütün işçilerin 1 Mayıs Emek ve Dayanışma Günü’nü kutladıklarına ilişkin
açıklaması
HASİP KAPLAN (Şırnak) – Teşekkür ederim
Sayın Başkan.
Halkların Demokratik Partisi olarak
başta Taksim olmak üzere Türkiye’nin her yerinde kutlanacak olan 1 Mayıs
işçilerin, emekçilerin bayramını kutluyoruz.
Ey Hükûmet! Panzer sürmeyin, TOMA’dan
su sıkmayın, gaz atmayın, barikat kurmayın; bayramda yasak, dayak, tutanak,
nutuk olmasın; bayram da emekçiler için bayram tadında geçsin, kutlansın;
emekçiler özgür olsun ve eğitim emekçileri, atanamayan bütün öğretmenler hep
aklınızda olsun diyoruz. Bütün işçilerin 1 Mayıs işçi bayramını, emek bayramını
kutluyoruz buradan.
Teşekkür ederim.
BAŞKAN – Teşekkür ederiz Sayın Kaplan.
Sayın Hamzaçebi…
14.- İstanbul Milletvekili Mehmet Akif Hamzaçebi’nin,
28 Nisan Dünya İş Sağlığı ve Güvenliği Günü’ne, Hayatlarını İş Kazalarında
Kaybeden Aileler Platformu’nun 28 Nisanın anma ve yas günü olarak ilan edilmesi
önerisini CHP Grubu olarak desteklediklerine, Parlamento Muhabirleri Derneğinin
50’nci kuruluş yıl dönümünü kutladıklarına, HDP’ye grup oluşturmaları nedeniyle
hayırlı olsun dileğinde bulunduklarına ve 1 Mayıs Emek ve Dayanışma Günü’nü
kutladıklarına ilişkin açıklaması
MEHMET AKİF HAMZAÇEBİ (İstanbul) –
Teşekkür ederim Sayın Başkan.
28 Nisan tarihi Uluslararası Çalışma
Örgütü tarafından İş Sağlığı ve Güvenliği Günü olarak ilan edilmiştir.
Türkiye’de iş sağlığı ve güvenliği açısından yapılan istatistikler bu açıdan
durumumuzun iyi olmadığını göstermektedir. 100 bin kişi arasında, her 100 bin
kişiden iş sağlığı ve iş güvenliği açısından iş kazalarına uğrayan
vatandaşlarımızın sayısı açısından Avrupa’da 1’inci durumdayız, dünyada 2’nci
durumdayız. Böylesi kötü bir tabloyu düzeltmek Türkiye’nin en önemli
görevlerinden birisidir.
Dün, Parlamentonda, siyasi parti
gruplarını ziyaretleri kapsamında Cumhuriyet Halk Partisi Grubunu da ziyaret
eden Hayatlarını İş Kazalarında Kaybeden Aileler Platformu 28 Nisan tarihinin
anma ve yas günü olarak ilanını öneriyorlar. Cumhuriyet Halk Partisi Grubu
olarak bu öneriyi destekliyoruz. Bunu desteklememizin nedeni, Türkiye’nin
böylesi bir acı tabloyu giderek azaltarak ortadan kaldırmasıdır.
Bugün, ayrıca, Parlamento Muhabirleri
Derneğinin kuruluşunun 50’nci yıl dönümü. Meclisin yayınlarının kısıtlandığı,
basın üzerinde büyük bir sansürün olduğu, haberleşme özgürlüğüne Hükûmet
tarafından müdahale edildiği bir süreçte, Parlamento muhabirlerini ve onların
derneğini, onların varlığını son derece önemsiyoruz; 50’nci kuruluş yıl dönümü
kutlu olsun diyorum. 
Halkların Demokratik Partisine,
Türkiye Büyük Millet Meclisinde grup oluşturmaları nedeniyle hayırlı olsun
diyorum, Parlamento çalışmalarında başarılar diliyorum. 
1 Mayısın tüm çalışanlara, tüm
vatandaşlarımıza hayırlı olmasını diliyorum. 1 Mayıs Bayramı’nı kutluyorum,
emekçilerin bu bayramını kutluyorum.
Teşekkür ederim. 
BAŞKAN – Teşekkür ederiz Sayın
Hamzaçebi.
Sayın Öğüt…
15.- İstanbul Milletvekili Kadir Gökmen Öğüt’ün,
YSK’nın Hatay’da kısıtlı oldukları için oy kullanamayan kişilerle ilgili
yaptığı tespitlere ve yeni Parlamento grubu HDP’ye başarılar dilediğine ilişkin
açıklaması
KADİR GÖKMEN ÖĞÜT (İstanbul) – Teşekkür
ederim Sayın Başkanım.
Yüksek Seçim Kurulunun, AKP’nin
“Kısıtlı oldukları için oy kullanamazlar.” diye öne sürdüğü Hatay’daki 5.600
kişinin oy kullanıp kullanmadığının tespitini yapacağı, bu sebeple, izne
ayrılan bazı hâkimleri göreve çağırdığı bilinmektedir. YSK, Hatay’da da ilçe
seçim kurulundan, oy kullanma ehliyeti olmadığı hâlde oy verenlerin tespitini
istemiştir. 
Kamuoyu özellikle Hatay’la ilgili bazı
soruların yanıtını beklemektedir: Burada 5.600 kişinin oy kullanma ehliyetinin
olmadığı kim tarafından, nasıl tespit edilmiştir? Bu bilgi için Sağlık
Bakanlığının veri tabanı kullanılmış mıdır? Bu bilgiye isteyen her parti
erişebilecek midir? Bu bilgilerin tüm illerde tespiti mümkün müdür? İlaveten,
itiraz edilen diğer il ve ilçelerde de böyle bir tespit çalışması yapılacak mıdır?
Yeni Parlamento grubu HDP’ye de
başarılar dilediğimi buradan iletmek istiyorum.
Teşekkür ederim.
BAŞKAN – Teşekkür ederiz Sayın Öğüt.
ÜNAL KACIR (İstanbul) – Sayın Başkan,
bu soru kime soruldu? Böyle bir usul yok!
BAŞKAN – Sayın Baluken, buyurunuz.
16.- Bingöl Milletvekili İdris Baluken’in, resmî olarak
Meclis çalışmalarına başlayan HDP’nin çalışmalarının hayırlı ve uğurlu olmasını
dilediğine ve güney Kürdistan’da yapılan bombalı saldırıda hayatını
kaybedenlere Allah’tan rahmet, yaralılara acil şifalar dilediğine ilişkin
açıklaması
İDRİS BALUKEN (Bingöl) – Teşekkür
ediyorum Sayın Başkan.
Sayın Başkan, Halkların Demokratik
Partisi bugün resmî olarak Meclis çalışmalarına başlamış bulunmaktadır.
Öncelikle, tüm ülkemize ve halkımıza hayırlı uğurlu olsun diyoruz. Türkiye’deki
tüm farklılıkları, halkları, kültürleri, inançları, ezilen kimlikleri,
emekçileri kapsayacak yeni bir siyasetin yolunun açıldığını belirtmek
istiyoruz. Anadolu ve Mezopotamya’nın kadim kültürünün, Türkiye’deki demokrasi,
özgürlük, barış ve kardeşlik mücadelesinde bizim mücadelemize, HDP’nin
mücadelesine ilham olacağını belirtmek istiyoruz. Türkiye’deki radikal
demokrasi mücadelesinde yeni bir kulvarın açıldığını, sol sosyalist kesimleri,
Müslüman demokratları, liberal demokratları bu kulvarda yanımızda görmek
istediğimizi ifade etmek istiyorum. 
Yine, dün güney Kürdistan’ın Xaneqin
kentinde yapılan bir bombalı saldırıda 30’un üzerinde Kürt’ün yaşamını
yitirdiğini ve onlarcasının yaralandığını; bugün de Xaneqin kentinin Sediya
ilçesinde yapılan çifte bombalı saldırıda yine 30 insanımızın yaşamını
yitirdiğini ve onlarcasının yaralandığını büyük bir acıyla öğrenmiş
bulunmaktayız. Yaşamını yitiren tüm insanlarımıza Allah’tan rahmet, yaralılara
acil şifalar diliyoruz. 
Bu konuşmayı yapmadan önce ajanslara
düşen son dakika haberinde de Şam’da bir dinî enstitüye yapılan saldırıda 14
Suriyeli öğrencinin yaşamını yitirdiğini yine büyük bir üzüntüyle öğrenmiş
bulunuyoruz. 
Gerek Kürdistan’daki gerek Suriye ve
Orta Doğu’daki bu savaş sürecinin bir an önce bitmesi, halkların iradesine
dayalı bir barış sayfasının bir an önce açılmasını Halkların Demokratik Partisi
olarak talep ediyoruz. Bu konuda Türkiye Cumhuriyeti devletine ve Hükûmetine de
gerekli sorumlu politikaları üretmeleri çağrısında bulunuyoruz. 
Teşekkür ediyorum. 
BAŞKAN – Teşekkür ederiz Sayın Baluken.

Sayın Yeni…
17.- Samsun Milletvekili Ahmet Yeni’nin, bazı
sendikaların 1 Mayıs İşçi Bayramı’nı Taksim’de kutlamak için ısrar etmelerine
işçilerin karşı çıkması gerektiğine ve 1 Mayıs Emek ve Dayanışma Günü’nü
kutladığına ilişkin açıklaması
AHMET YENİ (Samsun) – Sayın Başkanım,
hayatımı yirmi beş yıl banka işçisi olarak sürdürdüm. 1 Mayıs İşçi Bayramı, AK
PARTİ döneminde resmî bayram olarak kanunlaştı. Yıllarca işçileri istismar
edenler 1 Mayısı bayram dahi yapamadılar. İşçi Bayramı’nı, işçilerimiz devletin
kutlamalar için müsaade ettiği meydanlarda kutlamak istemektedirler. Bazı
sendikalarımızın Taksim’de ısrar etmelerine işçilerimiz karşı çıkmalıdırlar. 
1 Mayıs İşçi Bayramı kutlu olsun. 
BAŞKAN – Teşekkür ederiz Sayın Yeni.
Sayın Gök…
18.- Ankara Milletvekili Levent Gök’ün, 1 Mayıs Emek ve
Dayanışma Günü’nü kutladığına ve Gezi olaylarına katıldıkları için iş akitleri
feshedilen Ankara Büyükşehir Belediyesi işçilerinin yanında olduklarına ilişkin
açıklaması
LEVENT GÖK (Ankara) – Sayın Başkan, ben de tüm emekçi
arkadaşlarımızın 1 Mayıs Bayramı’nı kutluyorum. 1 Mayıslar iktidarın ve ülkeyi
yönetenlerin istediği yerde değil, o bayramı kutlamak isteyen emekçi
kardeşlerimizin arzu ettikleri yerde kutlanmalı ve iktidar da bunun önünü
açmalıdır. 
Ankara Büyükşehir Belediyesinde, Gezi olaylarına
katıldıkları için iş akitlerinin feshedilmesi yanında, olağanüstü bir şekilde,
çalışanlar üzerinde baskı artmış ve çalışanların büyük bir çoğunluğu pek çok
dış ilçelere sürülmüşlerdir. Yani bir yandan işçi kıyımı, emekçi kıyımı,
AKP’nin elinde bulunan tüm kadrolarda olanca hızıyla devam etmektedir. İşte, bu
şartlarda 1 Mayısı kutlayacağız. Ama herkes bilmelidir ki emek en yüce değerdir
ve biz de parti olarak onların yanındayız.
BAŞKAN – Teşekkür ederiz Sayın Gök.
Sayın Satır…
19.- İstanbul Milletvekili Mihrimah Belma Satır’ın,
Parlamento Muhabirleri Derneğinin 50’nci kuruluş yıl dönümünü kutladıklarına
ilişkin açıklaması
MİHRİMAH BELMA SATIR (İstanbul) – Sayın Başkan, 29 Nisan
1964 tarihinde Parlamento Muhabirleri Derneği kurulmuştur. Halkın haber alma
hürriyetinin Türkiye Büyük Millet Meclisindeki temsilcileri olarak görev yapan
Parlamento muhabirlerinin doksan dört yıllık Parlamento geleneğimizin ayrılmaz
bir parçası olduklarına inanıyor, siyaset ve halk arasında köprü görevi yapan
Parlamento muhabirlerinin ellerinde taşıdıkları aynanın hiç kırılmamasını
temenni ediyorum. 
Bu vesileyle, Parlamento Muhabirleri Derneğinin kuruluşunun
50’nci yılını kutluyor, bugüne kadar olduğu gibi önümüzdeki yıllarda da
Türkiye Büyük Millet Meclisinin tamamlayıcı bir unsuru olarak görevlerini
başarıyla yürüteceklerine inandığım bütün Parlamento muhabirlerine selam ve
saygılarımı sunuyorum.
Teşekkür ederim.
BAŞKAN – Teşekkür ederiz Sayın Satır.
Gündeme geçiyoruz sayın milletvekilleri.
Başkanlığın Genel Kurula sunuşları vardır.
Aile ve Sosyal Politikalar Bakanı Sayın Ayşenur İslam,
gündemin “Sözlü Sorular” kısmının 1, 1253, 1513, 1808, 1820, 1822, 2008, 2027,
2067, 2091, 2094, 2095, 2104, 2162, 2173, 2233, 2273, 2330, 2331, 2332, 2333, 2458,
2643, 3093, 3094, 3095, 3096, 3224, 3288, 3297, 3333, 3347, 3348 ve 3349’uncu
sıralarında yer alan önergeleri birlikte cevaplandırmak istemişlerdir. Sayın
Bakanın bu istemini sırası geldiğinde yerine getireceğim.
Meclis
araştırması açılmasına ilişkin üç önerge vardır, okutuyorum:
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Mersin Milletvekili Ali Rıza Öztürk ve 20
milletvekilinin, yaş meyve ve sebze üreticilerinin sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/916)
Türkiye Büyük Millet Meclisi Başkanlığına
Ülkemiz
genelinde yaş meyve ve sebze üreticilerimizin sorunları bir türlü çözüme kavuşturulamamıştır.
Özellikle seçim bölgem olan Mersin ilinde yaş meyve ve sebze üreticilerimizin
sorunları her geçen yıl katbekat artmıştır.
Mersin ilimizin
Silifke ilçesinde erik, çilek, limon; Anamur ve Bozyazı ilçelerinde muz, çilek;
Aydıncık'ta örtü altı sebzecilik, çeşitli meyveler; Gülnar'da kayısı, şeftali,
badem; Mut ilçemizde kayısı, zeytin; Tarsus'ta narenciye, tahıl ve bağcılık;
Erdemli'de limon, örtü altı sebzecilik; merkez ilçelerimiz olan Akdeniz,
Yenişehir, Toroslar ve Mezitli'de sahil kesimlerinde turunçgil, örtü altı
sebzecilik, orta kısımlarında ise meyvecilik ve bağcılık üretimi yapılmaktadır.
Yapılan bu üretimler ülkemiz ihtiyacının büyük bir bölümünü karşılamaktadır.
Yaş meyve ve
sebze üreticilerimizi özellikle tarım girdileri oldukça zor durumlara
düşürmekte ve yaşamlarını idame ettirme konusunda sıkıntılı günler geçirmesine
neden olmaktadır. Örneğin, Haziran 2002 yılında yüzde 21'lik amonyum sülfat
gübresinin tonu 180 TL iken bugünkü fiyatı 700 TL, yüzde 33 nitrat gübresinin
tonu 200 TL iken bugünkü ulaştığı rakam 900 TL'yi bulmaktadır. Yine 2002
Haziranda mazotun litresi 1 TL iken bugün ise 4 TL'nin üzerindedir.
Ancak seçim
bölgem olan Mersin'de üreticilerimiz 2002 yılında limonun kilosunu 50-60 kuruşa
satarken geldiğimiz bugünde kilosunu 35-40 kuruşa satarak sezonu sona
erdirmiştir. Portakal 2002 yılında kilosu 27-35 kuruş iken bu yıl 30-40 kuruş
aralığındadır. Yine üreticilerimiz 2002 Haziranda üretmiş oldukları
mandalinanın kilosunu 35-45 kuruşa satarken bu yıl 40-50 kuruş aralığında satabilmektedir.
Bu örnekleri diğer meyve tür ve çeşitlerinde çoğaltmak tabiatıyla mümkündür.
Görüldüğü üzere
yaş meyve ve sebze üreticilerimizin kullanmış oldukları tarım girdilerinin
fiyatları kat kat artarken üretmiş oldukları meyve ve sebzelerin satışında herhangi
bir değişiklik olmamıştır. Hatta bazı ürünlerde geriye doğru hareketlilik de
gözlenmiştir.
Bu zor şartlar
altında her ne pahasına olursa olsun üretimlerini sürdürmeye çalışan
çiftçilerimizin çarklarını döndürmek için Ziraat Bankasından kullanmış oldukları
işletme kredi limitlerinin aşağıya çekilmesi de üreticilerimizde ağır hasarlar
meydana getirmiştir.
Örneğin örtü altı yetiştiricilikte 1
dekar işletme kredisinin 2011 yılında 10 bin lira alarak kullanan örtü altı
sebze üreticilerimizin 2012 yılında bahse konu işletme kredileri 4,6-4,8 bin TL
civarına düşürülmüştür. 2012 yılında 40 kuruş/kg maliyetle üretilen biberi
ortalama 30-40 kuruşla satan çiftçimiz, Ziraat Bankası ve tarım kredi
kooperatiflerine borçlarını ödeyemez hâldedirler. Bu çiftçimiz, başka
kaynaklardan borç bularak Ziraat Bankası borçlarını ödese bile geriye aynı
miktarda kredi alamadıkları için şu anda borcunu da ödeyemeden ne olacağını
endişeyle beklemektedir.
Eğer bu durum düzeltilmezse çiftçi
üretemeyecek ve elindeki tarlası, bahçesi satılacaktır. Bu çok açık bir şekilde
görülmektedir.
Keza, Mersin ilimizde mart ayında
yaşanan don ve dolu doğal afeti nedeniyle turunçgil ve meyve üreticilerimiz de
zor durumda kalmışlar, banka borçlarını ödeyemez hâle gelmişlerdir.
Yaş meyve sebzelerimizin ihracatında
önemli rol oynayan Suriye ve İran gibi ülkeler ile olan gerginlikler nedeniyle,
bu ürünlerimizin ne bu ülkelere ne de yol güzergâhı bakımından bu ülkelerden
geçilmesi gereken diğer ülkelere satışı engellemiştir.
Tüm ülke genelimizde yaş meyve ve sebze
üreticilerimizin sorunlarının araştırılıp, çözüm yollarının üretilmesi amacıyla
Anayasa’mızın 98’inci ve Meclis İçtüzüğü’nün 104 ve 105’inci maddeleri uyarınca
Meclis araştırması açılmasını saygılarımızla arz ederiz.
1) Ali Rıza
Öztürk  (Mersin)
2) Celal Dinçer (İstanbul)
3) Muharrem Işık (Erzincan)
4) Mehmet Şeker (Gaziantep)
5) Ahmet İhsan
Kalkavan (Samsun)
6) Osman Aydın (Aydın)
7) Kadir Gökmen
Öğüt (İstanbul)
8) Mahmut Tanal (İstanbul)
9) İhsan Özkes (İstanbul)
10) Mustafa
Sezgin Tanrıkulu (İstanbul)
11) Veli Ağbaba (Malatya)
12) Ali Özgündüz (İstanbul)
13) Haydar Akar (Kocaeli)
14) Ramis Topal (Amasya)
15) Selahattin Karaahmetoğlu (Giresun)
16) Ali Sarıbaş (Çanakkale)
17) Mehmet Volkan Canalioğlu (Trabzon)
18) Gürkut Acar  (Antalya)
19) Özgür Özel (Manisa)
20) Ali İhsan Köktürk (Zonguldak)
21) Bülent Tezcan (Aydın)
2.- Bolu Milletvekili Tanju Özcan ve 19
milletvekilinin, elma üreticilerinin sorunlarının araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/917)
Türkiye Büyük
Millet Meclisi Başkanlığına
Ülkemizde
yaklaşık olarak 2,5 milyon ton üretimi gerçekleştirilen elmanın son yıllarda
bodur ve yarı bodur çeşitlerinin dikilmesi ile bahçeler yenilenmiş, tüketicinin
de talebinin daha yoğun olduğu yeni standart çeşitler artırılmıştır. Elma
üretiminde görülen olumlu gelişmelere rağmen üretici emeğinin karşılığını
alamamaktadır. Ülkemiz dünya elma üretiminde 3’üncü sırada iken elma
üreticisinin yeterli geliri elde edememesi ve üretim aşamasında yaşanan
sorunlar karşısında 6’ncı sıraya gerilemiş bulunmaktayız.
Elma üreticilerinin en büyük sorunu
başta pazarlama ile birlikte depolama imkânlarının yetersizliği, paketleme,
ambalajlama ve sınıflandırma işlemlerinin eksikliğidir. Elma üreticisi
pazarlama sorununu aşabilmek için çaba göstermektedir. Ancak, hâlen maliyetin
altında ürün satılmakta, hatta üretici alıcı bulmakta zorlanmaktadır. 
Tüketici talebine yönelik üretim
gerçekleştirmek amacıyla bahçeler yenilenmiş, pazar sorununu çözmek amacıyla
üretici birlikleri kurulmuştur. Ancak, kurulan birlikler resmiyette var
olmasına rağmen henüz uygulamada aktif hâle gelememektedir. Özellikle üretici
birliklerinin ticari faaliyet yapamaması birliklerin aktif olmasındaki en büyük
engellerin başında yer almaktadır.
Ülkemizin depolama kapasitesi yetersiz
olup elma üretimimizin yarısı depolara girmemekte ve yetersiz depolarda
muhafaza edilmektedir. Bu da elma kalitesinin çabuk yitirilmesine neden
olmakta, ürünün önemli bölümünün hasadı takiben iç pazara sunulmasını zorunlu
kılmaktadır. Bu elmalar marketlerde, depolarda saklanmış ithal edilen ürünlerle
aynı anda satışa sunulmakta olup çok düşük fiyatlara rağmen alıcı bulmakta
zorlanmaktadır.
Tüm bu sorunlar karşısında çıkış yolu
bulamayan elma üreticisi elmasını pazarlayamamaktadır. Elma fiyatları her yıl
bir önceki yıla göre gerilemektedir. Meyve suyu fabrikaları ise stoklarının
yeterli olduğunu belirterek alım yapmak istememektedirler. Geçen yıl 25
kr/kg'dan elma alan fabrikalar bu yıl 8-9 kr/kg'dan almaktadırlar. 
Üretilen 2,5 milyon ton elmanın sadece
%0,3'ü ihraç edilebilmektedir. Elma ihracatının artırılması gerekmektedir.
İhracat denilince sadece AB akla gelmemeli, diğer pazarlar da dikkate alınarak
bir pazar araştırması yapılmalıdır. Bunun için geçmiş yıllarda verilen ihracat
iadesi desteği yeniden uygulanmalıdır.
Ülkemizdeki elma üretilen bölgelerden
biri de Bolu ilimize bağlı Seben ilçemizdir. İlçede uzun yıllardır
çiftçilerimiz bu meyvenin üretimini yapmaktadırlar. Golden, Starking, Amasya ve
Grany Smith cinslerinin yetiştirildiği bölgede, 2009 yılında 11.200 ton, 2010
yılında 9.800 ton, 2011 yılında ise 10.500 ton üretim yapılmıştır. İlçede
yaklaşık olarak bine yakın üretici bulunmakta, 13.755 dekar alanda ise dikili
ağaç bulunmaktadır. İlçenin ekonomisinde elma yetiştiriciliği hayati öneme
sahipken üretici ülke genelindeki sorunları yaşamaktadır.
Bu düşünceler doğrultusunda, Seben
ilçemiz başta olmak üzere, üretim aşamasından pazarlamaya kadar olan süreçte
elma üreticisinin sorunlarının ve çözüm önerilerinin belirlenmesi amacıyla
Anayasa’nın 98'inci, İç Tüzük’ün 104 ve 105’inci maddeleri uyarınca Meclis
araştırması açılmasını arz ve teklif ederiz.
1) Tanju Özcan  (Bolu)
2) Celal Dinçer  (İstanbul)
3) Hurşit Güneş  (Kocaeli)
4) Muharrem Işık  (Erzincan)
5) Veli Ağbaba  (Malatya)
6) Mehmet Şeker  (Gaziantep)
7) Özgür Özel  (Manisa)
8) Ahmet İhsan Kalkavan  (Samsun)
9) Osman Aydın  (Aydın)
10) Kadir Gökmen Öğüt  (İstanbul)
11) İhsan Özkes  (İstanbul)
12) Mahmut Tanal  (İstanbul)
13) Haydar Akar  (Kocaeli)
14) Ramis Topal  (Amasya)
15) Selahattin Karaahmetoğlu  (Giresun)
16) Ali Sarıbaş  (Çanakkale)
17) Mehmet Volkan Canalioğlu  (Trabzon)
18) Gürkut Acar  (Antalya)
19) Ali İhsan Köktürk  (Zonguldak)
20) Bülent Tezcan  (Aydın)
3.- Aydın Milletvekili Bülent Tezcan ve 20
milletvekilinin, Kırım Kongo kanamalı ateşi hastalığının nedenlerinin
araştırılarak alınması gereken önlemlerin belirlenmesi amacıyla Meclis araştırması
açılmasına ilişkin önergesi (10/918)
Türkiye Büyük
Millet Meclisi Başkanlığına
Her yıl yaz mevsiminin yaklaşmasıyla
artan kene ölümleri tekrar ortaya çıkmıştır. Kenelerin ısırmasıyla artan ve
yurttaşlarımızı paniğe sokan vakalar ölümlerle sonuçlanmaktadır. Ülkemizde
Kırım Kongo kanamalı ateşiyle son iki haftada 18 yurttaşımız hayatını
kaybetmiştir.
Yurttaşlarımızın hayatını kaybetmesine
neden olan kenelerden korunmak ve Kırım Kongo kanamalı ateşi hastalığını
önlemek amacıyla TBMM İçtüzüğü’nün 104 ve 105’inci maddeleri ve Anayasa’nın
98’inci maddesi gereğince Meclis araştırmasını arz ederiz.

1) Bülent Tezcan  (Aydın)
2) Celal Dinçer  (İstanbul)
3) Hurşit Güneş  (Kocaeli)
4) Haydar Akar  (Kocaeli)
5) Muharrem Işık  (Erzincan)
6) Ahmet İhsan Kalkavan  (Samsun)
7) Veli Ağbaba  (Malatya)
8) Mehmet Şeker  (Gaziantep)
9) Kadir Gökmen Öğüt  (İstanbul)
10) Osman Aydın  (Aydın)
11) Özgür Özel  (Manisa)
12) Mahmut Tanal  (İstanbul)
13) İhsan Özkes  (İstanbul)
14) Mustafa Sezgin Tanrıkulu  (İstanbul)
15) Ramis Topal  (Amasya)
16) Selahattin Karaahmetoğlu  (Giresun)
17) Ali Sarıbaş  (Çanakkale)
18) Mehmet Volkan Canalioğlu  (Trabzon)
19) Gürkut Acar  (Antalya)
20) Ali İhsan Köktürk  (Zonguldak)
21) Ali Rıza Öztürk  (Mersin)

BAŞKAN – Bilgilerinize sunulmuştur.
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler sırası
geldiğinde yapılacaktır.
Şimdi, bir Meclis soruşturması önergesi
vardır. Önerge bastırılıp sayın üyelere dağıtılmıştır.
Meclis soruşturması önergesini okutuyorum: 
B) Meclis Soruşturması Önergeleri
1.- Isparta Milletvekili Süreyya Sadi Bilgiç ve 76
milletvekilinin, Ekonomi eski Bakanı M. Z. Çağlayan hakkında, bir şahıstan
sağlanan miktar ve değeri tespit edilemeyen bazı maddi menfaatler karşılığında
bu şahsın İran’a altın ihracatı yapması işlerinde imtiyaz sağladığı, Gana’dan
kaçak yollarla yurda sokulmak istendiği iddia edilen 1,5 ton altınla ilgili
adli ve idari soruşturmaları engelleyerek altının Dubai’ye çıkışını sağlamaya
çalıştığı ve bu eylemlerin Kaçakçılıkla Mücadele Kanunu’na muhalefet oluşturduğu,
TCK’nın 204 ve 252’nci maddelerine uyduğu; İçişleri eski Bakanı M. Güler hakkında,
bir şahıstan sağlanan miktar ve değeri tespit edilemeyen bazı maddi menfaatler
karşılığında bu şahsın araçlarına trafikte emniyet şeridini kullanma imtiyazı
verdiği ve söz konusu şahıs için koruma polisi görevlendirdiği, bu şahısla
ilgili adli veya istihbari çalışma yapılıp yapılmadığının araştırılması için
talimat verdiği, bu şahsın usulsüzlükleri hakkında basında çıkacak haberlerin
engellenmesi için girişimlerde bulunduğu ve bu eylemlerin TCK’nın 204, 255, 252
ve 285’inci maddelerine uyduğu; AB eski Bakanı E. Bağış hakkında, bir şahıstan
sağlanan miktar ve değeri tespit edilemeyen bazı maddi menfaatler karşılığında
bu şahsın turizm belgeli bir otel kiralama girişimi ile yakınlarına vize
alınması işleri için aracılık ettiği ve bu eylemlerin TCK’nın 255 ve 252’nci
maddelerine uyduğu; Çevre ve Şehircilik eski Bakanı E. Bayraktar hakkında, bir
suç örgütünün yönetici ve üyelerinin kendilerine sağlanan ve miktar ve değeri
tespit edilemeyen bazı menfaatler karşılığında kişiye özel imtiyazlı imar
planlarını onaylattıkları ve imar planlarına aykırı olarak yapılan bazı
projelerin usulsüzlüklerine göz yumdukları ve denetimlerden sorunsuzca
geçmelerini sağladıkları ve bu eylemlerin TCK’nın 255 ve 257’nci maddelerine
uyduğu iddialarıyla Meclis soruşturması açılmasına ilişkin önergesi (9/8) 
Türkiye Büyük
Millet Meclisi Başkanlığına
Anayasa'nın 2’nci maddesinde belirtilen
hukuk devleti, insan haklarına dayanan, bu hak ve özgürlükleri koruyup
güçlendiren, eylem ve işlemleri hukuka uygun olan, her alanda adaletli bir
hukuk düzeni kurup bunu geliştirerek sürdüren, hukuk güvenliğini sağlayan,
Anayasa'ya aykırı durum ve tutumlardan kaçınan, hukuku tüm devlet organlarına
egemen kılan, Anayasa ve yasalarla kendini bağlı sayan, yargı denetimine açık
olan devlettir. (AYMK., E. 2006/23, K. 2010/27, T. 4.2.2010; AYMK., E.
2008/105, K. 2010/123, T. 30.12.2010; AYMK., E. 2006/23, K. 2010/27, T.
4.2.2010; AYMK., E. 2006/65, K. 2009/114, T. 23.7.2009)
Hak arama hürriyetini düzenleyen
Anayasa'nın 36’ncı maddesinin birinci fıkrasında, "Herkes, meşru vasıta ve
yollardan faydalanmak suretiyle yargı mercileri önünde davacı veya davalı
olarak iddia ve savunma ile adil yargılanma hakkına sahiptir.” denilerek yargı
mercilerine davacı ve davalı olarak başvurabilme ve bunun doğal sonucu olarak
da iddia, savunma, adil yargılanma hakkı güvence altına alınmıştır. (AYMK., E.
2008/102, K. 2010/14, T. 21.1.2010)
Anayasa'nın 38’inci maddesine göre ise,
"Suçluluğu hükmen sabit oluncaya kadar, kimse suçlu sayılamaz." Buna
göre, her türlü suçun sanıkları, başta 38’inci madde olmak üzere, Anayasa ve
yasaların korumasında olan, suçsuzluk varsayımından yararlanması gereken
kişilerdir. Ceza hukukunun temel ilkelerinden olan suçsuzluk karinesi, hakkında
suç isnadı bulunan bir kişinin, adil bir yargılama sonunda suçlu olduğuna dair
kesin hüküm tesis edilene kadar masum sayılması gerektiğini ifade etmekte ve
hukuk devleti ilkesinin de bir gereğini oluşturmaktadır. Şu hâlde, yüklenen suç
ne olursa olsun, tüm sanıkların suçsuzluk karinesinden yararlanması ve kendini
savunabilmesi için her türlü olanağın sağlanması gerekir. (AYMK., E. 2007/68,
K.2010/2, T. 14.1.2010; AYMK., E. 1991/18, K. 1992/20, T. 31.3.1992)
Öte yandan, Anayasa'nın 98’inci
maddesinde, Türkiye Büyük Millet Meclisinin bilgi edinme ve denetim yolları
arasında sayılan ve Başbakan veya bakanlar hakkında bu görevleri sırasında
işledikleri iddia edilen suçlarla ilgili Meclis soruşturması açılmasına dair
usul ve esaslar yine Anayasa'nın 100’üncü maddesi ile Türkiye Büyük Millet
Meclisi İçtüzüğü'nün 107 ila 113’üncü maddeleri arasında düzenlenmiştir.
T.B.M.M İçtüzüğü'nün 107’nci maddesine
göre; "Görevde bulunan veya görevinden ayrılmış olan Başbakan ve bakanlar
hakkında Meclis soruşturması açılması, Türkiye Büyük Millet Meclisi üye
tamsayısının en az onda birinin vereceği bir önerge ile istenebilir. Bu
önergede; Bakanlar Kurulunun genel siyasetinden veya bakanlıkların görevleriyle
ilgili işlerden dolayı hakkında soruşturma açılması istenen Başbakan veya
bakanın cezai sorumluluğu gerektiren fiillerinin görevleri sırasında
işlendiğinden bahsedilmesi, hangi fiillerinin hangi kanun ve nizama aykırı
olduğunun gerekçe gösterilmek ve maddesi de yazılmak suretiyle belirtilmesi zorunludur."
Bu bağlamda; 17 Aralık 2013 ve 25
Aralık 2013 gününden itibaren medyaya ve kamuoyuna yansıdığı üzere;
İstanbul Cumhuriyet Başsavcılığı
Kaçakçılık ve Narkotik Suçlar Bürosunun 2012/120653 no.lu soruşturma dosyası
ile hakkında suç örgütü kurmak ve yönetmek, resmî belgede sahtecilik,
kaçakçılık, rüşvet alıp vermek ve benzeri suçları işlediği iddia edilen şüpheli
Rıza Sarraf ve bu suçlarla bağlantılı olduğu iddia edilen bir kısım şahıslar 17
Aralık 2013 günü gözaltına alınmış, haklarındaki soruşturma hâlen devam
etmektedir. İddia edilen bu eylemlerin işlendiği tarih itibarıyla, Ekonomi
Bakanı olarak görev yapan Mersin Milletvekili Mehmet Zafer Çağlayan, İçişleri
Bakanı olarak görev yapan Mardin Milletvekili Muammer Güler ve Avrupa Birliği
Bakanı olarak görev yapan İstanbul Milletvekili Egemen Bağış hakkında, bakanlık
görevini yürüttükleri sırada şüpheli Rıza Sarraf ile bir suç ilişkisine
girdiklerine dair iddialar kamuoyu gündeminde yer almıştır.
Yine, İstanbul
Cumhuriyet Başsavcılığınca yürütülen bir soruşturma kapsamında 25 Aralık 2013
günü "Çıkar amaçlı suç örgütü kurmak, yönetmek, örgüte üye olmak, nüfuz
ticareti, suçtan kaynaklanan mal varlığını aklama, resmî belgede
sahtecilik" iddialarıyla gözaltına alınan ve aralarında kamu görevlilerinin
de bulunduğu bazı şüphelilerle; iddia edilen suçların işlendiği tarih
itibarıyla Çevre ve Şehircilik Bakanı olarak görev yapan Trabzon Milletvekili
Erdoğan Bayraktar'ın Bakanlık görevini yürüttüğü sırada bu eylemlerin bilgisi
dâhilinde olduğu iddia edilmektedir.
Bu kapsamda;
1) Ekonomi eski
Bakanı Mersin Milletvekili Mehmet Zafer Çağlayan hakkında: Rıza Sarraf’tan
sağlanan, miktar ve değeri tespit edilemeyen bazı maddi menfaatler
karşılığında;
a)  Bu şahsın
İran'a altın ihracatı yapması işlerinde imtiyaz sağladığı,
b)  Gana'dan
kaçak yollarla yurda sokulmak istendiği iddia edilen 1,5 ton altınla ilgili
adli ve idari soruşturmaları engelleyerek, altının Dubai'ye çıkışını sağlamaya
çalıştığı iddia edilmektedir.
Yukarıda sayılan
ve Ekonomi eski Bakanı Mersin Milletvekili Mehmet Zafer Çağlayan tarafından
işlendiği iddia edilen eylemler, 5607 sayılı Kaçakçılıkla Mücadele Kanunu'na
muhalefet, 5237 sayılı TCK’nın 204’üncü (Resmî belgede sahtecilik) ve 252’nci
(Rüşvet) maddelerine tekabül ettiğinden, bu iddiaların gerçekliğinin
araştırılması ve soruşturulması gereği ortaya çıkmaktadır.
2) İçişleri eski
Bakanı Mardin Milletvekili Muammer Güler hakkında: Rıza Sarraf’tan sağlanan,
miktar ve değeri tespit edilemeyen bazı maddi menfaatler karşılığında;
a)  Bu şahsın
araçlarına trafikte emniyet şeridini kullanma imtiyazı verdiği ve adı geçen
şahıs için koruma polisi görevlendirdiği,
b)  Bu şahısla
birlikte gözaltına alınan bazı şüphelilerin ve yakınlarının yasaya aykırı
olarak istisnai yoldan Türk vatandaşlığına geçirilmesini sağladığı,
c)  Bu şahısla
ilgili adli veya istihbari çalışma yapılıp yapılmadığının araştırılması için
talimat verdiği,
d)  Bu şahsın
usulsüzlükleri hakkında basında çıkacak haberlerin engellenmesi için girişimde
bulunduğu iddia edilmektedir.
Yukarıda sayılan
ve İçişleri eski Bakanı Mardin Milletvekili Muammer Güler tarafından işlendiği
iddia edilen eylemler, 5237 sayılı TCK’nın 204’üncü (Resmi belgede sahtecilik),
255’inci (Nüfuz ticareti), 252’inci (Rüşvet) ve 285’inci (Gizliliğin ihlali)
maddelerine tekabül ettiğinden, bu iddiaların gerçekliğinin araştırılması ve
soruşturulması gereği ortaya çıkmaktadır.
3) Avrupa
Birliği eski Bakanı İstanbul Milletvekili Egemen Bağış hakkında: Rıza
Sarraf’tan sağlanan, miktar ve değeri tespit edilemeyen bazı maddi menfaatler karşılığında;
a)  Bu şahsın
turizm belgeli bir otel kiralama girişimi ile yakınlarına vize alınması işleri
için aracılık ettiği,
b)  Bu şahısla ilgili bir soruşturma
olup olmadığı yönünde ilgili kurum ve kuruluşlarda araştırılma yapılmasını
sağladığı,
c)  Bu şahsın faaliyetiyle ilgili
olarak basında haber yapılmasının önlenmesi için girişimlerde bulunduğu,
İddia edilmektedir.
Yukarıda sayılan ve Avrupa Birliği eski
Bakanı İstanbul Milletvekili Egemen Bağış tarafından işlendiği iddia edilen
eylemler, 5237 sayılı TCK’nın 255’inci (Nüfuz ticareti) ve 252’nci (Rüşvet)
maddelerine tekabül ettiğinden, bu iddiaların gerçekliğinin araştırılması ve
soruşturulması gereği ortaya çıkmaktadır.
4) Çevre ve Şehircilik eski Bakanı
Trabzon Milletvekili Erdoğan Bayraktar hakkında:
Bir suç örgütünün yönetici ve
üyelerinin kendilerine sağlanan ve miktar ve değeri tespit edilemeyen bazı
menfaatler karşılığında;
a) Kişiye özel imtiyazlı imar
planlarını onaylattıkları,
b)  İmar planlarına aykırı olarak
yapılan bazı projelerin usulsüzlüklerine göz yumdukları ve denetimlerden
sorunsuzca geçmelerini sağladıkları;
İddia edilmektedir.
Bu eylemlerin bir kısmının Çevre ve
Şehircilik eski Bakanı Trabzon Milletvekili Erdoğan Bayraktar'ın görevde olduğu
sırada ve onun bilgisi doğrultusunda gerçekleştirildiği; ayrıca bu Bakanlıktan
iş alan bazı şirketlerin yemek işlerinin yakınlarının ortağı olduğu şirketlere
verilmesi için tavassut ettiği iddia edilmektedir.
Yukarıda sayılan ve Çevre ve Şehircilik
eski Bakanı Trabzon Milletvekili Erdoğan Bayraktar tarafından işlendiği iddia
edilen eylemler, 5237 sayılı TCK’nın 255’inci (Nüfuz ticareti) ve 251’inci
(Görevi kötüye kullanma) maddelerine tekabül ettiğinden, bu iddiaların
gerçekliğinin araştırılması ve soruşturulması gereği ortaya çıkmaktadır.
Ayrıca, adı geçen bakanlar, TBMM
Başkanlığına verdikleri 19/3/2014 tarihli dilekçeleri ile de kendileri
hakkındaki iddiaların hesap verme sorumluluğunun bir gereği olarak bir
soruşturma komisyonu kurularak araştırılmasını talep etmişlerdir.
Yukarıda belirtilen gerekçelerle;
Ekonomi eski Bakanı Mersin Milletvekili
Mehmet Zafer Çağlayan, İçişleri eski Bakanı Mardin Milletvekili Muammer Güler,
Avrupa Birliği eski Bakanı İstanbul Milletvekili Egemen Bağış ile Çevre ve
Şehircilik eski Bakanı Trabzon Milletvekili Erdoğan Bayraktar hakkında,
bakanlık görevini yürüttükleri sırada ve görevleriyle ilgili işlerden dolayı
işlendiği iddia edilen ve cezai sorumluluğu gerektiren eylemlerinin
soruşturularak maddi gerçeğin ortaya çıkarılması için, Anayasa'nın 100’üncü ve
Türkiye Büyük Millet Meclisi İçtüzüğü'nün 107’nci maddeleri gereğince Meclis
soruşturması açılmasını arz ve teklif ederiz.
1) Süreyya Sadi Bilgiç (Isparta)
2) Erol Kaya (İstanbul)
3) Nurdan Şanlı (Ankara)
4) Fevai Arslan (Düzce)
5) Osman Çakır (Düzce)
6) Abdulkerim Gök (Şanlıurfa)
7) Seyit Eyyüpoğlu (Şanlıurfa)
8) Ekrem Çelebi (Ağrı)
9) Şirin Ünal (İstanbul)
10) Adnan Yılmaz (Erzurum)
11) Safiye Seymenoğlu (Trabzon)
12) Abdullah Nejat Koçer (Gaziantep)
13) Derya Bakbak (Gaziantep)
14) Ünal Kacır (İstanbul)
15) Sermin Balık (Elâzığ)
16) Sevim Savaşer (İstanbul)
17) Tülay Kaynarca (İstanbul)
18)  Muhammet Bilal Macit  (İstanbul)
19) Mehmet Geldi (Giresun)
20) Yaşar Karayel (Kayseri)
21) Bedrettin Yıldırım (Bursa)
22)  İsmail Aydın (Bursa)
23)  Hüseyin Şahin (Bursa)
24) Cahit Bağcı (Çorum)
25) Osman Kahveci (Karabük)
26) Cengiz Yavilioğlu (Erzurum)
27) Mustafa Gökhan Gülşen (Kastamonu)
28) Ülker Güzel (Ankara)
29) Ali Küçükaydın (Adana)
30) Pelin Gündeş Bakır (Kayseri)
31) Sadık Badak (Antalya)
32) Soner Aksoy (Kütahya)
33)  Cem Zorlu (Konya)
34)  Nesrin Ulema (İzmir)
35) Ali Aydınlıoğlu (Balıkesir)
36) Mehmet Domaç (İstanbul)
37) Ahmet Erdal Feralan (Nevşehir)
38) Zeki Aygün (Kocaeli)
39) Ömer Faruk Öz (Malatya)
40) Mehmet Akyürek (Şanlıurfa)
41) İsmet Uçma (İstanbul)
42) Sebahattin Karakelle (Erzincan)
43)  Kemalettin Aydın (Gümüşhane)
44) Ahmet Arslan (Kars)
45)  Mehmet Süleyman Hamzaoğulları (Diyarbakır)
46) Uğur Aydemir (Manisa)
47) Mehmet Kerim Yıldız (Ağrı)
48) Gönül Bekin Şahkulubey (Mardin)
49) Ahmet Haldun Ertürk (İstanbul)
50) Ali Gültekin Kılınç (Aydın)
51) Fatma Salman (Ağrı)
52) Orhan Atalay (Ardahan)
53) Sıtkı Güvenç (Kahramanmaraş)
54) İlhan Yerlikaya (Konya)
55) Salih Fırat (Adıyaman)
56) Selçuk Özdağ (Manisa)
57) İsmail Güneş  (Uşak)
58) Mehmet Sarı (Gaziantep)
59) Mehmet Erdoğan (Gaziantep)
60) Halil Özcan (Şanlıurfa)
61) Mehmet Metiner (Adıyaman)
62) Zeynep Karahan Uslu (Şanlıurfa)
63) Murtaza Yetiş (Adıyaman)
64) Hüseyin Tanrıverdi (Manisa)
65) Ali Şahin (Gaziantep)
66) Muzaffer Yurttaş (Manisa)
67) Suat Kılıç (Samsun)
68) Ahmet Tevfik Uzun (Mersin)
69) Suat Önal (Osmaniye)
70) Orhan Karasayar (Hatay)
71) Ercan Candan (Zonguldak)
72) Afif Demirkıran (Siirt)
73) Sevde Bayazıt Kaçar (Kahramanmaraş)
74) Temel Coşkun (Yalova)
75) Osman Aşkın Bak (İstanbul)
76) Mehmet Yüksel (Denizli)
77) Adem Tatlı (Giresun)
MEHMET AKİF HAMZAÇEBİ (İstanbul) –
Sayın Başkan…
BAŞKAN – Buyurunuz Sayın Hamzaçebi.
MEHMET AKİF HAMZAÇEBİ (İstanbul) –
Sayın Başkan, efendim, şimdi, Adalet ve Kalkınma Partisine mensup
milletvekilleri 4 eski bakanla ilgili olarak daha önce vermiş oldukları
soruşturma önergesini geri çektiler, onun yerine biraz önce sizin okuduğunuz
soruşturma önergesi talebini içeren yazıyı verdiler.
Biz, o zaman, Cumhuriyet Halk Partisi
olarak söz konusu Meclis soruşturma önergesi –Adalet ve Kalkınma Partisinin
Meclis soruşturma önergesi- verildiği zaman, bunun İç Tüzük’e uygun olmadığını
ifade etmiştik. Aslında Meclis Başkanlığının böyle bir soruşturma önergesini İç
Tüzük’ün 107’nci maddesine aykırı olduğu gerekçesiyle iade etmesi gerekirdi.
Maalesef Meclis Başkanlığı, Meclis Başkanı daha doğrusu, tarafsızlığını
yitirmiş olduğu için bu soruşturma önergesini işleme koydu ve Türkiye Büyük
Millet Meclisi Genel Kuruluna geldi. 
Öyle anlaşılıyor ki bunun İç Tüzük’e
aykırılığı tespit edildi -muhtemelen Meclis Başkanı veya Başkanlığı da
kendilerini uyarmış olabilir- başka, tabii ki, mahzurlar da görüldü, siyasi
birtakım mahzurlar görüldü ve Adalet ve Kalkınma Partisi o zaman “Bizim
verdiğimiz önerge yeterli, İç Tüzük’e uygundur.” derken, şimdi o önergeyi geri
çekip bir başka önergeyi buraya vermiş durumda. Meclis Başkanlığı, daha önceki
soruşturma önergesini Genel Kurula sevk etmek suretiyle İç Tüzük’e aykırı
davranmıştır efendim. 
Bu usul nedeniyle, usuldeki bu
yanlışlık nedeniyle ben usul tartışması açıyorum Sayın Başkan. 
MEHMET DOĞAN KUBAT (İstanbul) – Lehte. 
MEHMET AKİF HAMZAÇEBİ (İstanbul) –
Aleyhte. 
AYTUĞ ATICI (Mersin) – Aleyhte. 
BAŞKAN – Buyurunuz Sayın Hamzaçebi. 
AHMET AYDIN (Adıyaman) – Lehte Sayın
Başkanım. 
ALİ ÖZGÜNDÜZ (İstanbul) – Aleyhte. 
PERVİN BULDAN (Iğdır) – Aleyhte.
YUSUF HALAÇOĞLU (Kayseri) – Aleyhte. 
MEHMET AKİF HAMZAÇEBİ (İstanbul) –
Evet, önce lehte olana vereceksiniz herhâlde. 
BAŞKAN – Evet, lehte Sayın Aydın,
buyurunuz. 
AHMET AYDIN (Adıyaman) – Efendim, önce
usul tartışmasını isteyenin konuşması lazım, usul tartışması talebinde bulunan
arkadaşın konuşması lazım, hangi usulle ilgili tartışma açmış. 
MEHMET AKİF HAMZAÇEBİ (İstanbul) –
Usul, önce lehte. 
BAŞKAN – Şimdi, tabii, demin Sayın
Hamzaçebi açıklamayı yaptı. Siz “Lehte.” dediğiniz için siz de lehinde şey
yapabilirsiniz ama nasıl arzu ederseniz. 
O zaman, Sayın Aydın, çünkü usul önce
lehte, sonra aleyhtedir. Siz usul tartışmasının lehinde söz aldığınız için
Sayın Kubat, lehte. 
Sayın Aydın yerine Sayın Kubat,
buyurunuz efendim, beş dakika süre veriyorum. (AK PARTİ sıralarından alkışlar)
VII.- USUL HAKKINDA GÖRÜŞMELER
1.- İçişleri eski Bakanı Muammer Güler, Avrupa Birliği
eski Bakanı Egemen Bağış, Ekonomi eski Bakanı Mehmet Zafer Çağlayan ile Çevre
ve Şehircilik eski Bakanı Erdoğan Bayraktar haklarındaki (9/7) esas numaralı
Meclis Soruşturması Önergesi’nin İç Tüzük’e aykırılığı tespit edilerek geri
çekilmesinden sonra (9/8) esas numaralı Meclis Soruşturması Önergesi’nin Meclis
Başkanlığı tarafından Genel Kurula sevk edilmesinin İç Tüzük hükümlerine uygun
olup olmadığı hakkında 
MEHMET DOĞAN KUBAT (İstanbul) – Teşekkür
ederim Sayın Başkanım.
Çok değerli milletvekilleri, partimiz
mensubu milletvekilleri tarafından verilen Meclis soruşturma önergesinin usulen
görüşülemeyeceğine ilişkin açılan usul tartışmasında Başkanlığın tutumu, zımni
tutumu bunun görüşülmesi yolunda olduğu için, lehinde bunun görüşülebileceğine
dair söz almış bulunuyorum. Bu vesileyle de yüce heyetinizi saygılarımla
selamlarım.
Değerli milletvekilleri, Anayasa’nın
98’inci maddesinde Meclis soruşturması, TBMM’nin bilgi edinme ve denetim
yolları arasında sayılmış; yine, Anayasa’nın 100’üncü maddesinde de Meclis soruşturması
açılmasına ilişkin usul ve esaslar düzenlenmiştir. 
100’üncü maddede “Başbakan ve bakanlar
hakkında, Türkiye Büyük Millet Meclisi üye tamsayısının en az onda birinin
-yani 55 milletvekilinin- vereceği önerge soruşturma açılması istenebilir. Meclis,
bu istemi bir ay içinde görüşür ve gizli oyla karara bağlar.” şeklinde emredici
hüküm yer almıştır. 
Yine, aynı maddenin ikinci fıkrasında
bu komisyonun kuruluş ve çalışma usulü düzenlenmiş, üçüncü fıkrasında raporun
görüşülmesi usulü düzenlenmiştir.
Türkiye Büyük Millet Meclisi
İçtüzüğü’nün 107 ve devamı maddelerinde de yine Meclis soruşturması açılmasına
ilişkin usul ve esaslar ayrıntılı biçimde düzenlenmiştir.
107’nci madde, görevde bulunan veya
görevinden ayrılmış olan başbakan ve bakanlar hakkında Meclis soruşturması
açılmasının 55 milletvekili tarafından önerge vermek suretiyle istenebileceğini
hükme bağlamıştır. Bizim partimize mensup milletvekilleri tarafından Meclis
Başkanlığına sunulan (9/8) esas no.lu Meclis Soruşturması Önergesi’nde bu sayı
gerçekleşmiştir. 
Yine, 107’nci maddenin ikinci
fıkrasında “Bu önergede; Bakanlar Kurulunun genel siyasetinden veya
bakanlıkların görevleriyle ilgili işlerden dolayı hakkında soruşturma açılması
istenen Başbakan veya bakanın cezai sorumluluğu gerektiren fiillerinin
görevleri sırasında işlendiğinden bahsedilmesi, hangi fiillerinin hangi kanun
ve nizama aykırı olduğunun gerekçe gösterilmek ve maddesi de yazılmak suretiyle
belirtilmesi zorunludur.” şeklinde bir düzenleme getirilmiştir. 
Değerli milletvekilleri, bilindiği
üzere, biz, geçen ay içerisinde de bu konuda benzer bir önerge vermiştik ve
burada usuli tartışmalar, muhalefetimizin de kendilerince haklı, bizce de
değerlendirilmeye layık eleştirileri vardı. Biz, bu eleştirileri de dikkate
almak suretiyle, parti grubumuza mensup önerge sahiplerinin, daha önceki önerge
sahibi milletvekili arkadaşlarımız, verdikleri önergede bütün bu… Anayasa’nın
100 ve İç Tüzük’ün 107’nci maddesinde bir Meclis soruşturması açılmasına
ilişkin usuli şartların tamamının şu önergeyle karşılandığı çok net biçimde
önerge okunduğu zaman görülecektir. Burada kendilerine birtakım suçlar isnat
edilen sayın eski bakanlar hakkında tek tek bu isnat maddelerinin neler olduğu
ve bu eylemlerin neler olduğu, bunların Türk Ceza Kanunu ve diğer ceza
kanunlarında hangi hükümleri, maddeleri ihlal ettiği açık bir biçimde
belirtilmiştir. Dolayısıyla, bu şeklî şartları gerçekleştirmiş olması
bağlamında bu önergenin İç Tüzük ve Anayasa’ya aykırı bir yönü yoktur. 
Aynı önergede verilmesi noktasında
ileri sürülen itirazlara da şu cevabı vermek isterim: İç Tüzük ve Anayasa’da
“Ayrı, illa ayrı düzenlenmesi gerekir.” şeklinde bir emredici hüküm yoktur.
Geçmiş uygulamalarda da birden fazla bakanın farklı eylemlerden dolayı aynı
soruşturma önergelerinde haklarında soruşturma açılması istendiğine dair
uygulama örneklerimiz de mevcuttur. Dolayısıyla, gerçekten, önerge, muhalefetin
de verdiği önergelerle, Cumhuriyet Halk Partisi tarafından dört ayrı önergede
belirtilen hususları da mündemiç bir önergedir. 
Bu anlamda önergenin görüşülmesinde
Anayasa ve İç Tüzük hükümlerine aykırı bir yön olmadığından Başkanımızın bu
önergenin görüşülmesi gerekliliğine ilişkin tutumunun lehinde olduğumu
belirtiyor, yüce heyetinizi saygılarımla selamlıyorum. (AK PARTİ sıralarından
alkışlar) 
BAŞKAN – Teşekkür ederiz Sayın Kubat. 
Aleyhinde Sayın Hamzaçebi.
Buyurunuz Sayın Hamzaçebi. (CHP
sıralarından alkışlar)
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; 19 Mart 2014 tarihinde Cumhuriyet Halk
Partisi olarak Türkiye Büyük Millet Meclisini olağanüstü toplantıya çağırdık.
Milliyetçi Hareket Partisi ve Barış ve Demokrasi Partisi ile bazı bağımsız
milletvekillerimizin de desteğiyle o gün Türkiye Büyük Millet Meclisi
olağanüstü toplandı. Toplantının konusu 4 eski bakanla ilgili olarak İstanbul
Cumhuriyet Savcılığından Türkiye Büyük Millet Meclisine intikal etmiş olan
fezlekelerin görüşülmesi, bu fezlekelerde yer alan iddiaların Türkiye Büyük
Millet Meclisinin bilgisine sunulmasıydı. Adalet ve Kalkınma Partisi Grubu bu
görüşmeyi engellemek için Genel Kurulun dışında bekledi, temsilci olarak birkaç
milletvekilini içeride bulundurdular, beklediler ki muhalefet partisi 184
kişilik toplantı yeter sayısını bulamazlar, Meclis de kendiliğinden toplanamaz,
biz de bunu görüşmeyiz ve bu işten kurtuluruz. Niyet buydu ama burada gerçekten
iyi bir sınav veren muhalefet partileri ve bağımsız milletvekilleri toplantıyı
gerçekleştirdiler. Onun üzerine Adalet ve Kalkınma Partisi milletvekilleri
dışarıdan içeriye girmek zorunda kaldılar. Niyetiniz görüşmek değildi, sadece
kaçamadığınız için buraya geldiniz, gelmek zorunda kaldınız.
ÜNAL KACIR (İstanbul) – İçerideydik,
buradaydık.
MEHMET AKİF HAMZAÇEBİ (Devamla) – Ve
onlar okunmayınca, o gün akşam, biz Cumhuriyet Halk Partisi olarak, daha
doğrusu Cumhuriyet Halk Partili milletvekilleri, 4 eski bakanla ilgili dört
ayrı Meclis soruşturma önergesi verdiler. Bakanlarla ilgili olarak ileri
sürülen suç iddiaları neyse bunları önergeye arkadaşlarımız yazdı ve Meclis
Başkanına verdiler. Aynı gün akşam saatlerinde Adalet ve Kalkınma Partisi de
bizi takip ederek, uydurma bir önergeyle Meclis soruşturma talebini Meclis
Başkanına verdiler. Önerge uydurma çünkü bir suç iddiası yok. 4 eski bakanla
ilgili olarak sadece -hepsini aynı kefeye koymuşlar- “nüfuz ticareti ve görevi
kötüye kullanma” şeklinde, böyle, onları da kırmayacak şekilde bir üslupla bir
ifade ortaya konulmuş. “Bu incelensin ama bunu incelerken -diyor o önerge- asıl
bunları medyaya kim sızdırdı, kim haber konusu yaptı, bunlara da bunun hesabını
soralım.” cümlelerini buraya yazmışlar. 
Önerge İç Tüzük’e uygun değil. Bu
suçların görev sırasında işlenip işlenmediği yazılı değil. Fiiller neler,
bunlardan hiç söz edilmemiş. Biz, bunu, ertesi hafta Genel Kurulda gündeme
getirdik. Sözcüleriniz kürsüye çıktı “Hayır, bu, İç Tüzük’e gayet uygun.”
dediler. “Açın, bakın Ceza Kanunu’nu, şunu, bunu, İç Tüzük’e gayet uygun.” diye
bu kürsüde aslanlar gibi onu savundunuz. 
Şimdi, İç Tüzük’e uygun olmadığı ortaya
çıktı. Ama sadece bir İç Tüzük’e saygı gereği bunu düzeltmiyorsunuz tabii ki.
Yani keşke İç Tüzük’e, hukuka saygının gereği bunu buraya getiriyor, düzeltiyor
olsanız. O zaman fark edemediğiniz şuydu, siyaseten akıl edemediğiniz konu:
Aslında bir yolsuzluğu örtbas etmek istiyorsunuz ama -yani o bakanlarınız
bunlara bulaşmış olduğu için- nasıl örtbas edeceğinizi de bilemediğiniz için
telaşla bir şey yazmışsınız. Fark ettiniz ki “Buraya rüşvet iddiasını biz
yazmadık. Yazmayınca ileride, bu, tekrar soruşturma konusu olur, başımız derde
girer, rüşveti de yazalım da bunu öyle kapatalım.” Getirme nedeniniz o. Bu
yolsuzluğu örtbas etmek için getiriyorsunuz. 
Eleştirmek istediğim Meclis Başkanının
tutumudur Sayın Güldal Mumcu’nun tutumu değil, Meclis Başkanı Sayın Cemil
Çiçek’in tutumudur. Bu önergeyi İç Tüzük’e aykırı olduğu için iade etmesi
gerektiği hâlde iade etme cesaretini gösterememiştir, hukuku çiğnemiştir. O
gün, o dosyaları, bilgileri Genel Kurulun bilgisine sunmamak suretiyle hukuku
çiğnemiştir. 
Değerli milletvekilleri, ben, şuna
gönülden inanıyorum: Bu Parlamento, Adalet ve Kalkınma Partisi Grubu birisinin
emrinde asker olan bir grup değildir. Bu yolsuzluklara hiç kimsenin Adalet ve
Kalkınma Partisi Grubunda “Gönül rahatlığıyla örtbas edelim.” diyecek bir
cümlesi yoktur. 
(Mikrofon otomatik cihaz tarafından
kapatıldı)
MEHMET AKİF HAMZAÇEBİ (Devamla) – 1
Mart tezkeresinde bu Parlamento, Adalet ve Kalkınma Partisi Grubu iyi bir sınav
vermiştir. Burada da iyi bir sınav vereceğine, Adalet ve Kalkınma Partisi Grubu
içerisindeki milletvekillerimizin sağduyularının bu soruşturma ve bu
önergelerin görüşülme sürecinde galip geleceğine inanmak istiyorum. 
Hepinize saygılar sunuyorum. (CHP
sıralarından alkışlar) 
BAŞKAN – Teşekkür ederiz Sayın
Hamzaçebi. 
Bingöl Milletvekili İdris Baluken…
AHMET AYDIN (Adıyaman) – Efendim,
ikinci lehte bizde değil miydi? 
BAŞKAN – Lehteydi o. 
AHMET AYDIN (Adıyaman) – Nasıl? İki
tane lehte vardı bizde. Bir lehte, bir aleyhte; ikinci lehtenin bizde olması
lazım. 
BAŞKAN – Değil efendim; iki tane lehte
vardı bir sizin, bir de Sayın Buldan’ın ve Buldan’ın yerine şimdi Sayın Baluken
konuşacak. 
AHMET AYDIN (Adıyaman) – Sayın Kubat’ın
da vardı lehte sözü. 
BAŞKAN – Siz Sayın Doğan Kubat’a
devrettiniz sözünüzü. 
AHMET AYDIN (Adıyaman) – Hayır,
sırasını devrettik. İkinci lehte o olduğu için ilk o konuşacaktı.
BAŞKAN – Evet, yanlış anlamışsınız
efendim. Birinci lehte siz, ikincisi de Sayın Buldan’dı efendim. 
AHMET AYDIN (Adıyaman) – Hayır biz
yanlış anlamadık da, siz yanlış uygulamış olabilirsiniz Başkanım. 
BAŞKAN – Buyurunuz Sayın Baluken.
İDRİS BALUKEN (Bingöl) – Evet, Sayın
Başkan, değerli milletvekilleri; ben de Genel Kurulu saygıyla selamlıyorum. 
Doğrusu, AK PARTİ Grup Başkan Vekilinin
bizim konuşmamızdan, kürsüden konuşmamızdan, bu konuda rahatsız olmasını da
kendisine yakıştırmadığımı ifade etmek istiyorum. 
Bu soruşturma önergesi buraya
geldiğinde, biz grup başkan vekilleri olarak Meclis başkan vekiliyle bir
toplantı yaptık ve bu toplantıda, verilen soruşturma önergesinin usule uygun
olmadığını, İç Tüzük’e uygun olmadığını İç Tüzük’teki ilgili maddeden çok açık
bir şekilde ifade etmiştik. Çünkü İç Tüzük’ün 107’nci maddesinde şöyle
deniliyor soruşturma önergeleriyle ilgili: “Bakanlar Kurulunun genel
siyasetinden veya bakanlıkların görevleriyle ilgili işlerden dolayı hakkında
soruşturma açılması istenen Başbakan veya bakanın cezai sorumluluğu gerektiren
fiillerinin görevleri sırasında işlendiğinden bahsedilmesi, hangi fiillerinin
hangi kanun ve nizama aykırı olduğunun gerekçe gösterilmek ve maddesi de
yazılmak suretiyle belirtilmesi zorunludur.” denilmişti. Daha önce AK PARTİ’nin
getirdiği soruşturma önergesinde bu fiillerden hiç bahsedilmiyor. 4 sayın bakan
hakkındaki iddianamede hangi fiillerin olduğu, bu fiillerin hangi maddeye
aykırı olduğuyla ilgili hiçbir şey yok. Biz bunu hem arkada yaptığımız
toplantıda ifade ettik hem de Genel Kurulda yaptığımız konuşmada ifade ettik
ama buraya çıkan AK PARTİ’nin sayın grup başkan vekilleri ısrarla bu soruşturma
önergesinin usule ve İç Tüzük’e uygun olduğunu ifade ettiler ve sayısal
çoğunluk, parmak çoğunluğu sizde olduğu için de -parmak çoğunluğuyla-
muhalefetten gelen bu uyarıları dikkate almadınız. Bunu hep yapıyorsunuz.
Muhalefet doğru bir şey söylese bile siz doğru olduğunu bile bile yanlış
kararların altına imza atıyorsunuz. Doğrusu hem ayıp ediyorsunuz hem de ülke
açısından yanlış yapıyorsunuz. 
Sizin böyle yapmanıza alıştık ama
Meclis Başkanının ısrarla sanki AK PARTİ’nin buradaki -Genel Kurul- işleyişini
gözetecek şekilde bir işleyişi yürütmesini de artık bir kenara bırakması
gerektiğini ifade etmek istiyoruz. Meclis Başkanı, verilen soruşturma
önergesinin İç Tüzük’e aykırı olduğunu çok iyi biliyor. Bunu bilmesine rağmen
daha önce vermiş olduğunuz soruşturma önergesini kabul etmesi, itirazlarımıza
rağmen de Genel Kuruldaki görüşmeden çekmemiş olması büyük bir ayıptır. Bugün
de bu ayıp ortaya çıkmıştır. Bunun yanlış olduğunu siz de fark ettiniz ve
soruşturma önergesine, İç Tüzük’e uygun şekilde fiilleri yazmak zorunda
kaldınız. Burada sorun, soruşturma önergesine teknik açıdan fiilleri yazıp yazmadığınız
değil, sorun 17 Aralık operasyonundan sonra sizin takınmış olduğunuz tavır. 17
Aralıkta iki şey ortaya çıktı: Birincisi, yolsuzlukla mücadele. İkincisi,
ortaya çıkan paralel devletle mücadele. Bu iki konuda kamuoyunda ve halkta
yoğun bir beklenti var. 
Biz, 17 Aralığın hemen ertesinde,
Meclise, o zaman Barış ve Demokrasi Partisi olarak iki araştırma önergesi
verdik; hem yolsuzlukla mücadele konusunda hem paralel devletle mücadele
konusunda Meclisin inisiyatif almasını önerdik ama maalesef o önerilerimiz
bugüne kadar Meclis gündemine gelmiş değil. Sizler de bu konuda Meclisi devreye
koyacak, kamuoyunu, halkı tatmin edecek hiçbir çalışma yürütmediniz. Eğer o
fırsatı doğru değerlendirebilseydiniz, yolsuzluğun üzerine sizler
gidebilseydiniz, aynı zamanda bu paralel devletle de etkin bir mücadele ortaya
koymuş olsaydınız, bu ülkenin gündemine, demokratikleşmeyi sağlayacak çok ciddi
bir temiz eller operasyonunu bugüne taşımış olabilirdiniz ama maalesef bugüne
kadar bu konuda iktidar partisi olarak üzerinize düşeni yapmadınız.
Bakın, bugün yolsuzluklarla ilgili
Cumhuriyet Halk Partisi dört soruşturma önergesi vermiş. Biz biliyoruz ki sizin
verdiğiniz önerge de daha çok CHP’nin verdiği önergelerin önünü almak ve
oluşturduğunuz komisyonla biraz aklama komisyonu şeklinde bir işleyişi esas
alıyor. Doğrusu bunu öngörüyorsanız, bunu yapacaksanız büyük bir yanlış
yaparsınız. Bu yolsuzlukların üzerine Meclisin korkusuz bir şekilde gitmesi
lazım, iktidar partisinin buna öncülük etmesi lazım, paralel devletle mücadeleyi
de gündemden düşürmemeniz lazım. 
(Mikrofon otomatik cihaz tarafından
kapatıldı)
İDRİS BALUKEN (Devamla) – Her gün
paralel devletten şikâyet edip bugüne kadar hiçbir şey yapmamış olmak da
çözümsüzlüğün ta kendisidir diyorum. 
Dolayısıyla Meclis Başkanını, bundan
sonraki işlemlerde İç Tüzüğe uygun hareket etmeye davet ediyorum. Muhalefetten
ya da iktidar partisinden gelip gelmemesine bakmadan, Meclis Başkanı bu İç
Tüzük’e uymak zorundadır diyorum. Genel Kurulu saygıyla selamlıyorum. 
BAŞKAN – Teşekkür ederiz Sayın Baluken.
AHMET AYDIN (Adıyaman) – Sayın Başkan…
BAŞKAN – Buyurunuz Sayın Aydın.
AHMET AYDIN
(Adıyaman) – Sayın Başkanım, Sayın Hatip konuşmasında öncelikle “Benim
konuşmamdan niye rahatsız oluyorsunuz?” dedi; bir. İkincisi “AK PARTİ grup
başkan vekilleri ayıp ediyor.” dedi, birtakım ifadeler kullandı. Bir başkası,
en sonu, önemli olan “AK PARTİ milletvekilleri bu önergeyi ilgili bakanları
aklamak üzere vermiştir.” gibi bir anlamsız ifade kullanmıştır.
Efendim,
sataşmadan söz istiyorum.
BAŞKAN – Buyurunuz
Sayın Aydın.
HASİP KAPLAN
(Şırnak) – Bu sataşma değil ki. Bu bal gibi bir eleştiri. Her şeye sataşma
derseniz, olmaz.
İDRİS BALUKEN
(Bingöl) – Teşbihtir, tespittir, eleştiridir.
BAŞKAN – İzah
edecek efendim.
Buyurunuz.
VIII.- SATAŞMALARA İLİŞKİN KONUŞMALAR
1.- Adıyaman Milletvekili Ahmet Aydın’ın, Bingöl
Milletvekili İdris Baluken’in usul tartışması üzerinde yaptığı konuşması
sırasında AK PARTİ Grubuna sataşması nedeniyle konuşması
AHMET AYDIN
(Adıyaman) – Teşekkür ediyorum Sayın Başkanım.
Çok değerli
arkadaşlar, Meclis İç Tüzüğü’müzün 107 ve devamı, Anayasa’mızın 100’üncü
maddesi, soruşturma komisyonunun hangi usullere ilişkin olarak kurulacağını,
talep edileceğini çok açık yazmıştır. Orada da “onda bir milletvekili” derken,
55 milletvekilinin kurulma talebiyle bu komisyonun kurulabileceğini,
önerilebileceğini ifade etmiştir. İlgili arkadaşlarımız ilgili imzalarını
tamamlayarak komisyon talebinde bulunmuştur; birincisi bu. Ve doğru bir
taleptir.
Kaldı ki o talep
esnasında, henüz Meclis Başkanlık Divanı tarafından gönderilen fezlekenin o
özet kısmı, soruşturmayla ilgili kısmı okutulmamıştı. Birtakım iddialar yersiz,
eksik olabilir.
Üçüncüsü ve en
önemli husus: 55 milletvekiliyle bu komisyonu kurabilirdiniz, talep
edebilirdiniz 17 Aralıktan 19 Marta kadar. Peki, niye hiç kılınızı
kıpırdatmadınız? Niye, siz samimiyseniz, içtenseniz, gerçekten bunun üzerine
gitmek istiyorduysanız, 19 Marta kadar, ta ki AK PARTİ Grubu milletvekilleri,
AK PARTİ’li milletvekilleri o komisyon kurulması noktasında talepte bulunmadan
önce böyle bir talebiniz olmadı? 19 Marta gelir gelmez, siz kurmuyorsanız da,
AK PARTİ Grubunun milletvekilleri, bugüne kadar hiçbir yolsuzluğun üzerini
örtmedi, hiçbir yolsuzluğu kapatmadı ve ilgili bakanlarla ilgili ne iddia varsa
her türlü kapsamlı iddialara da yer vermek suretiyle bir önerge verdi.
Evet, yetersiz
olabilirdi belki. Daha sonra bütün iddialar, basında yer alan iddialar, burada
okunan iddialar, fezlekeler, hepsi bir araya getirilmek suretiyle, samimi olan
arkadaşlar gerçekten imzasını çekmek suretiyle o önergeyi düşürdüler ve tam
derinlemesine bir soruşturma yapılması adına, kiminle ilgili ne iddia varsa,
daha kapsamlı, daha detaylı bir önerge verdiler. Ve komisyon kurulmasını ilk
önce AK PARTİ’li milletvekilleri talep etti, kusura bakmayın. 
Dolayısıyla,
biz, AK PARTİ olarak bugüne kadar hiçbir yolsuzluğun üzerini kapatmadık, bundan
sonra da kapatmayacağız diyorum.
Teşekkür
ediyorum. (AK PARTİ sıralarından alkışlar) 
BAŞKAN – Teşekkür ederiz Sayın Aydın.
HASİP KAPLAN (Şırnak) – Sayın Başkan…
MEHMET AKİF HAMZAÇEBİ (İstanbul) –
Sayın Başkan…
Buyurunuz Sayın Hamzaçebi.
MEHMET AKİF HAMZAÇEBİ (İstanbul) –
Efendim, Sayın Aydın konuşmasında “Adalet ve Kalkınma Partisi soruşturma
önergesini verene kadar Cumhuriyet Halk Partisi vermedi.” şeklinde bir
değerlendirmeyi de yapmak suretiyle…
İDRİS BALUKEN (Bingöl) – “Bütün
muhalefet vermedi…” Bize de söz hakkı doğmuştur.
AHMET AYDIN (Adıyaman) – Doğrudur, biz
vereceğimizi söylediğimiz ana kadar vermediler efendim.
MEHMET AKİF HAMZAÇEBİ (İstanbul) – …gerçeğe
aykırı bir ifadede bulunmuştur. Partimizin politikası öyle değildir. 69’uncu
maddeye göre söz istiyorum.
İDRİS BALUKEN (Bingöl) – Aynı
gerekçeyle bizler de söz istiyoruz Sayın Başkan. Bütün muhalefeti zan altında
bıraktı.
FARUK BAL (Konya) – Biz de Sayın
Başkan…
BAŞKAN – Buyurunuz Sayın Hamzaçebi.
AHMET AYDIN (Adıyaman) – Sayın
Başkanım, özellikle bilinmesini istiyorum: 19 Martta geldiğimizde ilk
yaptığımız basın toplantısı açıklamasında eğer… Ana muhalefet -55 milletvekili
vardı hazırda- soruşturma komisyonunu bugüne kadar talep etmedi. Onlar
istemiyorsa da biz açacağız dedik ve ondan sonra ana muhalefet soruşturma
komisyonu talebinde bulundu. İlk veren AK PARTİ milletvekilleridir.
BAŞKAN – Sayın Aydın, siz izah ettiniz.
Şimdi, Sayın Hamzaçebi açıklama getirmek istiyor.
Buyurunuz efendim.
AHMET AYDIN (Adıyaman) – Niye
vermediniz bugüne kadar?
2.- İstanbul Milletvekili Mehmet Akif Hamzaçebi’nin,
Adıyaman Milletvekili Ahmet Aydın’ın sataşma nedeniyle yaptığı konuşması
sırasında CHP Grubuna sataşması nedeniyle konuşması
MEHMET AKİF HAMZAÇEBİ (İstanbul) –
Şimdi Sayın Başkan, değerli milletvekilleri… 
Sayın Aydın, sizi ben ciddi bir hukukçu
olarak bilirim, gerçeğe aykırı bu açıklamalarınızı yadırgadım.
AHMET AYDIN (Adıyaman) – Gerçeğe aykırı
değil, biz talep ettik.
MEHMET AKİF HAMZAÇEBİ (Devamla) – Böyle
parti menfaati uğruna insanlar gerçekleri saptırmazlar. Hiç doğru değil.
AHMET AYDIN (Adıyaman) – Gerçeğe aykırı
değil. Siz saptırıyorsunuz.
MEHMET AKİF HAMZAÇEBİ (Devamla) –
Gerçeği ben size açıklayacağım.
Şu da sorulabilir, hep sordunuz: 17
Aralıktan bu yana bu soruşturma önergesini Cumhuriyet Halk Partisi niye
vermedi? 55 imzayla niye vermedi?
AHMET AYDIN (Adıyaman) – Evet. Niye
vermediniz?
MEHMET AKİF HAMZAÇEBİ (Devamla) – Her
zaman verebilirdi. Hukuken vermek mümkün ama biz, bakanlar hakkında bir
soruşturma önergesi talep etmek gibi bir işi ciddi bir iş olarak alırız,
savcılık bir çalışma yapıyorsa o çalışmanın, o soruşturmanın sonucunun ortaya
çıkmasını bekleriz.
AHMET AYDIN (Adıyaman) – Beklemek zorunda
değilsiniz.
MEHMET AKİF HAMZAÇEBİ (Devamla) –
Efendim, bekle…
Siz, tabii, Meclis Başkanlığıyla
birlikte bir ittifak kurduğunuz için -Meclis Başkanıyla- bu suçu gizleme
ittifakı, hesap edemediniz bazı şeyleri. Parlamentonun son çalışma günleri… 28
Şubat Cuma günü burada çalışıyoruz. “MİT yasasını da çıkaralım.” diye bizimle
bir temas yürüttünüz hemen uzlaşmayla. Bu uzlaşmayla çıkmaz, uzlaşmayla çıkacak
olan bir yasa değil, dünya kadar problem var burada dedim. Hemen ertesi günü, 1
Mart günü öğlen saatlerinde -saat onda sabah- Meclisi tatile soktunuz. Niye
soktunuz biliyor musunuz? Meğer o fezlekeler Türkiye Büyük Millet Meclisi
Başkanına gelmiş; saklıyorsunuz bunu, gizliyorsunuz Meclis Başkanıyla birlikte;
birkaç gün daha Meclis çalışırsa bu duyulur, bu fezlekeler Genel Kurulda
konuşulur, bunu istemiyorsunuz. Aman Meclisi tatile sokalım…
AHMET AYDIN (Adıyaman) – Zaten bütün iddialar, bütün “tape”ler sizde
vardı. 
GÜLAY DALYAN (İstanbul) – Bunu cümle âlem konuştu.
MEHMET AKİF HAMZAÇEBİ (Devamla) – Hanımefendi, size hiç yakışmıyor laf
atmak.
GÜLAY DALYAN (İstanbul) – Allah Allah, izin mi alacağız?
MEHMET AKİF HAMZAÇEBİ (Devamla) – O kıyafetinizin şıklığı o laf atmanın
sakilliğini gizleyemiyor. 
GÖKCEN ÖZDOĞAN ENÇ (Antalya) – Ne alakası var?
GÜLAY DALYAN (İstanbul) – İzin mi alacağız?
MEHMET AKİF HAMZAÇEBİ (Devamla) – Ayıp, olmuyor.
GÜLAY DALYAN (İstanbul) – Biz her zaman şıklığımızı koruyoruz, siz
partililerinize konuşun.
MEHMET AKİF HAMZAÇEBİ (Devamla) – Bakın…
ÜNAL KACIR (İstanbul) – Hamzaçebi, doğruyu söyle, doğruyu!
GÜLAY DALYAN (İstanbul) – İzin mi alacağız? İzin mi alacağız?
MEHMET AKİF HAMZAÇEBİ (Devamla) – Sakladınız, gizlediniz; o ortaya
çıktı, gizlediğiniz; onun üzerine biz Meclisi olağanüstü toplantıya çağırdık.
Hepinize saygılar sunuyorum.
AHMET AYDIN (Adıyaman) – Ya, o fezlekelerin hepsi sizde vardı zaten,
“tape”ler vardı. 
ÜNAL KACIR (İstanbul) – Niye getirmediniz o zaman soruşturma komisyonu
talebinizi?
AHMET AYDIN (Adıyaman) – Bütün “tape”ler, bütün fezlekeler zaten sizde
vardı.
BAŞKAN – Teşekkür ederiz Sayın Hamzaçebi.
FARUK BAL (Konya) – Sayın Başkan, biraz önce Adalet ve Kalkınma Partisi…
İDRİS BALUKEN (Bingöl) – Sayın Başkan…
HASİP KAPLAN (Şırnak) – Sayın Başkan…
BAŞKAN – Hanginiz konuşacaksınız, Sayın Baluken mi?
HASİP KAPLAN (Şırnak) – Grup adına konuşacağım.
İDRİS BALUKEN (Bingöl) – Aynı gerekçeyle…
BAŞKAN – Aynı gerekçeyle, buyurunuz, açıklama getirmek istiyorsunuz.
Sonra size söz vereceğim. 
AHMET AYDIN (Adıyaman) – Efendim, sataşmadım ki arkadaşlara.
HASİP KAPLAN (Şırnak) – Grup adına ama araştırma önergesinde konuşan
biri olarak daha önce bu konuda, “Yapılmadı.” dedi, ona…
AHMET AYDIN (Adıyaman) – Sayın Başkanım, hangi gerekçeyle sataştım? Ben
İdris Bey’e sataşmadım ki.
BAŞKAN – “Muhalefet olarak böyle yapmadınız.” dediğiniz için efendim,
muhalefet…
AHMET AYDIN (Adıyaman) – 55 milletvekili yok ki, ben ana muhalefete
söyledim.
BAŞKAN – “Muhalefet” dediniz efendim, onun için…
AHMET AYDIN (Adıyaman) – 55 milletvekili olan ana muhalefet, diğer
muhalefetin 55’i yok ki.
BAŞKAN – Müsaade ediniz, iki dakika…
HASİP KAPLAN (Şırnak) – Baba muhalefetiz Sayın Aydın, bizi öyle
küçümseme ha!
BAŞKAN – İki dakika izah etsin o da.
Buyurunuz efendim…
AHMET AYDIN (Adıyaman) – Ama Sayın Başkanım, doğru söylüyorsunuz,
arkadaşımız da konuşsun, ben konuşmaktan da gocunmam ama hak neyse, hukuk neyse
o olsun.
HASİP KAPLAN (Şırnak) – Sayın Aydın, burada bir de baba muhalefet var
ha, ona göre, konuşurken kavramlara dikkat et!
BAŞKAN – Sayın Aydın, müsaade edin, hak ve hukuk yerini bulsun.
Buyurunuz Sayın Baluken.
3.- Bingöl Milletvekili İdris Baluken’in, Adıyaman
Milletvekili Ahmet Aydın’ın sataşma nedeniyle yaptığı konuşması sırasında HDP
Grubuna sataşması nedeniyle konuşması
İDRİS BALUKEN (Bingöl) – Evet, teşekkür ediyorum.
Sayın Aydın bugün gerçekten bizi şaşırtıyor, muhalefetin burada
konuşmasından rahatsız oluyor.
AHMET AYDIN (Adıyaman) – Ya, bak gene söz hakkı doğuyor.
İDRİS BALUKEN (Devamla) – Şimdi, genel bir değerlendirme yaptınız ve
muhalefet partilerinin bugüne kadar 17 Aralıkla ilgili Meclis Genel Kurulunda
yeterince bu işin üzerine gitmediğini ima ettiniz.
AHMET AYDIN (Adıyaman) – Hayır, niye komisyon kurma talebi vermedi? 
İDRİS BALUKEN (Devamla) – Şimdi, Sayın Hamzaçebi zaten ifade etti…
AHMET AYDIN (Adıyaman) – Komisyon dedim.
İDRİS BALUKEN (Devamla) – Yani bir soruşturma önergesinin verilmesi ve
komisyon kurulması için, doğal olarak, soruşturma iddianamesinin içeriğini
öğrenme ve fezlekelerin içeriğini öğrenme gibi bir bekleme olabilir ama o güne
kadar Meclis Genel Kuruluna defalarca 17 Aralık operasyonuyla ilgili araştırma
önergeleri geldi. Hem Cumhuriyet Halk Partisi hem Barış ve Demokrasi Partisi
hem de Milliyetçi Hareket Partisi defalarca “Bir komisyon kuralım. Yolsuzluk
nerede yapılmış…
AHMET AYDIN (Adıyaman) – Ama o,
araştırma önergesiyle olmaz, o, soruşturmayla olur. 
İDRİS BALUKEN (Devamla) – …boyutu
nedir; bunu hep beraber açığa çıkarmak için Meclis inisiyatif alsın.” diye
Genel Kurulda gündem işletti ve Meclis
tutanaklarında -isterseniz çıkaralım- bütün o görüşmelerde yapılan konuşmalar
ortadadır. Bütün o süreçlerde siz, Meclisin, 17 Aralık operasyonuyla ilgili,
yolsuzlukların üzerine gidilmesiyle ilgili talebi için “ret” oyu verdiniz.
AHMET AYDIN (Adıyaman) – Araştırma
önergesi olmaz İdris Bey, soruşturma olur burada.
İDRİS BALUKEN (Devamla) – Şimdi, “ret”
oyu vermişseniz, buraya gelip farklı bir algı yaratmayın. 
AHMET AYDIN (Adıyaman) – Ama işte
araştırma olmaz. 
İDRİS BALUKEN (Devamla) – Şimdi şöyle
bir algı içerisindesiniz: Biz, işte bu iddialar ortadayken seçime gittik,
seçimde de yüksek oranda oy aldık. Dolayısıyla, bir yönüyle sandıkta sanki bu
yolsuzluklar aklanmış gibi bir algı da var sizde.
HAYDAR AKAR (Kocaeli) – Olur mu öyle
bir şey!
İDRİS BALUKEN (Devamla) – Böyle bir
algı var ise bunun yanlış olduğunu ifade etmek istiyorum.
Soruşturma önergelerinden de
korkmamanız, araştırma önergelerinden de korkmamanız ve yolsuzlukların üstüne
gitmek için de sizin öncülük yapmanız gerekir. Bugüne kadar bu, sizin açınızdan
bir yetersizlikti. Bundan sonra oluşacak soruşturma komisyonunda da bu duyarlılıkta
olmanızı bekliyoruz. 
AHMET AYDIN (Adıyaman) – Bu
duyarlılıkta olmasak bir talepte bulunmayız İdris Bey. 
İDRİS BALUKEN (Devamla) – Genel Kurulu
saygıyla selamlıyorum.
BAŞKAN – Teşekkür ederiz Sayın Baluken.

AHMET AYDIN (Adıyaman) – Eğer duyarlılık
olmasa bu talep orada okutulmazdı.
İDRİS BALUKEN (Bingöl) – CHP dört tane
vermiş ya.
AHMET AYDIN (Adıyaman) – CHP bizden
sonra verdi.
BAŞKAN – Sayın Kaplan, açıklama yaptı
Grup Başkan Vekili. 
HASİP KAPLAN (Şırnak) – Sayın Başkan,
yolsuzluklarla ilgili, paralelle ilgili araştırma önergesini veren, geçen hafta
da bu konuda konuşan bir milletvekiliyim malum. 
BAŞKAN – Evet. 
HASİP KAPLAN (Şırnak) – Bizi yok
sayarak sataşmada bulundu. Grup adına konuştum ve imzası olan, bu kürsüden
konuşan biri olarak cevap vermek istiyorum.
BAŞKAN – Lütfen, mikrofonu açayım,
söyleyiniz, izahınızı yapınız lütfen.
HASİP KAPLAN (Şırnak) – O zaman hiç
gerek yok Sayın Başkan, yani bize demediğini bırakmayacak… 55 tane imzam olsa
ben zaten soruşturma önergesini sizden çok önce verirdim.
AHMET AYDIN (Adıyaman) – İdris Bey
cevap verdi Hasip Bey, sana ne oluyor?
HASİP KAPLAN (Şırnak) – 100 bilmem kaç
milletvekilim olsa Anayasa Mahkemesinde bilmem ne yapardım. Yani milletvekili
sayımız 34, inşallah önümüzdeki seçimlerde 334. Ona güvenerek bize oradan
saldırmayın. 
AHMET AYDIN (Adıyaman) – Ona halk karar
verir, ona halk karar verir Hasip Bey.
HASİP KAPLAN (Şırnak) – Burada da “Ana
muhalefete söyledik.” deyip, bizi de küçümseyip… Burada militan demokratik
muhalefet var, baba gibi muhalefet ediyoruz, açık söyleyeyim. 
AHMET AYDIN (Adıyaman) – Ya sekiz
seçimdir gidiyoruz, hep “önümüzdeki seçim” diyorsunuz, dokuzuncuda gene
gideriz, kafanızı yormayın. 
BAŞKAN – Teşekkür ediyoruz Sayın
Kaplan.
Buyurunuz Sayın Bal, aleyhte olarak,
buyurunuz efendim.
Onun için de, hem aleyhte hem o
sataşmadan dolayı size bir dakika daha süre vereceğim.
Buyurunuz.
FARUK BAL (Konya) – Sayın Başkan, iki
dakika değil mi efendim benim sataşmadan dolayı hakkım? İki dakika efendim…
BAŞKAN – Buyurunuz efendim, tamamlarsanız…
4.- Konya Milletvekili Faruk Bal’ın, Adıyaman
Milletvekili Ahmet Aydın’ın sataşma nedeniyle yaptığı konuşması sırasında MHP
Grubuna sataşması nedeniyle konuşması
FARUK BAL (Konya) – Sayın Başkan,
değerli milletvekilleri; önce, biraz önce Adalet ve Kalkınma Partisi adına
konuşan sayın hatibin sözlerini değerlendirerek başlamak istiyorum.
Parlamenter demokrasiler tehdit altına
girdiğinde elbette ki muhalefete görev düşer ama ondan önce, yapımız,
sistemimiz itibarıyla, bu Meclisten hükûmet çıkarmış olan, hükûmet çıkaran
parti grubuna, kendi içerisinde, kendine çekidüzen verebilme görevi düşer.
Parti grubu içerisinde yolsuzluğa bulaşmış, rüşvete bulaşmış, kara para aklama
işlerine bulaşmış, saatlerle, poşetlerle, paketlerle, birtakım milyon
dolarlarla uğraşmış olan bakanların parti içerisinde değerlendirilmesi
gerekmektedir. Bu, Adalet ve Kalkınma Partisinde olmayan bir durumdur. Olmaması
doğaldır; AKP tek adam yönetimine göre dizayn edilmiş bir parti olduğu için,
kendi içerisinde kendi hukuksuzluklarını düzeltme, ona çare bulma gibi bir
ehliyet ve liyakati yoktur.
Diğer taraftan, 17 Aralık ve 25 Aralık
tarihleri Türk siyasi hayatında ve Türk hukuk tarihinde çok önemli olayları
işaret etmektedir. Bu iki tarih Türkiye Cumhuriyeti tarihinde bir hükûmetin 4 bakanının,
çok ciddi iddialarla çocuklarının ve ileride kendilerine ulaşabilecek
delillerle haklarında soruşturma başladığının tarihidir. Milliyetçi Hareket
Partisi hakka, hukuka, adalete ve tüyü bitmedik yetim hakkına önem veren bir
parti olarak bu konuyla ilgili her türlü yolu, yöntemi denemiş ve bu konunun
gündemde tutulabilmesi için, ilgililerin hesap verebilmesi için gerekli
mücadeleyi yapmış bir partidir. Ancak, sayın hatip konuşurken İç Tüzük’ün
107’nci maddesini bilmesi gerekir, Anayasa’nın da 100’üncü maddesini bilmesi
gerekir. Orada der ki: “55 milletvekilinin imzasıyla araştırma önergesi
verilebilir.” Bu 55 milletvekili bir şekil şartıdır. Milliyetçi Hareket
Partisi’nin 1’i cezaevinde olan Engin Alan Paşa’mız olmak üzere toplam 52
milletvekili olduğu için, bu önergeyi verme imkânına sahip değildi.
VII.- USUL HAKKINDA GÖRÜŞMELER (Devam)
1.- İçişleri eski Bakanı Muammer Güler, Avrupa Birliği
eski Bakanı Egemen Bağış, Ekonomi eski Bakanı Mehmet Zafer Çağlayan ile Çevre
ve Şehircilik eski Bakanı Erdoğan Bayraktar haklarındaki (9/7) esas numaralı
Meclis Soruşturması Önergesi’nin İç Tüzük’e aykırılığı tespit edilerek geri
çekilmesinden sonra (9/8) esas numaralı Meclis Soruşturması Önergesi’nin Meclis
Başkanlığı tarafından Genel Kurula sevk edilmesinin İç Tüzük hükümlerine uygun
olup olmadığı hakkında (Devam)
BAŞKAN – Usul üzerinde, buyurun.
FARUK BAL (Konya) - Diğer taraftan, 17
Aralık ve 25 Aralık tarihlerinde yapılmış olan operasyonları, Adalet ve
Kalkınma Partisi, kendi içerisinde bir sonuca ulaşarak hukuken muhatapları
hakkında gerekli araştırma ve soruşturmaları başlatmak yerine, bunların üstünü
örtebilmek, bunları kapatabilmek, bunları kamuoyundan gizleyebilmek için
olmadık yollara başvurmuşlardır. Bu olmadık yollardan bir tanesi de şudur: 19
Mart tarihinde Meclis, bu olayı görüşmek üzere, olağanüstü toplantı yapmak
suretiyle bir araya gelmiştir. Burada Adalet ve Kalkınma Partisi, meselenin
üstünü örtmek… Olaya karışmış olan, haklarında çok ciddi iddialar bulunan
bakanların isimlerini telaffuz etmişler ama fiilleriyle ilgili tek kelime,
yasal kelime, İç Tüzük’ün ifade ettiği anlamda kanuni tanım ifade etmemek
suretiyle bunu kamuoyundan gizlemeye çalışmışlardır. Bu Türkiye Büyük Millet
Meclisinin iradesine karşı bir saygısızlıktır, bu saygısızlık maalesef Meclis
Başkanlığı tarafından da aynen Meclisten geçirilmek suretiyle Meclisin kararı
hâline getirilmiştir. O derecede karar hâline getirilmiştir ki o toplantıda
milletvekillerinin, Meclise gelmiş olan soruşturma evrakını inceleme yetkileri
bile ellerinden alınmıştır.
Diğer taraftan, değerli arkadaşlarım,
17 ve 25 Mart tarihlerindeki olaylar, Türk siyasi hayatında vahşi ve vahim bir
olaydır. Bu vahşi ve vahim olay bizim hukukumuza göre suçtur; bu vahşi ve vahim
olay bizim örfümüze, âdetimize göre ayıptır ve bizim itikadımıza göre de
günahtır. 
Adalet ve Kalkınma Partisi, bundan
sıyrılmak yerine, bunun üstünü örtebilmek için olmadık yollara başvurmuş ve
“paralel devlet” diye bir şey icat ederek gayrimelhuz, gayrimüşahhas bir hedefe
doğru devletin tüm kurumlarını harekete geçirerek bu yolsuzluğun üstünü
kapatabilmek için çare aramaktadır. Eğer bir paralel devlet arıyorsanız açık
seçik vardır, bir değil iki tane vardır. Bir tanesi, AKP’nin yandaşlarının
devlet kademeleri içerisine girmiş, partizanca hareket eden, valisinden,
müsteşarına kadar oluşmuş olan bir AKP devleti; diğeri de Güneydoğu Anadolu
Bölgesi’nde vatandaştan, Türkiye Cumhuriyeti devletinin vatandaşından vergi
toplayan, Türkiye Cumhuriyeti devleti vatandaşını terör örgütüne asker alan,
Türkiye Cumhuriyeti devletinin birimlerinin, ordusunun, polisinin
mensuplarından kimlik soran ve “Karakol yaptırılmasın.” diyerek de yolları
kapatıp birtakım faaliyetlerde bulunan... Paralel devlet varsa bu iki paralel
devletle uğraşmak lazım. Onun yerine, 17 Aralık ve 25 Aralık tarihlerindeki
operasyonlarda milyon dolarların delilini tespit eden polislere, milyon
dolarların delilini tespit eden savcılara karşı “paralel devlet” suçlamasıyla
yapılmış olan bir karalama ve bununla da yolsuzluğu, rüşveti örtme operasyonu maalesef
burada sizin parmaklarınızla bir anlam ifade edebilir ama mahkemeyikübrada
hiçbir anlam ifade etmez.
Hepinizi saygıyla selamlıyorum.
BAŞKAN – Teşekkür ediyoruz Sayın Bal.
Sayın milletvekilleri, (9/8) esas
numaralı Meclis Soruşturması Önergesi biraz önce bilgilerinize sunulmuştu. 
Yapılan usul tartışmasının benim bu
önergeyi işleme alıp almamam konusunda olmadığı netlik kazandığı için
görüşmelere devam ediyoruz. 
VI.- BAŞKANLIĞIN GENEL KURULA SUNUŞLARI (Devam)
B) Meclis Soruşturması Önergeleri (Devam)
1.- Isparta Milletvekili Süreyya Sadi Bilgiç ve 76
milletvekilinin, Ekonomi eski Bakanı M. Z. Çağlayan hakkında, bir şahıstan
sağlanan miktar ve değeri tespit edilemeyen bazı maddi menfaatler karşılığında
bu şahsın İran’a altın ihracatı yapması işlerinde imtiyaz sağladığı, Gana’dan
kaçak yollarla yurda sokulmak istendiği iddia edilen 1,5 ton altınla ilgili
adli ve idari soruşturmaları engelleyerek altının Dubai’ye çıkışını sağlamaya
çalıştığı ve bu eylemlerin Kaçakçılıkla Mücadele Kanunu’na muhalefet oluşturduğu,
TCK’nın 204 ve 252’nci maddelerine uyduğu; İçişleri eski Bakanı M. Güler hakkında,
bir şahıstan sağlanan miktar ve değeri tespit edilemeyen bazı maddi menfaatler
karşılığında bu şahsın araçlarına trafikte emniyet şeridini kullanma imtiyazı
verdiği ve söz konusu şahıs için koruma polisi görevlendirdiği, bu şahısla
ilgili adli veya istihbari çalışma yapılıp yapılmadığının araştırılması için
talimat verdiği, bu şahsın usulsüzlükleri hakkında basında çıkacak haberlerin
engellenmesi için girişimlerde bulunduğu ve bu eylemlerin TCK’nın 204, 255, 252
ve 285’inci maddelerine uyduğu; AB eski Bakanı E. Bağış hakkında, bir şahıstan
sağlanan miktar ve değeri tespit edilemeyen bazı maddi menfaatler karşılığında
bu şahsın turizm belgeli bir otel kiralama girişimi ile yakınlarına vize
alınması işleri için aracılık ettiği ve bu eylemlerin TCK’nın 255 ve 252’nci
maddelerine uyduğu; Çevre ve Şehircilik eski Bakanı E. Bayraktar hakkında, bir
suç örgütünün yönetici ve üyelerinin kendilerine sağlanan ve miktar ve değeri tespit
edilemeyen bazı menfaatler karşılığında kişiye özel imtiyazlı imar planlarını
onaylattıkları ve imar planlarına aykırı olarak yapılan bazı projelerin
usulsüzlüklerine göz yumdukları ve denetimlerden sorunsuzca geçmelerini
sağladıkları ve bu eylemlerin TCK’nın 255 ve 257’nci maddelerine uyduğu
iddialarıyla Meclis soruşturması açılmasına ilişkin önergesi (9/8) (Devam)
BAŞKAN –
Anayasa'nın 100’üncü maddesindeki “Meclis, bu istemi en geç bir ay içinde
görüşür ve karara bağlar.” hükmü uyarınca, biraz önce okunan Meclis
soruşturması önergesinin görüşülme gününü de kapsayan Adalet ve Kalkınma
Partisi Grubu önerisini biraz sonra işleme alacağım. 
C) Duyurular
1.- Başkanlıkça, Kadın Erkek Fırsat Eşitliği
Komisyonunda siyasi parti grubu mensubu olmayan milletvekillerine düşen 1
üyelik için aday olmak isteyen siyasi parti grubu mensubu olmayan milletvekillerinin
yazılı olarak müracaat etmelerine ilişkin duyuru
BAŞKAN – Sayın milletvekilleri, Kadın
Erkek Fırsat Eşitliği Komisyonunda siyasi parti grubu mensubu olmayan
milletvekillerine de 1 üyelik düşmektedir. Bu Komisyona aday olmak isteyen,
siyasi parti grubu mensubu olmayan milletvekillerinin 5 Mayıs 2014 Pazartesi
günü saat 18.00’e kadar Türkiye Büyük Millet Meclisi Başkanlığına yazılı olarak
müracaat etmelerini rica ediyorum. 
Şimdi de Türkiye Büyük Millet Meclisi
Başkanlığının iki tezkeresi vardır, okutup ayrı ayrı oylarınıza sunacağım.
D) Tezkereler
1.- Türkiye Büyük Millet Meclisi Başkanlığının, Türkiye
Büyük Millet Meclisi Başkanı Cemil Çiçek Başkanlığındaki heyetlerin; 
Moldova Meclis Başkanı Igor Corman ile Amerika Birleşik
Devletleri Temsilciler Meclisi Başkanı John Boehner’in vaki davetlerine icabet
etmek üzere adı geçen ülkelere,
Romanya Temsilciler Meclisi Başkanı Valeriu Ştefan
Zgonea’nın davetine icabetle Güney Doğu Avrupa Ülkeleri Parlamenter Asamblesi
Açılış Toplantısı’na katılmak üzere Romanya’ya,
Resmî birer ziyarette bulunmaları hususlarına ilişkin
tezkeresi (3/1479)
28/4/2014
Türkiye Büyük
Millet Meclisi Genel Kuruluna
Türkiye Büyük Millet Meclisi Başkanı
Cemil Çiçek Başkanlığındaki heyetlerin;
1)  Moldova Meclis Başkanı Igor Corman
ile Amerika Birleşik Devletleri Temsilciler Meclisi Başkanı John Boehner'in,
vaki davetlerine icabet etmek üzere adı geçen ülkelere resmî ziyaretlerde
bulunması hususu, 28/3/1990 tarihli ve 3620 sayılı Türkiye Büyük Millet
Meclisinin Dış İlişkilerinin Düzenlenmesi Hakkında Kanun'un 6'ncı maddesi,
2)  Romanya Temsilciler Meclisi Başkanı
Valeriu Ştefan Zgonea'nın davetine icabetle, Güney Doğu Avrupa Ülkeleri
Parlamenter Asamblesi Açılış Toplantısı’na katılmak üzere Romanya'ya resmî
ziyarette bulunması hususu, 28/3/1990 tarihli ve 3620 sayılı Türkiye Büyük
Millet Meclisinin Dış İlişkilerinin Düzenlenmesi Hakkında Kanun'un 9’uncu
maddesi
uyarınca Genel Kurulun tasviplerine sunulur.
Cemil Çiçek
 Türkiye
Büyük Millet Meclisi 
 
Başkanı
III.- YOKLAMA
(CHP sıralarından bir grup milletvekili
ayağa kalktı) 
MEHMET AKİF HAMZAÇEBİ (İstanbul) –
Yoklama istiyoruz Sayın Başkan. 
BAŞKAN – Yoklama talebi vardır, yerine
getireceğim. 
Sayın Hamzaçebi, Sayın Çıray, Sayın
Atıcı, Sayın Ağbaba, Sayın Çam, Sayın Toptaş, Sayın Güven, Sayın Öz, Sayın
Özel, Sayın Haberal, Sayın Kaplan, Sayın Akar, Sayın Özkoç, Sayın Tayan, Sayın
Danışoğlu, Sayın Güler, Sayın Dinçer, Sayın Işık, Sayın Özkan, Sayın Genç.
İki dakika süre veriyorum. 
(Elektronik cihazla yoklama yapıldı) 
BAŞKAN – Toplantı yeter sayısı yoktur. 
Birleşime on dakika ara veriyorum. 
Kapanma
Saati:16.47
İKİNCİ OTURUM
Açılma Saati:
16.58
BAŞKAN: Başkan
Vekili Şükran Güldal MUMCU
KÂTİP ÜYELER:
Fehmi KÜPÇÜ (Bolu), Mine LÖK BEYAZ (Diyarbakır)
----- 0 -----
BAŞKAN – Sayın milletvekilleri, Türkiye
Büyük Millet Meclisinin 82’nci Birleşiminin İkinci Oturumunu açıyorum.
III.- YOKLAMA
BAŞKAN - Türkiye Büyük Millet Meclisi
Başkanlığı tezkeresinin oylamasından önce yapılan yoklamada toplantı yeter
sayısı bulunamamıştı. Şimdi yeniden elektronik cihazla yoklama yapacağız. 
Yoklama için üç dakika süre veriyorum.
(Elektronik cihazla yoklama yapıldı)
BAŞKAN – Toplantı yeter sayısı vardır.
VI.- BAŞKANLIĞIN GENEL KURULA SUNUŞLARI (Devam)
D) Tezkereler (Devam)
1.- Türkiye Büyük Millet Meclisi Başkanlığının, Türkiye
Büyük Millet Meclisi Başkanı Cemil Çiçek Başkanlığındaki heyetlerin; 
Moldova Meclis Başkanı Igor Corman ile Amerika Birleşik
Devletleri Temsilciler Meclisi Başkanı John Boehner’in vaki davetlerine icabet
etmek üzere adı geçen ülkelere,
Romanya Temsilciler Meclisi Başkanı Valeriu Ştefan
Zgonea’nın davetine icabetle Güney Doğu Avrupa Ülkeleri Parlamenter Asamblesi
Açılış Toplantısı’na katılmak üzere Romanya’ya,
Resmî birer ziyarette bulunmaları hususlarına ilişkin
tezkeresi (3/1479) (Devam)
BAŞKAN – Tezkereyi oylarınıza
sunuyorum: Kabul edenler… Kabul etmeyenler… Kabul edilmiştir.
Diğer tezkereyi okutuyorum:
2.- Türkiye Büyük Millet Meclisi Başkanlığının, Türkiye
Büyük Millet Meclisi Dışişleri Komisyonu Başkanı Volkan Bozkır’ın Romanya
Senatosu Dışişleri Komitesi Başkanı Petru Filip’in vaki davetine icabetle
Türkiye-Romanya-Polonya Parlamentoları Dışişleri Komisyonları Ortak Toplantısı’na
katılması hususuna ilişkin tezkeresi (3/1480)
29 Nisan 2014
Türkiye Büyük Millet Meclisi Genel Kuruluna
Türkiye Büyük Millet Meclisi Dışişleri
Komisyonu Başkanı Volkan Bozkır’ın Romanya Senatosu Dışişleri Komitesi Başkanı
Petru Filip’in vaki davetine icabetle Türkiye-Romanya-Polonya Parlamentoları
Dışişleri Komisyonları Ortak Toplantısı’na katılımı öngörülmektedir. 
Adı geçen komisyon başkanının söz
konusu toplantıya katılımı, Türkiye Büyük Millet Meclisinin Dış İlişkilerinin
Düzenlenmesi Hakkında Kanun’un 6’ncı maddesi uyarınca Genel Kurulun
tasviplerine sunulur. 

Cemil Çiçek 
TBMM Başkanı 

BAŞKAN – Kabul edenler… Kabul
etmeyenler… Kabul edilmiştir.
Cumhuriyet Halk Partisi Grubunun İç
Tüzük’ün 19’uncu maddesine göre verilmiş bir önerisi vardır. Okutup işleme
alacağım ve daha sonra oylarınıza sunacağım. 
IX.- ÖNERİLER
A) Siyasi Parti Grubu Önerileri
1.- CHP Grubunun, Manisa Milletvekili Özgür Özel ve
arkadaşları tarafından Soma’daki tüm maden ocaklarında meydana gelen iş
kazalarının ve yaşanan ölümlerin sorumluları ile nedenlerinin araştırılması
amacıyla 23/10/2013 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 29 Nisan 2014 Salı
günkü birleşiminde sunuşlarda okunmasına ve görüşmelerinin aynı tarihli
birleşiminde yapılmasına ilişkin önerisi
29/4/2014
Türkiye Büyük Millet Meclisi Başkanlığına
Danışma Kurulu 29/4/2014 Salı günü
(bugün) toplanamadığından, grubumuzun aşağıdaki önerisinin İç Tüzük’ün 19’uncu
maddesi gereğince Genel Kurulun onayına sunulmasını saygılarımla arz ederim. 
 Mehmet
Akif Hamzaçebi 
 
İstanbul 
 
Grup Başkan Vekili 
Öneri: 
Manisa Milletvekili Özgür Özel ve
arkadaşları tarafından Soma’daki tüm maden ocaklarında meydana gelen iş
kazalarının ve yaşanan ölümlerin sorumluları ile nedenlerinin araştırılması
amacıyla 23/10/2013 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin (1060 sıra no.lu) Genel Kurulun
bilgisine sunulmak üzere bekleyen diğer önergelerin önüne alınarak 29/4/2014
Salı günlü birleşimde sunuşlarda okunması ve görüşmelerinin aynı tarihli
birleşiminde yapılması önerilmiştir. 
BAŞKAN – İlk konuşmacı Muş Milletvekili
Demir Çelik. (HDP sıralarından alkışlar)
Buyurunuz efendim. 
DEMİR ÇELİK (Muş) – Sayın Başkan,
değerli milletvekilleri; sizleri şahsım ve Halkların Demokratik Partisi adına
saygı ve sevgiyle selamlayarak konuşmama başlamak istiyorum. Halkların
Demokratik Partisinin bugün ilk kez Türkiye Meclisinde siyasal temsiliyet
hakkını kazanmasından kaynaklı, önemsediğimden ibaret bir konuşma yapmak
istiyorum.
Sayın Başkan, değerli milletvekilleri;
işçiler, Sanayi Devrimi’yle birlikte kendilerine göreceli verildiği sanılan
özgür emeklerini satmaktan öte, taşınmaz ya da taşınır, hiçbir olanağı, imkânı
olmayan kesimdir; yoksuldur, açtır, sefalet içerisinde yüzen kesimdir,
emeğinden başka da satacak bir değeri yoktur. Emeğini satmak adına, bazen
bizlerin girmekten ürküntü duyduğumuz izbe yerlerde, güneşin girmediği,
özgürlüklerin, hakların hiçe sayıldığı yerlerde yaşamlarını idame ettirme,
ailelerini geçindirme arayışının dışında bir çabaları, gayretleri, arayışları,
niyetleri de yoktur.
BAŞKAN – Sayın milletvekilleri, lütfen,
biraz sessiz olursak…
DEMİR ÇELİK (Devamla) – Emeğini satmak
durumunda kalan bu kardeşlerimiz, bu vatandaşlarımız, asgari ücretle, grev ve
toplu sözleşmeden yoksun, sendikal örgütlenme hakkından yoksun, sadece ve tek
başına, yaşamın kuru ekmek ve katıkla geçeceği günler için, maden ocaklarında,
limanlarda, tersanelerde, fabrikalarda, tarlalarda yaşam sürdürmek koşuluyla
karşı karşıyalar. Bu insanlarımız, bu vatandaşlarımız, bu kardeşlerimiz sosyal
güvenlikten yoksun oldukları, sendikalı oldukları için, onlar ve aileleri
mağdurdur; mağduriyet üzerinden her gün edebiyat yapan siyasal partilerin
görmediği, görmek istemediği bir realite olarak karşımızda durmaktadırlar. 
Son on dört yıldır, işçilerin on
binlercesi bu duyarsızlığımızın sayesinde, bu vurdumduymazlığımızın sayesinde,
görmeme ısrarında bulunuyor olmamızdan kaynaklı yaşamını yitiriyor.
İnsanlarımız maden ocaklarında, tersanelerde, limanlarda, fabrikalarda,
tarlalarda yaşamını sürdürüyorken bu Meclis onların güvenlik içerisinde
yaşamasının koşulunu yaratamıyorsa, bu Meclis onların insani yaşam koşullarına
erişmesinin olanaklarını, imkanlarını yaratmıyorsa her şeyden önce sorgulanması
gereken, bu eksiklik olmalı. O nedenle, işçi kıyımlarına, işçi ölümlerine
duyarsız kalmanın her şeyden önce, bir vatandaş olarak, bir vekil olarak
yüreğimi sızlattığını ifade etmek istiyorum. Hele hele iki gün sonrası da 1 Mayıs.
1 Mayıs ki dünya işçi, emekçi bayramı; 1 Mayıs ki dünya işçi sınıfının birlik,
dayanışma günü. Birlik ve dayanışma günü olan 1 Mayısın bayram coşkusuyla
alanlarda, meydanlarda hak mücadelesinin bayramına dönüştürülmesi gerekirken
yasakçı zihniyete takılarak alanlar işçilere, meydanlar işçilere dar edilmek
isteniyor. Hani özgürlükler? Hani barış? Hani kardeşlik? Hani hak ve hukuk?
İşçi olunca, öteki olunca, mazlum olunca, yoksul olunca hiçbir haktan, hiçbir
özgürlükten nasibini almayacak ama zenginseniz, mal, mülk sahibiyseniz, elit
siyaseti yürütüyorsanız, egemenseniz, iktidar sahibiyseniz her türlü hakkı
kendinizde görme alışkanlığından vazgeçiniz. Artık, egemen varsa onun mazlumu,
yoksulu, yönetileni de vardır, onu da dikkate alan bir algı ve anlayışla yaklaşmak
gerekirken ölümlerin ardı arkası kesilmiyor. 
Sayın Başkan, değerli milletvekilleri;
işçiler bizim vurdumduymazlığımızın sayesinde, işçiler sosyal güvenlikten
yoksun olmaktan dolayı yaşamlarını yitiriyor ama aynı işçiler, aynı çalışanlar
siyasilerin keyfî yaklaşımları, uygulamalarıyla da sosyal ve siyasal travma
yaşıyor. Bu insanlarımız yoksulluk sınırı olan 3 milyon 500 bin gibi bir
rakamın çok altında maaşa sahip, o özlük haklarının verdiği kıt kanaat geçinme
durumu ve koşullarıyla karşı karşıyadır. Yetmezmiş gibi, keyfî davranıyoruz,
kendimize göre yönetiyoruz.
Son zamanlarda duyuyoruz ve işitiyoruz
ki Ankara Büyükşehir Belediye Başkanı Sayın Melih Gökçek’in keyfî yaklaşımı ve
uygulamalarıyla, 657’ye tabi TÜM BEL-SEN üyesi 14 arkadaşımızın, kardeşimizin
-Haziran 2013’teki Gezi olaylarından kaynaklı yaşanan hukuksuzluğa vurgu
yapmak, eleştirmek adına basın açıklamasına katıldıkları gerekçesiyle- iş
akitleri feshediliyor, işten atılıyorlar. Bu keyfî uygulamanın hesabını
birileri sormak durumunda. Eğer hukuk devleti isek, eğer hâlâ vicdanlarımız
kararmamış, körelmemişse demokratik hukuk devletinde olması mümkün olmayan bu
keyfî uygulamalar bir an evvel son bulmalıdır.
Sayın Başkan,
değerli milletvekilleri; her rejimde, her sistemde mutlaka iktidar vardır ama
demokrasi dediğimiz siyasal sistemde muhalefet de vardır. İktidarın, muhalefet
olmaksızın, muhalefetin eleştirel, ön açıcı yaklaşımını dikkate almaksızın
keyfî uygulamaları bizi mutlak iktidara götürür, bizi otoriterizmden de öte
totaliter, monark yönetimlere götürür. Biz buna el birliğiyle, yürek birliğiyle
“Dur” demek zorundayız, bugün sıra bizdedir. Keyfî uygulamaların arkasında
olur, sahiplenirsek sıranın kime geleceği belli olmaz. O nedenle, kendinize
yapılmasını istemediğiniz muamele ve uygulamalardan kaçınmak insan olmanın,
ahlaki, vicdani toplum savunucusu olmanın olmazsa olmaz kriteridir. Böylesi
keyfî uygulamalara Meclis duyarsız davranacaksa, herkesin yaptığının yanına kâr
kaldığı bir sistem, olsa olsa yüz yıl öncesinin, yüzlerce yıl öncesinin keyfî,
padişahvari, krallık rejimlerinde rastlayabileceğimiz uygulamalardır.
Biz yönetim
dışında kalmış olabiliriz, biz iktidar dışında kalmış olabiliriz ama iktidar
dışında da kalmış olsak, muhalefet de olsak, yönetim dışında da olsak biz
milyonlarız. Bu milyonların açlığı, yoksulluğu, sefaleti eğer bir gün
görülmezse, dikkate alınmazsa, ölümlerin önüne geçilmezse, inanın, kendisini
bizden saymayanların da kurtulmak adına çabalarının yetersiz kalacağı, bir ölüm
korkusu çemberiyle karşı karşıya kalırız. O nedenle, 2002’den bu yana, on
ikinci yılını doldurmak üzere olan AKP iktidarının keyfî, kendine göreci,
benmerkezci anlayışından sıyrılması, olması gereken tek adımdır. Bunda ısrar
etmek, sadece AKP’ye kaybettirmeyecektir; Türkiye halklarına, Türkiye
kimliklerine, inançlarına, kültürlerine, çoklu kültürüne, kimliğine zarar
verir. 
O nedenle, işçi ölümlerinin önüne
geçmek, onları sosyal güvenlik sahibi yapmak, toplu iş ve grev hakkı sahibi
yapmak bizim temel görevimiz ve sorumluluğumuzdur. Bunun gereği olarak, bundan
sonra, 28 Nisan, işçi ölümlerinin gerekçesine binaen yas günü ilan edilmeli,
yeni işçi ölümlerinin yaşanmaması adına Mecliste tüm siyasi partilerin
duyarlılığıyla gerekli yasal ve anayasal değişiklikler yapılarak toplum
güvenliği sağlanmalı. 
Ne Başbakanın ne MİT’in ne de özel
kişilerin güvenliği bu Meclisin gündemi olmamalı. Meclisin gündemi tarihsel,
siyasal, sosyal değerlerimizden bir bütündür, toplumun güvenliğidir, toplumun
ihtiyaçlarıdır. Bu ihtiyaçları karşılamak Meclisin temel görevi diyor, saygılar
sunuyorum. (HDP ve CHP sıralarından alkışlar)
BAŞKAN – Teşekkür ederiz Sayın Çelik.
Manisa Milletvekili Özgür Özel. 
Buyurunuz Sayın Özel.(CHP sıralarından
alkışlar)
ÖZGÜR ÖZEL (Manisa) – Teşekkür ediyorum
Sayın Başkan.
51 milletvekili arkadaşımızla birlikte
verdiğimiz araştırma önergesi üzerinde söz almış bulunuyorum. Yüce Meclisi
saygıyla selamlıyorum.
1 Mayısa iki gün kaldı. İki gün içinde,
dünyanın dört bir tarafında, Havana’dan Tokyo’ya, Moskova’dan Washington’a
kadar her yerde, işçi sınıfında tatlı bir telaş var, bayramlarını kutlamak
istiyorlar. Bu kutlamaların yapılacağı meydanlarda hazırlık yapılıyor,
güzergâhlar belirleniyor, kutlama törenleriyle ilgili çeşitli çalışmalar
yapılıyor. Oysa Türkiye'de, işçiler istedikleri meydanlarda bayramlarını
kutlayamıyorlar. Başbakanın, valinin, İçişleri Bakanının dayattığı bir
meydandaki kutlamalara Türkiye'de İçişleri Bakanlığı ve İstanbul Emniyeti
hazırlanıyor 40 bin polisle. 40 bin memur, 40 bin gösterici bir yere
toplandığında başlı başına bir haberdir ama herhâlde, dünyanın hiçbir yerinde,
40 bin kişi bir hak, bir özgürlük kullanılmasın, bir bayram kutlanmasın diye
hazırlık yapmaz. 50 tane yeni, gıcır gıcır, dumanı üstünde TOMA. Dışarıya
elektrik verebilen, dokunanın çarpılacağı, yeni mücadele gücü olan TOMA’larla
hazırlık yapıyorlar, sanki polis teçhizatının sergileneceği bir polis bayramı.
Böyle bir anlayışı şiddetle kınıyoruz. İki kıtayı birbirine bağlayan, dünyanın
göz bebeği bir kentte, 2014 yılında 40 bin polis 1 Mayıs hazırlığı yapıyorsa
bu, o vali için, İçişleri Bakanı için, Başbakan için ve iktidar partisi grubu
için bir utanç vesilesidir, bunun altını çizmek istiyorum. 
Bunun yanında, 1 Mayısın bayram olması
için, AKP son günlerde sürekli “Onu biz bayram yaptık.” diyor. Bu, dilinden düşüremediği
millî iradeyi küçümsemektir. 1 Mayıs, 2009 yılında, 4 siyasi parti grubunun
uzlaşısıyla bu Meclisten geçmiş, bayram olmuştur ama -o günü, ne siyasi parti
grupları ne iktidar partisi ne Başbakan- 1 Mayısı Türkiye emekçi sınıfı, işçi
sınıfı söke söke bayram yapmıştır, bu da böyle bilinsin. (CHP sıralarından
alkışlar)
O tarihlerde utanmadan, sıkılmadan
AKP’nin il başkanlığının bastırdığı bir afişi dikkatlerinize sunmak istiyoruz:
“1 Mayıs, hem bayram hem Taksim’de kutlu olsun.” diyor. Bunu iktidar partisi
milletvekillerinin dikkatine sunuyorum, ümit ediyorum bununla ilgili söyleyecek
bir sözünüz vardır. İktidar partisi grubuna sataşıyorum, çıkın, cevap verin, “1
Mayıs Taksim’de kutlanacak müjdesini bu afişe yazan bizler, 1 Mayısı
yasakladık, gerekçemiz de budur.” deyin.
ÜNAL KACIR (İstanbul) – Yenikapı’yı
yeni yaptık, Yenikapı yoktu o zaman.
ÖZGÜR ÖZEL (Devamla) – Yenikapı’yı yeni
yaptınız. Yenikapı âdeta şudur: Bir işçi sınıfı, kendi sınıf mücadelesinin
gereği olarak, kendi mücadelesinin sembolü olan bir alanda, şehitler verdiği,
kayıplar verdiği 1977 1 Mayısının taziyesini, kutlayacağı bir yerde… Şimdi,
dünyada ve Türkiye’de kaybettiği itibarını geri kazanmak isteyen birilerinin
özgürlükçü, tarihle hesaplaşan, taziye mesajlarını verdiği bir noktada kendi
ülkesindeki 1 Mayıs 1977’nin taziyesini ve Gezi şehitlerinin taziyesini
veremiyorsa o yaptığı taziyenin de bir kıymeti yoktur, içtenliği yoktur, bu da
böyle bilinsin. (CHP sıralarından alkışlar) 
ÜNAL KACIR (İstanbul) – Sebep olanlara
yazıklar olsun!
ÖZGÜR ÖZEL (Devamla) – Taksim’de
serbestçe 1 Mayıs kutlandığında bugüne kadar hiçbir olay olmadı ama Taksim
yasaklandığında neler olduğunu hep birlikte gördük. 
Şimdi, bir meydan savaşına
hazırlanıyorsunuz. Oysa, geçen sene, Galatasaraylı taraftarlar, yasaklanan
Taksim Meydanı’nda, “Düşersiniz, çukurlar var!” denen Taksim Meydanı’nda,
yasaktan dört gün sonra şampiyonluk kutladılar. Bu sene, nisan ayının son
günlerinde, Fenerbahçe taraftarı Taksim Meydanı’nda şampiyonluğu kutladı. 
Bir işçi kardeşimizi düşünün,
Fenerbahçe ya da Galatasaray taraftarı, üzerinde takımının forması varsa Taksim
Meydanı ona açık ama üzerinde işçi önlüğü varsa Taksim Meydanı ona yasak ama
AKP’nin tüm kıdemli, tüm yetkili ağızları diyorlar ki “Bu bir siyasi yasaklama
değildir.” Ufak atın da civcivler yesin! Bu söylediğinize kimseler inanmaz.
Orada, 1 Mayısta Taksim Meydanı’na işçi önlüğüyle çıkıp meydanda kutlamaları
yapmak, takımların futbol maçlarında kazandıkları zaferleri kutlaması kadar -en
az- meşrudur, onurludur ve eninde sonunda, size rağmen, yine de bu hak söke
söke geri alınacaktır. (CHP sıralarından alkışlar)
Geçen sene “Çukurlar var, düşersiniz!”
diye yasakladığınız meydan bu sene metrekare olarak genişledi ama bu sene de
oraya yasak koyuyorsunuz. Çünkü, mesele, Türkiye’de Taksim Meydanı’nın
genişlemesi ya da daralması değil; mesele, Türkiye’de özgürlük alanının,
demokrasi alanının daralıyor olmasıdır. Meydanlar istediğiniz kadar büyük
olsun, demokrasi ve özgürlükler daralıyorsa işte o zaman işçi sınıfının
Taksim’e çıkmasına da izin vermezsiniz; karşı karşıya bulunduğumuz durum budur.

Taksim sembolik önemdedir, tarihî
önemdedir, sınıfsal bir öneme sahiptir. Ama, Taksim Meydanı için “Size büyük
bir meydan yaptık, gidin orada kutlayın. Eğer oraya gitmek istemez de Taksim’e
çıkmak isterseniz başınıza geleceklerden siz mesulsünüz.” demek, ülkenin
tamamını kucaklayacak bir devlet adamı dili ve söylemi değildir. Bu demokrasi
dili de değildir, bu özgürlükler dili de değildir. Bu olsa olsa otoriter bir
dildir, bu olsa olsa faşizan bir dildir, bu olsa olsa diktatöryal bir dildir ve
bu dil, ne ülkeye ne de bu dilin sahibine son sentezde fayda etmeyecektir.
(CHP sıralarından alkışlar) 
Bugün verdiğimiz araştırma önergesi
Soma’daki işçi kayıplarıyla ilgiliydi. Soma’da maden ocaklarında sürekli
patlamalar oluyor ve o patlamalarda işçilerimizi kaybediyoruz. Verdiğimiz soru
önergelerine cevap: “10 kere denetledik, 66 tane kusur; şu kadar para cezası
verdik.” Sonuç: Yeni patlama, yeni ölümler.
Peki, bir şirket var; adı Uyar
Madencilik, Manisa milletvekilleriyle en iyi ilişkiler hâlinde. Bu madencilikte
o kadar büyük sıkıntılar, kusurlar var ama son kazaya kadar defalarca
denetlendi, bir türlü ceza almadı. Peki, bu işin kerameti ne? Bu işin kerameti
ve hikmeti bu barette gizli arkadaşlar, bu barette. Sayın Başbakan Manisa’da
Cumhuriyet Meydanı’na çıkar, der ki: “Somalı işçi kardeşlerim burada mı?”
Askerî bir disiplinle dizilmiş 3 bin Somalı maden işçisi baretleri kaldırır,
neşesiz, mutsuz, heyecansız, dimdik durur çünkü bir gün önce onların yemek
fişleri madende toplanmıştır, ertesi gün miting alanı çıkışında geri
dağıtılacaktır. Başbakan selamlanacak, çıkarken kimlik geri alınacaktır.
Yevmiye işlemektedir, Başbakan için görev yapılmaktadır. Selamı çakarsın,
çakmadıysan ertesi gün işinden olursun. İşinden olmayanlar madene inerler;
maden patlar, işçi ölür. Ölen ölür, kalan sağlar Recep Tayyip Erdoğan’a
yetmektedir! (CHP sıralarından alkışlar)
Meydanlardaki bu baret selamlamasını
gündeme getirdiğimde Sayın Bakan Faruk Çelik, tutanaklarda var, aynen şöyle
dedi: “Ne var bunda? Yani, bir vatandaş siyasi bir partiye üye olamaz mı? Bir
vatandaş bir siyasi partiye gönül vermiş, işçisine izin verip, ücretini verip
onu bir mitinge götüremez mi?” Bu da siyasi tarihimize, bu Meclisin
tutanaklarına böyle geçti. Böyle bir anlayış olmaz. “İşçi benim işçim, parasını
veririm, ister madene sokarım ister mitinge götürürüm ister pikniğe götürürüm.”
anlayışı olmaz. Yeryüzü sıcak olsun diye, o soğuk maden ocağına inip alnının
terini ekmeğine tuz eyleyen işçilerin emeklerini, alın terlerini, yaşama
mücadelelerini bir siyasi partinin geleceğine, onun ikbali için, genel
başkanının oradaki miting meydanını doldurmasına, alkışlamasına tahvil etmeye
çalışanlar, bu yaptıklarının hesabını eninde sonunda, tarih karşısında, hem
Türkiye işçi sınıfına hem de bu ülkenin güzel emekçi insanlarına verecekler
arkadaşlar. (CHP sıralarından alkışlar)
Dünyanın hiçbir yerinde, çalışma ve sosyal
güvenlik bakanları kazalardan sonra “Arkadaşlar öldüler ama cesetleri
yanmamıştı, güzel öldüler.” demez. Dünyanın hiçbir yerinde, başbakanlar “Bu
mesleğin fıtratında ölüm var.” demez. İnsanın fıtratında ölüm var, hayatın
kendisinde ölüm var ama “Bu mesleğin fıtratında ölüm var.” demez. Dünyada
başbakanlar böyle ölümler olunca istifa ederler ama bizimki pişkin pişkin…
(Mikrofon otomatik cihaz tarafından
kapatıldı)
ÖZGÜR ÖZEL (Devamla) - …fıtrat
göndermesi yapmaktadır.
Hepinize saygılar sunuyorum.
BAŞKAN – Teşekkür ederiz Sayın Özel.
Manisa Milletvekili Muzaffer Yurttaş.
Buyurunuz Sayın Yurttaş. (AK PARTİ
sıralarından alkışlar)
MUZAFFER YURTTAŞ (Manisa) – Sayın
Başkan, değerli milletvekilleri; öncelikle hepinizi saygıyla selamlıyorum.
Manisa’mızda, hafta sonunda, Alaşehir
ilçemiz, Şehzadeler ilçesi ve Saruhanlı’da dolu hasarı meydana gelmiştir.
Çiftçilerimizin zararlarının tespiti yapılmaktadır. Çiftçilerimize geçmiş olsun
dileklerimi ileterek sözlerime başlamak istiyorum.
Manisa, yer altı ve yer üstü kaynakları
bakımından zengin bir ilimizdir; tarım kentidir, sanayi kentidir, maden ve
turizm kentidir. 
Soma ilçemiz, kömür madenleri açısından
ve enerji üretimi açısından önemli bir ilçemizdir. Aynı zamanda, Gördes’te
nikel madeni, Turgutlu Çaldağı’nda nikel madeni çıkarılmaktadır. 
Jeotermal açıdan Manisa’mız zengin bir
bölgeye sahiptir. Manisa’da Salihli ile Alaşehir arasında Türkiye'nin en sıcak
jeotermal suyu -287 derece sıcaklığında- çıkarılmıştır; enerji üretiminde,
konut ısıtmada, kaplıcada ve seracılıkta kullanılacaktır.
Soma, bizim, ekmeğini taştan çıkaran
yani kömürden çıkaran çalışkan işçilerimizin memleketidir. Burada maden
ocakları, kömür madenleri ve aynı zamanda enerji üretimi yapılmaktadır.
Soma’nın genç, çalışkan Belediye Başkanı Hasan Ergene’nin yapmış olduğu
projelerle bölge ısıtma sistemi yani SEAŞ’ın üretiminden elde edilen buharla
tüm konutların, ilk etapta 8.100 konutun ısıtılması planlanmaktadır.
Yıllarca çevreyi kirleten SEAŞ’ın
bacalarına 9 milyon euro harcanarak AK PARTİ döneminde filtreler takılmış ve AK
PARTİ’yle çevre temizliği sağlanmıştır. 
Tüm kazalarda ölen işçilerimize
Allah’tan rahmet diliyorum, ailelerine başsağlığı diliyorum.
Yaklaşan 1 Mayıs İşçi Bayramı’nı, bir
işçi emeklisinin çocuğu olarak tebrik ediyorum. AK PARTİ sayesinde, 1 Mayıs,
işçi bayramı ve resmî tatil olmuştur. Burada, 2009’da bunun bayram olduğu ifade
edildi; evet, AK PARTİ iktidarında bu, bayram yapılmıştır. 
Yer altı madenlerimizin yeryüzüne en
güvenilir yöntemle çıkarılmasının yanındayız. Yine, Haziran 2012 yılında, 6331
sayılı İş Sağlığı ve Güvenliği Yasası AK PARTİ tarafından hizmete sokulmuştur.
“İnsanı yaşat ki devlet yaşasın.” düsturuyla hareket etmeye ve bir insanımızın
bile burnunun kanamaması için gerekli tedbirleri almaya devam edeceğiz. Kamu ve
özel sektörde aynı hassasiyeti göstereceğimizden kimsenin şüphesi olmasın.
Hiçbir kurum ve kuruluşa karşı bu konuda toleransımız olamaz. Çare madenleri
kapatmak değil; üretim ve istihdamı artırmak, iş sağlığı ve güvenliği konusunda
gerekli çalışmaları yapmaktır.
İş kazalarının olduğu Soma’da,
bahsedilen Darkale Maden İşletmesi kapatılmıştır, artık orada üretim
yapılmamaktadır. Benden önce konuşan değerli Manisa Milletvekili arkadaşımız,
buradaki şirketlerle Manisa milletvekillerinin bir diyaloğunun olduğundan
bahsetti. Ben değerli kardeşime şunu hatırlatmak istiyorum: 2013 yılında,
yılbaşında Sayın Kılıçdaroğlu’nun ziyaret ettiği maden, en çok kazaların
olduğu ve kapatılan Soma Darkale madenidir. Soma’da ELİ Müessesesi, İmbat
Madencilik ve Soma Kömür İşletmeleri olmak üzere, yaklaşık 14.200 kişiye iş kapısı mevcuttur. ELİ Müesseselerinde 1.456
kişi çalışmaktadır. Kaza sıklık oranı, 1 milyon iş saatinde meydana gelen kaza
sayısı olarak 5,6’dır. Kaza ağırlık oranı, bin iş saatinde meydana gelen gün
kaybı olarak 0,19’dur. İmbat Madencilikte yılda 5,5 milyon ton kömür üretimi
gerçekleşmektedir. 5.250 personel çalışmakta, 93 mühendis, 201 tekniker, 30 iş
güvenliği uzmanı çalıştırılmaktadır. Soma Kömür İşletmelerinde 5.600 personel
çalışmakta; 102 mühendis, 200 tekniker, 14 iş güvenliği uzmanı
çalıştırılmaktadır.
Yer altı kömür madenciliği dünyanın en
ağır ve en tehlikeli işleri arasında sayılmaktadır. Soma’daki maden
işletmelerinin madencilik sektörü açısından dünyadaki ve Türkiye’deki pek çok
madene göre daha iyi konumda olduğu bu rakamlardan da ortaya çıkmaktadır.
Soma’da çalışan firmalar iş kazalarını
önlemek için mevzuatın istediği tüm önlemleri almalarına rağmen, işin doğası
gereği, tehlikeli ve ağır işlerde zaman zaman istenmeyen kazalar olmaktadır.
AK PARTİ’yi işçi düşmanı gibi
göstermek, AK PARTİ’yi özgürlüklerin düşmanı göstermek hiç kimsenin ne
haddinedir ne de hakkınadır. Evet, bugüne kadar iş sağlığı ve güvenliği
konusunda tedbirleri aldık. İş Sağlığı ve Güvenliği Yasası’nı çıkardık.
İnşallah, bu dönem içerisinde taşeron işçilerle ilgili yasayı da Meclisimize
getireceğiz. Kıdem tazminatları, iş sağlığı ve güvenliği konusunda alınacak
tedbirler ve taşeron işçilerin özlük haklarının iyileştirilmesi de ümit
ediyoruz ki Çalışma ve Sosyal Güvenlik Bakanlığı tarafından Meclise bu dönem
içerisinde getirilecek ve taşeron işçilerimizin kaygı ve endişeleri
giderilecektir. Bu konuda, yine, taşeron işçilere de müjdeyi AK PARTİ iktidarı
verecektir. Evet, talepler var.
Geçmişe dönüp baktığımızda aldığımız
yol ortadadır. AK PARTİ, iş sağlığı ve güvenliği konusunda nasıl bugüne kadar
önlemleri aldıysa bundan sonra da aynı önlemleri almaya devam edecektir.
1 Mayıs İşçi Bayramı. Evet, biz
istiyoruz ki işçilerimiz en geniş meydanlarda bayramlarını kutlasınlar. Biz,
özgürlüklerden yanayız; başörtüsü özgürlüğünü getiren biziz, okuma özgürlüğünü
getiren biziz, düşünce özgürlüğünü getiren biziz. İşçilerimize bu 1 Mayısı resmî tatil ilan
edip bayram yapan bir iktidarı “işçi düşmanı” olarak suçlamak hiç kimsenin
haddine değildir. Ben bir işçi çocuğuyum, işçi emeklisinin çocuğuyum ve bu
konuda AK PARTİ’nin yapmış olduğu çalışmalar herkes tarafından takdirle
izlenmektedir. Sendikal düzenlemeler AK PARTİ sayesinde çok ileri bir safhaya
gelmiştir. Evet, yapacak daha çok işimiz var ve bu işlerimiz olduğu için bugüne
kadar millet bize girdiğimiz tüm seçimlerde, 3 genel seçimde oy verdi; işçisi
de oy verdi, memuru da oy verdi, işvereni de oy verdi, vermeye de devam ediyor.
İnşallah, bundan sonraki dönemde de hem işverenlerin hem işçilerin sorunlarını
çözecek olan, iş sağlığı ve güvenliği konusunda en güzel düzenlemeleri kimsenin
burnu kanamayacak şekilde yapacak olan da AK PARTİ’dir. 
Bu duygu ve düşüncelerle bütün işçi kardeşlerimizin 1 Mayıs
İşçi Bayramı’nı tebrik ediyorum.
Yüce Meclisi ve bizleri televizyonları karşısında izleyen
değerli hemşehrilerimi, tüm vatandaşlarımı sevgiyle, saygıyla selamlıyorum. (AK
PARTİ sıralarından alkışlar)
BAŞKAN - Teşekkür ederiz Sayın Yurttaş.
Manisa Milletvekili Erkan Akçay. (MHP sıralarından alkışlar)
Buyurunuz Sayın Akçay.
ERKAN AKÇAY (Manisa) – Sayın Başkan, değerli
milletvekilleri; Cumhuriyet Halk Partisinin, Soma’daki maden ocaklarında
meydana gelen iş kazalarının ve yaşanan ölümlerin sorumluları ile nedenlerinin
araştırılması ve bu kazalara karşı gerekli tedbirlerin alınmasına yönelik
Meclis araştırma komisyonu kurulmasıyla ilgili grup önerisinin lehinde söz
aldım. Muhterem heyetinizi Milliyetçi Hareket Partisi ve şahsım adına saygıyla
selamlıyorum.
Değerli milletvekilleri, ülkemizde enerji talebinin yerli
üretimle karşılanma oranı gittikçe azalmaktadır. 1990’lardaki yüzde 48
oranından 2012 yılında yüzde 27’ye kadar düşmüştür. Türkiye’nin birincil enerji
tüketiminin yüzde 87’sini karşılayan doğal gazın yüzde 98’i, petrolün yüzde
91’i ithal edilirken linyit kömürünün tamamı ülkemizde üretilmektedir ve
Türkiye'deki yaklaşık 2 milyar tonluk linyit kömürü rezervinin 753 milyon tonu
Soma’dadır. Soma’da günde 15 milyon ton tüvenan linyit kömürü üretilmektedir.
Soma’da üretilen linyit kömürü Soma termik santrallerine yakıt temin etmekte,
ısınma ve sanayide ülkemizin ihtiyaçlarını karşılamaktadır.
Değerli milletvekilleri, Türkiye, iş
kazalarında Avrupa'da 1’inci, dünyada 3’üncü sıradadır. Türkiye'deki işçi
ölümleri ortalaması ise Avrupa Birliğinin 8,5 katıdır. Türkiye'de 2002-2013
yılları arasında toplam 880 bin iş kazası yaşanmış, bu kazalarda 13.442
vatandaşımız yani işçimiz hayatını kaybetmiştir. Dolayısıyla, AKP döneminde
Türkiye'de ortalama her gün 219 iş kazası meydana gelmiş ve bu kazalarda da
günde ortalama 4 işçi hayatını kaybederken 5 işçi de iş göremez hâle gelmiştir.
2002 yılındaki iş kazalarında 872 işçi hayatını kaybederken, 2013 yılında iş
kazalarında 1.235 kişi hayatını kaybetmiştir. Bu rakamları iş kazalarındaki
artışa dikkat çekmek amacıyla söylüyorum.
Yine, TÜİK’in 2013 iş kazalarını
araştırma sonuçlarına göre iş kazası oranının en yüksek olduğu sektör
madencilik sektörüdür. Madencilik ve taş ocakçılığı sektöründeki kazaların
toplam kazalar içindeki payı yüzde 13,4’tür. Maden işçileri iş güvenliğinin hiçe
sayıldığı maden ocaklarında düşük ücret ve uzun mesai saatleriyle
çalışmaktadır. Maden işçileri yaptıkları iş ve çalışma koşullarından dolayı
genç yaşta sağlık sorunlarıyla boğuşmak zorunda kalmaktadır. Özelleştirme,
taşeronlaştırma ve rödovans gibi yanlış uygulamalar ve bilhassa denetimin
yeterince yapılmaması iş kazalarının artmasına neden olmaktadır. Türkiye,
ölümlü maden kazalarında dünyada 1’incidir. 
2013 yılı sonu
itibarıyla Soma’nın nüfusu 105 bindir. Soma’da çalışan nüfusun yaklaşık 16 bini
maden çalışanıdır. Maden çalışanlarının 14 bini özel sektörde, 2 bini kamu
madenlerinde çalışmaktadır. Maden çalışanlarının yaklaşık 12 bini de yer
altında çalışmaktadır. 105 bin kişinin yaşadığı Soma’da, 2013 yılında, sadece
Soma Devlet Hastanesinde 650 bin poliklinik, 150 bin acil yardım hizmeti
verilmiştir. Yine, 2013 yılında Soma ilçemizde 5 bin iş kazası meydana
gelmiştir. Bu kazaların yüzde 90’ı maden ocaklarında, maden sahalarında yaşanan
kazalardır. Maden kazalarının birçoğunu da yanık yaraları oluşturmaktadır. Soma
Devlet Hastanesinde yanık ünitesi olmadığı için özellikle maden kazalarındaki
yanık yaralıları başka illere sevk edilmek için saatlerce bekletilmekte, bu da
ölümlerin artışına neden olmaktadır. Acilen Soma Devlet Hastanesinde de yanık
ünitesi kurulması ihtiyacı vardır. Bugüne kadar Soma’daki Türkiye Kömür
İşletmelerine bağlı Ege Linyit İşletmesindeki kazalarda 79 madenci hayatını
kaybetmiştir.
Bazı özel maden
şirketlerindeki kaza istatistikleri ise âdeta insanın kanını dondurmaktadır.
AKP’li bir milletvekilinin arkasında olduğu iddia edilen “Uyar Madencilik”
adındaki bir şirket 17 Aralık 2003 yılında kamudan Darkale maden ocağını
kiralamıştır. Bu maden ocağında 2011 yılında 238 –lütfen, dikkatinizi
çekiyorum değerli milletvekilleri- 2012 yılında 255 iş kazası olmuş, 2003-2013
yılları arasındaki kazalarda da 10’dan fazla işçi hayatını kaybetmiştir. Biraz
önce de sayın konuşmacıların dile getirdiği üzere bu bilhassa Darkale maden
ocağı işletmelerinin işçileri yıllardır AKP’nin Manisa seçim mitinglerine zorla
baretleriyle birlikte getirilmektedir.
MUSA ÇAM (İzmir) – Kadrolu!
ERKAN AKÇAY (Devamla) – Âdeta mitingler
için kadrolu hâle getirilmiştir.
Bu Darkale maden ocağında her geçen
yıl kazaların artmasına, yer altında ruhsat ihlali yapılmasına ve bu şirketin
devlete yaklaşık 30 milyon sosyal güvenlik prim borcu olmasına rağmen şirket
faaliyetine devam etmiştir.
Soma’da Uyar Madenciliğin işlettiği
Darkale ve Azyak’ta meydana gelen kazaları da geçtiğimiz 2013 yılı bütçe
görüşmeleri sırasında da defaatle dile getirdik ve bu konuda da soru önergeleri
verdik.
Soru önergemizi cevaplandıran Sayın
Enerji Bakanı, Uyar Madenciliğin Soma Darkale mevkiinde yer altı ocağını 17
Aralık 2003 tarihinden bu yana kiraladığı cevabını veriyor ve Darkale maden
ocağında 20 Ekim 2013 tarihinde meydana gelen iş kazası sonucunda yapılan
teftiş sonucunda 7 madde hâlinde mevzuata aykırılık tespit edildiği için
kapatıldığını bildirdi. Bu iş yerinde 2006, 2007, 2011 ve 2012 yılında olmak
üzere toplam 5 denetim yapıldığı söylendi. Yapılan bu denetimler sonucunda Uyar
Madencilik şirketine 202 milyon lira idari para cezası verildiği ve ayrıca bu
madencilik şirketinin de yer altından sınır ihlali yaptığı yani hırsızlık
yaptığı, maden çaldığı da söz konusudur. Bu, Bakanlığın verdiği bilgi
dâhilindedir yani Bakanlık da bunu bilmektedir.
20 Ekim 2013 tarihinde meydana gelen
ölümlü kazalar nedeniyle yapılan denetimler sonucu yaklaşık 800 işçinin
çalıştığı Darkale maden ocağı kapatıldı ve Uyar Madencilik işçilerinin kıdem ve
ihbar tazminatını da ödememiştir.
Darkale ocağında 8 saat çalışması
gereken işçiler 12 saat çalıştırılıp primleri ödenmemiştir. Azyak’ta yer
üstünde birikmiş binlerce ton şlam, toprakla örtülmediği için yanmakta, aşırı
derecede çevre kirliliği oluşmaktadır. 
Değerli milletvekilleri, bu maden
kazalarını azaltmak için öncelikle denetim savsaklanmadan çok etkin hâle
getirilmelidir. Maalesef, AKP iktidarının en zayıf olduğu, en yanlış iş yaptığı
konuların başı, genel olarak ifade ediyorum, denetim konusudur. Yani “denetim”
kavramını asla ağzına almak istememekte ve denetimden sürekli kaçmaktadır. Bu
denetim etkin kılınmalı, yaptırımlar caydırıcı hâle getirilmelidir ve maden
ocaklarında taşeron sistemi de kaldırılmalıdır. İş sağlığı ve güvenliğinden
sorumlu mühendis iş akdi ve ücret yönünden işverenden bağımsız olmalıdır.
Uluslararası Çalışma Örgütü’nün 176 sayılı Madenlerde İş Sağlığı ve Güvenliği
Sözleşmesi mutlaka onaylanmalıdır. İş güvenliğiyle ilgili, yeterince, gerekli
denetime ilişkin ve eğitime ilişkin çalışmalar da yapılmalıdır. 
Maden işçilerinin aldıkları ücret
yetersizdir. İş güvenliği taşeron patronların iki dudağı arasındadır. İş
güvenliği yeterli olmayan ocaklarda düşük ücretle, uzun mesai saatleriyle
çalışan madencilerimiz yaptıkları iş ve çalışma koşullarının olumsuzluğu
nedeniyle de genç yaşta çok ciddi sağlık sorunlarıyla karşılaşmaktadır. 
Bu düşüncelerle, hepinize saygılar
sunuyorum. (MHP sıralarından alkışlar) 
BAŞKAN – Teşekkür ederiz Sayın Akçay.
MEHMET AKİF HAMZAÇEBİ (İstanbul) –
Sayın Başkan…
BAŞKAN – Buyurunuz Sayın Hamzaçebi.
MEHMET AKİF HAMZAÇEBİ (İstanbul) –
Efendim, Sayın Erkan Akçay’dan önce kürsüde Adalet ve Kalkınma Partisi Grubu
adına konuşan bir milletvekili Genel Başkanımız Sayın Kemal Kılıçdaroğlu’nun
2012 yıl başını geçirdiği madenle ilgili olarak “O madeni işleten şirketle
bizim değil, sizin ilginiz var.” diyerek sataşmada bulunmuştur. Söz istiyorum
efendim.
Sayın Özgür Özel konuşacak.
BAŞKAN – Buyurunuz Sayın Özel. (CHP
sıralarından alkışlar)
VIII.- SATAŞMALARA İLİŞKİN KONUŞMALAR (Devam)
5.- Manisa Milletvekili Özgür Özel’in, Manisa
Milletvekili Muzaffer Yurttaş’ın CHP grup önerisi üzerinde yaptığı konuşması
sırasında Cumhuriyet Halk Partisine sataşması nedeniyle konuşması
ÖZGÜR ÖZEL (Manisa) – Sayın Başkan,
değerli milletvekilleri; hepinizi bir kez daha saygıyla selamlıyorum.
AKP Grubu adına konuşan Manisa
Milletvekilimiz Sayın Muzaffer Yurttaş, kapatılan Uyar Madencilikle ilgili
olarak, partilerinin bu madenle bir ilgisinin olmadığını ancak Sayın Genel
Başkanımızın yeni yıla bu madende girdiğini ifade ederek açıklanmaya muhtaç ve
fevkalade yanlış yöne çekilen bir ifade kullanmıştır, onun için kürsü almış
bulunuyorum.
Sayın Genel Başkanımız yeni yıl
kutlamasını Zonguldak’taki bir maden ocağında yapmak üzere planlamasını yapmış,
gerekli başvurularda bulunmuştur. Ancak, aynı tarihte o maden ocağında Enerji
ve Tabii Kaynaklar Bakanının yeni yıla gireceği gerekçe gösterilerek Sayın
Genel Başkanımıza bir başka madeni tercih edebilecekleri ifade edilmiş, bunun
üzerine, Ege Linyitleri İşletmesi Uyar Madenciliği kendisi tespit ederek “Bu
madene gidebilirsiniz.” demiştir. Sanki Cumhuriyet Halk Partisinin kendi
tercihiymiş gibi yapılan ima doğru değildir. 
Ama doğru olan şudur: Uyar Madencilik
her soruşturma geçirdiğinde Manisa milletvekilleriyle birlikte TKİ Genel
Müdürünün odasında gidip gerekli görüşmeler yapılmıştır. Sayın Tanrıverdi o
maden ocağındaki kişilerin ismiyle kendi adını kefalet koymuştur. Her seferinde
çıkıp bu kürsüden savundunuz ve o maden ocağında 66 tane kusur bulunup binlerce
yaralı, onlarca ölüm ortaya çıkana kadar kılınızı kıpırdatmadınız. Cumhuriyet
Halk Partisi ve diğer muhalefet partilerinin konunun araştırılmasına yönelik
verdikleri tüm önergeleri reddettiniz, verilen tüm soru önergelerine dolambaçlı
yollardan, madeni koruyarak ilgili bakanlar cevap verdiler. Mitinglerinizde
-bizim mitingimizde yok- sizin mitinginizde o madenin işçileri taşındı.
Saygılar sunuyorum. (CHP sıralarından
alkışlar)
BAŞKAN – Teşekkür ederiz Sayın Özel.
MUZAFFER YURTTAŞ (Manisa) – Sayın
Başkan…
BAŞKAN – Buyurunuz Sayın Yurttaş.
MUZAFFER YURTTAŞ (Manisa) – Konuşmacı
şahsıma sataşmada bulunmuştur. 69’a göre söz istiyorum. 
BAŞKAN – Hangi konuda? Nasıl? 
MUZAFFER YURTTAŞ (Manisa) – AK
PARTİ’nin, AK PARTİ milletvekillerinin Uyar Madenciliği savunduğunu belirtmiş
ve TKİ’nin müdürünün odasına giderek bu konuyu savunduğumuzu belirtmiştir. Bu
yanlış bilgiyi...
BAŞKAN – Evet, buyurunuz. (AK PARTİ
sıralarından alkışlar)
6.- Manisa Milletvekili Muzaffer Yurttaş’ın, Manisa
Milletvekili Özgür Özel’in sataşma nedeniyle yaptığı konuşması sırasında
şahsına ve Adalet ve Kalkınma Partisine sataşması nedeniyle konuşması
MUZAFFER YURTTAŞ (Manisa) – Sayın
Başkan, değerli milletvekilleri; bizim gayemiz Soma’yı ve Somalıyı savunmaktır.
Hiçbir maden şirketiyle ne partimizin ne milletvekillerimizin bir ilişkisi söz
konusu değildir.
ÖZGÜR ÖZEL (Manisa) – Yemin et Muzaffer
Ağabey, inanacağım! Yemin et, inanacağım!
MUZAFFER YURTTAŞ (Devamla) – Evet, ben
bahsettiğiniz o toplantıların hiçbirinde olmadım. 
ÖZGÜR ÖZEL (Manisa) – Muzaffer Ağabey,
yemin et, çıkıp özür dileyeceğim!
MUZAFFER YURTTAŞ (Devamla) – Olmadım,
olmadım... 
Ayrıca, şunu da belirtmek istiyorum:
Soma’daki bu maden sekiz ay önce kapatılmıştır. Bu madenin işçilerinin bir
kısmı İmbat Madencilik, bir kısmı da Soma Kömürlerine geçiş yapmıştır. Burada
Milliyetçi Hareket Partisine ait milletvekilimiz konuşurken Soma’daki
yanıklardan bahsetti. Evet, iktidarımız zamanında, Soma’da, 49 bin metrekare,
içerisindeki malzemelerle birlikte yaklaşık 60 trilyon liraya mal olacak, 300 yataklı,
tam donanımlı bir devlet hastanesinin yüzde 75’i tamamlanmıştır. Bu yıl
içerisinde de Somalının, işçilerimizin hizmetine geçirilecektir. 
Bizim partimizin Soma’daki herhangi bir
madenle ilişkisi asla olamaz. Olanlar, olduğunu söyleyenler partimize ve
milletvekillerimize iftira etmektedirler. 
Ben Genel Kurulu saygıyla selamlıyorum.
(AK PARTİ sıralarından alkışlar)
BAŞKAN – Teşekkür ederiz Sayın Yurttaş.
IX.- ÖNERİLER (Devam)
A) Siyasi Parti Grubu Önerileri (Devam)
1.- CHP Grubunun, Manisa Milletvekili Özgür Özel ve
arkadaşları tarafından Soma’daki tüm maden ocaklarında meydana gelen iş
kazalarının ve yaşanan ölümlerin sorumluları ile nedenlerinin araştırılması
amacıyla 23/10/2013 tarihinde Türkiye Büyük Millet Meclisi Başkanlığına
verilmiş olan Meclis araştırması önergesinin, Genel Kurulun 29 Nisan 2014 Salı
günkü birleşiminde sunuşlarda okunmasına ve görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN – Cumhuriyet Halk Partisi Grubu
önerisini oylarınıza sunuyorum: Kabul edenler... Kabul etmeyenler... Kabul
edilmemiştir.
Şimdi, Adalet ve Kalkınma Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
daha sonra oylarınıza sunacağım.
2.- AK PARTİ Grubunun, Genel Kurulun çalışma gün ve
saatleri ile gündemdeki sıralamanın yeniden düzenlenmesine; (9/8), (9/3),
(9/4), (9/5) ve (9/6) esas numaralı Meclis Soruşturması Önergelerinin 5 Mayıs
2014 Pazartesi günkü gündemin “Özel Gündemde Yer alacak İşler” kısmının
sırasıyla 1, 2, 3, 4 ve 5’inci sıralarına alınmasına, Anayasa’nın 100’üncü
maddesi gereğince Meclis soruşturması açılıp açılmaması konusundaki
görüşmelerin TBMM Genel Kurulunun 5 Mayıs 2014 Pazartesi günkü birleşiminde
yapılmasına ve bu görüşmelerin tamamlanmasına kadar çalışmalarını sürdürmesine;
6, 13, 20 ve 27 Mayıs 2014 Salı günkü birleşimlerinde bir saat süreyle sözlü
soruların görüşülmesini müteakip diğer denetim konularının görüşülmeyerek
gündemin “Kanun Tasarı ve Teklifleri ile Komisyonlardan Gelen Diğer İşler”
kısmında yer alan işlerin görüşülmesine; 7, 14, 21 ve 28 Mayıs 2014 Çarşamba
günkü birleşimlerinde sözlü soruların görüşülmemesine; 564 sıra sayılı Kanun
Tasarısı’nın İç Tüzük’ün 91’inci maddesine göre temel kanun olarak bölümler
hâlinde görüşülmesine ilişkin önerisi 
Türkiye Büyük
Millet Meclisi Başkanlığına
Danışma Kurulu 29/04/2014 Salı günü
(bugün) toplanamadığından, İç Tüzük’ün 19’uncu maddesi gereğince grubumuzun
aşağıdaki önerisinin Genel Kurulun onayına sunulmasını arz ederim.
 Mihrimah
Belma Satır
 İstanbul
 AK
PARTİ Grup Başkan Vekili
Öneri:
Gündemin “Kanun Tasarı ve Teklifleri
ile Komisyonlardan Gelen Diğer İşler” kısmında bulunan 564, 531, 554 ve 423
sıra sayılı kanun tasarılarının bu kısmın 3, 4, 5 ve 6’ncı sıralarına alınması
ve diğer işlerin sırasının buna göre teselsül ettirilmesi, 
Genel Kurulun;
Haftalık çalışma günlerinin dışında 05
Mayıs 2014 Pazartesi günü saat 14:00'te toplanması;
(9/8), (9/3), (9/4), (9/5) ve (9/6)
esas numaralı Meclis soruşturması önergelerinin; 05/05/2014 Pazartesi günkü
gündemin “Özel Gündemde Yer alacak İşler” kısmının sırasıyla 1, 2, 3, 4 ve
5’inci sıralarına alınması ve Anayasa’nın 100’üncü maddesi gereğince Meclis
soruşturması açılıp açılmaması konusundaki görüşmelerin TBMM Genel Kurulunun
05/05/2014 Pazartesi günkü birleşimde yapılması ve bu görüşmelerin
tamamlanmasına kadar çalışmalarını sürdürmesi,
6, 13, 20 ve 27 Mayıs 2014 Salı günkü
birleşimlerinde bir saat sözlü soruların görüşülmesini müteakip diğer denetim
konularının görüşülmeyerek gündemin “Kanun Tasarı ve Teklifleri ile Komisyonlardan
Gelen Diğer İşler” kısmında yer alan işlerin görüşülmesi,
7,  14, 21 ve 28 Mayıs 2014 Çarşamba
günkü birleşimlerinde sözlü soruların görüşülmemesi,
30 Nisan 2014 Çarşamba günkü
birleşiminde 521 sıra sayılı Kanun Tasarısı’na kadar olan işlerin görüşmelerinin
tamamlanmasına kadar;
6, 13, 20 ve 27 Mayıs 2014 Salı günkü
birleşimlerinde 15:00 - 21:00 saatleri arasında,
7,  8, 14, 15, 21, 22, 28 ve 29 Mayıs
2014 çarşamba ve perşembe günkü birleşimlerinde 14:00 - 21:00 saatleri
arasında,
Yukarıda belirtilen birleşimlerde gece
24:00'de günlük programın tamamlanamaması halinde günlük programın
tamamlanmasına kadar;
Çalışmalarını sürdürmesi;
564 Sıra Sayılı Kanun Tasarısı’nın İç
Tüzük’ün 91’inci maddesine göre temel kanun olarak görüşülmesi ve bölümlerinin
ekteki cetveldeki şekliyle olması, 
Önerilmiştir.




564
  Sıra Sayılı
Toprak Koruma ve Arazi Kullanımı Kanunu ve Türk Medeni
  Kanununda Değişiklik Yapılması Hakkında Kanun Tasarısı
(1/788, 2/1599)




BÖLÜMLER


BÖLÜM MADDELERİ


BÖLÜMDEKİ
  MADDE SAYISI




1. BÖLÜM


Çerçeve
  1 inci madde ila çerçeve 5’inci maddeyle ihdas olunan 8/Ğ maddesi arası


13




2. BÖLÜM


Çerçeve
  5’inci maddeyle ihdas olunan 8/H maddesi
  ila 12’nci maddeler arası


12




TOPLAM MADDE SAYISI 


25



BAŞKAN –
Önerinin lehinde İstanbul Milletvekili Mehmet Doğan Kubat.
Buyurunuz Sayın
Kubat. (AK PARTİ sıralarından alkışlar)
MEHMET DOĞAN
KUBAT (İstanbul) – Sayın Başkanım, çok değerli milletvekili arkadaşlarım;
grubumuz tarafından verilmiş öneri lehinde görüşlerimi ifade etmek üzere söz
almış bulunuyorum. Bu vesileyle yüce heyetinizi saygılarımla selamlarım.
Değerli
arkadaşlar, grup önerimizde Türkiye Büyük Millet Meclisinin bu haftaki gündemi
ve mayıs ayındaki çalışma gün ve saatlerine ilişkin bazı teklifler yer
almaktadır. Buna göre, 4 tane kanun teklifi ve tasarısının gündemin ön
sıralarına alınması, bunlardan 564 sıra sayılı –ki temel kanun olarak
görüşülmesi önerilmektedir- Toprak Koruma ve Arazi Kullanımı Kanunu
Tasarısı’nın görüşmelerinin, eğer yüce Genel Kurul önerimizi kabul ederse,
bugün yapılması ve yarın da bitimine kadar Genel Kurulun çalışması
önerilmektedir.
Değerli
arkadaşlarım, yine, biraz önce de gündeme geldi, eski 4 bakan hakkında
Cumhuriyet Halk Partisi ve AK PARTİ Grubu milletvekillerince verilmiş olan 5
adet soruşturma önergesinin 5 Mayıs Pazartesi günü saat 14.00’te Genel Kurul
toplanmak suretiyle özel gündemde görüşülmesi önerilmektedir.
ENGİN ÖZKOÇ
(Sakarya) – Salı günü görüşelim, pazartesi tatil. 
MEHMET DOĞAN
KUBAT (Devamla) - Mayıs ayında çalışma günlerimiz salı günü saat 15.00-21.00,
çarşamba ve perşembe günleri de 14.00 ile 21.00 arasında olacaktır.
Önerimize
desteklerinizi bekler, yüce heyetinizi saygılarımla selamlarım. (AK PARTİ
sıralarından alkışlar)
AHMET DURAN
BULUT (Balıkesir) – Sayın Vekilim, salı günü görüşmeyi yapalım. 
BAŞKAN – Teşekkür
ederiz Sayın Kubat.
Aleyhinde
İstanbul Milletvekili Mehmet Akif Hamzaçebi. 
Buyurunuz Sayın
Hamzaçebi. (CHP sıralarından alkışlar)
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; daha önce kürsüye
çıktığımda fezleke konusunu konuşmuştuk ama zamanın yeterli olmaması nedeniyle
bazı görüşlerimi tam olarak sizlere ifade edememiştim. 
Şimdi, Sayın Kubat Adalet ve Kalkınma
Partisinin grup önerisinde nelerin olduğunu söyledi. Öneriye göre, bakanlar
hakkındaki Meclis soruşturma önergeleri herhangi bir iş günü değil yani Meclis
televizyonunun yayın yaptığı günlerde değil pazartesi günü yapılacak. Bunun tek
nedeni var: Bu görüşmelerin milletin gözünden kaçırılması. Başka hiçbir nedeni
yok. 
MİHRİMAH BELMA SATIR (İstanbul) – Son
gün olması…
MEHMET AKİF HAMZAÇEBİ (Devamla) –
Efendim, son günle ilgisi yok. O zaman getirin yarın görüşelim. Bugüne kadar
bir aylık bir süre vardı, bir aylık süreyi kullanmadınız, son gün diye getirip
pazartesine koyuyorsunuz. Bugün yapalım, yarın yapalım veya pazartesi yapıyor
isek gelin hep beraber karar alalım, eğer korkmuyorsanız o görüşmeleri Meclis
televizyonu yayınlasın. Hadi, var mısınız? Eğer niyetiniz milletin gözünden
bunu kaçırmak değil ise gelin “Varız.” deyin, Meclis televizyonu bunları
yayınlasın.
İkincisi: Biz, Cumhuriyet Halk Partili
milletvekilleri Meclis soruşturma önergelerini 19 Mart tarihinde verdik, Adalet
ve Kalkınma Partili milletvekilleri de o tarihte verdi ama sonra onu geri
çektiler, İç Tüzük’e uygun yeni önergeyi geçen hafta verdiler yani biz daha
önce verdik bunu. Öyle olduğu hâlde Adalet ve Kalkınma Partisinin grup
önerisinde Meclis soruşturma önergelerinin görüşülme sırası olarak 1’inci
sıraya Adalet ve Kalkınma Partisi kendi önergesini yazmış. Niye
değiştiriyorsunuz sırayı? Niye ilk sıraya Meclise intikal ettiği sıraya göre
Cumhuriyet Halk Partililerin önergesini koymuyorsunuz? Niye? Samimi değilsiniz.
Samimi olsanız bu önergeler daha önce geldiği için onu ilk sıraya koyarsınız.
Niyet samimi değil. Niyet, bu soruşturmaları usulen burada açıyor gözükmek,
Cumhuriyet Halk Partililerin önergelerini reddetmek ve bu yolsuzlukların üstünü
kapatmak ama ben Adalet ve Kalkınma Partisi Grubu içerisinde bu yolsuzluğun
kapatılmasına izin vermeyecek milletvekilleri olduğuna inanıyorum. Bu bir sınavdır.
1 Mart 2003 tarihinde bu Parlamentonun verdiği onurlu sınavı Parlamento bir kez
daha gösterecektir, buna inanıyorum. 
Değerli milletvekilleri, 1 Mayıs tarihi
yaklaşıyor. Türkiye’de 1 Mayıs tarihi, 1 Mayıs emek bayramı kutlamaları iki
yıldır sorunlu, daha önce de sorunluydu. 2008 yılında o zamanın Hükûmeti
Taksim’deki 1 Mayıs kutlaması talebine izin vermedi. Daha sonra 2010 yılında 1
Mayıs bayram ilan edildi. Hatta o zaman Adalet ve Kalkınma Partisi 1 Mayısı
bayram ilan etmiş olması nedeniyle şöyle bir afişi İstanbul’da astı: “Artık 1
Mayıs hem bayram hem Taksim’de, kutlu olsun. Adalet ve Kalkınma Partisi
İstanbul İl Başkanlığı.” Bakın, millete o zaman böyle bir cümleyle, böyle bir
sloganla, afişle 1 Mayıs bayramı takdim edildi: “Artık 1 Mayıs Taksim’de
kutlanacak.” Çok güzel, biz de bundan mutlu olduk o zaman. 2011 yılında
kutlandı, sorun olmadı. Gayet güzel. Kısıtlamalar kaldırıldı. 2012 yılında
kutlandı. 2013 yılıyla beraber sorunlar başladı. Şimdi tekrar 1 Mayıs nedeniyle
Taksim vatandaşlara kapatılıyor. Şimdi, bunu kapatan Hükûmet, bunu kapatan
anlayış kendisinin demokrat olduğunu söylüyor.
Değerli milletvekilleri, bakın,
Türkiye, Avrupa İnsan Hakları Sözleşmesi’nin tarafı olan bir ülkedir, bu
sözleşmeye imza atmıştır. Avrupa İnsan Hakları Mahkemesi, yine, Türkiye’yle
ilgili davaları gören bir mahkemedir. Sizin yani Adalet ve Kalkınma Partisi
Hükûmetinin 1 Mayıs 2008 tarihinde Taksim Meydanı’nda yapılacak kutlamalara
izin vermeme yönündeki işlemi Avrupa İnsan Hakları Mahkemesine götürülmüş ve
Avrupa İnsan Hakları Mahkemesi bunu iptal etmiştir. Şunu demiştir Avrupa İnsan
Hakları Mahkemesi: Toplantı ve gösteri özgürlüğü ifade özgürlüğünün bir
parçasıdır. Toplantı ve gösteri özgürlüğünü ifade özgürlüğünden, düşünce
özgürlüğünden ayıramazsınız. Bunu bu konuda… Yani toplantı ve gösteri yürüyüşü
yapmak isteyenlerin belirli hakları vardır. Elbette hiçbir hak demokraside
sınırsız değildir ancak eğer bir yerin, bir mekânın tarihsel önemi var ise,
mekânın, yine, sembol olma özelliği var ise toplantı yapmak isteyenler o
meydanı talep etme hakkına sahiptirler. Taksim Meydanı, 1 Mayıs 1977 tarihinde
orada meydana gelen ve 34 vatandaşımızın hayatını kaybetmesiyle sonuçlanan acı
olay nedeniyle o olayın sembolü olan bir yer olmuştur ve 1 Mayıs geleneksel
olarak orada kutlanır. 
Şimdi “Bu
meydanı ben size vermiyorum.” demek, durup dururken gerilim yaratmaktır.
“Yenikapı’ya git, Maltepe’ye git…” Görünüşte özgürlükçü gibi gözüken bu tavır,
gerçekte vatandaşlarımızın elinden bu meydanın alınması yani ifade
özgürlüklerinin elinden alınması, sınırlandırılmasıdır. 2011 yılının 1 Mayısını
barış içerisinde o meydanda kutlamadık mı? Herkes yok muydu orada? 2012’de yok
muydu? Neden bundan kaçınıyorsunuz? 
Bir dönem
“Peyami Safa” isimli romancımızın bir romanı vardı, çok meşhurdu o romanı bir
dönem: “Fatih-Harbiye.” Toplumdaki kutuplaşmayı -kutuplaşma demeyelim- daha
doğrusu, toplumda farklı görüşlere, farklı yaşam anlayışlarına sahip kesimlerin
arasındaki farklılıkları vurgulayan, bunun üzerine kurulmuş olan bir romandır;
önemli ve güzel bir romandır. Fatih, “muhafazakâr” olarak isimlendirdiğimiz
vatandaşların, o yaşam anlayışındaki vatandaşların sembolü olan bir ilçe
olarak, yerleşim yeri olarak o romanda anlatılır. Harbiye de daha “modern”
olarak isimlendirilen yaşamın içinde olan vatandaşlarımızın sembolü olan bir
semt olarak o romana girmiştir. 
Şimdi bu “Fatih-Harbiye” ikilemi
eskilerde kaldı, şimdi “Yenikapı-Taksim” ikilemi var, “Yenikapı-Taksim”
karşıtlığı var. Fatih-Harbiye’de bir karşıtlık yoktu ama Yenikapı-Taksim’de bir
karşıtlık var; Taksim’de özgürlük isteyenler, Yenikapı’da özgürlüğe taraftar
olmayanlar var. Böylesi bir karşıtlığı, Peyami Safa’dan yıllarca sonra bu
Hükûmet Türkiye’nin önüne getirdi, koydu. 
Şimdi, bu Hükûmet ne diyordu? “Biz her
türlü vesayete karşıyız.” Vesayeti kim savunur, kim ister? Jakoben devlet
anlayışına sahip olanlar ister. Jakoben devlet anlayışı, toplumla devlet
arasında, yönetici kesim arasında hiyerarşik bir ilişki olduğunu kabul eder. Bu
hiyerarşik ilişki uyarınca, yöneticiler, hükûmettekiler toplumu kendi
anlayışlarına göre biçimlendirmek isterler. İşte, tam da şimdi jakoben bir
anlayış Türkiye’de yönetimde var. Kendi istediği gibi toplumu biçimlendirmek
istiyor. Ceberut devlettir bu. “Benim istediğim yerde gösteri yapacaksın, benim
istediğim yerde miting yapacaksın. Ben istemiyorsam mitingi de yapmayacaksın,
gösteriyi de yapmayacaksın.” Bu anlayıştan özgürlük çıkmaz, bu anlayıştan
demokrasi çıkmaz. 
Değerli milletvekilleri, Hükûmete şunu
tavsiye ediyorum: Meydanlardan korkmayın. Meydanlardan sadece ve sadece
otoriter yönetimler korkar. Meydanlardan korkulmaya başlandığı anda bu
korkunun, inanın, ecele faydası yoktur. Bugün arkanızda halk desteği olmuş
olabilir ama bu destek süratle, bir anda kaybolabilir. Gelin, bu meydanları
millete yasaklamayalım, bu 1 Mayısı bir kavga ve gerilim konusu olmaktan
çıkaralım; barış içinde, el ele kutlayalım; bütün görüş sahipleri, bütün fikir
sahipleri meydanlarda olsun, meydanları millete açalım. 
Sözlerimi burada bitirirken hepinize
saygılar sunuyorum. (CHP sıralarından alkışlar)
BAŞKAN – Teşekkür ederiz Sayın
Hamzaçebi. 
Kırıkkale Milletvekili Ramazan Can. 
Buyurunuz Sayın Can. (AK PARTİ
sıralarından alkışlar)
RAMAZAN CAN (Kırıkkale) – Sayın Başkan,
değerli milletvekilleri; Genel Kurulu saygıyla selamlıyorum.
Sayın Doğan Kubat grup önerimizden
bahsetti. Grup önerimizle 564 sıra sayılı Toprak Reformu Kanunu’nu gündemin
3’üncü sırasına almayı planlıyoruz. 
Yine, 531, 554 ve 423 sıra sayılı
uluslararası sözleşmelerin, gündemin 4, 5 ve 6’ncı sıralarına alınmasını ve
diğer işlerin de buna göre teselsül ettirilmesini öneriyoruz.
Toprak Koruma Kanunu iki bölüm şeklinde
temel kanun olarak görüşülecek ve 25 maddeden oluşmakta. İki bölüm hâlinde
Genel Kurulun gündemine gelecek.
Haftalık çalışma günlerini ise: 5 Mayıs
2014 Pazartesi günü saat 14.00'te Genel Kurul toplanarak (9/8), (9/3), (9/4),
(9/5) ve (9/6) esas numaralı Meclis soruşturması önergelerinin gündemin
"Özel Gündemde Yer alacak İşler" kısmının 1, 2, 3, 4 ve 5’inci
sıralarına alınmasını, sayın bakanlarla ilgili soruşturma önergelerinin
görüşülmesini öneriyoruz. 
Biz soruşturma önergelerini Genel
Kurulun gündeminden kaçırmayı düşünmüyoruz. Şayet, kaçıracak olsaydık bu
önergeleri vermezdik; dolayısıyla bu önergeleri verdiğimiz için görüşülecek.
Sayın Başkan, değerli milletvekilleri;
6, 13, 20 ve 27 Mayıs Salı günleri bir saat sözlü soruların görüşülmesini
müteakip diğer kısımdaki işlerin görüşülmesi; 7,  14, 21 ve 28 Mayıs 2014
Çarşamba günkü birleşimlerde sözlü soruların görüşülmemesi, 30 Nisan 2014
Çarşamba günkü birleşimde 521 sıra sayılı Kanun Tasarısı’na kadar olan işlerin
görüşmelerinin tamamlanmasına kadar; 6, 13, 20 ve 27 Mayıs 2014 Salı günkü
birleşimlerde 15.00–21.00 saatleri arasında; 7, 8, 14, 15, 21, 22, 28 ve 29
Mayıs 2014 Çarşamba ve Perşembe günkü birleşimler ise 14.00–21.00 saatleri
arasında, günlük programların 24.00’te tamamlanamaması hâlinde programa devam
edilmesi ve çalışmaların bu şekilde sürdürülmesini AK PARTİ grup önerisi olarak
Genel Kurulun takdirlerine sunuyoruz. 
Grup önerimize desteklerinizi bekliyor,
Genel Kurulu tekrar saygıyla selamlıyorum. (AK PARTİ sıralarından alkışlar) 
BAŞKAN – Teşekkür ederiz Sayın Can. 
Kayseri Milletvekili Yusuf Halaçoğlu. 
Buyurunuz efendim. 
YUSUF HALAÇOĞLU (Kayseri) – Teşekkür
ederim Sayın Başkanım. 
Değerli milletvekilleri, Adalet ve
Kalkınma Partisinin teklifini göz önüne aldığımızda şunları görüyoruz: Geçen
dönemde ileriye sürdükleri, özellikle “Özel Gündemde Yer Alacak İşler” kısmında
söz konusu olan ve Anayasa’nın 100’üncü maddesi gereğince, Meclis soruşturması
açılıp açılmaması konusunda Türkiye Büyük Millet Meclisine verdikleri önergenin
şu şekliyle tekrar ele alınmasında yarar görüyorum. Her şeyden önce, o tarihte
hatırlarsanız verilen önergenin eksik ve yetersiz olduğunu özellikle
vurgulamıştık, 100’üncü maddeye göre, hangi sebeple suçlandıkları, hangi
maddeye göre suçlandıkları ve cezalandırma istediklerinin de belirtilmesinden
söz etmiştik ama o tarihte bunlardan kaçınıldı, verilmedi ancak bugün bununla
ilgili gelen önerge detaylı ve 100’üncü maddeye de uygun şekilde hazırlanıp
verilmiş. Ancak, burada şunu özellikle belirtmek istiyorum: Bu önergenin
pazartesi günü ele alınması, gerçekten AKP’nin bugüne kadar yapmış olduğu
yolsuzluklarının olmadığı ve bundan yüzlerinin akıyla çıkacakları, bunun bir
iftira olduğu şeklindeki iddialarını çürütmektedir. Zira, Meclis pazartesi günü
bu konuyu görüşecekse, kamuoyundan gizlenen, televizyonlar kapalı olduğu için
kamuoyunun bunlardan haberdar olmayacakları bir güne getirmiş olmaları, aslında
kendilerinin de suçsuzluklarına inanmadıklarının önemli bir göstergesi olarak
ortaya çıkmaktadır. Zira, bu kadar bu konuda kendilerinden emin iseler
pazartesi günü getirmelerini anlamak mümkün değildir. “Efendim, son günü
pazartesi.” gibi bir iddiayla ortaya çıkmaları da kabul edilemez. Zira, bir ay
geçti, bu bir ay içerisinde bütün günlerin sanki suyu çıktı, en son güne
getirmek gibi bir duruma girdiler. 
Şimdi, değerli milletvekilleri,
aslında, suçlu ve yolsuzlukla itham edilen 4 bakanla ilgili olarak kendilerinin
de bir dilekçeyle bu konuda bir komisyon kurulması isteğinde bulundukları ifade
ediliyor. Şimdi, şurasını muhakkak ki iyi düşünmemiz lazım, bu bakanlar
gerçekten toplum içerisinde önemli bir şekilde suçlanmaktadırlar ve herkesin
âdeta kafasına nakşedilmiş bir suçluluk meselesi var, yolsuzluk meselesi var.
Madem bu bakanlar suçsuz, öyleyse bu insanlara bir an önce aklanma hakkının da
verilmesi gerekir ve bunun kamuoyunun nezdinde yapılması birinci derecede
önemlidir.
Şimdi, siz, hem Mecliste bu komisyonun
kurulmasıyla ilgili bütün görüşmeleri hasıraltı edeceksiniz, kamuoyundan
gizleyeceksiniz hem de bu insanların aklanması konusunda rahat bir şekilde
kendilerine savunma izni vermeyeceksiniz. Aslında bir komisyon kurulmasına bile
gerek yoktur bu konuda. Doğrudan doğruya, mademki bu bakanlar aklanmak için
başvuruda bulundular, Meclis bir yargı organı değil, öyleyse, bu yargı organı
olmadığı için, bu komisyonun herhangi bir şekilde bu bakanları suçlaması veya
suçlamaması da söz konusu olmadığına göre, sadece Türkiye Büyük Millet
Meclisinin bu bakanların özgür iradeleriyle yargılanmalarına izin vermesi
görevini yerine getirmesi gerekir. Böylece bakanlar doğrudan doğruya mahkemeye
gitsinler ve aklansınlar. Eğer dediğiniz gibi bunlar düzmece ise, birtakım,
işte, uyduruk “tape”lerle meydana gelmiş böyle bir suçlama yapılıyorsa o zaman
yapacağımız en önemli iş, bu insanların kendilerini aklamalarına fırsat
vermektir. Siz istediğiniz kadar Mecliste komisyon kurulmasını reddedin,
bununla ilgili bir komisyon kurulmasını reddedin bu durum daha da sizleri
suçlandıracaktır, sadece bakanları değil, sizi de suçlu hâle getirecektir çünkü
onların yargılanmasına fırsat verecek bir işi savsakladığınız anlaşılacaktır.
Dolayısıyla, onların bir an önce aklanmaları, toplum içerisinde de yüzlerinin
akıyla dolaşabilmeleri için mahkemelere çıkmalarına bu Meclisin izin vermesi
gerekir. Bu izinle mahkemelere çıksınlar, aklansınlar. Adil mahkemelerden söz
ediyorsak o zaman bunun yapılması lazım. Yok, “Mahkemeler adil değildir.”
diyorsanız, “Mahkemelere güvenmiyoruz.” diyorsanız, o zaman siz yürütmesiniz,
yürütme organı olarak veya Meclis yasama organı olarak bu mahkemelerin adil
yargılama imkânı verecek şekilde düzenlenmeleri gerekir. Eğer bunu
düzenlemiyorsak mahkemelere suç bulamazsınız. Dolayısıyla, bu konuda Türkiye
Büyük Millet Meclisinin yapacağı en önemli işlerden bir tanesi bu gündem
maddesinde, bu bakanlara kendilerini özgür iradeleriyle savunma hakkını
tanımaktır. Nitekim, burada sizler de yazmışsınız: Mahkûm edilmeden hiç
kimsenin suçlu sayılamayacağını belirtmişsiniz. Evet, bu uluslararası hukukta
da geçerlidir, yani İnsan Hakları Evrensel Beyannamesi’nde de geçerlidir,
kişiye savunma hakkı vermeden yargılanamayacağı, yargılanmadan da mahkûm
edilemeyeceği belirtilir. Öyleyse suçlanan ve suçlulukla itham edilen bu
kişilerin bir an önce hukuk karşısına çıkarılmalarına izin vermelisiniz.
Hukuk dediğimiz zaman, aslında hukuk,
Türkiye Büyük Millet Meclisin alacağı kararlarla önüne set çekilecek bir
kuruluş ve merci değildir. Hukuk, tamamen bağımsız şekilde hareket edip adil
bir yargılamayla kişilere adalet dağıtmakla mükelleftir. Bunu yapmadığımız
taktirde bundan sonraki bütün Mecliste meydana gelen olaylar, dışarıda meydana
gelen olayların hiçbirisi mahkemelerin aldıkları kararlarda güven vermeyecektir
ve hukuka saygıyı da ortadan kaldıracaktır, bu da ülkede bir kaos ortamına
doğru iter toplumu. Bu bakımdan, bunların bir an önce, pazartesi günü eğer
yapılacaksa bile Meclis televizyonunun açılması, halka duyurulması ve herhangi
bir şekilde komisyon kurulmadan doğrudan doğruya Meclisin yargılanmaya izin
vermesi en doğru harekettir diye düşünüyorum.
Hepinize saygılar sunuyorum. (MHP
sıralarından alkışlar)
BAŞKAN – Teşekkür ederiz Sayın
Halaçoğlu.
Adalet ve Kalkınma Partisi grup
önerisini oylarınıza sunuyorum: Kabul edenler… Kabul etmeyenler… Kabul
edilmiştir.
Şimdi de İç Tüzük’ün 37’nci maddesine
göre verilmiş bir doğrudan gündeme alınma önergesi vardır, okutup işleme
alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI (Devam)
E) Önergeler
1.- Afyonkarahisar Milletvekili Ahmet Toptaş’ın,
(2/271) esas numaralı Terörle Mücadele Kanununda Değişiklik Yapılmasına Dair
Kanun Teklifi’nin doğrudan gündeme alınmasına ilişkin önergesi (4/155)
Türkiye Büyük
Millet Meclisi Başkanlığına
(2/271) esas numaralı Kanun Teklifimin
İçtüzük 37’ye göre Genel Kurul’da görüşülmesini saygılarımla arz ederim.
 Ahmet
Toptaş
 
Afyonkarahisar
BAŞKAN – Teklif sahibi olarak
Afyonkarahisar Milletvekili Ahmet Toptaş.
Buyurunuz Sayın Toptaş.
AHMET TOPTAŞ (Afyonkarahisar) – Sayın
Başkan, değerli milletvekilleri; 3713 sayılı Terörle Mücadele Kanununda
Değişiklik Yapılmasına Dair Kanun Teklifi üzerinde söz almış bulunuyorum. Bu
vesileyle yüce Meclisi saygılarımla selamlarım.
Değerli milletvekilleri, 3713 sayılı
Terörle Mücadele Kanunu’nun 21’inci maddesinde yapılmasını teklif ettiğimiz
değişikliklerle şehit yakınları ve malullere ve malul gazilere tanınan hakların
daha da genişletilmesini; ulaşımda pozitif ayrımcılıktan Türk Silahlı
Kuvvetleri ve Emniyet Genel Müdürlüğüne bağlı okullarda eğitim gören öğrenci ve
öğrenci adaylarının da bu haklardan yararlanmalarını; şehit yakınları ve
malullerin yerelde ulaşım olanaklarından ücretsiz olarak yararlanmalarını; hak sahibi
şehit yakınları ve malullerin kira yardımından on yıl yerine on beş yıl süreyle
yararlanmalarını istedik. 
Yine bu teklifle Türk Silahlı Kuvvetleri ve Emniyet Genel Müdürlüğü
okullarındaki öğrenci ve öğrenci adaylarından hayatlarını kaybedenlerin yakınlarına
ve malul olanlara iş imkânları sağlanmasını; evli şehit personele sağlanan iş
hakkının ikiye çıkarılmasını, bir hakkın şehidin kardeşlerinden biri, diğerini
eş ve çocuklarından birinin kullanmasını; malul gazi personelin kendisinin iş
hakkını kullanabilmesi, kendisi çalışamayacak durumda ise bu hakkı eş ve
çocuklarından birinin kullanması veya hakkını kardeşlerinden birine
devretmesinin sağlanmasını istedik.
Yine bu teklifle Türk Silahlı Kuvvetleri ve Emniyet Genel Müdürlüğünde
personel yetiştiren orta dereceli okullar, meslek yüksekokulları ile
akademilerde öğretim gören öğrenci ve öğrenci adayları ile bu iki kurum
hesabına veya kendi hesabına okumaktayken terör eylemlerine muhatap olarak
hayatını kaybedenlerin hak sahibi yakınları ile malullerin yurt içi ve yurt
dışında tedavi olanaklarından yararlandırılmaları; yaşamak için gerekli
hareketleri yapamayanlara rehabilitasyon ve bakım merkezlerinde masrafları
devlet tarafından karşılanarak mağduriyetlerinin giderilmesinin sağlanmasını
istedik.
Yine, operasyon hazırlıkları ve intikalleri esnasında meydana gelen
kazalarda hayatını kaybedenlerin hak sahibi ve malullerinin de sayılan
haklardan yararlanmalarını sağlamak istedik.
Değerli milletvekilleri, terör
eylemlerine muhatap olan şehitlerimizin bize emanet bıraktığı eş ve çocukları
ile yakınlarına, malul gazilerimize ve malul kalanlara karşı borç ödemek
amacıyla yaptığımız ve yapmamız gereken bu iyileştirmeleri içeren kanun
teklifimizi 02/01/2012 tarihinde Meclis Başkanlığına sunduk. Hükûmet, bizim
teklifimizden aylar sonra benzer konularda 04/07/2012, 12/07/2012, 12/07/2013
ve 02/06/2014 tarihlerinde dört ayrı yasa teklifi yaparak, yasa tasarısı
değişikliği yaparak teklifimizde talep edilen bir kısım iyileştirmeleri yaptı.
Ne gariptir ki bizim kanun teklifimiz Hükûmetin tasarılarıyla birlikte ele
alınmadı, -biz yedi ay önce vermiştik- alınsaydı, komisyonlarda bizim
teklifimizde talep ettiğimiz iyileştirme önerilerimiz de görüşülür, eksik
kalanlar da tamamlanırdı. 
Muhalefet milletvekillerinin aynı
konudaki tekliflerini yok sayan ve bizim tekliflerimizi diğer yasa teklifiyle
birleştirmeyen komisyonların yaptıkları eylemler, millî iradeyi temsil eden
bütün milletvekilleriyle iktidar milletvekilleri arasındaki farkı ortaya
koyması bakımından anlamlıdır, manidardır. İktidar milletvekillerinin
tekliflerinin anında komisyona havale edilip, alelacele görüşülüp gündeme
alınmasını anlıyorum. İktidar, kendine acilen lazım olan “Hâkimler ve Savcılar
Yüksek Kurulu Yasası, İnternet Yasası, MİT Yasası” gibi yasa tekliflerini kendi
ihtiyacı için apar topar çıkarırken, şehit yakınları ve malul gaziler için
çıkardığı yasaların yasa emri olduğu hâlde uygulama yönetmeliklerini iki yılda
çıkaramıyorsa, 1915 yılında yaşananlardan dolayı Ermenilere üzüntülerini
bildiren ve taziyelerini bildiren Hükûmetin, şehit yakınlarımıza da,
gazilerimize de bir özür borcu vardır diye düşünüyorum. 
Hâlâ yönetmelik çıkmadığı için iki
yıldır çıkarılan yasal haklardan yararlanamayan şehitlerimizi ve yüce Meclisi
saygılarımla selamlıyorum. (CHP sıralarından alkışlar) 
BAŞKAN – Teşekkür ederiz Sayın Toptaş. 
Niğde Milletvekili Doğan Şafak…
Buyurunuz Sayın Şafak. 
DOĞAN ŞAFAK (Niğde) - Teşekkür ederim Sayın
Başkan.
Sayın Başkan, değerli milletvekilleri;
Afyonkarahisar Milletvekilimiz Sayın Ahmet Toptaş tarafından 02/01/2012
tarihinde verilen 3713 sayılı Terörle Mücadele Kanununda Değişiklik Yapılmasına
Dair Kanun Teklifi üzerine şahsım adına söz aldım. 
Değerli milletvekilleri, Türkiye Büyük
Millet Meclisi Genel Kurulunun nasıl işlediğini bugün bir kez daha görmüş
bulunmaktayız. Verilen kanun tekliflerinin iki yıl aradan sonra Genel Kurulda
ancak görüşülüyor olması bir talihsizliktir. 
Değerli milletvekilleri, AKP Hükûmeti
3713 sayılı Terörle Mücadele Kanunu’nda değişikler yapmış, ancak yaptığı
düzenlemelerin kapsamı vermiş olduğumuz kanun teklifinden daha sınırlı
kalmıştır. 3713 sayılı Terörle Mücadele Kanunu’nun 21’inci maddesindeki
değişikliklerle, kamu görevlileri yurt içinde ve yurt dışında kamu
konutlarından yararlanmaktayken malul olanların kendileri, ölenlerin aylığa
müstahak dul ve yetimleri, Kamu Konutları Kanunu’nda gösterilen özel tahsisli
konutlarda oturanlar hariç olmak üzere, bir yıl süreyle kamu konutlarından
yararlanmaya devam ederler. Bu süre sonunda kamu konutlarından çıkarılacaklar
ile kamu konutundan yararlanamayanlar ve özel tahsisli konutlarda oturanların
istekleri hâlinde ikametgâh olarak kullanacakları yurt içindeki taşınmazın kira
bedeli on beş yıl süreyle devletçe karşılanır. Mevcut kanundaysa kira bedeli on
yıl süreyle karşılanmaktadır. Ayrıca, uzman çavuş, astsubay ve subay yakınları
bu haktan yararlanırken şehit erlerin ve gazilerin aileleri bu haktan
yararlanamamaktadırlar. 
Değerli milletvekilleri, serbest
dolaşım kartı uygulaması iki yıl önce yasallaşmış ama geçtiğimiz günlerde Aile
ve Sosyal Politikalar Bakanlığı tarafından yönetmelik yeni çıkarılmıştır. Çıkan
yasada, iki yıl sonra, serbest dolaşım hakkı kullanma hakkı için yönetmelik
çıkartan iktidar, geçen iki yılda şehit yakınlarını, harp malulü ve gazilerimizi,
yakınlarını mağdur etmiştir.
Bizim önerimiz, bu yasa çıktıktan
sonra, iki yıl boyunca mağdur edilen şehitlerimizin, gazilerimizin ve onların
yakınlarının verilen bu bir haktan iktidarın sorumsuzluğu yüzünden
yararlanamaması nedeniyle, ilgili ve yeni bir düzenlemeyle, geçmiş iki yıla
dönük belirlenecek miktarda bir ödeme yapılmasıdır. İktidar partisi olmanız,
çoğunluğun sizde olması nedeniyle bu hatayı düzeltmeniz gerekmektedir.
Yaptığınız yasalarla, geç çıkardığınız yönetmeliklerle vatandaşı sorunlarla baş
başa bırakmaktasınız. Gelin, hep birlikte, Meclis olarak bu sorunu çözelim. Biz
Cumhuriyet Halk Partisi olarak bu göreve hazırız. Bu vatan için canlarını seve
seve veren şehitlerimizin emaneti olan yakınlarının, bedenlerini düşünmeden
siper eden gazilerimizin ve onların yakınlarının bu mağduriyetini ortadan
kaldırmak görevimiz değil mi? 
Sayın milletvekilleri, yine bu kanun
teklifiyle, şehit yakınları, gazi ve yakınlarına terör mağduriyetleri nedeniyle
ikinci iş hakkı önerilmektedir. Hükûmetiniz tarafından çıkarılan yasayla bu hak
verilmiş görülmektedir. Yine Temmuz 2013 yılında çıkartılan yasa
düzenlemesinde, dört ay içerisinde ilgili bakanlık tarafından yönetmelik
çıkartılacağı belirtilmiştir. Buna rağmen, Nisan 2014 yılına gelinmiş olmasına
rağmen hâlâ bir yönetmelik ortada yoktur, maalesef çıkartılmamıştır. Şehit ve
gazi işlemleri şube müdürlüklerine şehit yakınları, gazi ve yakınları bir
yıldır ikinci iş hakkından yararlanmak için müracaat etmişler, birkaç gün önce
bu müdürlükler tarafından Aile ve Sosyal Politikalar Bakanlığına bağlı il
müdürlüklerine evraklarını yeni teslim etmelerine rağmen yönetmelik çıkmadığı
için herhangi bir işlem yapılmamıştır.
Değerli arkadaşlar, kanun teklifimize
ret oyu vereceğinizi biliyoruz. Şehit ve gazilerimizin yakınlarının sabırsızlıkla
beklediği yönetmeliğin bir an önce çıkartılmasını Meclis kanalıyla iletiyor,
yüce Meclisi saygıyla selamlıyorum. (CHP sıralarından alkışlar) 
BAŞKAN – Teşekkür ediyoruz Sayın Şafak.

Önergeyi oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Sayın milletvekilleri, on beş dakika
ara veriyorum. 
Kapanma Saati:
18.28
ÜÇÜNCÜ OTURUM
Açılma Saati: 18.51
BAŞKAN: Başkan Vekili Şükran Güldal MUMCU
KÂTİP ÜYELER: Fehmi KÜPÇÜ (Bolu), Mine LÖK BEYAZ
(Diyarbakır)
----- 0 -----
BAŞKAN – Sayın milletvekilleri, Türkiye Büyük Millet Meclisinin 82’nci
Birleşiminin Üçüncü Oturumunu açıyorum.
Gündemin “Sözlü Sorular” kısmına geçiyoruz.
X.- SÖZLÜ SORULAR VE CEVAPLARI(x)
1.-Tokat Milletvekili Reşat Doğru’nun, noter
ücretlerinin düzenlenmesine ilişkin Adalet Bakanından sözlü soru önergesi
(6/127) ve Aile ve Sosyal Politikalar
Bakanı Ayşenur İslam’ın cevabı
2.-İstanbul
Milletvekili Celal Dinçer’in, Bakanlığın Ankara’daki taşınmazlarına ilişkin
Aile ve Sosyal Politikalar Bakanından sözlü soru önergesi (6/2781) Cevaplanmadı
3.-Bursa Milletvekili İsmet Büyükataman’ın,
Bakanlık istisnai kadrolarına yapılan atamalara ilişkin sözlü soru önergesi
(6/3151) ve Aile ve Sosyal Politikalar
Bakanı Ayşenur İslam’ın cevabı
4.-Ardahan Milletvekili Ensar Öğüt’ün, süt
sığırcılığı projesi kapsamında tahsis edilen hayvanlarla ilgili ödemelere
ilişkin sözlü soru önergesi (6/3593) ve Aile
ve Sosyal Politikalar Bakanı Ayşenur İslam’ın cevabı
5.-Tokat Milletvekili Reşat Doğru’nun, Tokat ve Diyarbakır’daki
ailelere yönelik sosyal destek projelerine ilişkin sözlü soru önergesi (6/3610)
ve Aile ve Sosyal Politikalar Bakanı
Ayşenur İslam’ın cevabı
6.-Tokat
Milletvekili Reşat Doğru’nun, bazı illerdeki verilere yönelik gelir getirici
projelere ilişkin sözlü soru önergesi (6/3612) ve Aile ve Sosyal Politikalar Bakanı Ayşenur İslam’ın
cevabı
7.-Kütahya
Milletvekili Alim Işık’ın, engelli ve yaşlı vatandaşlara yapılan ödemelere
ilişkin sözlü soru önergesi (6/3860) ve Aile
ve Sosyal Politikalar Bakanı Ayşenur İslam’ın cevabı
8.-Kütahya Milletvekili Alim Işık’ın, Bakanlık
tarafından kiralanan araçlar ile diğer taşınır mallara ilişkin Aile ve Sosyal
Politikalar Bakanından sözlü soru önergesi (6/3882) Cevaplanmadı
9.-Kütahya Milletvekili Alim Işık’ın, Bakanlık
tarafından kiralanan taşınmazlara ilişkin sözlü soru önergesi (6/3926) ve Aile ve Sosyal Politikalar Bakanı Ayşenur İslam’ın
cevabı
10.-Kahramanmaraş
Milletvekili Mesut Dedeoğlu’nun, Bakanlığa bağlı birimlerde görev yapan engelli
personel sayısına ilişkin sözlü soru önergesi (6/3954) ve Aile ve Sosyal Politikalar Bakanı Ayşenur İslam’ın
cevabı
11.-Kahramanmaraş
Milletvekili Mesut Dedeoğlu’nun, 2012 yılında sosyal ve ekonomik destek
sağlanan ailelere ilişkin sözlü soru önergesi (6/3957) ve Aile ve Sosyal Politikalar Bakanı Ayşenur İslam’ın
cevabı
12.-Kahramanmaraş Milletvekili Mesut
Dedeoğlu’nun, Türkiye’nin yoksulluk haritası konusundaki çalışmalara ilişkin
sözlü soru önergesi (6/3958) ve Aile ve
Sosyal Politikalar Bakanı Ayşenur İslam’ın cevabı
13.- Kahramanmaraş Milletvekili Mesut
Dedeoğlu’nun, 2012 yılında sosyal ve ekonomik destek sağlanan ailelere ilişkin
sözlü soru önergesi (6/3967) ve Aile ve
Sosyal Politikalar Bakanı Ayşenur İslam’ın cevabı
14.-Kütahya Milletvekili Alim Işık’ın, Bakanlık
tarafından gerçekleştirilen taşınır mal satışlarına ilişkin Aile ve Sosyal
Politikalar Bakanından sözlü soru önergesi (6/4038) Cevaplanmadı
15.-Kütahya
Milletvekili Alim Işık’ın, Bakanlık tarafından gerçekleştirilen taşınmaz
satışlarına ilişkin Aile ve Sosyal Politikalar Bakanından sözlü soru önergesi
(6/4052) Cevaplanmadı
16.-Kütahya
Milletvekili Alim Işık’ın, Bakanlık kadrolarına ve personel durumuna ilişkin
sözlü soru önergesi (6/4119) ve Aile ve
Sosyal Politikalar Bakanı Ayşenur İslam’ın cevabı
17.-Kütahya
Milletvekili Alim Işık’ın, 2002-2013 yılları arasında Bakanlıkta hizmet alımı
yoluyla veya sözleşmeli olarak çalıştırılan personele ilişkin Aile ve Sosyal
Politikalar Bakanından sözlü soru önergesi (6/4167) Cevaplanmadı
18.-Kütahya Milletvekili Alim Işık’ın, sosyal
yardımlaşma ve dayanışma vakıflarından yardım alan ailelerin sayılarına ilişkin
sözlü soru önergesi (6/4227) ve Aile ve
Sosyal Politikalar Bakanı Ayşenur İslam’ın cevabı
19.-Kütahya Milletvekili Alim Işık’ın,
Kütahya’da sosyal yardımlaşma ve dayanışma vakıflarından yardım alan ailelerin
sayılarına ilişkin sözlü soru önergesi (6/4228) ve Aile ve Sosyal Politikalar Bakanı Ayşenur İslam’ın
cevabı
20.-Kütahya Milletvekili Alim Işık’ın,
yoksulluk sınırının altında gelire sahip ailelere ilişkin sözlü soru önergesi
(6/4229) ve Aile ve Sosyal Politikalar
Bakanı Ayşenur İslam’ın cevabı
21.-Kütahya Milletvekili Alim Işık’ın,
Kütahya’da yoksulluk sınırının altında gelire sahip ailelere ilişkin sözlü soru
önergesi (6/4230) ve Aile ve Sosyal
Politikalar Bakanı Ayşenur İslam’ın cevabı
22.-Adana
Milletvekili Ali Halaman’ın, ailesinin geliri belirli bir tutarı geçen
engellilerin engelli aylıklarının kesildiği iddiasına ilişkin sözlü soru
önergesi (6/4369) ve Aile ve Sosyal
Politikalar Bakanı Ayşenur İslam’ın cevabı
23.-Kahramanmaraş
Milletvekili Mesut Dedeoğlu’nun, Bakanlık tarafından kiralama yoluyla
kullanılan hizmet binalarına ilişkin Aile ve Sosyal Politikalar Bakanından
sözlü soru önergesi (6/4567) Cevaplanmadı
24.-Kütahya
Milletvekili Alim Işık’ın, muharip gazilerin sorunlarına ilişkin sözlü soru
önergesi (6/5071) ve Aile ve Sosyal
Politikalar Bakanı Ayşenur İslam’ın cevabı
25.-Kütahya
Milletvekili Alim Işık’ın, şehitlik ve gazilik maaşlarına ilişkin sözlü soru
önergesi (6/5072) ve Aile ve Sosyal
Politikalar Bakanı Ayşenur İslam’ın cevabı
26.-Kütahya
Milletvekili Alim Işık’ın, yardıma muhtaç vatandaş sayısına ve yapılan
yardımlara ilişkin sözlü soru önergesi (6/5073) ve Aile ve Sosyal Politikalar Bakanı Ayşenur İslam’ın
cevabı
27.-Kütahya
Milletvekili Alim Işık’ın, Kütahya’daki yardıma muhtaç vatandaş sayısına ve
yapılan yardımlara ilişkin sözlü soru önergesi (6/5074) ve Aile ve Sosyal Politikalar Bakanı Ayşenur İslam’ın
cevabı
28.-Adana
Milletvekili Ali Halaman’ın, Adana’ya yönelik proje ve yatırımlara ilişkin
sözlü soru önergesi (6/5202) ve Aile ve
Sosyal Politikalar Bakanı Ayşenur İslam’ın cevabı
29.-Ankara
Milletvekili Özcan Yeniçeri'nin, kadınların toplumda yaşadığı sorunlar
konusunda duyarlılık sağlamak amacıyla yürütülmekte olan çalışmalara ilişkin
sözlü soru önergesi (6/5266) ve Aile ve
Sosyal Politikalar Bakanı Ayşenur İslam’ın cevabı
30.-Adana Milletvekili Ali Halaman'ın,
Adana'daki sokak çocuğu sayısına ve sokak çocukları ile ilgili yürütülen
çalışmalara ilişkin sözlü soru önergesi (6/5275) ve Aile ve Sosyal Politikalar Bakanı Ayşenur İslam’ın
cevabı
31.-Ankara
Milletvekili Özcan Yeniçeri'nin, gönüllü kuruluşların faaliyetlerinin
arttırılmasına yönelik çalışma ve projelere ilişkin sözlü soru önergesi
(6/5311) ve Aile ve Sosyal Politikalar
Bakanı Ayşenur İslam’ın cevabı
32.-Ankara
Milletvekili Özcan Yeniçeri'nin, Bakanlık tarafından gençlerin ve sivil toplum
kuruluşlarının gönüllülük çalışmalarının desteklenmesi adına yürütülmekte olan
çalışma ve projelere ilişkin sözlü soru önergesi (6/5325) ve Aile ve Sosyal Politikalar Bakanı Ayşenur İslam’ın
cevabı
33.-Ankara
Milletvekili Özcan Yeniçeri'nin, Bakanlık tarafından özel sektörün sivil toplum
kuruluşlarını desteklemesini sağlamak adına yürütülmekte olan çalışma ve
projelere ilişkin sözlü soru önergesi (6/5326) ve Aile ve Sosyal Politikalar Bakanı Ayşenur İslam’ın
cevabı
34.-Ankara Milletvekili Özcan Yeniçeri'nin,
Bakanlık tarafından kadınların ve sivil toplum kuruluşlarının gönüllülük
çalışmalarının desteklenmesi adına yürütülmekte olan çalışma ve projelere ilişkin
sözlü soru önergesi (6/5327) ve Aile ve
Sosyal Politikalar Bakanı Ayşenur İslam’ın cevabı
BAŞKAN – “Sunuşlar” bölümünde belirttiğim üzere, birlikte cevaplandırmak
istediği sözlü soru önergelerini cevaplandırması için Aile ve Sosyal
Politikalar Bakanı Sayın Ayşenur İslam’ı kürsüye davet ediyorum.
Buyurunuz efendim. (AK PARTİ sıralarından alkışlar)
AİLE VE SOSYAL POLİTİKALAR BAKANI
AYŞENUR İSLAM (Sakarya) – Sayın Başkan, değerli milletvekilleri; sözlü soruları
cevaplandırmak üzere huzurunuzda bulunuyorum.
Sayın Reşat Doğru’nun sorusuyla
başlıyorum. Sayın Reşat Doğru noter ücretleri hakkında bilgi istiyor, “Acaba
bir indirime gitmeyi düşünüyor musunuz?” diyor. Adalet Bakanlığınca her yıl
mart ayından önce noterlik ücret tarifesinde yapılacak değişiklikler ve
ücretlerdeki artışlar ele alınmaktadır. Bu hususta Türkiye Noterler Birliğinin
görüşü alınmakta, ayrıca Türkiye İstatistik Kurumu tarafından saptanan tüketici
fiyat endeksini ve gayrisafi yurt içi hasıla oranında meydana gelen artışlar
değerlendirilmekte ve buna göre artışlar yapılmaktadır. Bu kapsamda, 2004
yılında noterlik ücret tarifesinde yüzde 7,5 oranında bir artış uygun görülerek
tarife hazırlanmıştır.
Sayın Ali Halaman’ın sorusu: Adana ve
ilçelerindeki sokak çocuklarını soruyor, ayrıca “Ülkemizde ne kadar sokak
çocuğu var?” Bakanlığımıza bağlı çocuk ve gençlik merkezlerine yönlendirilen ve
sosyal destek hizmetlerinden yararlandırılan kayıtlı çocuk sayısı 120. Ülkemiz
genelinde ise belirtilen sebeplerle 10.213 çocuğa hizmet verilmiş olup, koruma
ihtiyacı içindeki tüm çocuklar durumlarına uygun sosyal hizmet modellerinden
yararlandırılmaktadırlar. 
Bir başka soruda Türkiye’de hâlen “sokak çocuğu” olarak adlandırılan,
ayrılmış ailelerin veya kimsesizlikten dolayı sokakta bulunan sokak
çocuklarının sayısı isteniyor. Kuruluşlarımızdan hizmet alan çocukların
bölgelere göre dağılımı: Akdeniz Bölgesi’nde 2.306, Güneydoğu Anadolu
Bölgesi’nde 3.027, İç Anadolu Bölgesi’nde 1.442, Ege Bölgesi’nde 1.001, Doğu
Anadolu Bölgesi’nde 535, Marmara Bölgesi’nde 1.649, Karadeniz Bölgesi’nde 253
çocuk.
Bakanlığımız hizmetlerinden yararlandırılan çocuklar, yukarıda
belirtilen sebeplerle sokakta risk altında olan çocuklarla sınırlı değildir.
Söz konusu çocukların ailelerini, kardeşlerini ve sokakla ilişkilendirilmeyen
ancak risk altında olan çocukları da bu hizmetler kapsamaktadır. 
Bir başka soruda terör örgütünün gösterilerinde ön plana çıkan
çocukların tespiti ve ıslahı için neler yapıldığı soruluyor. Türkiye
Cumhuriyeti Anayasası’nın 10’uncu maddesi gereğince dil, ırk, renk, cinsiyet,
siyasi düşünce, din, mezhep ve benzeri sebeplerle ayrım gözetmeksizin, tüm
çocuklar kanun önünde eşit haklara sahiptir. Bu çerçevede, 2828 sayılı Sosyal
Hizmetler Kanunu ve 5395 sayılı Çocuk Koruma Kanunu gereğince, korunma ihtiyacı
içinde bulunan tüm çocuklar hakkında ilgili mahkeme tarafından hükmedilen
koruyucu ve destekleyici tedbirler çerçevesinde hizmetlerimiz yürütülmektedir.
Sayın Özcan Yeniçeri Aile ve Sosyal Politikalar Bakanlığı tarafından
gençlerin ve STK’ların gönüllülük çalışmalarının desteklenip desteklenmediğini
soruyor, “Gençlerin gönüllülük hakkındaki bilgilendirilmeleri sağlanıyor mu?”
diyor, bunlarla ilgili çalışma ve projelerin olup olmadığını soruyor. 
Bakanlığımız hizmetlerini, katılımcı
bir anlayışla, verimli bir düzeyde gerçekleştirmek için toplumun her kesiminin
katkısı ve iş birliğiyle yürütmek bizim temel hedeflerimizden birisidir. Bu
bağlamda, kurumlarımızda koruma ve bakım altında bulunan gençlerimizin
bilgilendirilmeleri, hayata hazırlandırılmaları konularında “Nar Taneleri
Projesi” uygulanmaya devam edilmektedir. Gençlerimiz üniversite sınavlarına
hazırlanmaktalar. Bu konularda illerimizde üniversite öğrencilerinin bilgi ve
birikimlerinden yararlanıyoruz. Ayrıca, Bakanlığımız, çocuklarımızın ve
gençlerimizin eğitsel, sanatsal ve sportif faaliyetlere katılarak eğitilmeleri
ve sosyalleşmeleri için, Masa Tenisi, Güreş, Badminton, Yüzme, Voleybol ve
Satranç Federasyonlarıyla birlikte her yıl faaliyetler düzenlemektedir. 
Sayın Yeniçeri’nin başka bir sorusu:
“Kadınların yaşadıkları sorunlara ilişkin, duyarlılık sağlamak adına
yürütülmekte olan çalışma ve projeler var mı?” 
Toplumsal Cinsiyet Eşitliği Ulusal
Eylem Planı 2014-2018 yılları içinde güncellenmektedir. Bu kapsamda, Türkiye’de
toplumsal cinsiyet eşitliğinin geliştirilmesi, eğitim, ekonomi, yoksulluk,
yetki ve karar alma mekanizmaları, sağlık, medya ve çevre alanlarında, kamu
kurum ve kuruluşları, yerel yönetimler, üniversiteler, sivil toplum kuruluşları
ve özel sektör temsilcilerinin katkılarıyla hedef ve stratejiler
belirlenmektedir. Ayrıca, Bakanlığımız tarafından yürütülen 2009 IPA-1 Aile İçi
Şiddetle Mücadele İçin Kadın Konukevleri Projesi kapsamında, ilgili taraflara
yönelik, kadına karşı şiddet ve toplumsal cinsiyet eşitliği eğitim programları
düzenlenmesi, 26 ili kapsayan mevcut durum analizleri ile eğitim ihtiyacı
analizleri çıkarılması ve hizmet birimlerimize yönelik iyi uygulamalara örnek
geliştirilmesi planlanmaktadır. Projenin tanıtım toplantısı 7/5/2014 tarihinde
gerçekleştirilecektir.
Bunun yanı sıra, kadının insan
haklarının korunması ve kadın-erkek eşitliğinin sağlanmasında farkındalık
artırmak ve bilinç düzeyi yükseltmek amacıyla Türkiye’de Kadınların Ekonomik
Fırsatlara Erişiminin Artırılması Projesi kapsamında “Adım Adım Anadolu”
buluşması toplantıları, Türkiye Kadın Girişimciler Derneği iş birliği ile
gençlere yönelik fikir kampları; Gıda, Tarım ve Hayvancılık Bakanlığı ve
Türkiye Ziraat Odaları Birliği iş birliğinde kadın çiftçi eğitimleri de
düzenlenmektedir.
Sayın Yeniçeri’nin bir başka sorusu: “Eğitim
hakkından yararlanamamış kadınların eğitim imkânlarından yararlandırılması
mümkün müdür, böyle projeler var mıdır?” Bakanlığımız tarafından geliştirilen
ve 81 ilde eş zamanlı olarak Aralık 2012 tarihinden itibaren başlatılan Toplum
Kalkınmasında Gönül Elçileri Projesi ve Kadınlar İçin Meslek Eğitim Projesi
kapsamında, örgün eğitim dışında kalmış kadınların yeniden eğitime
kazandırılması ve mesleki açık öğretim lisesine yönlendirilmesi yoluyla
kadınların toplumsal yaşama daha fazla dâhil olması, ekonomik ve sosyal yönden
güçlendirilmeleri sağlanmaktadır.
Sayın Yeniçeri’nin bir başka sorusu:
“2014 Ocak ayı itibarıyla kadınların ve STK’ların gönüllülük çalışmalarının
desteklenmesiyle ilgili çalışmalar var mı, projeler var mı? Ayrıca, kadınların
gönüllülük adına bilgilendirilmesinin sağlanması için neler yapıyorsunuz?”
Avrupa Birliği 2009 Katılım Öncesi Mali Yardım (IPA) çerçevesinde,
Bakanlığımızın yararlanıcısı olduğu, Kadına Yönelik Şiddetle Mücadele Yerel ve
Ulusal STK’ların Kapasitesinin Güçlendirilmesi Hibe Programı yürütülmektedir.
Program kapsamında, kadına karşı şiddetin önlenmesi, kadınların güçlendirilmesi
ve haklarının korunması, kadın-erkek eşitliğinin geliştirilmesi gibi alanlarda
sivil toplum kuruluşlarınca hazırlanan küçük ölçekli projelere hibe destekleri
sağlanmaktadır. 11 ilde farklı sivil toplum kuruluşları tarafından yürütülmekte
olan 19 projeye hibe desteği verilmiştir. Projeler 1/2/2014 tarihi itibarıyla
başlamış olup uygulanma süreleri 12 ila 24 ay arasında değişmektedir.
Sayın Yeniçeri’nin bir başka sorusu:
“2014 yılı Ocak itibarıyla toplumsal gönüllülük bazlı faaliyetlerin sayısının
artırılması ve hâlihazırdaki gönüllü kurumların desteklenmesi adına
çalışmalarınız ve projeleriniz var mı?” 
Avrupa Birliği 2009 Katılım Öncesi Mali
Yardım çerçevesinde, Bakanlığımızın yararlanıcısı olduğu Kadına Yönelik
Şiddetle Mücadele Yerel ve Ulusal STK’ların Kapasitesinin Güçlendirilmesi Hibe
Programı yürütülmektedir biraz önce söylediğim gibi. Program kapsamında, kadına
karşı şiddetin önlenmesi, kadınların güçlendirilmesi ve haklarının korunması,
kadın-erkek eşitliğinin geliştirilmesi gibi alanlarda sivil toplum
kuruluşlarınca hazırlanan küçük ölçekli projelere hibe destekleri
sağlanmaktadır, biraz önce söyledim. 11 ilde sivil toplum kuruluşları tarafından
yürütülmekte olan 19 projeye hibe desteği verilmiştir. Bunların uygulama
süreleri on iki ila yirmi dört ay arasında değişmektedir. Ayrıca, Birleşmiş
Milletler Kadınların İnsan Haklarının Geliştirilmesi Ortak Programı kapsamında
2013 yılı içerisinde 9 sivil toplum kuruluşu hibe kazanmış durumdadır. Hibe
programının ikinci teklif çağrısı başvuruları değerlendirme süreci de hâlen
devam etmektedir.
Öte yandan, Toplumsal Cinsiyet Eşitliği
Ulusal Eylem Planı, 2014-2018 yılları için güncelleniyor. Bu kapsamda,
Türkiye’de toplumsal cinsiyet eşitliğinin geliştirilmesi, eğitim, ekonomi,
yoksulluk, yetki ve karar alma mekanizmaları, sağlık, medya ve çevre
alanlarında kamu kurum ve kuruluşları, yerel yönetimler, üniversiteler, sivil
toplum kuruluşları ve özel sektör temsilcilerinin katkılarıyla birtakım
hedefler ve stratejiler belirlenmeye devam edilmektedir.
Sayın Alim Işık’ın soruları: 
2002-2013 döneminde vakıflardan ayni
veya nakdî yardım alan aile veya kişi sayılarının yıllara göre dağılımını
öğrenmek istiyor. 2011 yılında 2 milyon 72 bin, 2012 yılında 2 milyon 891 bin
165, 2013 yılında ise 3 milyon 96 bin 489 haneye yardım yapılmıştır. 
Bir başka sorusu: “Anılan dönemde
dağıtılan ayni veya nakdî yardım türleri ve tutarlarının yıllara göre dağılımı
nasıl olmuştur?” Bakanlığımızca uygulanan sosyal yardım programları arasında
şartlı nakit transferi, eşi vefat etmiş kadınlara ve muhtaç asker ailelerine
yönelik yardım programlarının ve 2022 sayılı Kanun kapsamında ödenen aylıkların
yanı sıra gıda, barınma ve eğitim yardımları da yer almaktadır. 
2011-2013 döneminde Sosyal Yardımlaşma
ve Dayanışmayı Teşvik Fonu giderleri şu şekilde gerçekleşti: 2011 yılında 2
milyar 622 milyon 412 bin 735 Türk lirası, 2012 yılında 3 milyar 99 milyon 582
bin 115 Türk lirası, 2013 yılında 3 milyar 844 milyon 838 bin 15 Türk lirası.
Ayrıca, 2012 yılında genel bütçeden 2022 sayılı Kanun kapsamında aktarılan
tutar 2 milyar 911 milyon 191 bin 180 Türk lirası, 2013 yılında ise 3 milyar
181 milyon 501 bin 208 Türk lirasıdır.
Yine Sayın Alim Işık’ın bir başka
sorusu: “Anılan dönemde vakıflardan yardım alan vatandaşlarımızın sayılarının
giderek artmasının sebepleri nelerdir? Anılan dönemde yardıma muhtaç aile ya da
kişi sayısının nüfus artış oranlarından daha yüksek oranlarda artış
göstermesinin sebepleri nelerdir?” Sosyal yardımların tek çatı altında
toplanması sonucunda, diğer kurumlarca verilen sosyal yardımların tek bir
kurumun hedef kitlesinde birleşmesinden kaynaklanan hedef kitlede ve
kaynaklarda beklenen artış, bu gelişmelerle eş zamanlı olarak tasarlanan
sistemlerce muhtaç kişilerin merkezî sorgulamalar aracılığıyla daha aktif ve
ölçülebilir kriterlere göre belirlenmesi ve programların düzenlilik temeline
alınması sayesinde öngörülen düzeyin altında gerçekleşmiştir.
Bir başka sorusu Sayın Alim Işık’ın:
“Bakanlığınızca bu konuda yapılmış bir çalışma var mıdır, varsa hangi sonuçlara
ulaşılmıştır?” Bakanlığımızca yoksulluğun azaltılması ve sosyal yardımların
etkinliğinin sağlanmasına yönelik geniş çaplı araştırmalar devam etmektedir.
Sosyal yardım programlarına ilişkin etki değerlendirme araştırmalarıyla sosyal
yardım programlarının etkinliği araştırılmaktadır. Programların
iyileştirilmesine ve etkinliğinin sağlanmasına yönelik politikalar da elan
geliştirilmeye devam edilmektedir.
Yine, Sayın Alim Işık’ın sorusu:
“Hâlen ülkemizde muharip gazi olarak hayatlarını sürdüren kaç gazimiz
bulunmaktadır?” Sosyal Güvenlik Kurumu Başkanlığı tarafından kendilerine aylık
bağlanan muharip gaziler ve eşlerinin toplam sayısı 47.990’dır. 
Sayın Işık bir başka soruda, hâlen
muharip gazilere verilen net maaş tutarlarını ve diğer haklarını soruyor.
Sosyal Güvenlik Kurumu Başkanlığından alınan güncel bilgilere göre, sosyal
güvencesi olmayan gazilere 796 lira, dul eşlerine 597 lira aylık
bağlanmaktadır. Sosyal güvencesi olan gazilere ise 525 lira, onların dul
eşlerine de 394 Türk lirası aylık bağlanmaktadır.
Muharip gazilerin diğer sosyal
haklarını da şu şekilde özetleyebiliriz: Kendisi, eşi, 25 yaşından küçük
çocukları ile anne ve babası ücretsiz seyahat hakkından yararlanmaktadır.
Kendisi ve eşi için sağlık hizmetlerinde katılım payı muafiyeti vardır. Mesken
vergisi muafiyeti vardır ancak bu mesken vergisi muafiyeti tek mesken için
uygulanmaktadır, 200 metrekareyi aşmayan tek mesken için. Ayrıca, elektrik enerjisi
ücreti indirimi yüzde 40 olarak uygulanmaktadır, su ücreti indirimi yüzde 50
olarak uygulanmaktadır.
1005 sayılı Kanun’a tabi olan
gazilerimizin çocuklarının, 31/8/2013 tarihli Resmî Gazete’de yayımlanarak
yürürlüğe giren Bakanlar Kurulu kararı ile yüksek öğrenimde katkı payı ve
öğrenim ücreti ödememe hakları da mevcuttur. Ayrıca, TSK bünyesinde görev
yapmakta iken muharip gazi olanların çocuklarına askerî okullara girişte giriş
koşullarını sağlamaları hâlinde ek puan veya kontenjan verilerek öncelik sağlanmamaktadır.
Aile ve Sosyal Politikalar Bakanlığına bağlı olarak faaliyet yürüten
huzurevlerinden de ücretsiz yararlanma hakları vardır. 
Sayın Alim Işık’ın sorusu: “Muharip
gazilerin maaşlarının çok düşük olduğu, sosyal güvencelerinin bulunmadığı ve
malul gazilere sağlanan bazı özlük, mali ve sosyal haklardan
yararlandırılmadıkları iddiaları doğru mudur? Doğruysa gazilerimiz arasındaki
bu ayrımcılığın sebepleri nelerdir? Muharip gazilerin sorunlarının çözümü
konusunda Bakanlığınızca şimdiye kadar nasıl bir çalışma yapılmış ya da
yapılmaktadır? Bakanlığınızın konuya ilişkin görüşü ve 2014 yılı programı
nedir?” 
Daha önce, tüm İstiklal Savaşı, Kore ve
Kıbrıs gazilerimize yani muharip gazilere vatani hizmet tertibinden 5750
gösterge rakamının memur maaş katsayısıyla çarpılmasından bulunacak tutar
ödenmekteyken 6/3/2007 tarihinde yapılan düzenleme ile mağduriyetin giderilmesi
amacıyla sosyal güvencesi olmayanların aylıkları asgari ücretin net tutarına
yükseltilmiştir. Gazilerimiz arasındaki maaş farklılığının giderilmesi ve diğer
sosyal hakların iyileştirilmesine yönelik talepler Bakanlığımız ve ilgili
bakanlıklarca da değerlendirilmektedir. 
Sayın Alim Işık’ın sorusu: “Hâlen şehit ailelerine verilen
şehitlik maaşları ile gazilerimize verilen gazilik maaşlarının net tutarları ne
kadardır?” Terör, harp ve vazife malullerine yönelik yapılan ödemelere ait
rakamlar, personelin rütbesi, eğitim durumu, hizmet yılı, maluliyet derecesi,
sosyal güvenlik mevzuatındaki diğer düzenlemeler ve benzeri kriterlere göre
değişmekte olup bu kapsamdaki iş ve işlemler Sosyal Güvenlik Kurumu
Başkanlığınca yürütülmektedir. 
Bir başka soru: “Şehitlik ve gazilik maaşlarının 2002-2013
dönemindeki artış oranı ne kadar olmuştur? Şehitlik ve gazilik maaşlarının
günümüz şartlarında oldukça düşük kaldığı ve verilen maaşlarla geçinmenin
mümkün olmadığı iddiaları doğru mudur? Doğru ise şehitlik ve gazilik
maaşlarının artırılarak yaşanan mağduriyetlerin giderilmesi konusunda
Bakanlığınızca yürütülen bir çalışma var mıdır yoksa bu konuda bir çalışma
yapılarak anılan maaşların artırılması ve diğer hakların iyileştirilmesi
sağlanabilir mi?”
Şehit yakınları ve gazilerimizin maaşlarına ilişkin 6495
sayılı Kanun’la sağlanan iyileştirmeler özetle şöyledir: Aylık miktarının
artırılması ve malullerin çalışması durumunda maluliyet aylığının kesilmemesi
sağlanmıştır. 2330 sayılı Kanun ve harp malulü kapsamındakilerle tüm er ve
erbaşların aylıklarında yüzde 25 artış sağlanmıştır. Çalışmaya devam eden
malullerin maluliyet aylığı kesilmeyerek iki aylığı birden alma ve sonraki
çalışmalarından dolayı emekli olabilme imkânı getirilmiştir. Vazife
malullerinde derece ve kademe ilerlemesi yapılmıştır. Vazife malulü kamu
görevlilerine derece, kademe ilerlemesi yapılırken aylıklarında artış sağlanmış
ve uygulama farklılıkları da giderilmiştir.
Terör mağduru sivil vatandaşlara şartsız aylık bağlanması
sağlandı. Bu vatandaşlardan hayatını kaybedenlerin yakınlarına veya engelli
hâle gelenlere, sosyal güvencesinin olup olmadığına bakılmaksızın, asgari ücret
tutarında aylık bağlanabilmesi imkânı getirilmiştir.
Bir başka soru yine Sayın Alim Işık’a
ait: “Bakanlığınızca şehit yakınları ve gazilere yönelik 2014 yılı programı
nasıldır?” İstihdam hakkının kapsamı genişletilmiştir. 6518 sayılı Kanun’la
istihdama yönelik uygulamalar Bakanlığımız tarafından yürütülmeye başlanmıştır.
Ücretsiz seyahat hakkı kapsamı genişletilmiştir. Ücretsiz seyahat kartı
başvuruları şehit, gazi bilgi sistemi üzerinden alınmaya başlanmıştır. Gazi Evi
Projesi kapsamında şehit yakınları ve gazilerimizi sosyal ve kültürel bakımdan
desteklemek ve topluma adaptasyonlarına katkıda bulunmak amacıyla eğitici,
geliştirici danışmanlık ve rehberlik hizmetlerinin verileceği Gazi Evi modeli
üzerinde pilot il olarak seçilen Sakarya, Çanakkale, Gaziantep, Kütahya, Kars ve
Kilis’teki çalışmalarımız devam etmektedir.
Sayın Özcan Yeniçeri’nin sorusu: “2014
yılı Ocak ayı itibarıyla Aile ve Sosyal Politikalar Bakanlığı tarafından
merkezî yönetimin ve yerel yönetimlerin yanı sıra, özel sektörün de sivil
toplum kuruluşlarını desteklemesini sağlamak ve bu desteği teşvik etmek adına
yürütülmekte olan çalışma ve projeleriniz var mı?” 16/7/2013 tarihinde Aile ve
Sosyal Politikalar Bakanlığı tarafından Vilayetler Evinde “Şehit Yakınları ve
Gaziler Buluşması” adıyla iftar düzenlenmiştir. İftara Sayın Başbakanımız Recep
Tayyip Erdoğan ile şehit yakınları ve gaziler katılmıştır. Başkanlığımızca
hazırlanan ve 18-21/9/2013 tarihleri arasında uygulanan Kıbrıs Gazileri
Buluşması Projesi kapsamında, illerimizden gelen Kıbrıs gazilerinin otuz dokuz
yıl sonra Kıbrıs’ı yeniden ziyaret etmeleri sağlanmıştır. 25-27 Ekim 2013
tarihlerinde Kızılcahamam’da şehit yakınları ve gazileri bilgilendirme
çalıştayı gerçekleştirilmiştir. Çalıştayda Bakanlığımızın çalışmaları, kanuni
düzenlemeler ve sosyal hakları içeren bilgiler verilmiştir. 18 Mart 2014
tarihinde Bakanlığımız tarafından 18 Mart Çanakkale Deniz Zaferi ve Şehitler
Günü dolayısıyla şehit ailelerine yönelik tanışma toplantısı ve akşam yemeği
organizasyonu gerçekleştirilmiştir. Bu organizasyonların tümünde sivil toplum
örgütleri ile de etkileşimde bulunulmuştur. Kıbrıs Barış Harekâtı’nın 40’ıncı
yılı münasebetiyle Türkiye Muharip Gaziler Derneğiyle koordinasyon içerisinde
bisikletle barış turu projesinin 2014 yılı Temmuz ayında gerçekleştirilmesini planlıyoruz.
Bunun yanında, şehit yakınları ve gaziler alanında faaliyet yürüten STK’ları
destekleyici çalışmalarımız da devam ediyor.
Sayın Alim
Işık’ın sorusu: “Kütahya ilimizde 2002-2013 döneminde ayni veya nakdî yardımda
bulunan vatandaşlarımızın toplam sayıları, bunlara yapılan yardım tutarlarının
yıllara göre dağılımı nasıldır?”
Kütahya iline
yapılan yardım tutarları şöyle: 2012 yılında 18.823 haneye 33 milyon 436 bin 60
Türk lirası, 2013 yılında 17.931 haneye 33 milyon 385 bin 306 Türk lirası
ödenmiştir.
Başka bir soru:
“2002-2013 döneminde Kütahya ilinde toplam nüfus düşerken yardıma muhtaç
vatandaşlarımızın sayılarının ve dağıtılan yardım tutarlarının giderek
artmasının sebepleri nelerdir?”
Kütahya ilinde
yapılan yardımlara ilişkin biraz önce verdiğim 2012-2013 yıllarına ait
rakamlar karşılaştırıldığında yardım alan hane sayısı ve yardım tutarlarının
düştüğü görülmüştür, herhangi bir artış yoktur.
Bir başka soru:
“2002-2013 döneminde yapılan özelleştirmelerin ilimizde yaşanan yoksullaşmaya
etkileri nasıl olmuştur, bu konuda Bakanlığınızca bir çalışma yapılmış mıdır?”
Bakanlığımız yoksulluğun azaltılması ve sosyal yardımların etkinliğinin
artırılmasına yönelik araştırmalarına ülke bazında devam etmektedir.
Bir başka soru:
“Kütahya ilinde yardıma muhtaç vatandaşların azaltılması için şimdiye kadar
Bakanlığınızca neler yapıldı?” Bakanlığımızca yürütülen sosyal yardım
politikaları Türkiye genelinde tüm bölge ve illeri kapsayacak şekilde
geliştirilmektedir. Bu nedenle, yoksulluğun azaltılmasına ilişkin Türkiye
genelinde yürütülen sosyal yardım politikaları bölgesel ve illere ilişkin
geçerliliklere de sahiptir.
Bir başka soru: “Bakanlığınızın konuya
ilişkin görüşü, 2014 yılı Kütahya programı nasıldır?” Bakanlığımız Türkiye
genelinde tüm il ve ilçelerde yürüttüğü ve bundan sonra yürütmeyi planladığı
sosyal yardım politikalarını objektiflik ilkesine dayalı ve hak temelli bir
anlayışla tüm yurt sathında geliştirmeye devam etmektedir.
Sayın Alim Işık’ın sorusu: “2011-2013
döneminde yardıma muhtaç oldukları gerekçesiyle ayni ya da nakdî yardım
talebinde bulunan vatandaşlarımızın toplam sayılarının yıllara göre dağılımları
nasıl olmuştur?” 2011 yılında 2 milyon 72 bin, 2012 yılında 2 milyon 891 bin
165, 2013 yılında 3 milyon 96 bin 489 haneye yardım yapılmıştır.
Başka bir sorusu Sayın Işık’ın:
“2011-2013 döneminde dağıtılan ayni veya nakdî yardım tutarları nasıldır?”
2011-2013 döneminde Sosyal Yardımlaşma ve Dayanışmayı Teşvik Fonu giderleri şu
şekilde gerçekleşmiştir: 2011 yılında 2 milyar 622 milyon 412 bin 735 Türk
lirası, 2012 yılında 3 milyar 99 milyon 582 bin 115 Türk lirası, 2013 yılında 3
milyar 844 milyon 338 bin 15 Türk lirası, 2012 yılında genel bütçeden 2022
sayılı Kanun kapsamında aktarılan tutar 2 milyar 911 milyon 191 bin 180 Türk
lirasıdır, 2013 yılında ise 3 milyar 181 milyon 501 bin 208 Türk lirasıdır.
Bir başka sorusu: “2011-2013 döneminde
yardıma muhtaç vatandaşlarımızın sayılarının ve dağıtılan yardım tutarlarının
giderek artmasının sebepleri nelerdir?” Sosyal yardımların tek çatı altında toplanması
sonucunda diğer kurumlarca verilen sosyal yardımların tek bir kurumun hedef
kitlesinde birleşmesinden kaynaklanan hedef kitlede ve kaynaklarda beklenen
artış, bu gelişmelerle eş zamanlı olarak tasarlanan sistemlerce muhtaç
kişilerin merkezî sorgulamalar aracılığıyla daha objektif ve ölçülebilir
kriterlere göre belirlenmesi ve programların düzenlilik temelinde alınması
sayesinde öngörülen düzeyin altında gerçekleşmiştir.
Bir başka sorusu Sayın Alim Işık’ın:
“Bu konuda Bakanlığınızca yapılmış ya da yapılmakta olan bir araştırma
çalışması var mıdır, varsa çalışmada hangi sonuçlara ulaşılmıştır?”
Bakanlığımızca yoksulluğun azaltılması ve sosyal yardımların etkinliğinin
sağlanmasına yönelik geniş çaplı araştırmalar devam etmektedir. Sosyal yardım
programlarına ilişkin etki değerlendirme araştırmaları ile sosyal yardım
programlarının etkinliği araştırılmakta, programların iyileştirilmesine ve
etkinliğinin sağlanmasına yönelik politikalar geliştirilmektedir. 
Esas numaraları söylemem gerektiği
konusunda bir uyarı aldım. Onun için, devam etmeden önce Sayın Alim Işık’ın
sorusunun esas numarasını söyleyeyim; (6/5074) esas numaralı soruya devam
ediyoruz.
Bir başka soru: “Yardıma muhtaç
vatandaşlarımızın azaltılması için şimdiye kadar Bakanlığınızca ne gibi önlemler
alınmıştır?” Bakanlığımızla Çalışma ve Sosyal Güvenlik Bakanlığı arasında
imzalanan iş birliği protokolüyle sosyal yardımlaşma ve dayanışma vakıflarına
başvuran, kayıtlı bir işte çalışmayan, sosyal güvenceden yoksun kişilerden
sosyal yardım alanların istihdam imkânlarından öncelikli olarak
faydalandırılması sağlanmıştır ve sağlanmaktadır. Böylece, sosyal yardım alan
kişilerin çalışarak kendi geçimlerini sağlayabilecek hâle gelmeleri
hedeflenmektedir. Bakanlığımız tarafından öncelikli olarak ülkelerin yoksulluk
oranlarının karşılaştırılmasında bir kıstas olarak kullanılan kişi başı günlük
harcaması satın alma gücü paritesine göre 4,3 dolar sınırının altında yaşayan
nüfusun kalmamasına yönelik olarak önlemler alınmaktadır. Bu kapsamda,
3/10/2013 tarih ve 17 sayılı Bakanlık genelgesiyle sosyal yardımlaşma ve
dayanışma vakıflarına, söz konusu hedef kitlede yer alan yoksul vatandaşların
sosyal yardımlardan öncelikli yararlandırılmasına ilişkin husus duyurulmuştur.
Bir başka soru: “Bakanlığınızın konuya
ilişkin görüşü ve 2014 yılı programı nasıldır?” Bakanlığımız, hâlihazırda
yürüttüğü ve bundan sonra yürütmeyi planladığı sosyal yardım politikalarını
objektiflik ilkesine dayalı ve hak temelli esas alacak şekilde geliştirmeye
devam edecektir.
Sayın Ensar Öğüt’ün (6/3593) esas
numaralı sorusu şöyle: “Süt Sığırcılığı Projesi içinde her aile 2 montofon inek
almıştır. Beş yıl ödemesiz, her yıl 1.080 lira ödemeleri gerekiyor. Ailelerin
aldığı sığırların ödemelerinin mart ayında değil de ekim ayında yapılması
hususunda bir çalışma var mı?” Sosyal Yardımlaşma ve Dayanışmayı Teşvik Fonu
kaynaklarıyla desteklenen Kırsal Alanda Sosyal Destek Projesi yani “KASDEP”
olarak andığımız proje ve gelir getirici projelerin geri ödemelerine ilişkin
olarak fon kurulunca alınan çeşitli kararlar çerçevesinde vatandaşlarımıza
yönelik ödeme kolaylıkları zaman zaman sağlanmaktadır.
Sayın Doğru’nun (6/3610) esas numaralı
sorusu: “Tokat, Diyarbakır illerinde son beş yılda kaç aileye, ne miktarda
kırsal alanda sosyal destek projesi desteği verildi?” Son beş yılda Diyarbakır
ilinde 16 proje dâhilinde 1.075 aileye toplam 20 milyon 208 bin 95 Türk lirası,
Tokat ilindeyse 3 proje dâhilinde 130 aileye toplam 4 milyon 514 bin 547 Türk
lirası kaynak aktarılmıştır.
Sayın Alim Işık’ın (6/3860) esas numaralı
sorusu: “Engelli, yaşlı veya bunların yakınlarına Bakanlığınızca yapılan maaş
veya diğer ödemelerin kişi başına aylık net tutarları ne kadardır?” Aralık 2014
dönemi için 2022 sayılı Kanun kapsamında yürütülen engelli aylıkları kapsamında
verilen aylık tutarları şöyledir: Yaşlı aylığı 141 lira, yüzde 70 ve üzeri
engelli aylığı 424,69 Türk lirası, yüzde 40 ila 69 arası engelli aylığı 283,13
Türk lirası, engelli yakını aylığı -ki 18 yaş altını kastediyoruz- 283,13 Türk
lirası. Ayrıca, Bakanlığımız Engelli ve Yaşlı Hizmetleri Genel Müdürlüğü
tarafından bakıma muhtaç engelli veya yaşlı bakımını gerçekleştiren akrabasına
da ayda 2013 yılı ikinci altı ayı için 730 lira ödeme yapılmaktadır. 
Bu amaçla, 2012-2013 yıllarında yapılan
toplam ödemeyi soruyor Sayın Işık. 2022 sayılı Kanun kapsamında 2012 yılında
toplam 2 milyar 911 milyon 191 bin 180 Türk lirası ödeme yapılmıştır. 2013
yılında ise 3 milyar 325 milyon 608 bin 850 Türk lirası ödeme yapılmıştır. 
Bakanlığımız Engelli ve Yaşlı
Hizmetleri Genel Müdürlüğünce 2012 yılında 398.335 bakıma muhtaç engelli veya
yaşlı için toplam 2 milyar 944 milyon 114 bin 529 Türk lirası, 2013 yılı ilk
altı ayında ise 421.093 bakıma muhtaç engelli veya yaşlı için toplam 1 milyar
994 milyon 700 bin 57 Türk lirası evde bakım ücreti ödemesi yapılmıştır.
“Bakanlığınızca engelli veya yaşlı
vatandaşlarımıza yapılan ödemelerin artırılmasına yönelik bir çalışmanız var
mıdır? Varsa, çalışma ne aşamadadır? Çalışmanın içeriği ve uygulaması nasıldır?
Yoksa, bu konuda bir çalışma yapılarak vatandaşlarımızın yaşadığı
mağduriyetlerin giderilmesi sağlanabilir mi? Bakanlığınızın bu konuya ilişkin
görüşü ve 2013 yılı programı nasıldır?” 2022 sayılı Kanun’da yapılan
değişikliklerle bu kapsamda verilen aylıklardan yararlanabilmek için belirlenen
muhtaçlık sınırı yükseltilmiştir. Diğer taraftan, Bakanlığımızın yaşlı ve
engelli vatandaşlarımızın hayat standartlarının yükseltilmesi, hizmetlere
erişiminin kolaylaştırılması, mevcut mevzuat hükümlerine göre kapsama
alınmayan, daha doğrusu alınamayan vatandaşların bu kapsama dâhil edilmesi gibi
konulardaki çalışmaları da devam etmektedir.
Sayın Mesut Dedeoğlu’nun (6/3957) esas
numaralı sorusu: “Tabii afet nedeniyle muhtaç duruma düşen aileler veya
yakınlarını kaybederek kimsesiz ve korumasız kalmış ailelere sosyal ve ekonomik
destek sağlanmaktadır. Bu şekilde 2012 yılında toplam kaç adet aileye sosyal ve
ekonomik destek sağlanmıştır? Sosyal ve ekonomik destek sağlanan bu kişilerin
aynı yıl içinde illerimize göre dağılımı ve destek miktarı hangi şekildedir?”
2012 yılında 619 kişiye 26 milyon 939 bin 872 Türk lirası afet yardımı
kapsamında yardım yapılmıştır. 2012 yılında Türkiye genelinde illere göre
yapılan afet yardımları ve kişi sayılarını gösteren tablo şu şekildedir: Adana,
100 kişi, 353.851 lira; Adıyaman, 27 kişi, 79.534 lira; Afyon, 2 kişi, 97.347
lira; Ağrı, 105 kişi, 302.020 lira; Aksaray’a 47.350 lira aktarılmış,
kullanılmamış; Amasya, 1 kişi, 26.400 lira; Ankara’ya 258.600 lira aktarılmış,
kullanılmamış; Antalya, 5 kişi, 1 milyon 522 bin 604 lira; Aydın, 5 kişi, 949
bin lira; Balıkesir, 50 kişi, 572.300 lira; Batman 307.650 lira; Bingöl 985 bin
lira; Bitlis, 3 kişi, 357.450 lira; Bolu, 5 kişi, 83.695 lira; Burdur 20 bin
lira; Bursa, 2 kişi, 1 milyon 828 bin 891 lira; Çanakkale, 53 kişi, 143.600
lira; Çankırı, 1 kişi, 357 bin lira; Çorum, 14 kişi, 51.823 lira; Denizli, 6
kişi, 116.808 lira; Diyarbakır, 3 kişi, 55.982 lira; Düzce, 1 kişi, 15 bin
lira; Edirne, 4 kişi, 80.957 lira; Elâzığ, 9 kişi, 205.436 lira; Erzincan, 1
kişi, 9.671 lira; Erzurum, 1 kişi, 410.500 lira; Eskişehir, 2 kişi, 41.783
lira; Gaziantep 547.500 lira; Giresun, 4 kişi, 54.782 lira; Gümüşhane, 4 kişi,
161.968 lira; Hakkâri 2 milyon 435 bin lira; Hatay, 114 kişi, 278.850 lira;
Iğdır 132.500 lira; Isparta 10 bin lira; İstanbul 1 milyon 927 bin 250 lira;
İzmir 1 milyon 175 bin 50 lira; Kahramanmaraş, 3 kişi, 27 bin lira; Karabük, 1
kişi, 14.093 lira; Kars 127.600 lira; Kastamonu, 8 kişi, 158.855 lira; Kayseri,
1 kişi, 25 bin lira; Kırşehir, 1 kişi, 20 bin lira; Kilis, 28 kişi, 245.115
lira; Konya, 1 kişi, 171.845 lira; Kütahya, 2 kişi, 547.427 lira; Malatya, 1
kişi, 106.694 lira; Manisa, 3 kişi, 177.018 lira; Mardin, 1 kişi, 251.150 lira;
Mersin, 3 kişi, 800.919 lira; Muğla iline aktarılan 518.300; Muş 92.150;
Nevşehir 76.500; Ordu, 5 kişi, 269.493 lira; Osmaniye, ile aktarılan 57.625
lira; Rize, 1 kişi, 5.398 lira; Sakarya, ile aktarılan 100 bin lira; Samsun, 5
kişi, 2 milyon 3 bin 400 lira; Siirt, ile aktarılan 97.850; Sinop, 10 kişi,
600.822 lira; Sivas, 1 kişi, 105.200 lira; Şanlıurfa, ile aktarılan 68.500
lira; Şırnak, ile aktarılan 651.300 lira; Tekirdağ 351.350 lira; Tokat 7 bin
lira; Trabzon, 1 kişi, 40.792 lira; Tunceli, 2 kişi, 38.107 lira; Uşak, 6 kişi,
118 bin lira; Van, 4 kişi, 2 milyon 815 bin 600 lira; Yalova, ile aktarılan 20
bin lira; Yozgat, 9 kişi, 224.613 Türk lirası. Genel Toplam: 619 kişi, 26
milyon 939 bin 872 Türk lirası.
Sayın Dedeoğlu’nun (6/3958) esas
numaralı sorusu şöyle: “Türkiye’nin yoksulluk haritası konusundaki çalışmalar
tamamlanmış mıdır? Harita hangi şekilde oluşmuştur? Bölgelerimiz ve illerimiz
bu haritada kaçıncı sırada ve ne şekilde yer almaktadır? En yoksul bölgeler ve
iller hangileridir? Kahramanmaraş bu haritanın neresinde yer alıyor?”
TÜBİTAK’la iş birliği içerisinde
yürütülen Bütünleşik Sosyal Yardım Hizmetleri Bilgi Sistemleri Projesi
kapsamında sosyal yardım yapılan hanelere ilişkin olarak il ve ilçe bazlı
bilgiler elimizde mevcut. Sosyal yardım haritası oluşturulmasına ilişkin
çalışmalarımız ise hâlen devam ediyor. Bakanlığımız Bütünleşik Sosyal Yardım
Hizmetleri Bilgi Sistemi verilerine göre 2013 yılında yapılan sosyal yardım
miktarları açısından Kahramanmaraş 14’üncü sırada yer almıştır.
Sayın Dedeoğlu’nun (6/3967) esas
numaralı sorusu: “Olağanüstü bir felaket, hastalık veya kaza geçiren, belli bir
süre kendisinin ve geçindirmekle yükümlü bulunduğu aile fertlerinin temel
ihtiyaçlarını karşılayamayacak durumda olanlara sosyal ve ekonomik destek
sağlanmaktadır. Bu şekilde 2012 yılında toplam kaç adet kişiye sosyal ve
ekonomik destek sağlanmıştır? Sosyal ve ekonomik destek sağlanan bu kişilerin,
aynı yıl içinde, illerimize göre dağılımı ve destek miktarı hangi şekildedir?”
Olağanüstü bir felaket, hastalık veya
kaza geçiren, belli bir süre kendisinin ve geçindirmekle yükümlü bulunduğu aile
fertlerinin temel ihtiyaçlarını karşılayamayacak durumda olan kişilere 2012
yılı içerisinde Sosyal Yardımlaşma ve Dayanışmayı Teşvik Fonu’ndan yapılan afet
yardımları yani ev yapım, ev onarım, yangın, kira, ev eşyası ve benzeri
yardımlar, ayrıca diğer sağlık yardımları kapsamında 2012 yılı içinde
Türkiye’de toplam 26.674 haneye 13 milyon 86 bin 307 lira yardım yapılmıştır.
Sayın Alim Işık’ın (6/4228) esas
numaralı sorusu: “2002-2013 döneminde Kütahya ilinde anılan vakıflardan ayni
veya nakdi yardım alan aile ya da kişi sayılarının yıllara göre dağılımı nasıl
olmuştur?” 
Kütahya iline yapılan yardım tutarları
2012 yılında 18.823 haneye 33 milyon 436 bin 60 Türk lirasıdır. 2013 yılında
17.931 haneye 33 milyon 385 bin 306 Türk lirası yardım yapılmıştır. 
“2002-2013 döneminde dağıtılan yardım
türleri ve tutarlarının yıllara göre dağılımı nasıl olmuştur?” diye sorarlar.
Sosyal Yardımlar Genel Müdürlüğünce
Kütahya ilinde yoksul vatandaşlarımıza yönelik olarak şartlı nakit transferi,
muhtaç asker ailelerine, eşi vefat etmiş kadınlara yönelik yardım
programlarının yanı sıra gıda, yakacak, barınma gibi çeşitli sosyal yardım
programları da yürütülmektedir. Bu kapsamda, Sosyal Yardımlar Genel Müdürlüğü
tarafından Kütahya iline yönelik yürütülen faaliyetler kapsamında 2012 yılında
18.823 haneye 33 milyon 436 bin 60 Türk lirası, 2013 yılında 17.931 haneye 33
milyon 385 bin 306 Türk lirası yardım yapılmıştır. 
Tekrar soru: “Kütahya ilimizde yardım
alan vatandaşlarımızın sayılarının giderek artmasının sebepleri nelerdir?
2002-2013 döneminde Kütahya ilinin nüfusu yaklaşık 100 bin kişi azalırken
yardıma muhtaç kişi sayısının artmasının sebebi nedir? Bakanlığınızca bu konuda
yapılmış bir çalışma var mıdır? Varsa çalışmada hangi sonuçlara ulaşılmıştır?”
Kütahya ilinde yapılan yardımlara
ilişkin 2012-2013 yıllarına ait rakamlar -biraz önce verdim-
karşılaştırıldığında yardım alan hane sayısı ve yardım tutarının düştüğü
görülmüştür. Dolayısıyla, yardım alan vatandaşlarımızın sayısı giderek
artmamaktadır.
FERİT MEVLÜT ASLANOĞLU (İstanbul) –
Sayın Bakanım, Kütahya’da yardıma ihtiyacı olan insan yokmuş demek! Herkes
mutlu!
AİLE VE SOSYAL POLİTİKALAR BAKANI
AYŞENUR İSLAM (Devamla) – Yardıma ihtiyacı olan insan sayısı var fakat artmıyor
Sayın Vekilim.
FERİT MEVLÜT ASLANOĞLU (İstanbul) –
Herkes mutlu, Hocamı belediye başkanı seçmediğine göre! 
AİLE VE SOSYAL POLİTİKALAR BAKANI
AYŞENUR İSLAM (Devamla) – “Bakanlığınızın konuya ilişkin görüşü ve 2013
programı nedir?” diyor Sayın Işık. 
Bakanlığımız Türkiye genelinde tüm il
ve ilçelerde yürüttüğü ve bundan sonra yürütmeyi planladığı sosyal yardım
politikalarını objektiflik ilkesine dayalı ve hak temelli bir anlayışla
geliştirmeye devam edecektir.
Sayın Işık’ın (6/4230) esas numaralı
sorusu: “2002-2013 döneminde Kütahya ilimizde 4 kişilik bir aile için yoksulluk
sınırına karşılık gelen yıllık gelir miktarları nasıl değişmiştir? Kütahya
ilimizde, anılan dönemde belirlenen yoksulluk sınırlarının altında bir gelire
sahip aile veya kişi sayılarının ve toplam nüfus içindeki paylarının yıllara
göre değişimleri nasıl olmuştur? 2002-2013 döneminde Kütahya il nüfusu
azalırken yoksulluk sınırının altında kalan ailelerin sayılarının giderek
artmasının sebepleri nelerdir? 2002-2013 döneminde Kütahya’da AK PARTİ
hükûmetleri tarafından yapılan özelleştirmelerin ve yeni yatırım yapılmamasının
bu sonuçlara etkisi olmuş mudur? Bakanlığınızın konuya ilişkin görüşü
nasıldır?”
TÜİK’in yayınlamış olduğu yoksulluk
çalışmalarında tüketim harcamasına dayalı olarak mutlak ve göreli yoksulluk
sınırı 1 dolar; 2,15 dolar; 4,3 dolar olarak tanımlanan yoksulluk sınırları ile
harcaması bu sınırların altında kalan yoksul nüfus oranlarıyla hesaplanarak
verilmektedir. TÜİK tarafından açıklanan rakamlara göre, kişi başı günlük
harcaması satın alma gücü paritesine göre 2,15 doların altında kalan fert oranı
2011 yılında yüzde 0,14 iken bu oran 2012 yılında yüzde 0,6 olarak
gerçekleşmiştir. 4,3 dolar sınırına göre ise 2011 yılında yüzde 2,79 olan
yoksulluk oranı 2012 yılında yüzde 2,27’ye düşmüştür. 
Sayın Reşat Doğru’nun (6/3612) esas
numaralı sorusu: “Batman, Tokat, Diyarbakır, Yozgat illerinde kaç aileye, ne
miktarda gelir getirici proje desteklenmiştir?” 
Soru kapsamında, Sosyal Yardımlaşma ve
Dayanışmayı Teşvik Fonu kaynaklarıyla 2007-2014 yılları arasında Batman ilinde
36 adet gelir getirici proje desteklenmiş ve 84 aile için toplam 860.600 Türk
lirası kaynak aktarılmıştır. 
Diyarbakır ilinde 506 adet gelir
getirici proje desteklenmiş ve 1.106 aile için toplam 10 milyon 672 bin 212
Türk lirası kaynak aktarılmıştır. 
Tokat ilinde 353 adet gelir getirici
proje desteklenmiş ve 680 aile için toplam 6 milyon187 bin 351 Türk lirası
kaynak aktarılmıştır.
Yozgat ilinde 182 adet gelir getirici
proje desteklenmiş ve 334 aile için toplam 3 milyon 094 bin 861 Türk lirası
kaynak aktarılmıştır. 
Sayın Alim Işık’ın (6/4229) esas
numaralı sorusu: “2002-2013 döneminde anılan ilimizde 4 kişilik bir aile için
yoksulluk sınırına karşılık gelen yıllık gelir miktarları nasıl değişmiştir?”
Bunları mükerrer olduğu için
tekrarlamıyorum, biraz önce cevap verdim aynı soruya.
Sayın Ali Halaman’ın (6/4369) esas
numaralı sorusu: “Özürlü maaşı alıp ailesinin geliri 2 bin lirayı geçen
özürlülerin maaşlarının kesildiği doğru mudur? Doğru ise özürlü
vatandaşlarımızın bu mağduriyetlerini gidermek için Bakanlık olarak ne gibi
çalışmalarınız vardır?”
2/8/2013 tarihli Resmî Gazete’de
yayımlanarak yürürlüğe giren 12/7/2013 tarihli Bazı Kanun Ve Kanun Hükmünde
Kararnamelerde Değişiklik Yapılmasına Dair Kanun’un 73’üncü maddesinin (n)
bendiyle 1/7/1976 tarihli ve 2022 sayılı 65 Yaşını Doldurmuş Muhtaç, Güçsüz ve
Kimsesiz Türk Vatandaşlarına Aylık Bağlanması Hakkında Kanun’un bazı hükümleri
değiştirilmiştir. Bu değişikliğe göre 2022 sayılı Kanun uyarınca bağlanan yaşlı
ve engelli aylıkları için uygulanan muhtaçlık sınırı Bütçe Kanunu’nda belirtilen
1620 gösterge rakamı ile memur maaş katsayısının çarpımından bulunan 124,40
Türk lirasından hane içinde kişi başına düşen ortalama aylık gelir tutarı 16
yaşından büyükler için belirlenmiş olan asgari ücretin aylık net tutarının
1/3’üne yükseltilmiş olup 2014 Ocak-Haziran dönemi için 255,22 Türk
lirasıdır. Bu kapsamda ailenin gelirinin 2 bin Türk lirası olması aylıkların
kesilmesi için doğrudan bir neden oluşturmamakla birlikte, hane içinde kişi
başına düşen gelir dikkate alınmak suretiyle işlem tesis edilmektedir. Hane
içinde kişi başına düşen geliri asgari ücretin 1/3’ünden az olanlara aylık
bağlanmaktadır. 2022 sayılı Kanun uyarınca, aylık almakta iken ekonomik
muhtaçlık durumu ortadan kalkanların kanun gereğince aylıklarının kesilmesi
gerekmektedir. 
Ali Halaman’ın (6/5202) esas numaralı
sorusu: “Adana’da personel açığı var mıdır? Varsa personel açığını nasıl
gidereceksiniz?”
Adana Aile ve Sosyal Politikalar İl
Müdürlüğünde, İl Müdürlüğü dâhil 17 kuruluşta 222 kadrolu personelimiz hizmet
vermektedir. İhtiyaç duyulduğunda eksikler giderilmektedir. 
“Adana ilinde yapılacak kamu
hizmetleriyle ilgili olarak 2014 mali yılı bütçesinden ayrılan ödenek ne
kadardır?” 
Bakanlığımızca il bazlı bütçe
yapılmamakta olup ihtiyaçlar doğrultusunda kurum ve kuruluşların talep
ettikleri ödenekler bütçe imkânları da değerlendirilerek aylık olarak
gönderilmektedir. 
Sayın İsmet Büyükataman’ın (6/3151)
esas numaralı sorusu: “2002 yılından itibaren AK PARTİ iktidarları döneminde
Bakanlığınıza istisnai kadrodan başta özel kalem müdürü olmak üzere bakanlık
müşaviri, basın ve halkla ilişkiler müşaviri olarak kaç kişi istihdam edilmiş
ve sınavsız devlet memurluğuna atanmıştır?” 
Bakanlığımız 8/6/2011 tarihli 633
sayılı Kanun Hükmünde Kararname’yle kurulmuş olup Bakanlığımıza istisnai
kadrodan 3 kişi açıktan atama, diğerleri nakil veya kurum personeli olmak üzere
19 kişi bakanlık müşaviri, 4 kişi özel kalem müdürü ve 4 kişi de basın ve
halkla ilişkiler müşaviri olarak atanmıştır. 
Sayın Mesut Dedeoğlu’nun (6/3954) esas
numaralı sorusu: “Bakanlığınıza bağlı merkez ve taşra teşkilatı birimlerinizde
toplam kaç personel görev yapmaktadır?” 
Merkez ve taşra teşkilatımızda
28/4/2014 tarihi itibarıyla 13.080 personel görev yapmaktadır. 
“Görevli bu personelden toplam kaç kişi
engelli kadrosunda işçi, memur olarak çalışmaktadır?” 
Toplam personelin 335 kişisi engelli
kadrosunda görev yapmaktadır. 
Sayın Alim Işık’ın (6/4119) esas
numaralı sorusu: “2002-2013 Bakanlığınız ve anılan kurum veya kuruluşlarda
istifa, emeklilik, ölüm gibi nedenlerle boşalan kamu personeli kadroları sayısı
ne kadardır? Bu kadroların boşalma yıllarına göre dağılımları nasıl olmuştur?” 
Bakanlığımız, 3/6/2011 tarihli 633
sayılı KHK’yla kurulmuş olduğundan 2012 sonrasına cevap verebiliyorum. 2012
yılında 155 personelin emekli olması, 38 personelin istifa etmesi, 4 personelin
müstafi sayılması nedeniyle toplam 197 personel kadrosu boşalmıştır. 2013
yılında 83 personelin emekli olması, 29 personelin istifa etmesi, 1 personelin
de müstafi sayılması nedeniyle 113 personel kadrosu boşalmıştır. 
“Bu dönemde boşalan bu kadroların
kaçına yeni personel alımı yapılmıştır?” deniyor.
Boşalan kadrolar ile alınan ek kadro
izinleriyle birlikte 2012 yılında 1.059, 2013 yılında 439 personel atanmıştır.
Devam ediyorum: “Hâlen kurum ve
kuruluşlardaki kadrolu personel sayısı toplamı ne kadardır? Söz konusu kadrolu
personelin kadro unvanlarına göre dağılımı nasıldır? Hâlen anılan kurum veya
kuruluşlarda toplam kaç kadro boştur? Bu kadroların kaçının 2013 yılında
doldurulması düşünülmektedir?” 
Bakanlığımız bünyesinde 28/4/2014
tarihi itibarıyla 1.291 personel merkez teşkilatında, 11.789 personel de taşra
teşkilatında olmak üzere 13.080 personel görev yapmaktadır. Bakanlığımız merkez
teşkilatında 1.019, taşra teşkilatında 5.509 kadro olmak üzere toplam 6.528
adet boş kadro bulunmaktadır. Bu kadrolardan 3.310 adedine açıktan atama
yoluyla işlem yapılmak üzere Devlet Personel Başkanlığı ve Maliye Bakanlığından
izin talep edilmiştir.
Sayın Başkan, değerli milletvekilleri;
geriye kalan çok az sayıda soruya daha sonra cevap vermek üzere süremin dolması
sebebiyle konuşmama burada son veriyor, hepinizi saygıyla selamlıyorum. (AK
PARTİ sıralarından alkışlar)
BAŞKAN – Bir dakika Sayın İslam, Sayın
Doğru’nun bir sorusu var.
Buyurunuz efendim.
Süreniz bir dakika.
REŞAT DOĞRU (Tokat) – Teşekkür ederim
Sayın Başkanım.
Tokat ilinden Bakanlığınıza müracaat
eden insanlar sosyal destek projelerinden ve gelir getirici projelerden yardım
alamadıklarından şikâyet ediyorlar. Siz gerçi 130 aileye 4 milyon civarında
yardım yapıldığını ifade ettiniz. Acaba kaç aileye bu şekilde bir yardım oldu
yani kaç kişi müracaat etti de siz buna bu kadar yardım ettiniz? Birinci sorum
o.
İkincisi: Noter ücretleriyle ilgili
olarak yüzde 70’ler civarında 2013 yılında artış olduğu söylendi yanlış
anlamadıysam. Bu yüzde 70 oranlarının çok yüksek olması herhâlde düşünülebilir.
Çünkü şu anda en küçük bir vekâlet için bile çok büyük para ödenmektedir ve
halktan bu yönde çok büyük şikâyet vardır. 
Diğer bir konu: 2022 sayılı Kanun’la 65
yaş üzerindeki fakir insanlara verilen üç aylık ücret çok düşük miktardadır,
391 yani 400 lira civarındadır. Bu da aylık yani 130-140 lira civarına falan
isabet ediyor. Yani, bir Aile Bakanlığı olarak 140 lirayla insanlar yani bir
karı koca nasıl geçinebilir? Bununla ilgili olarak herhangi bir düşünceniz veya
çalışmanız var mıdır bunu öğrenmek istiyoruz. 
Diğer bir konu da…
(Mikrofon otomatik cihaz tarafından
kapatıldı)
BAŞKAN – Teşekkür ederiz.
Buyurunuz Sayın Bakan.
AİLE VE SOSYAL POLİTİKALAR BAKANI
AYŞENUR İSLAM (Devamla) – Sayın Başkan, aklımda kaldığı kadar sorulara cevap
vermeye çalışacağım.
BAŞKAN – Tabii, buyurunuz.
AİLE VE SOSYAL POLİTİKALAR BAKANI
AYŞENUR İSLAM (Devamla) – Noter ücretlerindeki artış yüzde 75 değil yüzde 7,5;
böyle söylemiştim.
Tokat ilinden kaç ailenin müracaat
ettiğini, daha doğrusu destek alan 130 ailenin müracaat eden aile sayısının
yüzde kaçı olduğunu şu anda hafızamdan cevaplandırmam çok mümkün değil ama bu
sorunuza cevap verelim. Herhangi bir ilimize karşı herhangi bir şekilde, hiçbir
şekilde bir ayrımcılık yapılmamaktadır. Alınan bütün talepler son derece
objektif kriterlerle değerlendirilmektedir. Karşılanması mümkün olan destek
talepleri de bu objektif kriterler sonucunda karşılanmaktadır. 
REŞAT DOĞRU (Tokat) – Karşılanmayanlara
bir cevap verilebilirse Sayın Bakan, niçin karşılanmadığına dair.
AİLE VE SOSYAL POLİTİKALAR BAKANI
AYŞENUR İSLAM (Devamla) – En azından bugünden sonra… Yani geçtiğimiz birkaç
aydır cevap verildiğini söyleyebilirim, bundan sonra da verilmeye devam
edilecek.
Teşekkür ediyorum Sayın Başkan.
BAŞKAN – Sayın Bakan, lütfen, 2 kişi
daha kaldı.
Sayın Işık…
ALİM IŞIK (Kütahya) – Sayın Başkan,
teşekkür ediyorum.
Sayın Bakana da verdiği cevaplar
nedeniyle teşekkür ediyorum. Başarılar diliyorum yeni görevinde.
Özetle birkaç konuyu Sayın Bakana
görevine yeni gelmiş olduğu için, sorular da eski olduğu için tekrarlayıp
hatırlatmak istiyorum. Muharip gazilerin yakınlarına bir iş hakkı, maaşlarının
artırılması ve faizsiz konut kredisinden yararlandırılma talepleri var. Eğer bu
konulara çözüm bulunabilirse o kesimin de mutlu olacağını düşünüyorum. Tabii
malul gazilerin de gerek gazilik maaşlarının gerekse şehit ailelerine verilen
şehitlik maaşlarının düşük kaldığı, gerçekten bunun artırılması gerektiği
talebi var. 
Engelli ve yaşlı maaşlarının
artırılmasının yanında üç ay yerine aylık ödemelerin yapılması birçok kişinin
rahatlamasına yol açacaktır çünkü üç ayda bir verilen maaşlarda ciddi
sıkıntılar…
(Mikrofon otomatik cihaz tarafından
kapatıldı)
BAŞKAN – Teşekkür ediyoruz Sayın Işık.
Buyurunuz Sayın Bakan.
AİLE VE SOSYAL POLİTİKALAR BAKANI
AYŞENUR İSLAM (Devamla) – Sayın Başkan, Sayın Milletvekili; çok teşekkür
ediyorum hem iyi dilekleriniz için hem sorularınız için.
Muharip gazilerle ilgili çalışmalarımız
devam ediyor. Bu talepleri kendilerinden ve onları temsil eden
arkadaşlarımızdan alıyoruz. Bu konuda çalışmalarımız devam ediyor. 
Engelli maaşlarının ödenmeleriyle ilgili yine çalışmalarımız devam
ediyor. Mümkün olduğu kadar uygun koşullarda ve uygun miktarlarda maaşların
ödenmesi için azami gayreti sarf ettiğimizden emin olmanızı arzu ederim.
Teşekkür ediyorum.
BAŞKAN – Sayın Halaman…
ALİ HALAMAN (Adana) – Başkanım teşekkür ederim.
Cevap verdiği için Bakana da teşekkür ediyorum.
Ben son üç yıldır özellikle –eskiden pek yoktu, bu dış politikadan
zannedersem kaynaklandı- bu Adana ve çevresinde genelde, böyle, cami önlerinde,
sokaklarda, caddelerde çok küçük kız çocukları, aileler, dolayısıyla erkek
çocukları sürekli olarak “Yok mu bize yardım eden?” diyerek piyasalarda
dolanıyor, her yerde böyle bir sıkıntı veriyor. Sosyal Politikalar Bakanı
olarak bunlar için yapılacak bir şey yok mu? Sayın Bakanımıza bunu soruyorum. 
Sağ olsun.
BAŞKAN – Teşekkür ederiz.
Buyurunuz Sayın Bakan.
AİLE VE SOSYAL POLİTİKALAR BAKANI AYŞENUR İSLAM (Devamla) – Sayın
Başkan, sahipsiz çocuklarla ilgili ya da ebeveyni olmayan çocuklarla ilgili
birtakım projeler yürütüyoruz, refakatsiz çocuklarla ilgili birtakım projeler
yürütüyoruz, henüz sonuca gelebilmiş değiliz. Son yıllarda komşu ülkelerdeki
felaketler dolayısıyla ülkemizde sahipsiz ve refakatsiz çocuk sayısının bir
hayli arttığını gözlemliyoruz. Onun için bu tür çocuklarla ilgili ne gibi
çalışmalar yapmamız gerektiğini tartışıyoruz ve araştırıyoruz. Hatta size şimdi
şunu söyleyebilirim: Çocuk Hizmetleri Genel Müdürümüz ve onunla birlikte bir
ekip şu anda Kilis’teler, bu konuyu araştırıyorlar. Bakanlığımızdan nasıl
projeler yaparsak sorunu engelleme yolunda adımlar atmış oluruz diye
araştırıyoruz tüm Türkiye'de. İnşallah size, yakın bir zamanda daha sevindirici,
daha somut şeyler söyleyebilecek hâle geliriz.
BAŞKAN – Teşekkür ediyoruz Sayın İslam.
Soru önergeleri cevaplandırılmıştır. 
FERİT MEVLÜT ASLANOĞLU (İstanbul) –
Sayın Başkan, Sayın Bakanıma bir söyleyeceğim 60’a göre.
BAŞKAN – Sayın Bakan, yerinize geçebilirsiniz,
çok teşekkür ediyoruz. (AK PARTİ sıralarından alkışlar) 
Soru önergeleri cevaplanmıştır. 
Siz, 60’a göre söz istiyorsunuz. 
Buyurunuz. 
V.- AÇIKLAMALAR (Devam)
20.- İstanbul Milletvekili Ferit Mevlüt Aslanoğlu’nun,
kadın çiftçilere “ehil” sıfatı verilmemesinin kadın hakları açısından sakıncalı
olduğuna ilişkin açıklaması 
FERİT MEVLÜT ASLANOĞLU (İstanbul) –
Sayın Bakanım…
Pardon, Nevzatçığım, affedersin...
BAŞKAN – Siz, 60’a göre söz talebinizi
yerine getirin, sonra…
FERİT MEVLÜT ASLANOĞLU (İstanbul) – Ama
Sayın Bakan…
BAŞKAN – Ama soru-cevap işlemi değil
bu, biliyorsunuz. 
FERİT MEVLÜT ASLANOĞLU (İstanbul) –
Hayır, bu soru değil efendim ama kendisinin duymasını istiyorum kadın hakları
yönünden. 
BAŞKAN – Evet, buyurun. 
FERİT MEVLÜT ASLANOĞLU (İstanbul) –
Kadın hakları yönünden ama…
Nevzat Bey, eğer müsaade ederseniz bir
dakika… 
Sayın Bakanım, biraz sonra bir kanun
görüşülecek. Size bu kanunda kadın hakları açısından şikâyetimi iletiyorum:
Özellikle mirasçılardan erkekler ehil çiftçiyse mal ona veriliyor. Eğer kadın
çiftçi değilse, kadının eşi çiftçiyse kadının çiftçi olup olmadığına bakılmadan
“ehil” sıfatı verilmiyor. Bu kanun kadın hakları açısından bana göre
sakıncalıdır. Kadın hakları açısından size şikâyet ediyorum. Bunun önleminin
alınması lazım. 
BAŞKAN – Teşekkür ederiz Sayın
Aslanoğlu. 
Sayın milletvekilleri, on dakika ara
veriyorum. 
Kapanma Saati:
19.58
DÖRDÜNCÜ OTURUM
Açılma Saati: 20.11
BAŞKAN: Başkan Vekili Şükran Güldal MUMCU
KÂTİP ÜYELER: Fehmi KÜPÇÜ (Bolu), Mine LÖK BEYAZ
(Diyarbakır)
----- 0 -----
BAŞKAN – Sayın milletvekilleri, Türkiye Büyük Millet Meclisinin 82’nci
Birleşiminin Dördüncü Oturumunu açıyorum.
Alınan karar gereğince diğer denetim konularını görüşmüyor ve gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz.
1’inci sırada yer alan, Türkiye Büyük Millet Meclisi İçtüzüğü’nde
Değişiklik Yapılmasına Dair İçtüzük Teklifi ve Anayasa Komisyonu Raporu’nun
görüşmelerine kaldığımız yerden devam edeceğiz. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
BAŞKAN – Komisyon? Yok. 
Ertelenmiştir. 
2’nci sırada yer alan, Devlet Sırrı Kanunu Tasarısı ve Avrupa Birliği
Uyum Komisyonu ile Adalet Komisyonu Raporlarının görüşmelerine kaldığımız
yerden devam edeceğiz. 
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
BAŞKAN – Komisyon? Yok. 
Ertelenmiştir. 
3’üncü sıraya alınan, Toprak Koruma ve
Arazi Kullanımı Kanunu ve Türk Medeni Kanununda Değişiklik Yapılması Hakkında
Kanun Tasarısı ile Trabzon Milletvekili Mehmet Volkan Canalioğlu'nun; 5578
sayılı Toprak Koruma ve Arazi Kullanımı Kanununda Değişiklik Yapılmasına Dair
Kanun Teklifi ve Adalet Komisyonu ile Tarım, Orman ve Köyişleri Komisyonu
Raporlarının görüşmelerine başlıyoruz. 
3.- Toprak Koruma ve Arazi Kullanımı Kanunu ve Türk
Medeni Kanununda Değişiklik Yapılması Hakkında Kanun Tasarısı ile Trabzon
Milletvekili Mehmet Volkan Canalioğlu'nun; 5578 Sayılı Toprak Koruma ve Arazi
Kullanımı Kanununda Değişiklik Yapılmasına Dair Kanun Teklifi ve Adalet
Komisyonu ile Tarım, Orman ve Köyişleri Komisyonu Raporları (1/788, 2/1599) (S.
Sayısı: 564) (x)
BAŞKAN –
Komisyon ve Hükûmet yerinde. 
Komisyon raporu
564 sıra sayısıyla bastırılıp dağıtılmıştır. 
Sayın
milletvekilleri, alınan karar gereğince bu tasarı İç Tüzük’ün 91’inci maddesi
kapsamında temel kanun olarak görüşülecektir. Bu nedenle tasarı, tümü
üzerindeki görüşmeler tamamlanıp, maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır. 
Tasarının tümü
üzerinde Cumhuriyet Halk Partisi Grubu adına Burdur Milletvekili Ramazan Kerim
Özkan konuşacaktır.
Buyurunuz Sayın
Özkan. (CHP sıralarından alkışlar)
CHP GRUBU ADINA
RAMAZAN KERİM ÖZKAN (Burdur) – Sayın Başkan, değerli milletvekilleri; Toprak
Koruma ve Arazi Kullanımı Kanununda Değişiklik Yapılması Hakkında 564 sıra
sayılı Kanun Tasarısı’nın tümü üzerinde Cumhuriyet Halk Partisi Grubu adına söz
almış bulunmaktayım. Yüce Meclisi saygıyla selamlıyorum. 
Bu hafta 26
Nisanda Dünya Veteriner Hekimler Günü’nü kutladık. Bu anlamlı günde biz 3
kardeş veteriner hekim, 1 enişte, 1 de yeğen, 5 kardeş bu mutluluğu hep beraber
yaşadık. 
Ayrıca,
Burdur’umuzun ayrı bir güzelliği vardır; 1’inci Dönem’de Türkiye Büyük Millet
Meclisinde vatan şairimiz Mehmet Akif Ersoy temsil etmiştir. Mehmet Akif Ersoy
da bir veteriner hekimdir, onun oğlu veteriner hekim ve torunuyla hafta sonunda
beraberdik. Ben de 22, 23 ve 24’üncü Dönem’de, vatan şairimiz, meslektaşım
Mehmet Akif Ersoy’un ilinde bu bayrağı taşımaktan mutlu olduğumu sizlerle
paylaşmak isterim. 
Değerli
milletvekilleri, ülkemizde doğal yaşamın olması için toprağın stratejik önemini
bilen ve toprağa gönül veren her kişi, kurum ve kuruluş ülke topraklarının
korunmasını, geliştirilmesini ve planlı kullanımına yönelik bütünsel bir
düzenlemenin yaşama geçirilmesini zorunlu görmektedir. 
Korunması
gereken Taksim Meydanı değil, ülkenin yedi bölgesine dağılmış bizi biz yapan
topraklarımızdır. İşçilerin seslerine kulak verilmesi, fuzuli tartışmaları
bırakıp hiçbir vatandaşımızın burnunun kanamasına müsaade etmeyelim.
İnatlaşmaya gerek yok. Bir an önce 1 Mayısın Taksim Meydanı’nda kutlanılması
için Sayın Bakana da büyük görevler düşmektedir.
Anayasa’mızın 44’üncü maddesi toprağın
verimli, ekonomik olarak işletilmesini korumak ve geliştirmek, erozyonla
kaybedilmesini önleme ve 45’inci maddesi ise tarım arazileri ile çayır ve
meraların amaç dışı kullanılmasını ve tahribini önleme konularında devleti
görevli saymıştır. Pekâlâ devlet bu görevini layıkıyla yapabiliyor mu? Bakın,
ben hemen hemen ayda en az birkaç kez bölgem olan Burdur’a gidip geliyorum.
Ankara çıkışından Polatlı’ya kadar hatta Burdur’a, Antalya’ya kadar korunan 1 metrekare
toprak parçası göremiyorum. Satılık bir yer dahi yok, her taraf parsellenmiş.
Kimi yerler benzin istasyonu, kimi yerler lokanta, kimi yerler tır parkı,
atölye, fabrika ve konutlarla işgal edilmiş durumda. Yani âdeta buralarda
“toprağı korumayın” deniliyor. Biz de burada hâlâ toprağın korunması üzerine
tasarılar hazırlıyoruz. 
Devlet, topraklarımızı korumak için
vardır. Oysa ülke toprakları birer birer pazarlanıyor, topraklar kayboluyor.
Konuya hep beraber sahip çıkmalıyız. Bu Hükûmet döneminde benzeri görülmemiş
bir toprak kıyım politikasıyla karşı karşıyayız. Bugün topraklarımızı, kamu
kurum ve kuruluşlarımızı, devlet kaynaklarımızı korumak şöyle dursun, sistemli
bir şekilde yok edilmesi için çalışılıyor. Anayasa’mızın hükümleri ve diğer
kurumlarla günümüze kadar korunan kaynaklar çeşitli yasal değişikliklerle
parasal kaynağa dönüştürülmek isteniyor. Oysa para her şey değildir. Gerekirse
parasız da yaşayabiliriz ama topraklarımızdan vazgeçemeyiz, onsuz yaşayamayız.
Ne diyoruz? “Toprakla koyun, gerisi oyun.” Ayrıca ne diyoruz? “Bayrakları
bayrak yapan üstündeki kandır/Toprak eğer uğrunda ölen varsa vatandır." 
Değerli arkadaşlarım, döneminizde bir
bakanımız SEKA özelleştirilmesinde, SEKA için “Stratejik yermiş, ne stratejisi?
Önemli olan müşteri bulmak. Müşteri gece gelsin, pijamayla çıkarım
karşılarına.” diyordu. Çıktı ve sonuç, SEKA, topraklarıyla beraber Yunanlıların
oldu. O dönemde şeker fabrikaları için ne diyorlardı? “Kâr edeni de zarar edeni
de satacağız.” Sonuç, şeker fabrikaları satıldı. Ancak mücadelemiz sonucunda
Burdur Şeker Fabrikasını topraklarıyla beraber kurtardık. PETKİM, TÜPRAŞ,
TELEKOM, Sümerbank gibi birçok kurum ne kadar acıdır ki topraklarıyla beraber
yabancılara ve yerli şirketlere özelleştirme adı altında satıldı. Bugün
ülkemizin en güzel kıyı şeritleri yabancıların işgali altında. Yabancılar
Türkiye’ye her yıl tatile gelip tatil beldelerinde para harcayacağına kendine
toprak alıp bir ev veya villayla mülk ediniyor. Öyle beldelerimiz var ki
Türk’ten çok yabancı yaşıyor. Topraklarımız el değiştiriyor. Bu duruma “dur”
demeliyiz. 
Değerli arkadaşlarım, adım adım ülke
toprakları pazarlanıyor. Ekonomi kötüye gittikçe iktidar ne yapacağını bilemez
bir şekilde kaynak yaratmak için ülkeyi pazarlama yoluna gidiyor. Yakında kendi
ülkemizde misafir konumuna düşersek kimse şaşmasın. Zaten topraklarımız işgal
altında. Ülkenin en önemli sanayi tesisleri, stratejik tesisleri, topraklarımız
birer birer elden çıkarılıyor. Kendi deyimleriyle “Babalar gibi satılıyor.”
Örnek istiyorsanız, Adapazarı, İstanbul, Antalya, Muğla, Mersin illerine bakın,
görürsünüz. 
Kurtuluş Savaşı sonrasında kurulan
Türkiye Cumhuriyeti, bir yandan Osmanlının borçlarını öderken Ulu Önderimiz
Mustafa Kemal Atatürk’ün önderliğinde binbir fedakârlıklarla, özverilerle
fabrikalar kuruldu; çağdaş medeniyetler seviyesine bir an önce ulaşabilmek için
sanayi hamleleri yapıldı. İlk şeker fabrikası, ilk traktör fabrikası, ilk kâğıt
fabrikası, ilk cam fabrikası ve gübre fabrikaları, diğerleri ne büyük
gururlarla, coşkularla açıldı. Şimdi ise bunlar tam bir aymazlık içerisinde
yabancılara neredeyse arazi fiyatlarına satılıyor. 
Topraklarımız satılıyor. GAP bölgesinin
en verimli arazileri yabancılara sözüm ona “organik tarım yapılacak” diye
peşkeş çekiliyor. Bunun önüne geçmek her yurtseverin boynunun borcudur. 
Sayın Başkan, değerli milletvekilleri;
Türkiye’de arazi yetenek sınıflandırması yapabilecek teknik elemanlar sadece
kapatılan Köy Hizmetleri Genel Müdürlüğünde çalışmaktaydı ve bu kurum bu konuda
uzman personel dışında, araç gereçleri, laboratuvarları, arşivi ve veri
tabanıyla bu yasanın uygulanmasında ve denetlenmesindeki işlerliği
sağlayabilecek tek kurum konumunda olmasına karşılık göz göre göre kapatıldı.
Dolayısıyla da bu araziler için başvuruda bulunan kişiler özel idareler kapsamındaki
idari ve teknik karmaşa içinde ve yetki ve sorumlulukların kime ait olduğu
bilinmez bir durum içerisinde kaldılar. Bu durumda söz konusu olan tarımsal
bütünlüğü bozup bozmama konusunda karar verecek merci neresidir, bilinmiyor.
Bizim dileğimiz, Köy Hizmetlerinin tekrar eski konumuna getirilmesidir.
Böylelikle, kanun daha iyi bir işlerlik kazanacaktır.
Sayın Başkan, değerli milletvekilleri;
bugüne kadar binlerce dönüm tarım arazileri yok edildi. Mera ıslah çalışmaları
yetersiz kaldı. Meralar yakıldı, anızlar yakıldı, ormanlarımızın yok edilmesine
göz yumuldu. Orman arazileri yok edildi. Bazı bölgelerde bu yok edilen
arazilere tekrar ağaç dikmek yerine golf alanları yapıldı. Orman içinde otel
yapalım diye ormanlar yok edilip beş yıldızlı oteller inşa edildi. Bunların
acısı yıllar sonra sizlerden, bizlerden sorulacaktır.
Mera Kanunu kapsamında yürütülen ıslah çalışmaları henüz istenilen
seviyenin çok gerisindedir. Yayla ve meralar yeterince sahip çıkılmadığı için
işgal edilerek her geçen yıl azalmakta ya da erozyonun etkisi altında
çoraklaşmaktadır. Mera alanları daralmaktadır. 
Yetiştiricilerin, çiftçilerin durumu her geçen gün daha da kötüye
gitmektedir. Ülke ekonomisindeki çarpıklık yetiştiriciyi çok fazla
etkilemiştir. Yetiştirici, uygulanan kotalar nedeniyle muzdariptir. Suni
artışlar hariç, yetiştirici ürününü üç dört yıl öncesinin fiyatına dahi
satamamaktadır. Buna karşın, yem, mazot, gübre, ilaç gibi girdilerde yüzde
200-300’lere varan artışlar olmuştur. Köylünün, çiftçinin beli bükülmüştür,
birçoğu ata, dede meslekleri olan çiftçiliği terk ederek şehirlere göç
etmiştir. 
Köyden şehre büyük oranda bir göç vardır, bu da hem hayvancılığımızı
olumsuz etkilemekte hem de şehirlerde çarpık bir sosyal yapılanmaya neden
olmaktadır. Öncelikle çiftçiyi, yetiştiriciyi köyünde tutmanın formülleri
aranmalıdır. Gerçi Avrupa Birliğinin dayatmasıyla da “Kırsal nüfusu
azaltacağız.” anlayışı içerisinde üretimden kaçış var. Bu kaçışların nedeni
sadece toprağın parçalanması değil; dünyanın pahalı mazotunu kullanan çiftçinin
bizde, dünyanın en pahalı gübresini kullanan çiftçinin bizde, dünyanın en
pahalı ilacını kullanan çiftçinin bizde olmasının da etkisi çok büyüktür. 
Bugün çiftçimiz lirayla mazot alıyor, kuruşla buğday satıyor; lirayla
mazot alıyor, kuruşla pancar satıyor; lirayla mazot alıyor, kuruşla süt
satıyor. Böyle bir durum da söz konusu, bu konuda ise Hükûmet ancak “destek”
diyerek günü geçiştiriyor.Çiftçi kardeşlerime sesleniyorum: Yetiştirdiğiniz
hangi ürünün kilosundan veya litresinden 3,5 lira para kazanıyorsunuz? Hükûmet
sizin kullanmak zorunda olduğunuz mazotun her litresinden 3,5 lira para
kazanıyor. Böyle herkes ülke yönetir! 
Bakın, benim Burdur’um günde bin ton süt veriyor. Hep verdiklerinizi
söylüyorsunuz. Bin ton süt demek, Burdur halkından günde 80 bin lira KDV almak
demek. En az 3 misli yem kullanıyor, en az 240 bin lirada da yemden KDV
alınıyor. Burdur halkı günde 320 bin lira KDV ödüyor sadece sütten, yemden.
Mazotu, gübreyi, ilacı, elektriği, bezi, urganı, yorganı, dirgeni saymıyoruz;
sadece sütten ve yemden alınan para günde 320 bin lira. Yani, Burdurlu üretici
bu Bakanlığa, devletimize eski parayla günlük 320 milyar katkı koyuyor,
verdiğimiz bu. 
Verdiğinizi söylüyorsunuz da
aldıklarınızı söylemiyorsunuz, bunu hesap olarak sizlerle paylaşmak isterim.
Hayvancılıkta gerekli teşvik ve
desteklerin yapılması, uygulanabilir tarımsal kalkınma planlarının yapılmasıyla
mümkün olabilir. Bunun için de hükûmetlerin tarım ve hayvancılığa gereken önemi
vermeleri gerekmektedir.
Bütçe ödenekleri tekrar gözden geçirilmelidir.
Gıda, Tarım ve Hayvancılık Bakanlığı üvey evlat konumundan acilen
çıkarılmalıdır. Gayrisafi millî hasıladan ayrılan pay yüzde 1’dir şu anda. Bu
mutlaka ve mutlaka bu önümüzdeki dönem bütçesinde yüzde 2 olarak
değerlendirilmelidir. 
Toprak koruma ve arazi kullanımındaki
aksaklıklar yüzünden ülkemizde tarımsal üretim bitme noktasına geldi. Bakın,
bugün pancar üreticisi kan ağlıyor, tütün, anason, tahıl üreticisi kan ağlıyor.
Yem bitkileri üreticisi son derece mağdur durumda, hayvanına yedireceği yemini
üretmekte sıkıntı çekiyor. Bu yüzden hayvancılık bitme aşamasına geldi.
Meraların yetersizliği nedeniyle küçükbaş hayvan sayısında çok büyük azalma
oldu, kimse bunların farkında değil. Damızlık hayvanlar kasaplık fiyatına
pazarlarda satılıyor. Süt üreticileri, et üreticileri hayvanlarını ellerinden
çıkarma çabası içerisindeler. Uygulanan kotalar çiftçimizin, köylümüzün
durumunu iyice kötüleştirdi. Geçim kaynağı tarım ve hayvancılık olan bölgelerde
geçim sıkıntısı nedeniyle köyden kente büyük göçler yaşanıyor. Bunu
istatistikler söylüyor. Biz burada havanda su dövüyoruz.
Bunlar olurken, ülke genelinde yaklaşık
67 ilde don olayı yaşandı. Üzüm, fındık, ceviz, badem, kayısı, elma ve armut
üreticisi bu yıl perişan olacak. Aynı şekilde, yağışların azlığından dolayı
tahıl üreticisi de mağdur olacak. Bu bölgelerdeki üreticilerimiz için kamu
bankalarındaki borçlar faizsiz ertelenmelidir. Ayrıca, bir dönem olsun, bu
üreticimize can suyu olarak faizsiz krediler verilmelidir, üreticilerimizin
istekleri bu yönlüdür.
Sayın Başkan, değerli milletvekilleri;
tabii ki EPDK’nın talebi üzerine elektrik faaliyetlerinde bulunmak ya da
jeotermal kaynaklı seralar için ihtiyaç duyulan arazi teminlerine karşı
değiliz, burada tarımsal arazilerin kullanılmasına da bir ölçüde karşı değiliz.
Yalnız, bu tarım arazilerinin kullandırılması için mutlaka verimli tarım
arazilerinin kullanılması gerekmiyor. Bu tesisler her çeşit arazi üzerinde inşa
edilebilir. Ancak, üretken ve sürdürülebilir tarımın ise verimli topraklardan
başka şansı yoktur. Arazilerimiz her zaman kullanım kabiliyetlerine göre
değerlendirildiğinden tarıma en elverişli topraklar haksız işgale uğramaktadır.
Bir örnek olarak, kara yolu güzergâhı seçimlerinde bu unsurlar
değerlendirilmediğinden, birinci ve ikinci sınıf tarım arazileri ortadan
bölünecek şekilde seçilmekte ve böylece hem yola hem de bu yolun çevresinde
yığılan endüstri ve kent alanlarına büyük miktarlarda arazi kaptırılmaktadır.
Bu tesisler için arazinin verim oranı kriterleri dikkate alınmalıdır.
Toprağı korumanın esası, araziyi
kabiliyetlerine göre kullanmak ve mevcut sınırlayıcı etmenleri belli ölçülerde
azaltmak üzere gereken önlemleri almaktır. Zira, arazi kullanım yetenek
sınırları bakımından ülkemizin durumu oldukça ilginç ve problemli bir görünüm
arz etmektedir. Sürülebilir arazi toplamımız yüzde 34 iken, sürüme uygun
olmayan arazilerin toplamı yüzde 60’tan fazladır. Bunun en önemli nedeni de
topoğrafik yapıdır. Bu durum da mevcut toprak varlığımızı korumanın önemini
ortaya koymaktadır. Topraklarımızı ve arazilerimizi kabiliyetlerine uygun
şekilde kullanmak, gelecek nesillere karşı en önemli borcumuz ve görevimizdir.
Bunların yerine getirileceği inancıyla
kanunun hayırlı uğurlu olmasını temenni ediyorum. Ancak, biraz önce gayrisafi
millî hasılayı yüzde 1 olarak değerlendirdim ama Hükûmet olarak farklı
yöntemler seçiyorsunuz ancak ayrılan kaynağın yüzde 0,5’ini veriyorsunuz. Türk
köylüsü altı yıllık alacaklı sizlerden. Bu alacağını da önümüzdeki dönemde
köylümüzle paylaşmanızı rica ediyorum.
Yine, meslektaşlarım olarak veteriner
hekimler, veteriner sağlık teknisyenleri, ziraat mühendisleri, ziraat
teknisyenleri, su ürünleri mühendisleri, gıda mühendisleri Bakanlıktan kadro
beklemektedir. Ben hem grup başkan vekilini hem Bakanlık yetkililerini
uyarıyorum: Geçmişte verdiğiniz sözlerin yerine getirilmesi için bizlere
devamlı mesajlar gelmektedir.
HAYDAR AKAR (Kocaeli) – Kimi
uyarıyorsun, kimi?
RAMAZAN KERİM ÖZKAN (Devamla) –
Bakanlığı uyarıyorum.
MEHMET AKİF HAMZAÇEBİ (İstanbul) – Grup
Başkan Vekili olarak…
RAMAZAN KERİM ÖZKAN (Devamla) – Adalet
ve Kalkınma Partisi Grup Başkan Vekilini uyarıyorum: Bakanlar Kurulu üyeleriyle
bunu mutlaka görüşmeniz gerekiyor. Hem Maliye Bakanı hem Tarım Bakanı, bütçeden
sorumlu Bakan söz verdiği hâlde ziraat mühendislerine, veteriner hekimlere, su
ürünleri mühendislerine, gıda mühendislerine ayrılan kadro kaynak anlamında
aktarılmamıştır. Tarım Bakanlığı bu kadroların bir an önce aktarılmasını
beklemektedir. Sizlere de geliyor aynı mesajlar.
MEHMET AKİF HAMZAÇEBİ (İstanbul) -
Sayın Satır’ı müstakbel bakan olarak mı uyarıyorsunuz şimdiden?
RAMAZAN KERİM ÖZKAN (Devamla) – Ya,
müstakbel bakan. Her şey zaten Sayın Kubat’tan burada değerlendiriliyor, o ne
derse belirli oranda Hükûmet yetkilileri ona uyuyor çünkü Meclis’in boşluğundan
o, sağ olsun, burada sağlam duruyor. Gerçi koltukların yüzü kızarıyor ama
denecek bir şey yok. Gecenin bu vaktinde ancak 6 AKP’li milletvekiliyle kanunu
görüşüyoruz. Sağ olsun Bakanımız geldi. 
Bunlar, Sayın Bakanım, size mi hakaret
yoksa Komisyon Başkanına mı?
GIDA, TARIM VE HAYVANCILIK BAKANI
MEHMET MEHDİ EKER (Diyarbakır) - Saat, saat…
RAMAZAN KERİM ÖZKAN (Devamla) – Yani,
bunu anlayabilmiş değilim. Bunlar, yani, nereye gittiler bunlar bu saatte? Cuma
saati değil, bayram namazı değil, yani, Regaip Kandili değil, Miraç Kandili
değil. Yani, nereye gitti bu arkadaşlar?
MİHRİMAH BELMA SATIR (İstanbul) –
Kalplerimizle beraber, merak etmeyin.
RAMAZAN KERİM ÖZKAN (Devamla) – Yani,
bunu bir yerlerde tutmanız lazım. 
MİHRİMAH BELMA SATIR (İstanbul) - Her
şey kontrol altında, merak etmeyin.
RAMAZAN KERİM ÖZKAN (Devamla) - Yani,
Sayın Başbakan görse herhâlde sopayla kovalar bunları. (CHP sıralarından
alkışlar) 
Bugün, bakın, çiftçinin dertlerini
düşünüyoruz, çiftçinin dertlerini burada değerlendirmeye çalışıyoruz. Memlekette
don olayı var, kuraklık olayı var, bunların konuşulması gerekiyor, ne
yapmamızın konuşulması gerekiyor. Nasıl bir ödenek ayıracağız, Tarım
Bakanlığını nasıl rahatlatacağız, çiftçilerimizi nasıl rahatlatacağız? Bunu
desteklememiz gerekiyor ama ne yazık ki ne Bakanlar Kurulunda… 
Sayın Bakan yasak savma
anlamında yanımıza geldi; bugün de bulmuşken, müsaade edin, biraz da konuşalım.
Laf atacak arkadaşınız da yok. Benim milletvekilleri de, seçimi kaybedince
onlar da görünmüyor, Burdur’dan. 
Bayram nerede, Bayram? Bayram da yok
maşallah. Hami sağ olsun gelip gidiyor ama Bayram kayboldu.
Yani, arkadaşlar, bakın, sorunlar
büyük.
AHMET ARSLAN (Kars) – Burdur’u örnek
alsak sizin, 70 tane ilin hiç buraya gelmemesi lazım.
RAMAZAN KERİM ÖZKAN (Devamla) – Evet. 
Şimdi, Burdur örnek bir il, çalışkan
bir il, üreten bir il. Burdur’umuz üretimi seviyor. Bakın, biraz önce söyledim:
Bin ton, günlük, süt üretiyoruz. İneğin boğazından giren yem süt olup çıkıyor.
Öyle dereden toplanmıyor, günlük, günlük… Bin ton, günde bin ton sütümüz var ve
ödediğimiz paranın da Burdur’umuza kaynak olarak aktarılmasını istiyoruz, hem
tarımsal destekler anlamında hem de kuraklığı destekleme anlamında Burdur’umuza
bu desteklerin verilmesini diliyorum, hepinize saygılar, sevgiler sunuyorum. (CHP
ve MHP sıralarından alkışlar) 
BAŞKAN – Teşekkür ederiz Sayın Özkan. 
Halkların Demokratik Partisi Grubu
adına Bitlis Milletvekili Hüsamettin Zenderlioğlu. 
Buyurunuz Sayın Zenderlioğlu. (HDP
sıralarından alkışlar)
HDP GRUBU ADINA HÜSAMETTİN ZENDERLİOĞLU
(Bitlis) – Sayın Başkan, değerli milletvekilleri; 564 sayılı yasa üzerine
Halkların Demokratik Partisi adına söz almış bulunmaktayım. Bu vesileyle
hepinizi saygıyla, sevgiyle selamlıyorum.
Tabii ki bugün, dünyanın, iki yüz
yıldan beri Avrupa’nın çözmüş olduğu sorunları biz yeniden ele alıp bunu nasıl
çözebiliriz… Bugün bu kanun üzerinde konuşmaktayız. Aslında iki yüz yıl
Avrupa’nın gerisinde, bu toprak reformuyla ilgili, bu yasayla ilgili
izlenmekteyiz. Ancak AK PARTİ iktidarı ülkeyi şirket mantığıyla yönetme
eğilimini sürdürmektedir. Tüm yasa tasarılarında olduğu gibi bu tasarıda da
sermayenin iktidar yanlıları izlemektedir. Tasarı gerekçesinde mülkiyet hakkına
değinmemiş ancak mülkiyet hakkının kamu yararı ilkesi gereğince
sınırlandırabilmiştir. Bu tasarının hazırlandığı ifade edilirken kamu yararı
kavramı bu kadar iktidar ve iktidar yanlıları lehine kullanan başka bir iktidara
rastlamak mümkün değildir.
Yeni tasarı gerekçesinde Fransa’yla
Danimarka arasının bölünmemesi için miras konusu üzerinde, tek bir mirasçıda
toplandığını ve arazinin bütünlüğünün korunduğuna işaret edilmiştir. Bu
ülkelerde arazinin piyasa değeri üzerine araziyi işleten mirasçının diğer
mirasçılar tazminat ödendiğini belirtmiştir. Ancak bu tasarıda diğer
mirasçıların koruyucu hiçbir mekanizması geliştirilmemiştir, ehlî mirasçıya
geniş yetki tanınmıştır. Netice itibarıyla, bu yasayla kamu kurum,
kuruluşlarıyla, büyük finans kuruluşlarına destek açık bir şekilde ortaya
konmuştur. Büyük finans kuruluşları desteklenirken, birey bu destekten yoksun
bırakılmaktadır. Küçük toprak sahiplerinin mülksüzleştirilip
fakirleştirilmesini, büyük sermayenin zenginleşmesini öngören bu tasarının bu
şekilde kabul edilmesi mümkün değildir.
Gelişmiş ülkelerde olan iki yüz yılı
aşkın bir sürelik deneyimi Türkiye kısa sürede gerçekleştirmeye çalışmaktadır.
Ancak, toprağa bağlı yaşamın hüküm sürdüğü ülkemizde toprak sorununun esasının
sosyolojik dokuyla direkt ilişkili olduğu kabul edilmeden, teknik
düzenlemelerle sorunun çözülmesi mümkün değildir. Aslında söyleniyor, toprak
işleyenin olmalıdır. İşletmeyi modernleştirmedikten sonra bu topraktan nasıl
bir verim alınacak? İşte, görüyoruz, bu yıl kuraklık söz konusudur. Sayın
Tarım Bakanımız acaba bu konuda nasıl bir tedbir almıştır, merak ediyoruz. 
Türkiye’de ise toplumda uygulanan
örneklerle -kimi kaynaklarda Osmanlı Dönemi’nden günümüze değin- değişik toprak
reformları yapıldığını görmek mümkündür. Çünkü, tarihe baktığımızda, bu yönlü
dönemlerde birçok arazilerin işletene, mülk sahiplerine ve diğerlerine bölüştürüldüğünü
de biliyoruz. Ayan Meclisinden günümüze değin bu toprakların 1839’larda,
1876’larda çıkarılan yasalar temelinde bu düzenlemeler her ne kadar yapılmışsa
da günümüze baktığımızda, 1920’li yıllarda da 1936, 1938’li yıllarda da bir
kadastro sorununu, bir toprak reformu yapıldığını da görmek mümkündür. Ancak
bu, tabii ki çağımıza, günümüze cevap olabilecek bir düzeyde değildir.
Günümüz Türkiye halklarının ihtiyacı
olan şey öncelikle topraktır, toprak reformudur. Topraksız köylü toprak sahibi
yapılmalıdır ama gördüğümüz daha dev şirketlere bu toprakları nasıl peşkeş
çekeriz, nasıl onları rant sahibi yapabiliriz arayışıdır. Bu vesileyle, bu
yasanın çok mantıklı uygulama yönlerinin az olduğunu ifade etmek istiyorum.
En büyük toprak ağası siz de biliyorsunuz
ki hazinedir. Örnek olarak Bitlis’ten verebilirim. Yıllardır bu toprağı işleten
insanlarımız… Ne hikmetse Hükûmet tarafından kamu adına tutup herkese peşkeş
çekilmektedir. Kimin adına satıyorsun? Belli değildir. İhaleler gizli kapılar
arkasında yapılıyor, emlak diye bir kurum tarafından yapılmaktadır; kime
verdiği de aylar sonra, yıllar sonra ancak ortaya çıkmaktadır. Bunun en bariz
örneğini Bitlis’in Papşin’de, Başhan’da, Suvar’da, bu köylerde görmek mümkün,
örnek olarak veriyorum. Bu anlayışın hâkim olduğu ülkeler, daha çok ürün elde
etmek için toprağı işletmeye çalışıyor. Ama Türkiye’ye bakıyoruz -kimin kime
nasıl rant sağlayacağı konusunda sanki bir iş birliği çerçevesi içerisinde- bu
toprak reformu veya bu Toprak Kanunu zaman zaman çıkarılıp birbirlerini
ağırlamaktadırlar. 
Türkiye’de kadastro çalışmalarının ve
mülkiyet tespitlerinin geç yapılması toplumsal sorunların oluşmasına zemin
hazırlamıştır. Fransızlar Hatay’ı sömürge olarak aldığında ilk yaptıkları iş
kadastro olmuşken, Türkiye, övündüğü tarihinde mülkiyet çalışmalarına önem
vermemiştir. 2003 yılıyla birlikte bu eksiklik güya Hükûmet tarafından görülüp
Dünya Bankasına finansman desteği olup neredeyse bütün kadastro birimleri
bitirilmiş, sadece 400’ün altında birim kalmıştır. Ancak, Hükûmetin bu kangren
durumunu sadece sosyal ve siyasal bazda ele aldığımızda, bu eksikliği ranta
çevirmek kaygısıyla hareket edip fırsatçılık yapmıştır. Bu durum, halk
içerisinde mülkiyet kaosunun yaşanmasına da sebep olmuştur.
Kadastro çalışmalarında şirketler kâğıt
üzerinde milyonlarca lira para kazanmaktadırlar. Oysa ki şirketlere harcanan bu
kadar para Tapu Kadastronun kendi birimlerine aktarılsaydı eminim ki daha çok
faydalı olabilirdi. 
3402 sayılı Kadastro Kanunu’nu
bütünlükle mantık oluşturmadığından yerleşim yerleri özellikle dikkate
alınmamıştır. Bu durumu bölgesel olarak incelediğimizde bile anlaşılmaktadır. Birçok alanda biliyoruz ki -baba,
dede, nine- hâlen tapuların birçoğu onların adınadır. Çoluk çocuk çoğalmış,
soyu sopu çoğalmış, topraklar da bölüne bölüne -kerte kerte birbirlerine
bölünmüş- bugün de artık işlevsiz hâle gelmiştir. Bu yönüyle eğer
değerlendirirsek önemlidir bu yasa ama öbür yönden kaygımız, 2/B Yasası’nda
olduğu gibi toprağa ihtiyacı olanlara toprak verilmiyor. Kime veriliyor? İşte,
otel yapan, motel yapan… Veyahut da başka şirketler “Kendi çıkarları için nasıl
işletebilirler?” anlayışı içerisinde bu toprakları verimsiz hâle
getirmektedirler. 
Şu an ülkemizde gayrimenkulle ilgili olarak 7 bakanlık ve
onlara bağlı onlarca genel müdürlük sorumluluk almaktadır ve her kurum,
gayrimenkulleri gerek teknik gerekse hukuki olarak kendine göre
yorumlamaktadır. Mülkiyet çalışmalarının sermayeye, ranta değil, halkın
sorunlarını çözen mantığa dayalı olması gerekir. Gayrimenkulle ilgili bütün
kurumların tek bir çatı altında toplanmasına özen gösterilmesine rağmen, özerk
bir yapı çalışması konusunda herhangi bir veriyi burada görmemekteyiz.
Getirilen yasa tasarısı büyükşehir belediyesinin yetki
alanlarına herhangi bir atıfta bulunmamıştır. 6360 sayılı Yasa, büyükşehir
belediyelerine her türlü tarım projesi geliştirebilecekleri şeklinde ucu açık
bir yetki tanımıştır. Yasa tasarısında tarım arazileriyle ilgili toplulaştırma
çalışmalarının Bakanlıkça yürütüleceği belirtilmektedir. Bu anlamda yerel otoritelerin
herhangi bir etkisi kalmamaktadır. Oysa olması gereken, halkın en yakın birimi
olan yerel yönetimleri toprak üzerindeki faaliyetlerde söz sahibi yapacak
düzenlemelerin hayata geçirilmesidir.
Türkiye Ziraat Odalar Birliğinin verilerine göre 1995-2013 döneminde
toplam tarım alanları yüzde 11,3 azalarak 26,83 milyon hektardan 23,81 milyon
hektara gerilemiştir. Tarım alanlarının -şehirleşmede- sanayi tesislerine
dönüştürülmesi, tarım alanlarının azalmasında en büyük etken ve nedendir.
Bu nedenle, yıllar boyunca birinci sınıf sulamaya uygun tarım arazileri imara
açılarak sanayi ve yerleşim yerleri yapılmıştır. Şehir, ilçe ve beldelerde
tarım arazileri imara açılarak burada büyük bir rant yolunu da açmaktadır.
Burada da tarım arazilerinin verimliliği düşürülmektedir. 
Sayın Başkan, değerli milletvekilleri;
sonuç olarak Türkiye'de önemli oranda arazinin tapusunun hâlen -dediğim gibi-
büyükannelerin veya ninelerin, dedelerin üzerinde olduğunu ifade ettim. Arazi
konulu davalar on yıl boyunca sürmektedir. Buradaki sıkıntı -hukuki açıdan
baktığımızda- bu mahkemelerin günlerce değil yıllarca sürdüğünü de ifade
etmekte yarar vardır. 
Araziler el değiştirme kararları
nedeniyle çok sayıda cinayetlere ve kavgalara neden olmuştur. Bu kavgaların
nedenlerinden biri arazi sorunudur, mera sorunudur. Bunu siz de biliyorsunuz.
Bu yasaları getirirken halka danışarak, gerçekten bölgede bir etüt yaparak
özellikle doğu ve güneydoğu dediğimiz Kürdistan bölümünde de bunu yapsaydınız
daha çok verimli olacaktı bu yasa, daha çok verimlilik aksedecekti ama
baktığımızda bu yasada böyle bir şey yok. Yani, böyle, kendi başına birisi
oturmuş, kendi mantığına göre nasıl eviririm çeviririm misaliyle böyle bir yasa
çıkarmıştır. Bizim temennimiz, dileğimiz odur ki gerçekten toprağın işleyenin olması
gerektiği; bu parçalanan toprakların dev şirketlere değil, gerçekten halka
verilmesini talep etmekteyiz.
Bu vesileyle hepinizi saygıyla
selamlıyorum. (HDP sıralarından alkışlar) 
BAŞKAN – Teşekkür ederiz Sayın
Zenderlioğlu.
Milliyetçi Hareket Partisi Grubu adına
Hatay Milletvekili Adnan Şefik Çirkin. (MHP sıralarından alkışlar) 
MHP GRUBU ADINA
ADNAN ŞEFİK ÇİRKİN (Hatay) – Sayın Başkan, değerli milletvekilleri; -kaldıysa
kalanlara diyoruz tabii- hepinizi saygı, sevgi, hürmetle selamlıyorum.
Tabii, konumuz,
Türkiye'nin önemli bir sıkıntısı olan arazilerin parçalı hâle gelmesi ve bunun
ziraatta üretimi düşürmesi ve bu noktada çıkarılan bir kanun. Kanunda eksikler
buluyoruz, kanunda birtakım mahzurlar buluyoruz ama Sayın Tarım Komisyonu
üyemiz Seyfettin Yılmaz Bey’in de ifadesiyle, Komisyondaki ifadesiyle bunu bir
millî mesele olarak kabul ediyoruz ve Milliyetçi Hareket Partisi olarak bu
tasarıyı, kanunu destekliyoruz; önce bunun bilinmesinde fayda görüyorum. 
Ama, şunu da
ifade etmek lazım sayın milletvekilleri: Çiftçinin ikinci bir mesleği olmaz.
Yani, çiftçi, elinden arazisini aldığınız zaman gidip başka bir mesleği icra
edemez çünkü bilmez. Siz, bu kanunla bir şekilde anlaşsalar dahi aralarında
aileler, mirasçılar çiftçiliği bırakacak olanın hâlini düşünmüyorsunuz. Evet,
“O, onun kabahati.” diyebilirsiniz ama bu toplumsal bir gerçek. Yani, bugün ben
çiftçiyim, bugün benim arazimi elimden aldığınız an benim ikinci bir mesleğim
olmazsa, her ne kadar üç beş kuruş oradan bir para temin edersem o para batar,
bir şey bilmem ben çünkü.
Bugün, içinde
yaşadığımız günlerde Reyhanlı Barajı münasebetiyle bizim arazilerimiz istimlak
ediliyor. İkinci bir mesleğimiz yok, verilen parayla ne yapacağımızı
bilemiyoruz ve bir şekilde -Allah saklasın- kim, hangi çiftçi arazisini devlete
verip, istimlak ettirip cebine parayı koyarsa bunların yüzde 90’ının bu parası
batacak, bir şey bildiği yok çünkü. Bu, önemli bir eksik sayın milletvekilleri.
Bu düşünülmeli ve ilerleyen dönemde gerekirse buna ilave tedbirlerle bu
önümüzde bulacağımız, ileride karşılaşacağımız bu sorun bir şekilde çözülmeli.
Bunun yanı sıra çiftçinin durumu
önemli. Yani biz, bu kanunu çıkarıyoruz ama şu anda çiftçi ne durumda bunu
sorgulayamıyoruz.
Bugün don sıkıntısı oldu, önemli oranda
gelir kaybı oldu donda fakat aynı zamanda bir de kuraklık sorunu var, şu anda
perişan. Mesela Malatya’da, birçok yerde dondan zarar gören ürünler oldu ama
kimse farkında değil. Biz mısır ekmişiz, mısırımız don yedi, duruyor yani
kurumadı ama bunun ek maliyetleri var sayın milletvekilleri. Kuraklık çiftçinin
belini bükmüş durumda.
Şimdi, bakıyoruz buraya, Amerika Devlet
Başkanı Obama, California’da kuraklıktan zarar gören çiftçilere 173 milyon
dolarlık bir paket hazırlamış. Hükûmetimiz ne yapıyor? Kuraklık baş gösterince
hemen birçok üründe, buğday, mısır, pirinç, bunlarda sıfır gümrükle ithalin
kapısını açıyor. Şimdi bu yanlış demiyorum, tüketiciyi de düşünmek lazım.
Hükûmet burada doğrusunu yapıyor ama eksik yapıyor. Peki, bu malları üretenler,
dolayısıyla bu yıl üretemeyenler ne yapacak? Buna karşı bir tedbir var mı?
Hayır, yok, asla. Bu anlayış, bu zihniyet bu çiftçiyi bitirir.
Şimdi, buğdayımız var, bütün ovada,
bütün Amik Ovası’nda –Hatay’dan bahsediyorum- buğdaylar bir karış. Biraz daha
uzun olan, biraz daha gelişmiş buğdayları da vatandaş ot niyetine kullanmak
üzere yem bitkisi şeyinde biçiyor ama yüzde 60’ı, 70’i yem bitkisi dahi
olamıyor ve çiftçi faizciye, tefeciye yem olacak. Yani, bu çok önemli bir şey
ve Sayın Bakanın bu konuda bir tedbiri var mı, onu da duyarsak memnun oluruz.
Şimdi, ne oluyor sayın milletvekilleri?
Tabii, çiftçinin meselesini herkes bilmez. Çiftçinin statüsü ortada yani bu
Mecliste bulunan çiftçi sayısından çiftçinin statüsü ortada. Bildiğim
kadarıyla, kendi parti grubumuzda bir Muharrem Bey var, bir de biz varız; diğer
partilerin gruplarında da… Çünkü çiftçinin statüsü düşmüş. Bu elbette ki son on
iki yılın faturası değil yani bütün faturayı son on iki yıla kesmek de doğru
değil ama son on iki yılda, baktığımız zaman, işte “Tarımsal gelir arttı,
tarımsal ihracat arttı, şu arttı, bu arttı.” ama tarımın millî gelirdeki payı
düşüyor. 
Şimdi, Sayın Bakan bir konuşmasında
-bildiğim kadarıyla- Amerika’daki kayıtlı çiftçi sayısının yüzde 1 olduğundan
veyahut çiftçilik yapanların yüzde 1 olduğundan, Türkiye’de yüzde 25
olduğundan, bu oranın ülkenin gelişmesi adına düşmesi gerektiğinden bahsediyor.
Devamla “Birdenbire de bu nüfusu köyden boşaltmak istemiyoruz.” diyor ama
yapılan uygulamalar köylerdeki nüfusu boşaltıyor. Benim köyümün yarısı yok,
İstanbul’a çalışmaya gitmiş. Niçin? Siz çiftçinin gelirini düşürürseniz
çiftçiden geçinenlerin de geliri düşer, olay bu kadar basit ve çekip İstanbul’a
gidiyor. Ne oluyor sayın milletvekilleri? Bulduğu işte çalışıyor. Her yer
İstanbul değil, Reyhanlı’ya göçen var, Kırıkhan’a göçen var, buralarda iş miş
yok. Bu vatandaşlarımızın, bu kardeşlerimizin her birisi birer sosyal bomba
oluyor toplum içerisinde. Meslek yok, para yok, iş yok, çocukları iyi
yetişmiyor, korkunç bir nesil geliyor ve ülkenin önümüzdeki yıllarda birçok
sorununa temel olacak ve ülkenin millî sorunu hâline gelecek bir nesil geliyor.
Hükûmet döneminde, asayiş olaylarının, boşanma hadiselerinin artış oranına bir
bakmak lazım on iki yıldır. Bunlar toplumu birbirinden ayrıştırıyor.
Şimdi, Amik Ovası’nda… Bu da yetmezmiş
gibi -yani yukarısı öyle takdir etmiş- Cenab-ı Allah vermemiş. E, aşağısı da
vermiyor yani Hükûmet de vermiyor. 
Şimdi, bakın, pamuğun sulama dönemi
bundan iki ay sonradır sayın milletvekilleri. Bilen bilir, Haziran 15’te
sulanır pamuk, 15’te başlar. Şu anda biz yeni çıkmış 3 yapraklı pamuğu sulamaya
başladık. Sulama dönemi üç ay olan bir ürünün sulama dönemi beş aya çıktı Sayın
Bakan. Masraf yükselecek. Bu, çıkarabilene. Adam ekmiş, çıkaramamış, çıkmamış.
Biz “darbuz” deriz ona, nem yok toprakta ve çevirmiş, bir daha ekiyor. Nasıl?
Sulayarak. Yani o da bir nevi sulamaya başlamış netice itibarıyla. Tam bu
aşamada TEDAŞ özelleşmiş, gardiyan gibi özel sektör firmaları geliyor,
ellerinde pense, çiftçinin elektriğini kesiyor. Yahu, bir barışmak lazım. Bunu özelleştirdiniz,
bu bir politika, Hükûmetinizin takdiri. Peki, bunu özelleştirirken çiftçiyi
niye düşünmediniz? 
Sayın Tarım Bakanı, biz çiftçiyiz,
bizim sahibimiz sizsiniz. Sizden rica ediyorum, yani Hükûmetin maliyesi
çiftçiye acımaz, Hükûmetin Hazine Bakanı çiftçiye acımaz, acırsanız zatıaliniz
acır ve sizden bunu bekliyoruz, çok rica ediyoruz. Şimdi, bir barış yapalım.
Değerli arkadaşlar, PKK’yla barışıyoruz, Ermenistan’la barışıyoruz, bir barış
da çiftçiyle yapalım. 
Yine, Sayın Bakan dönecek diyecek ki:
“Efendim, siz böyle diyorsunuz ama çiftçi bize veriyor.” Yahu, ne yapalım?
Veriyorsa veriyor yani günah mı ediyor? Bunu tersine çevirelim Sayın Bakan.
Çiftçi sizin seçmeniniz, değil mi efendim? Ayrıca, bu dönemde biraz eksildi,
onu da hatırlatırım.
MUSA ÇAM (İzmir) – Çiftçi celladına
âşık.
ADNAN ŞEFİK ÇİRKİN (Devamla) – Yani ben
o kadarını demeyeyim ama Sayın Bakandan böyle bir tavır bekliyorum.
Şimdi, buğday çiftçisinin hâli bu.
Ziraat Bankası vadeleri geldi haziran ayında. Şimdi, Ziraat Bankasının faizleri
kulüpçü faizini geçmiş. Bir daha anlatayım, bu kürsüden anlattım: Kumarcının
akşam parası biter, kulüpçüden parayı alır, faizini de peşin verir ve yüksek...
Mazot fiyatları korkunç. Şimdi, enflasyon yüzde 8, yüzde 10, yüzde 11...
Bununla da övünüyoruz iktidar partisi olarak, değil mi? Gübre fiyatları yüzde
30 oranında artmış. Şu gün kullanılan, “taban gübresi” diye tabir ettiğimiz
18-46, geçen yıl 1.150 lira, bu yıl 1.450 lira. Çiftçinin enflasyonu yüzde 30
sayın milletvekilleri. İlaç fiyatları yüzde 20-30 oranında artmış. 
MUHARREM VARLI (Adana) – Mısır kaç
lira, mısır?
ADNAN ŞEFİK ÇİRKİN (Devamla) – Mısır
düşmüş yani.
Şimdi, çiftçinin ürünü aynı oranda
artıyor mu? Hayır. Sayın Bakan destekten bahsediyor, “Şu kadar destek
veriyoruz. Sizin döneminizde şu kadardı, bizim dönemimizde bu kadar.” diyor. Bu
destek kurtarmıyor. Burada bir yanlış olsa gerek. Şimdi, bu desteğin bir bölümü
de -belki Sayın Bakanın kusuru yok ama- hırsızlara gidiyor. Yani, hepsi
çiftçiye gidiyor zannetmeyin Sayın Bakan, bir kısmı da yolsuzluk yapıyor
vatandaşın. Yani, devletin parası... Bu Hükûmet bir takdir buyurmuş, Hükûmet
işte “Size şu kadar yardım edeceğim.” demiş ama bunu istismar eden de var yani
o rakamların hepsi bizde değil maalesef. Bulunursa bulunuyor, bulunamazsa kesesine
kalıyor. Şimdi bunları da göz önüne almak lazım.
Zeytinyağı üreticisi aynı şekilde.
Yani, çiftçinin durumu zor. Geçen sene neredeyse üretimimiz kadar Türkiye’ye
kaçak zeytinyağı girmiş, fiyatı düşürmüş. Edirne, çeltik üreticisi, pirinç,
ayçiçeği üreticisi... Türkiye pirincinin yüzde 50’si Edirne’den çıkar. Pirinç
çok suya ihtiyacı olan bir bitkidir. Yok, kuraklık var. Tamam, pirinci ithal
ediyoruz, pirinç pilavını ucuza yiyoruz ama bu, çiftçiye çok pahalıya patlıyor.
Karşılığında çiftçinin durumunu dengeleyecek bir önlem almıyoruz. Buğdaydaki bu
sorun hayvancılığı tetikleyecek, hayvancılıktaki sorunları tetikleyecek, saman
bulunamayacak, fiğ bulunamayacak. Adam söylüyor, diyor ki: “Fiğ ektim...” Fiğ
sulanmaz yani normal tarlada fiğin sulanması çok doğru bir şey değildir çünkü
aşırı gider ama kuraklık olmuş, fiğ de olmamış, yetişmemiş. Yarın yem
bitkilerinin fiyatı artacak, saman bulunamayacak. Bunların tedbirleri var mı?
Bunu bilmiyoruz, varsa buradan duymak istiyoruz. 
Özellikle elektrik meselesi önemli yani
bu su olmazsa bu kuraklıkta bu çiftçi neyle sulayacak? Ve çiftçi olarak -biraz
evvel de ifade ettim- şunu Meclisin huzurunda söylüyorum: Sahibimiz Sayın Tarım
Bakanıdır. Sahip çıkacağınıza da inanıyoruz Sayın Bakan yani bizim için
Hükûmetin üyeleriyle kavga etmenizi rica ediyoruz. “Benim çiftçimin durumu bu,
Ziraat Bankası bu.” Bunu söylemenizi rica ediyoruz, sonuna kadar arkanızdayız.
HAYDAR AKAR (Kocaeli) – Havuza kredi
veriyor, Türkiye’ye değil havuza. 
ADNAN ŞEFİK ÇİRKİN (Devamla) – Buyurun
efendim?
HAYDAR AKAR (Kocaeli) – Ziraat Bankası
havuza kredi veriyor, çiftçiye değil.
ADNAN ŞEFİK ÇİRKİN (Devamla) – Yani
şimdi arayı bozmayalım, sorunları çözeceğiz, o yüzden yumuşak yumuşak şey
yapalım, kavgayla bir yere varamıyoruz çünkü. Yani böyle devam edelim, akşamın
şu saatinde de sizleri fazla yormayalım.
YUSUF HALAÇOĞLU (Kayseri) – Biz de üzüm
yiyelim, bağcıyı dövmeyelim.
ADNAN ŞEFİK ÇİRKİN (Devamla) – Şimdi,
bakın şurada önümde bir şey var hazır çiftçiden bahsetmişken. Aksaray’da 2 bin
küsur dönüm, 2.635 dönüm arazi -mera arazisi olarak da geçiyor bu- buradan
çıkarılmış, AFAD’a, afet yardım fonundaki ihtiyaçlara göre düzenlenmek üzere,
bir depo yapılması adına tahsis edilmiş. Bu olacak iş değil, bu olacak bir iş
değil. Yani bu vatandaş koyununu kuzusunu nerede otlatacak? Aksaray’da bunu
yapamazsa o civardaki insanlar ne yiyecek, ne içecek? 
BAŞKAN – Bir dakika Sayın Çirkin.
Sayın milletvekilleri, çalışma
süremizin sonuna geliyoruz. Sayın Çirkin’in konuşması bitene kadar süreyi
uzatmayı oylarınıza sunuyorum: Kabul edenler… Kabul etmeyenler… Kabul
edilmiştir.
Buyurunuz.
ADNAN ŞEFİK
ÇİRKİN (Devamla) – Çok teşekkür ediyorum Sayın Başkan.
HAYDAR AKAR
(Kocaeli) – Devam edin, çok güzel gidiyor.
ADNAN ŞEFİK
ÇİRKİN (Devamla) – Yok, devam etmeyeyim artık.
BAŞKAN –
Buyurun, devam ediniz siz, sözünüzü bitiriniz.
ADNAN ŞEFİK
ÇİRKİN (Devamla) – Efendim, arkadaşlardan yoğun talep var.
BAŞKAN –
Buyurunuz efendim, siz devam edin, konuşun.
ADNAN ŞEFİK
ÇİRKİN (Devamla) – Şunu ifade etmek istiyorum son olarak, somut önerileri de
sunmak istiyorum: Bugün, Ziraat Bankası borçları faizsiz ertelenmeli, yeniden
yapılandırılmalı ve çiftçiye yeni kredi açılmalı, bir can suyu verilmeli. Yani
yukarısı öyle takdir etmiş ama aşağısı da yukarısına bakmamalı ve çiftçiyi
ayaklandırmalı. 
TEDAŞ,
özelleştirme noktasında, çiftçi tarafından hayırla anılmıyor. Bu sorun
çözülmeli, devlet bu konuda taksitlendirmeyi, yeniden yapılandırmayı bir an
evvel yapmalı. Yani sorunlarımız büyük ama vaktimiz az, sayın
milletvekillerimiz de haklı olarak gözümüze bakıyor. 
Hepinize
teşekkür ediyorum, saygılar sevgiler sunuyorum. (MHP ve CHP sıralarından
alkışlar)
BAŞKAN –
Teşekkür ederiz Sayın Çirkin.
Sayın
milletvekilleri, çalışma süremizin sonuna geldiğimiz için, alınan karar
gereğince, kanun tasarı ve teklifleri ile komisyonlardan gelen diğer işleri
sırasıyla görüşmek için 30 Nisan 2014 Çarşamba günü saat 14.00'te toplanmak
üzere birleşimi kapatıyorum.
Kapanma Saati: 20.59





(x) Sözlü soru
önergeleri Genel Kurulda okunmamış olup tutanağa eklidir.


(x) 564 S. Sayılı Basmayazı tutanağa
eklidir.




