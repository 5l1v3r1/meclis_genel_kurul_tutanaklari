



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 66’ncı
Birleşim
 10
Mart 2020 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 8 Mart Dünya Emekçi
Kadınlar Günü’nü kutladığına, kadınların dünyada ve Türkiye’de özgürlük,
eşitlik ve adalet mücadelesinin zorluklarla geçtiğine, Genel Kurulun salı,
çarşamba ve perşembe günkü birleşimlerinde tüm gündem dışı konuşmaların kadın
milletvekillerine verildiğine, kadının sesinin Mecliste daha gür çıkmasına
ihtiyaç olduğuna ilişkin konuşması
2.- Oturum Başkanı TBMM Başkan Vekili Levent Gök’ün, Siirt Milletvekili
Meral Danış Beştaş’ı HDP Grup Başkan Vekilliği görevinden dolayı tebrik
ettiğine, sisteme giremeyen kadın milletvekillerine de talep etmeleri hâlinde
söz verileceğine ve birleşime ara verildiğinde bütün partilerin kadın
milletvekillerini çay içmeye davet ettiğine ilişkin konuşması
3.- Oturum Başkanı TBMM Başkan Vekili Levent Gök’ün, Türkiye Büyük
Millet Meclisi Kâtip Üyeliği görevine başlayan Tekirdağ Milletvekili Enez
Kaplan’a başarılar dilediğine ilişkin konuşması

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ankara Milletvekili Filiz Kerestecioğlu Demir’in, 8 Mart ve feminist
mücadeleye ilişkin gündem dışı konuşması
2.- Mersin Milletvekili Zeynep Gül Yılmaz’ın, 8 Mart Dünya Kadınlar
Günü’ne ilişkin gündem dışı konuşması
3.- İstanbul Milletvekili Saliha Sera Kadıgil Sütlü’nün, toplumsal
cinsiyet eşitliğine ilişkin gündem dışı konuşması
V.- AÇIKLAMALAR
1.- Mersin Milletvekili Ali Cumhur Taşkın’ın, 8 Mart Dünya Kadınlar
Günü’ne ilişkin açıklaması
2.- Bartın Milletvekili Aysu Bankoğlu’nun, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
3.- İstanbul Milletvekili Gamze Akkuş İlgezdi’nin, dayatılan gündemin
dışında söyleyecek sözleri ve reva görülen hayatların üstüne edecek iki çift
lafları olduğuna, “fıtrat” diyerek eşitliği yok sayan zihniyete, siyasi
çıkarlara göre verilen hükümlere, emeğin sömürülmesine, toplumsal cinsiyet
eşitsizliğine, verilen sözlerin tutulmamasına, yasaların etkin uygulanmamasına,
her gün en az bir kız kardeşin hayattan koparılmasına, durdurulmayan şiddetin
erkeklik ve hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
4.- İzmir Milletvekili Sevda Erdan Kılıç’ın, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
5.- Eskişehir Milletvekili Jale Nur Süllü’nün, dayatılan gündemin
dışında söyleyecek sözleri ve reva görülen hayatların üstüne edecek iki çift
lafları olduğuna, “fıtrat” diyerek eşitliği yok sayan zihniyete, siyasi
çıkarlara göre verilen hükümlere, emeğin sömürülmesine, toplumsal cinsiyet
eşitsizliğine, verilen sözlerin tutulmamasına, yasaların etkin uygulanmamasına,
her gün en az bir kız kardeşin hayattan koparılmasına, durdurulmayan şiddetin
erkeklik ve hamaset söylemleriyle meşrulaştırılmasına itirazları olduğuna,
şiddetsiz, savaşsız, özgür ve eşit bir dünyayı var edecek kadınların olduğuna
ilişkin açıklaması
6.- Kahramanmaraş Milletvekili İmran Kılıç’ın, Veda Hutbesi’nin temel
insan haklarını içeren evrensel mesajların verildiği bir vesika olduğuna
ilişkin açıklaması
7.- Denizli Milletvekili Gülizar Biçer Karaca’nın, dayatılan gündemin
dışında söyleyecek sözleri ve reva görülen hayatların üstüne edecek iki çift
lafları olduğuna, “fıtrat” diyerek eşitliği yok sayan zihniyete, siyasi
çıkarlara göre verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
8.- Mersin Milletvekili Hacı Özkan’ın, Mersin Üniversitesi Onkoloji
Hastanesinin Mersin iline kazandırılmasında Cumhurbaşkanı Recep Tayyip Erdoğan
başta olmak üzere emeği geçen herkese teşekkür ettiğine ilişkin açıklaması


9.- Adana Milletvekili Müzeyyen Şevkin’in, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
10.- İstanbul Milletvekili Saliha Sera Kadıgil Sütlü’nün, dayatılan
gündemin dışında söyleyecek sözleri ve reva görülen hayatların üstüne edecek
iki çift lafları olduğuna, “fıtrat” diyerek eşitliği yok sayan zihniyete,
siyasi çıkarlara göre verilen hükümlere, emeğin sömürülmesine, toplumsal
cinsiyet eşitsizliğine, verilen sözlerin tutulmamasına, yasaların etkin uygulanmamasına,
her gün en az bir kız kardeşin hayattan koparılmasına, durdurulmayan şiddetin
erkeklik ve hamaset söylemleriyle meşrulaştırılmasına itirazları olduğuna,
şiddetsiz, savaşsız, özgür ve eşit bir dünyayı var edecek kadınların olduğuna
ilişkin açıklaması
11.- Mersin Milletvekili Olcay Kılavuz’un, coronavirüs sebebiyle Suriye,
İran ve Irak’a açılan sınır kapılarının kapatılmasıyla muz üreticilerinin
mağdur olmaması için tedbir alınması gerektiğine ve 8 Mart Dünya Kadınlar
Günü’nü tebrik ettiğine ilişkin açıklaması
12.- Ankara Milletvekili Gamze Taşcıer’in, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
13.- Hatay Milletvekili Suzan Şahin’in, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
14.- İstanbul Milletvekili Sibel Özdemir’in, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
15.- İstanbul Milletvekili Ali Kenanoğlu’nun, Alptekin Dursunoğlu, Barış
Terkoğlu, Barış Pehlivan ve Hülya Kılınç’ın cezaevine konulduğuna, Ferhat Çelik
ve Aydın Keser ile Murat Ağırel’in tutuklandığına, Selçuk Mızraklı’nın dokuz
buçuk yıl cezaya çarptırıldığına, Osman Kavala’nın casusluk suçlamasıyla karşı
karşıya kaldığına, Gültan Kışanak ve Sebahat Tuncel’in tutukluluklarının
devamına karar verildiğine, iktidarın kendinden yana olmayanlara yaşama hakkı
tanımamayı kendine yol edindiğine ilişkin açıklaması

16.- İzmir Milletvekili Selin Sayek Böke’nin, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
17.- Tekirdağ Milletvekili Candan Yüceer’in, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
18.- Adana Milletvekili Ayşe Sibel Ersoy’un, 8 Mart Dünya Kadınlar Günü
vesilesiyle Millî Mücadele’de emeği olan kadınları saygıyla andığına ilişkin
açıklaması
19.- Bursa Milletvekili Lale Karabıyık’ın, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
20.- Amasya Milletvekili Mustafa Levent Karahocagil’in, sessiz
yığınların sesi, kimsesizlerin kimsesi olduklarına, Amasya ilinde Sosyal
Yardımlaşma Derneğinin 2019 yılı içerisinde yaptığı yardımlara ilişkin
açıklaması
21.- Ağrı Milletvekili Dirayet Dilan Taşdemir’in, bir yanda iktidarın
kadın karşıtı politikaları diğer yanda bu politikalardan güç bulan erkeklerin
kadınlara karşı topyekûn saldırı içerisinde olduğuna, kayyumların belediyelere
gelir gelmez kadın kurumlarını ya kapattığına ya da işlevsizleştirdiğine
ilişkin açıklaması
22.- İstanbul Milletvekili Oya Ersoy’un, bütün engellere rağmen 8 Martta
sokakları dolduran, haklarına, hayatlarına ve ülkeye sahip çıkan kadın
yoldaşları saygıyla selamladığına ilişkin açıklaması
23.- İstanbul Milletvekili Şamil Ayrım’ın, 8 Mart Dünya Kadınlar Günü’nü
kutladığına, Suriye’nin İdlib kentinde şehit olan Uzman Çavuş Fatih Kara’ya
Allah’tan rahmet, yaralanan Uzman Çavuş Ercan Babat’a şifa dilediğine ilişkin
açıklaması
24.- Diyarbakır Milletvekili Oya Eronat’ın, 8 Mart Dünya Kadınlar Günü
vesilesiyle Diyarbakırlı edebiyatçılar Esma Ocak ile Sırrı Hanım’ı rahmetle
andığına ilişkin açıklaması
25.- Bursa Milletvekili Emine Yavuz Gözgeç’in, 8 Mart Dünya Kadınlar
Günü’ne ilişkin açıklaması
26.- Antalya Milletvekili Aydın Özer’in, Sera AŞ’nin marketlere satış
rakamı şartı getirip getirmediği, hangi ürünlerden, kaç kilogram ve kaç liraya
alındığı ve marketlere kaç liraya satıldığı, Sera AŞ’nin elde ettiği kâr veya
zararın ne olduğu, kâr elde edilmişse nasıl kullanılacağı, zarara uğranmışsa
kimden ve nasıl karşılanacağı sorularına Tarım ve Orman Bakanlığından gelen
yanıta ilişkin açıklaması
27.- Kocaeli Milletvekili Lütfü Türkkan’ın, hayatını kaybeden Adalet
eski Bakanı Şevket Kazan’a Allah’tan rahmet dilediğine, 8 Mart Dünya Kadınlar
Günü vesilesiyle başta şehit anneleri olmak üzere İYİ PARTİ Genel Başkanı Meral
Akşener’in ve tüm kadınların Kadınlar Günü’nü kutladığına, cinsiyet ayrımcılığının
sona erdiği, şiddet ve fırsat eşitsizliği sorunlarının ortadan kalktığı bir
Türkiye vadettiklerine, Oda TV yazarları Barış Terkoğlu ile Barış Pehlivan’ın
ardından Yeniçağ gazetesi yazarı Murat Ağırel’in tutuklanmasının her geçen gün
basın özgürlüğünün azaldığının en somut örneği olduğuna, aklın, ferasetin ve adaletin
gündeme alınması gerektiğine, adil ve bağımsız yargıya bir gün herkesin
ihtiyacı olacağına, antidemokratik, baskıcı ve çağ dışı bir yönetim tarzı olan
parti devletini kabul etmelerinin mümkün olmadığına ilişkin açıklaması
28.- Manisa Milletvekili Erkan Akçay’ın, 8 Mart Dünya Kadınlar Günü’nü
kutladığına, hayatını kaybeden Adalet eski Bakanı Şevket Kazan’a Allah’tan
rahmet dilediğine, 5 Mart 2020 tarihinde Moskova’da Türkiye ile Rusya arasında
gerçekleştiren diplomatik zirvede Soçi Mutabakatı doğrultusunda İdlib’de
istikrarın yeniden tesis edilmesi amacıyla ek protokol imzalandığına ve 5
Marttan bu yana Türk Silahlı Kuvvetlerinin terörle mücadelede önemli mesafeler
katettiğine, Türkiye’nin hiçbir emperyal kurguya mahkûm olmayacak kadar iradeli
ve aklıselim, hiçbir çatışmayı körüklemeyecek kadar barışın teminatı olduğuna,
Bahar Kalkanı Harekâtı’nın Fırat Kalkanı, Zeytin Dalı, Barış Pınarı ve Pençe
Harekâtlarının tamamlayıcısı olacağına ve sınırların terör unsurlarından
arındırılacağına, Suriye’nin geleceğine Suriyelilerin karar vermesi, yol ve
yöntemin de demokrasi olması gerektiğine ilişkin açıklaması
29.- Siirt Milletvekili Meral Danış Beştaş’ın, 8 Mart Dünya Kadınlar
Günü vesilesiyle kadına yönelik şiddete, tüm ayrımcı tutum ve uygulamalara
karşı onurlu, mücadeleci dik duruşla her yerde olmaya devam edeceklerine, 8
Mart kutlamalarına müdahaleyi kınadıklarına, toplumsal cinsiyet eşitsizliğinin
üretilmesinde dilin önemli etkiye sahip olduğuna ve “kadınlarımız” denilerek
sahiplik bildiren iyelik ekinin kullanılmasını kabul etmediklerine, Diyarbakır
Büyükşehir Belediye Eş Başkanı Selçuk Mızraklı hakkında verilen hapis cezasına
ve Selçuk Mızraklı’nın mesajına, aralarında Oda TV Haber Müdürü Barış Terkoğlu,
Genel Yayın Yönetmeni Barış Pehlivan ve Muhabir Hülya Kılınç, Yeni Yaşam
gazetesi Genel Yayın Yönetmeni Ferhat Çelik ve Yazı İşleri Müdürü Aydın Keser,
Rudaw Muhabiri Rawin Sterk, Mezopotamya Muhabiri İdris Sayılğan ile Yeniçağ
yazarı Murat Ağırel’in de olduğu 91 gazeteci ve medya çalışanının tutuklu bulunduğuna,
iktidarın hakikatlere savaş açtığına ancak er ya da geç gerçeklerin galip
geleceğine ilişkin açıklaması
30.- İstanbul Milletvekili Emine Gülizar Emecan’ın, Başkanlık Divanına
kadın milletvekillerine gönderdiği karanfilden ötürü teşekkür ettiğine, 8 Mart
Dünya Emekçi Kadınlar Günü’nü kutladığına, Türk kadınının toplumdaki yerini
edinmesini sağlayan Ulu Önder Mustafa Kemal Atatürk’ü saygıyla andığına, emek,
istihdam, eşit işe eşit ücret sorunlarının önüne kadına şiddetin geçtiğine ve
kadınların toplumsal yaşamdan dışlanmaya çalışıldığına, Cumhurbaşkanlığı
İletişim Başkanı Fahrettin Altun’un 4 Mart 2020 tarihinde Yunanistan’ın
göçmenlere karşı izlediği sert tutumuna yönelik açıklamaya ve 8 Martta Dünya
Emekçi Kadınlar Günü nedeniyle Türkiye’nin birçok yerinde barışçıl yürüyüşler
yapan ve gazla karşılaşan kadınların yaşama haklarını hep birlikte savunabilmek
için Türkiye Büyük Millet Meclisine çağrıda bulunduklarına ilişkin açıklaması
31.- Çankırı Milletvekili Muhammet Emin Akbaşoğlu’nun, hayatını kaybeden
Adalet eski Bakanı Şevket Kazan’a Allah’tan rahmet dilediğine, 8 Mart Dünya
Kadınlar Günü vesileyle tüm kadınlara ve evlatlarına kavuşma nöbetinde bulunan
Diyarbakır Annelerine göstermiş oldukları dirayetli duruş nedeniyle
hürmetlerini sunduğuna, AK PARTİ iktidarları döneminde kadınların lehine önemli
düzenlemeleri hayata geçirdiklerine, Türkiye Cumhuriyeti devletinin demokratik
bir hukuk devleti olduğuna ve anayasal sistemin işlediğine, herkesin kanunlarla
bağlı olduğuna, Türkiye’nin 15 Temmuzun hemen akabinde, Fırat Kalkanı, Zeytin
Dalı, Barış Pınarı ve Bahar Kalkanı Harekâtlarıyla hem sahada hem de masada
askerî ve diplomatik kazanımlar elde ettiğine, büyük bir göç baskısı altında
bulunan Türkiye’nin insanlığın ne demek olduğunu bütün dünyaya göstermeye devam
edeceğine ilişkin açıklaması
32.- Manisa Milletvekili Erkan Akçay’ın, Siirt Milletvekili Meral Danış
Beştaş’ın yaptığı açıklamasındaki bazı ifadelerine ilişkin açıklaması
33.- Siirt Milletvekili Meral Danış Beştaş’ın, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
34.- İstanbul Milletvekili Züleyha Gülüm’ün, erkek egemenliğine karşı
mücadelelerinin sürdüğüne ve 8 Martta sokaklarda, meydanlarda, her yerde
olduklarına ilişkin açıklaması
35.- Muş Milletvekili Gülüstan Kılıç Koçyiğit’in, Dersim’de 5 Ocaktan bu
yana kayıp olan Munzur Üniversitesi öğrencisi Gülistan Doku’nun nerede olduğu
sorusunun cevabını alamadıklarına ve baş şüpheli olarak görülen Zaynal
Abakarov’un ismini Meclis tutanaklarından sildirenin kim veya kimlerin
olduğunun Meclis Başkanlığı aracılığıyla cevaplanmasını istediğine ilişkin
açıklaması
36.- İstanbul Milletvekili Arzu Erdem’in, ülkede “Dersim” diye bir yer
olmadığına, Türk kadınının kahramanlıklara imza atan, devleti ve milleti ebet müddet
anlayışına emek ve güç veren irade olduğuna ve maddenin karanlığı içinde ruhun,
olumsuzluğun karanlığı içinde huzurun, ihtirasların karanlığı içinde faziletin,
cehaletin karanlığı içinde şefkatin, kavganın karanlığı içinde sevginin
aydınlığı olan tüm kadınları saygılayla selamladığına ilişkin açıklaması
37.- Batman Milletvekili Feleknas Uca’nın, iktidarın yasakçı ve baskıcı
politikalarının 8 Martı gölgelediğine ilişkin açıklaması
38.- Iğdır Milletvekili Yaşar Karadağ’ın, İdlib’de şehit olan hemşehrileri
Piyade Uzman Çavuş Fatih Kara’ya Allah’tan rahmet, gaziler Ercan Babat ve
Sefter Güzelnargün’e şifa dilediğine ilişkin açıklaması
39.- Kocaeli Milletvekili Lütfü Türkkan’ın, Gaziantep Milletvekili
Mehmet Sait Kirazoğlu’nun CHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
40.- Şanlıurfa Milletvekili Ayşe Sürücü’nün, Urfa Barosunun açıkladığı
son bir yıllık rakamlara göre çocuk istismarının her geçen gün arttığına, çocuk
istismarının araştırılması için verdikleri önergelerinin reddedildiğine,
toplumsal cinsiyet eşitsizliği devam ettiği müddetçe kadınlar olarak
mücadelelerini sürdüreceklerine ve 8 Mart Dünya Kadınlar Günü’nü kutladığına
ilişkin açıklaması
41.- Adana Milletvekili Müzeyyen Şevkin’in, 11 Haziran 2012 tarihinde
teslimi yapılan Adana Ceyhan Devlet Hastanesinin ilçe halkının hizmetine
sunulmamasının kabul edilebilecek bir durum olmadığına ve bu konuda Sağlık
Bakanının duyarlılığını beklediğine ilişkin açıklaması
42.- Gaziantep Milletvekili İmam Hüseyin Filiz’in, gazete çalışanlarına
ve basına yönelik baskıların ağırlaştığına, Murat Ağırel’in tutuklanma şeklinin
yargı bağımsızlığına gölge düşürdüğüne ilişkin açıklaması
43.- Bursa Milletvekili Erkan Aydın’ın, 8 Mart Emekçi Kadınlar Günü’nü
kutladığına ve İstanbul Taksim’de kadınlara uygulanan orantısız şiddeti
kınadığına, Bursa ili Keles ilçesinde 120 dönüm arazinin çöp toplama merkezi
olarak planlanması kararından vazgeçilmesi gerektiği konusunda yetkilileri
uyarmak istediğine ilişkin açıklaması
44.- Hatay Milletvekili Suzan Şahin’in, Türkiye’nin her yerinde hazineye
ait tarım arazilerinin satışı yapılırken Hatay ilinin kapsam dışında
bırakılması nedeniyle oluşan mağduriyetin giderilmesi gerektiğine ilişkin
açıklaması
45.- Yalova Milletvekili Özcan Özel’in, Urla Belediyesine kayyum
atanırken Yalova Belediyesinin CHP’li Belediye Başkanının görevden
uzaklaştırılmasının ardından Belediye Meclisinde yapılan seçimle AKP’ye
geçtiğine ilişkin açıklaması
46.- Düzce Milletvekili Ümit Yılmaz’ın, bütün dünya Yunan asker ve
polislerinin sığınmacılara yaptığı insanlık dışı muameleleri utançla
izlemekteyken Avrupa Birliği Komisyon Başkanının Türkiye’ye yönelik
değerlendirmelerine ilişkin açıklaması
47.- İzmir Milletvekili Serpil Kemalbay Pekgözegü’nün, kadın yurttaşların
8 Mart Dünya Kadınlar Günü’nü kutladığına, 8 Martta kadınlara şiddet uygulayan
Hükûmeti kınadığına, ev kadınlarına sigorta ve emeklilik hakkı için verdikleri
yasa teklifini tüm vekillerin desteklemesini talep ettiğine ilişkin açıklaması
48.- Samsun Milletvekili Neslihan Hancıoğlu’nun, dayatılan gündemin
dışında söyleyecek sözleri ve reva görülen hayatların üstüne edecek iki çift
lafları olduğuna, “fıtrat” diyerek eşitliği yok sayan zihniyete, siyasi
çıkarlara göre verilen hükümlere, emeğin sömürülmesine, toplumsal cinsiyet
eşitsizliğine, verilen sözlerin tutulmamasına, yasaların etkin uygulanmamasına,
her gün en az bir kız kardeşin hayattan koparılmasına, durdurulmayan şiddetin
erkeklik ve hamaset söylemleriyle meşrulaştırılmasına itirazları olduğuna,
şiddetsiz, savaşsız, özgür ve eşit bir dünyayı var edecek kadınların olduğuna
ilişkin açıklaması
49.- İstanbul Milletvekili Zeynel Özen’in, 9 Eylül 2017 tarihinde
İsviçre’den Türkiye’ye giriş yapan ve yurt dışına çıkış yasağı konulan Selver
Kurt’un mağduriyetine son verilmesi konusunda yetkililere çağrıda bulunduğuna
ilişkin açıklaması
50.- Edirne Milletvekili Okan Gaytancıoğlu’nun, açıklanan işsizlik
rakamlarıyla cumhuriyet tarihinin rekorlarının kırıldığına ilişkin açıklaması
51.- Çankırı Milletvekili Muhammet Emin Akbaşoğlu’nun, İstanbul
Milletvekili Mahmut Tanal’ın usul görüşmeleri üzerinde aleyhte yaptığı
konuşmasındaki bazı ifadelerine ve Başkanlığın tutumunun mevzuata uygun
olduğuna ilişkin açıklaması
52.- Çankırı Milletvekili Muhammet Emin Akbaşoğlu’nun, Diyarbakır
Milletvekili Garo Paylan’ın görüşülmekte olan 196 sıra sayılı Kanun Teklifi’nin
tümü üzerinde HDP Grubu adına yaptığı konuşmasındaki bazı ifadelerine ilişkin
açıklaması
53.- İstanbul Milletvekili Hakkı Saruhan Oluç’un, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
54.- Diyarbakır Milletvekili Garo Paylan’ın, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ve
mültecilerin araç olarak kullanıldığına ilişkin açıklaması
55.- Çankırı Milletvekili Muhammet Emin Akbaşoğlu’nun, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine ve
MİT Kanunu’nun 27’nci maddesine ilişkin açıklaması
56.- Manisa Milletvekili Erkan Akçay’ın, dernek üyeliklerinin İçişleri
Bakanlığına bildirilmesinin fişleme olmadığına ve Diyarbakır Milletvekili Garo
Paylan’ın yaptığı açıklamasındaki bazı ifadelerine ilişkin açıklaması
57.- Çankırı Milletvekili Muhammet Emin Akbaşoğlu’nun, İstanbul Milletvekili
İbrahim Özden Kaboğlu’nun görüşülmekte olan 196 sıra sayılı Kanun Teklifi’nin
tümü üzerinde şahsı adına yaptığı konuşmasındaki bazı ifadelerine ilişkin
açıklaması



VI.- BAŞKANLIĞIN GENEL KURULA SUNUŞLARI
A) Önergeler
1.- Başkanlığın, Şanlıurfa Milletvekili Zemzem Gülender Açanal’ın Kadın
Erkek Fırsat Eşitliği Komisyonu üyeliğinden istifasına ilişkin önerge yazısı
(4/67)
2.- Konya Milletvekili Fahrettin Yokuş’un, (2/1707) esas numaralı
Tohumculuk Kanununda Değişiklik Yapılmasına İlişkin Kanun Teklifi’nin doğrudan
gündeme alınmasına ilişkin önergesi (4/68)

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Adana Milletvekili İsmail Koncuk ve 19
milletvekili tarafından, üniversite öğrencilerinin ekonomik sorunlarının
araştırılarak alınması gereken önlemlerin belirlenmesi amacıyla 15/1/2020
tarihinde Türkiye Büyük Millet Meclisi Başkanlığına verilmiş olan (10/2368)
esas numaralı Meclis Araştırması Önergesi’nin ön görüşmelerinin, Genel Kurulun
10 Mart 2020 Salı günkü birleşiminde yapılmasına ilişkin önerisi
2.- HDP Grubunun, Diyarbakır Milletvekili Semra Güzel ve arkadaşları
tarafından, corona virüsüne dair alınan tedbirlerin araştırılması ve halk
sağlığının ehemmiyetli bir hâle getirilmesi amacıyla 10/3/2020 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 10 Mart 2020 Salı günkü
birleşiminde yapılmasına ilişkin önerisi
3.- CHP Grubunun, Türkiye Büyük Millet Meclisi Gündemi’nin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
akaryakıt ürünleri üzerindeki yüksek vergilerin ekonomiye etkilerinin
incelenerek alınması gereken tedbirlerin belirlenmesi amacıyla verilmiş olan
(10/1974) esas numaralı Meclis Araştırması Önergesi’nin ön görüşmelerinin,
Genel Kurulun 10 Mart 2020 Salı günkü birleşiminde yapılmasına ilişkin önerisi

B) Danışma Kurulu Önerileri
1.- Danışma Kurulunun, Genel Kurulun 11 Mart 2020 Çarşamba günkü
birleşiminde Gündem’in “Seçim” kısmında 15/2/2011 tarihli ve 6112 sayılı Radyo
ve Televizyonların Kuruluş ve Yayın Hizmetleri Hakkında Kanunun 35’inci
maddesine göre RTÜK’te boş bulunan 1 üyelik için seçimin yapılmasına, 12 Mart
2020 Perşembe günkü birleşiminde 175 Sıra Sayılı Kanun Teklifi’nin görüşmelerinin
tamamlanmasına kadar çalışmalarını sürdürmesine ilişkin önerisi

VIII.- SEÇİMLER
A) Komisyonlarda Açık Bulunan Üyeliklere Seçim
1.- Kadın Erkek Fırsat Eşitliği Komisyonunda boş bulunan üyeliğe seçim

IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Tekirdağ Milletvekili Mustafa Şentop’un Futbol Maçlarında ve Diğer
Spor Müsabakalarında Bütüncül Bir Emniyet, Güvenlik ve Hizmet Yaklaşımı Üzerine
Avrupa Konseyi Sözleşmesinin Onaylanmasının Uygun Bulunduğuna Dair Kanun
Teklifi (2/2562) ve Dışişleri Komisyonu Raporu (S. Sayısı: 175)
2.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196)

X.- USUL HAKKINDA GÖRÜŞMELER
1.- 196 sıra sayılı Kanun Teklifi’nin temel kanun olarak görüşülmesinin
İç Tüzük hükümlerine uygun olup olmadığı hakkında

XI.- YAZILI SORULAR VE CEVAPLARI
1.- Manisa Milletvekili Özgür Özel’in, Türkiye Varlık Fonunun denetim
raporuna ilişkin sorusu ve Türkiye Büyük Millet Meclisi Başkan Vekili Süreyya
Sadi Bilgiç’in cevabı (7/24107)
2.- Kırşehir Milletvekili Metin İlhan’ın, TBMM İdari Teşkilatına
yapılacak personel alımına ilişkin sorusu ve Türkiye Büyük Millet Meclisi
Başkan Vekili Süreyya Sadi Bilgiç’in cevabı (7/24110)
3.- İstanbul Milletvekili Mahmut Tanal’ın, mülga Başbakanlıktan TBMM’ye
devredilen bir limuzine ilişkin sorusu ve Türkiye Büyük Millet Meclisi Başkan
Vekili Süreyya Sadi Bilgiç’in cevabı (7/24498)
4.- Mersin Milletvekili Ali Mahir Başarır’ın, TBMM tarafından kiralanan
binalara ilişkin sorusu ve Türkiye Büyük Millet Meclisi Başkan Vekili Süreyya
Sadi Bilgiç’in cevabı (7/24501)
5.- İstanbul Milletvekili Mahmut Tanal’ın, bir milletvekilinin bir yurt
dışı ziyareti ile ilgili açıklamasına ilişkin sorusu ve Türkiye Büyük Millet
Meclisi Başkan Vekili Süreyya Sadi Bilgiç’in cevabı (7/24502)
6.- Ankara Milletvekili Levent Gök’ün, bölgesel teşvik sistemine ve
gelir dağılımına ilişkin sorusu ve Ticaret Bakanı Ruhsar Pekcan’ın cevabı
(7/24732)
7.- Niğde Milletvekili Ömer Fethi Gürer’in, limon üretimine zarar veren
hastalıklarla mücadeleye ilişkin sorusu ve Tarım ve Orman Bakanı Bekir
Pakdemirli’nin cevabı (7/24901)
8.- Antalya Milletvekili Aydın Özer’in, Tarım Kredi Kooperatifleri
bünyesinde kurulan seracılık şirketinin faaliyetlerine ilişkin sorusu ve Tarım
ve Orman Bakanı Bekir Pakdemirli’nin cevabı (7/25043)
9.- İzmir Milletvekili Murat Bakan’ın, 2015-2019 yılları arasında gıda
ürünlerinde yapılan pestisit analizlerinin sonuçları ve gıda ürünlerindeki
glifosat miktarına ilişkin sorusu ve Tarım ve Orman Bakanı Bekir Pakdemirli’nin
cevabı (7/25044)
10.- Eskişehir Milletvekili Arslan Kabukcuoğlu’nun, ülkemizdeki buğday
üretimine ilişkin sorusu ve Tarım ve Orman Bakanı Bekir Pakdemirli’nin cevabı
(7/25047)
11.- İzmir Milletvekili Mahir Polat’ın, daha önce verdiği soru
önergesine Bakanlıkça verilen yanıt ile Sayıştay Raporlarında yer alan
verilerin uyuşmadığına ilişkin sorusu ve Ticaret Bakanı Ruhsar Pekcan’ın cevabı
(7/25053)
12.- İstanbul Milletvekili Mustafa Sezgin Tanrıkulu’nun, TBMM’de görev
yapan basın mensuplarına ilişkin sorusu ve Türkiye Büyük Millet Meclisi Başkan
Vekili Süreyya Sadi Bilgiç’in cevabı (7/25062)
13.- İstanbul Milletvekili Mahmut Tanal’ın, TBMM’nin açılışının 100’üncü
yıl dönümü etkinliklerine ilişkin sorusu ve Türkiye Büyük Millet Meclisi Başkan
Vekili Süreyya Sadi Bilgiç’in cevabı (7/25200)
14.- İstanbul Milletvekili Mahmut Tanal’ın, TBMM’de görev yapan emniyet
mensuplarına ilişkin sorusu ve Türkiye Büyük Millet Meclisi Başkan Vekili
Süreyya Sadi Bilgiç’in cevabı (7/25201)
15.- İstanbul Milletvekili Mustafa Sezgin Tanrıkulu’nun, Fethullahçı
Terör Örgütünün (FETÖ/PDY) 15 Temmuz 2016 Tarihli Darbe Girişimi İle Bu Terör
Örgütünün Faaliyetlerinin Tüm Yönleriyle Araştırılarak Alınması Gereken
Önlemlerin Belirlenmesi Amacıyla Kurulan Meclis Araştırması Komisyonu Raporuna
ilişkin sorusu ve Türkiye Büyük Millet Meclisi Başkan Vekili Süreyya Sadi
Bilgiç’in cevabı (7/25202)
16.- Niğde Milletvekili Ömer Fethi Gürer’in, Tarım Kredi Kooperatifinin
destek verdiği projeler ile bu kapsamda dağıtılan hayvan sayısına ilişkin
sorusu ve Tarım ve Orman Bakanı Bekir Pakdemirli’nin cevabı (7/25337)
17.- Niğde Milletvekili Ömer Fethi Gürer’in, tarım sektöründe kullanılan
kredilere yönelik bazı verilere ilişkin sorusu ve Tarım ve Orman Bakanı Bekir
Pakdemirli’nin cevabı (7/25338)
18.- Tunceli Milletvekili Alican Önlü’nün, Cumhurbaşkanının af
yetkisiyle serbest kalan bir mahkûma ilişkin sorusu ve Cumhurbaşkanı Yardımcısı
Fuat Oktay’ın cevabı (7/25352)
19.- Bursa Milletvekili Orhan Sarıbal’ın, Cumhurbaşkanının af yetkisiyle
serbest kalan bir mahkûma ilişkin sorusu ve Cumhurbaşkanı Yardımcısı Fuat
Oktay’ın cevabı (7/25353)
20.- Ordu Milletvekili Mustafa Adıgüzel’in, Cumhurbaşkanının 10 Kasım
2019 tarihinde yaptığı konuşmanın kitapçık hâline getirilip öğrencilere
dağıtılmasına ilişkin sorusu ve Cumhurbaşkanı Yardımcısı Fuat Oktay’ın cevabı
(7/25354)
21.- Kırklareli Milletvekili Türabi Kayan’ın, bir şirket tarafından
Kızılaya yapılan şartlı bağışa,
Suriyeli sığınmacıların maliyetine ve illere göre dağılımına, 
İlişkin soruları ve Cumhurbaşkanı Yardımcısı Fuat Oktay’ın cevabı
(7/25355), (7/25362)
22.- Denizli Milletvekili Gülizar Biçer Karaca’nın, Cumhurbaşkanınca
hakkında af kararı verilen bir kişiye ilişkin sorusu ve Cumhurbaşkanı
Yardımcısı Fuat Oktay’ın cevabı (7/25356)
23.- Diyarbakır Milletvekili Semra Güzel’in, Dicle Üniversitesi Tıp
Fakültesindeki bazı atamalarla ilgili iddialara ilişkin sorusu ve Cumhurbaşkanı
Yardımcısı Fuat Oktay’ın cevabı (7/25357)
24.- Sakarya Milletvekili Ümit Dikbayır’ın, Kızılay aracılığıyla bir
vakfa bağış yapıldığı iddiasına ilişkin sorusu ve Cumhurbaşkanı Yardımcısı Fuat
Oktay’ın cevabı (7/25358)
25.- Adana Milletvekili Tulay Hatımoğulları Oruç’un, iş bulamadığı için
yaşamına son veren kişiler ile işsizliğin azaltılmasına yönelik alınacak
önlemlere ilişkin sorusu ve Cumhurbaşkanı Yardımcısı Fuat Oktay’ın cevabı
(7/25360)
26.- Diyarbakır Milletvekili Garo Paylan’ın, Hatay’da bir kişinin
intiharına ve yoksullukla mücadeleye ilişkin sorusu ve Cumhurbaşkanı Yardımcısı
Fuat Oktay’ın cevabı (7/25361)
27.- Adana Milletvekili İsmail Koncuk’un, Elâzığ depreminde yıkılan
binaların yapı üretim ve denetim süreçlerinden sorumlu olan kişiler hakkında
yasal işlem başlatılmamasına ilişkin sorusu ve Cumhurbaşkanı Yardımcısı Fuat
Oktay’ın cevabı (7/25365)
28.- Manisa Milletvekili Özgür Özel’in, Cumhurbaşkanlığı hizmetinde
kullanılan hava araçlarına ilişkin sorusu ve Cumhurbaşkanı Yardımcısı Fuat
Oktay’ın cevabı (7/25366)
29.- Zonguldak Milletvekili Ünal Demirtaş’ın, Zonguldak’ın dördüncü
derece yatırım teşvik bölgesine alınması talebi ile Bakacakkadı beldesindeki
doğal gaz altyapı çalışmalarına ilişkin sorusu ve Cumhurbaşkanı Yardımcısı Fuat
Oktay’ın cevabı (7/25367)
30.- İstanbul Milletvekili Yüksel Mansur Kılınç’ın, byLock kullandığı
tespit edilen kamu çalışanlarına dair verilere ilişkin sorusu ve Cumhurbaşkanı
Yardımcısı Fuat Oktay’ın cevabı (7/25368)
31.- Balıkesir Milletvekili Ensar Aytekin’in, Balıkesir’de bulunan kamu
binalarının depreme dayanıklılığına ilişkin sorusu ve Cumhurbaşkanı Yardımcısı
Fuat Oktay’ın cevabı (7/25369)
32.- Kayseri Milletvekili İsmail Özdemir’in, Kayseri ilindeki sağlık
hizmetlerinde yaşanan sorunlar ile bunların çözümüne yönelik alınan önlemlere
ilişkin sorusu ve Cumhurbaşkanı Yardımcısı Fuat Oktay’ın cevabı (7/25372)
33.- Kayseri Milletvekili İsmail Özdemir’in, Kayseri ilindeki uyuşturucu
ile mücadele çalışmalarına ilişkin sorusu ve Cumhurbaşkanı Yardımcısı Fuat
Oktay’ın cevabı (7/25373)
34.- Şanlıurfa Milletvekili Nusrettin Maçin’in, Kürtçenin Genel Kurul
tutanaklarında yazılışına ilişkin sorusu ve Türkiye Büyük Millet Meclisi Başkan
Vekili Süreyya Sadi Bilgiç’in cevabı (7/25653)
35.- İstanbul Milletvekili Mustafa Sezgin Tanrıkulu’nun, TBMM
Yerleşkesinde yaşanan intihar girişimlerine ilişkin sorusu ve Türkiye Büyük
Millet Meclisi Başkan Vekili Süreyya Sadi Bilgiç’in cevabı (7/25654)
10 Mart 2020 Salı
BİRİNCİ OTURUM
Açılma Saati: 15.00
BAŞKAN: Başkan Vekili Levent GÖK
KÂTİP ÜYELER: Şeyhmus DİNÇEL (Mardin), Barış KARADENİZ
(Sinop)
-----0-----
BAŞKAN
– Türkiye Büyük Millet Meclisinin 66’ncı Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce 3 sayın milletvekilimize gündem dışı söz vereceğim. 
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün, 8 Mart Dünya Emekçi
Kadınlar Günü’nü kutladığına, kadınların dünyada ve Türkiye’de özgürlük,
eşitlik ve adalet mücadelesinin zorluklarla geçtiğine, Genel Kurulun salı,
çarşamba ve perşembe günkü birleşimlerinde tüm gündem dışı konuşmaların kadın
milletvekillerine verildiğine, kadının sesinin Mecliste daha gür çıkmasına
ihtiyaç olduğuna ilişkin konuşması
BAŞKAN
– Değerli milletvekilleri, bildiğiniz gibi, önceki gün Dünya Emekçi Kadınlar
Günü’ydü. Tüm dünyada ve Türkiye'de kadınlarımızın özgürlük, eşitlik ve adalet
mücadelesi büyük zorluklarla geçmiştir ve bugün de hâlen devam etmektedir. 8
Mart, önemli bir gündür; dünyada emekçi kadınların kendi emeklerinin değerini
almak için ve hayatın her alanında erkeklerle eşit olmak hatta daha da ileri
gitmek için önemli mücadeleler verdikleri bir günün adıdır. Bütün dünyada
kutlandı. Ben 8 Mart Dünya Emekçi Kadınlar Günü nedeniyle tüm kadınlarımızın bu
gününü kutluyorum; ayrıca, değerli kadın milletvekillerimizin de bu anlamlı
gününü bilhassa kutluyorum. Başkanlığımızın kadın milletvekillerimize bir ufak
karanfil hediyesini kabul etmenizi diliyorum. 
Umuyor
ve diliyorum ki Türkiye, kadın hareketi bakımından her zaman daha ileri
boyutlara taşınacaktır; kadınlar hayatın her alanında daha eşitlikçi, daha adil
bir şekilde, daha çoğunlukçu bir şekilde temsil edecektir. Siyaset alanında,
sosyal alanda, kültürel alanda, iş alanında kadınlarımızın çok daha önemli
sayıda temsil edeceği günlerin bir an önce gelmesi dileğiyle 8 Mart Dünya
Emekçi Kadınlar Günü’nüzü kutluyorum. (Alkışlar)
Değerli
milletvekilleri, bu hafta, 8 Mart Dünya Kadınlar Günü nedeniyle bugün, yarın ve
perşembe günkü Meclisimizin tüm birleşimlerinde gündem dışı konuşmaların tümünü
kadın arkadaşlarımıza verdik. (Alkışlar) Kadının sesinin daha gür çıkmasını
istiyoruz, kadının sesinin Meclisimizde daha yüksek çıkmasını istiyoruz; buna
ihtiyacımız da var. Diğer arkadaşlarımız, özellikle kendi illeriyle ilgili
önemli günleri olan arkadaşlarımız bana hatırlatırlarsa, birer dakikalıklara
giremeyen arkadaşlarımıza o sözlerini vereceğim. Bu hafta gündem dışılar sadece
kadın milletvekillerimize ait. 
Şimdi,
bu çerçevede gündem dışı ilk söz, 8 Mart ve feminist mücadele konusunda söz
isteyen Ankara Milletvekilimiz Sayın Filiz Kerestecioğlu’na aittir.
Buyurun
Sayın Kerestecioğlu. (HDP sıralarından alkışlar) 
Süreniz
beş dakika.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Ankara Milletvekili Filiz Kerestecioğlu Demir’in, 8 Mart ve feminist
mücadeleye ilişkin gündem dışı konuşması
FİLİZ
KERESTECİOĞLU DEMİR (Ankara) – Sayın Başkan, değerli milletvekilleri, sevgili
kadınlar; bu yıl da Türkiye’de ve dünyada daha özgür ve demokratik bir yaşamın
ancak kadınlar tarafından kurulabileceğini, yasakları tanımayacağımızı ve
mücadeleden hiçbir şekilde vazgeçmeyeceğimizi gösterdikleri için tüm
hemcinslerimi sevgiyle kucaklayarak sözlerime başlamak istiyorum. (HDP
sıralarından alkışlar) 
Her
şeye ve her şeye rağmen ve herkese rağmen tabii ki, 8 Martta binlerce kadın
sokaklardaydık. Bu, çok şeyi ifade ediyor. Belki siz bize bir caddeyi
kapattınız ama biz bütün sokakları doldurduk. Sadece Türkiye’deki değil,
dünyadaki feminist mücadeleye bu kürsüden de bir selam göndermek isterim. 
Değerli
arkadaşlar, şunu ifade etmek isterim ki şiddetin bir öznesi var, o özne
erkekler. Şiddetin faili erkekler. Yani sadece “Şiddete hayır.” demekle
olmuyor. Tabii ki iktidarlar da dünyaya baktığımız zaman ağırlıklı olarak
erkeklerden oluştuğu ve zaten siyaset yapma biçimi de erkek egemen bir siyaset
biçimi olduğu için “erkek iktidarlar, kadınlara yönelik ayrımcılığın, baskının
ve yoksullaştırmanın öznesi” demek daha doğru olabilir. Özellikle şunu söylemek
isterim ki bugün İstanbul Sözleşmesi’ne karşı çıkanlar, 6284 sayılı Kanun’un uygulamasına
karşı çıkanlar, kadınların vasıflı işlerde çalışmalarına karşı çıkanlar,
aslında geçmişte kadınların eşit işe eşit ücret almasına ya da oy hakkı elde
etmesine karşı çıkanlardan hiç de farklı değiller. Çünkü burada gördüğümüz şey,
net olarak erkeklerin ayrıcalıklarından vazgeçmek istememeleri ve aslında
şiddeti önleyen yasalara karşı çıkanların da kadınlara şiddeti meşru ya da
kendilerinde hak görmeleridir. Çünkü burada, bu noktada, yani şiddetin ve
ayrımcılığın öznesini doğru ortaya koyduğumuz zaman biz kadınlar bütün bu
olanlara şaşırmıyoruz. Evet, biliyoruz, egemenler ayrıcalıklarından
vazgeçmezler. Eğer mücadele etmezseniz hak elde edemezsiniz; bu kadar basit
aslında. İşte, tam da bu yüzden kadın dayanışmasını önemsiyoruz ve kadınlar
olarak bugüne kadar olduğu gibi bundan sonra da haklarımızı çoğaltarak,
büyüterek elde edebileceğimizi ve asla gasbettirmeyeceğimizi de çok iyi
biliyoruz. 
Değerli
arkadaşlar, bugüne kadar binlerce çocuk doğurduk, besledik, büyüttük kimse
“yeter” demedi, “3 çocuk daha” dediler. Binlerce litre çorba içirdik ama kimse
bize “aşçı” demedi. Binlerce sökük diktik ama kimse bize “terzi” demedi.
Binlerce bütçe denkleştirdik kimse bize “ekonomist” demedi. On binlerce dert
dinledik kimse bize “psikolog” demedi. Evet, bu yüzden de hak ettiklerimize
nasıl el konulduğunu biz kadınlar çok iyi biliyoruz. 
Özellikle
erkeklere bir çift sözümüz var: Bizlere “Kadınlar anadır, kutsaldır, baş
tacıdır.” demek yerine -hatta sokakları da bize açın demiyoruz çünkü onları biz
kendimiz açabiliriz- tüm bunların yerine mutlaka bir şey yapmak istiyorsanız,
yapabileceğiniz çok şey var. Örneğin, şu Mecliste kadın Grup Başkan Vekillerini
çoğaltabilirsiniz. Örneğin, eş başkanlık
sistemini uygulayabilirsiniz ve hepsinden önemlisi, kendinizi sorgulayabilirsiniz.
Mesela “Kadınları destekliyoruz.” demek yerine, ben evde emeği eşit olarak
paylaşıyor muyum? Bir kadına ayrımcılık yapıldığında buna karşı ses
çıkarabiliyor muyum? Erkekler terfi alırken kadınlar alamadığında buna karşı
duruyor muyum? Evde kız ve erkek çocuklara eşit davranıyor muyum? Bir eğitim
kitabı hazırlıyorsam kadın ve erkek rollerini eşitlikçi bir şekilde
paylaştırıyor muyum? Kadınları sadece mağdur olarak mı görüyorum yoksa hayatın
her alanında eşit insanlar olarak görebiliyor muyum?
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Tamamlayacağım. 
BAŞKAN
– Tamamlayalım, buyurun. 
FİLİZ
KERESTECİOĞLU DEMİR (Devamla) - Bir toplantıda kadınlar konuşurken, özellikle
onlar konuştuktan sonra “Ben şimdi toparlayayım.” diyerek onların sözlerini
değersizleştiriyor muyum? Evli veya anne olmayan kadınları eşit bireyler olarak
görebiliyor muyum? Tüm bunları biz şıklar hâline getirip sorarsak “Hepsi.”
diyebilecek erkek sayısı ne yazık ki ya yoktur ya da çok azdır aramızda.
Dolayısıyla bizleri bir günde yüceltmekten ziyade, ayrımcı bir erkekliği
sorgulayabilirsiniz eğer gerçekten bir şeyler yapmak istiyorsanız.
Evet
sevgili kadınlar, son sözüm bizlere, hepimize; umutsuzluğa kapıldığın anda bu
kalabalığı hatırla, umutsuzluğa kapılırsan bu kalabalığı hatırla. Kadınlar 8
Martta hep bunu söylediler, bunu söylemeye devam edelim. Yaşasın 8 Mart,
yaşasın mücadelemiz. (HDP ve CHP sıralarından alkışlar) 
BAŞKAN
– Teşekkür ederiz. 
Değerli
milletvekilleri, gündem dışı ikinci söz, 8 Mart Dünya Kadınlar Günü nedeniyle
söz isteyen Mersin Milletvekilimiz Sayın Zeynep Gül Yılmaz’a aittir. 
Buyurun.
(AK PARTİ sıralarından alkışlar)
Süreniz
beş dakika Sayın Yılmaz. 
2.- Mersin Milletvekili Zeynep Gül Yılmaz’ın, 8 Mart Dünya Kadınlar
Günü’ne ilişkin gündem dışı konuşması
ZEYNEP
GÜL YILMAZ (Mersin) - Sayın Başkan, değerli milletvekilleri; 8 Mart Dünya
Kadınlar Günü münasebetiyle gündem dışı söz almış bulunmaktayım. Yüce
Meclisimizi ve aziz milletimizi saygıyla selamlıyorum.
8
Mart 1857’de New York’ta kadınların erkeklerle eşit şartlarda çalışma istemiyle
yaptıkları greve karşı yapılan insanlık dışı mücadele neticesinde 129 kadın
hayatını kaybetmiştir. Bu olay, 1900’lü yıllardan itibaren dünya genelinde
anılmaya başlanmıştır. Söz konusu tarihlerde bizim coğrafyamızda kadınlarımız,
vatan müdafaası ve milletimizin varoluş mücadelesi içindeydiler. Fedakâr
kadınlarımız cephe arkasında mücadele vermişler, dirayetleri ve vatan
sevgileriyle Erzurumlu Kara Fatma, Halide Edip Adıvar, Nene Hatun, Halime Çavuş,
Gördesli Makbule, Ayşe Çavuş, Nazife Kadın ve adını sayamadığım nice kahraman
kadınlarımız cephedeki yerlerini almışlardır. 
Bizim
coğrafyamız toprağın ana kabul edildiği diyarlardır. Toprağın hem gücü hem
bereketi kadına yakıştırılmıştır. Yaşanan onca tarihî acıya kadınlarımız göğüs
germiş, cesaretlerini ve umutlarını asla kaybetmemiş, topraklarımızı umutla
yeşertmiş ve yaşatmışlardır. Bu toprağın kadınları yıllarca “İnancım, eğitim ve
özgürlüğümün önünde bir engel olamaz.” diyerek üniversite kapılarında
başörtüleri için mücadele etmiş ve yine 15 Temmuzda demokrasimize yapılan hain
saldırıda, tıpkı geçmişte ülkemizin bekası için şehit olan Şerife Bacı gibi
vatan aşkıyla tanklara ve asker görünümlü düşmanlara geçit vermemiş, şehit
olmuş, gazi olmuşlardır. 
Hâlihazırda
ölümle tehdit edilmelerine rağmen, Diyarbakır’da HDP il binasının önünde bir
araya gelerek terör örgütü PKK tarafından kaçırılan evlatlarının geri dönmesi
için yaptıkları eylemden, kahraman duruşlarından vazgeçmemişlerdir. Stratejik
konumu nedeniyle tarih boyunca birçok devletin, örgütün sahip olmak istediği
topraklarımızı korumak için kahraman evlatlar yetiştiren şehit ve gazi
annelerimize de buradan saygı ve şükranlarımı sunmak istiyorum. Onların
fedakârlıkları sayesinde bu ülkenin dimdik ayakta olduğunu asla unutmayacağız.
Sayın
Başkan, değerli milletvekilleri; AK PARTİ iktidarı süresince kadınlarımızın
mağduriyetlerini gidermeye büyük önem verilmiştir. Anayasa değişikliklerinden
yasal düzenlemelere kadar her konuda, kadınlarımızın durumuna, onların
sorunlarının çözümüne yönelik etkin çalışmalar yapılmıştır. Hükûmetimiz kadına
yönelik şiddeti bir insanlık suçu olarak görmektedir. Bu konuda mücadelemizi
“sıfır tolerans” ilkesiyle sürdürmekteyiz. 
Ailenin
ve toplumsal dokunun da zehirlenmesine yol açan kadına yönelik şiddet, ruhen
sağlıksız nesillerin yetişmesine neden olmaktadır ve maalesef, ülkemizin de
dâhil olduğu “gelişmiş ülkeler” olarak adlandırılan dünyanın pek çok ülkesinde
bu büyük bir sorun hâline gelmiştir. Dünya genelinde kadına karşı şiddet
eğiliminde artma söz konusu olup bunun nedenleri içinde bulunan küresel
etkenlere karşı da sosyal politikalar geliştirmekteyiz. 
Hükûmetimize
karşı farklı algı yönetimleri yapılmaya çalışılsa da her zaman kadının
güçlenmesine yönelik, istihdamını artırmaya yönelik politikalar izlenmiştir.
Bakanlıklarımız, belediyelerimiz, kadınlarımızın eğitim, bilim, siyaset,
ekonomi ve iş hayatı başta olmak üzere, her alanda hak ettikleri yeri almaları,
bu alanlarda katma değer yaratmaları için kapsamlı çalışmalar yürütmüştür.
Kadına karşı uygulanan fiziksel, ekonomik, psikolojik, her türlü şiddetin
karşısında olduğumuz gibi, emeği sömürülen kadının da mobbinge maruz kalan
kadının da her zaman yanında olmaya devam edeceğiz. Kadının iş gücü piyasasında
güçlü bir şekilde yerini alması, geleneksel ve toplumsal cinsiyet rollerinin
eşitsizliklerinden kaynaklanan ayrımcılığın ortadan kalkması için yaptığımız
çalışmalara devam edeceğiz. Hükûmet olarak kadınları her zaman hayatın tam
merkezine koyan bir geleneğin ve “Sizin en hayırlınız, kadınlarına karşı iyi
davrananlarınızdır.” diyen Peygamber’imizin ümmeti olarak, medeniyetimizde
kadınlarımıza verilen değerden yola çıkarak çalışmaktan ve üretmekten asla
vazgeçmeyeceğiz.
Bu
duygu ve düşüncelerle, kadınların ayrımcılığa karşı birlik ve dayanışmasının
sembolü olan 8 Mart Dünya Kadınlar Günü’nü tebrik ediyor, saygılarımı
sunuyorum. (AK PARTİ ve MHP sıralarından alkışlar)
BAŞKAN
– Gündem dışı üçüncü söz toplumsal cinsiyet eşitliği hakkında söz isteyen
İstanbul Milletvekilimiz Sayın Sera Kadıgil’e aittir. (CHP sıralarından
alkışlar)
Süreniz
beş dakika Sayın Kadıgil.
3.- İstanbul Milletvekili Saliha Sera Kadıgil Sütlü’nün, toplumsal
cinsiyet eşitliğine ilişkin gündem dışı konuşması
SALİHA
SERA KADIGİL SÜTLÜ (İstanbul) – Sayın Başkan, sayın üyeler; gündem dışı olarak
Cumhuriyet Halk Partisi adına söz almış bulunuyorum. Bu vesileyle Gazi
Meclisimizi ve kıymetli milletvekillerimizi saygıyla selamlıyorum.
Bu
hafta, bildiğiniz üzere 8 Mart haftası. Çeşitli partilerden birçok kadın arkadaşımız
çıkacak bu kürsüye ve biz kadınların yaşadığı sıkıntıları anlatacaklar size;
maruz kaldığımız şiddeti anlatacaklar, öldürülen kardeşlerimizi anlatacaklar,
kadın işsizliğini anlatacaklar, kadın yoksulluğunu ve hayatın her alanında
yaşadığımız ayrımcılığı anlatacaklar size. Birçok erkek arkadaşımız, biliyorum,
bu sorunları aslında can kulağıyla dinleyecek, muhakkak ki duyduklarına
üzülecek, içinden “Hay Allah!” diyecek; belki sosyal medyadan bunları kınayan
paylaşımlar yapacak.
Peki,
sonra sevgili arkadaşlar, sonra ne olacak? Sonrası yok, sonrası olmayacak çünkü
bu sorunların temelinin ne olduğunu açıkça konuşmadığımız her an bu ayrımcılık
da yaşadığımız bunca şiddet de katlanarak artmaya devam edecek. Çünkü kadına
dair tüm dertlerin altında yatan, aslında hepimizin çok iyi bildiği tek bir şey
var, o da toplumsal cinsiyet eşitliği konusunda bir arpa boyu yol alamıyor
olmamız. Özellikle son dönemde, kadının özgürleşmesini içine sindiremeyen sözde
muhafazakâr, özde iktidarından taviz vermek istemeyen erkeklerden ibaret bir
grup gericinin “toplumsal cinsiyet eşitliği” kavramına yani aslında toplumun
bizatihi kendisine açtıkları beyhude savaş, utanç verici bir hâle gelmiş
durumda. Hadi biz hainiz, başka partilerdeniz, öyleyiz böyleyiz; AK PARTİ’li
kadın milletvekili arkadaşlarımıza bile sırf “toplumsal cinsiyet eşitliği”
kavramını savundukları için saldırmaya cüret edecek kadar aklını kaybetmiş bir
grup gerici saldırıyla ne yazık ki bu kavram karşı karşıya şu anda.
Peki,
bu kadar saldırılan, bıraksak iblis ilan edecekleri, bu “toplumsal cinsiyet
eşitliği” kavramı nedir? En özet şekilde tanımlamam gerekirse, toplum
tarafından cinsiyet temel alınarak geliştirilen kültürel görüşler, imajlar.
Özellikle toplumun, siz sırf kadın ya da sırf erkek olduğunuz için geliştirdiği
beklentilere biz aslında “toplumsal cinsiyet” diyoruz. Gelin daha da
somutlaştıralım: Nedir bu saçmalık derecesinde önem atfedilen ve aslında hiçbir
bilimsel temeli olmayan, sadece mevcut ataerkil düzeni ayakta tutmak için sanki
olmazsa olmazmış, bir zorunlulukmuş, bu beklentilere uymayanlar toplumu yok
etmeye çalışan tehlikeli marjinallermiş gibi allanıp budaklanıp satılmaya
çalışılan bu toplumsal cinsiyet eşitliği rolleri?
Mesela,
böyle, sık sık diyoruz ya -az önce Filiz Hanım da bahsetti- “Kadınlar zariftir,
kadınlar çiçektir, kadınlar başımızın tacıdır.”, bunlar olumluymuş gibi
kullanılan tabirler. Olumsuz olanlar ya da bizim hayatımızı olumsuza çevirenler
de var: “Kız kısmı öyle oturmaz.” “Kadın dediğin böyle kahkaha atmaz” “On tane
insan, oturuyorsunuz orada. Kalk kızım, bir çay ver.” “Kalk kızım sofrayı
topla.” “Kadın dediğin evinin işini eksik bırakmaz.” “Kadının en kutsal işi
anneliktir.” Bize bu şekilde toplumsal roller yüklenmiş, “Bunun altından
kalkamıyorsanız eksiksiniz, yarımsınız.” deniyor. (CHP sıralarından alkışlar) 
Bir
tek kadınlar mı muhatap oluyor buna peki? Erkekleri de ben biraz düşünmek
istiyorum inanın, aynı roller üzerinden. Mesela erkeklere de yükleniyor bazı
şeyler, değil mi? “Erkek adam ağlamaz.” Babası ölmüş, adam ağlayamıyor. Niye?
Ağlasa daha az erkek olacağı gibi bir yaklaşım var toplumda. “Erkek adam
böcekten korkmaz.” Korkuyor ya belki adam. Bırakalım, rahat bırakalım. Belki o
da böcekten korkmak istiyor, değil mi? Daha acısı var; intiharlar var ekonomik
kriz temelli, değil mi? Sık sık duyuyoruz hepimiz, böyle: “Oğluna bisiklet
alamayan, ayakkabı alamayan baba intihar etti.” “Ailesini geçindiremeyen adam
canına kıydı.” “İş bulamayan, borcunu ödeyemeyen erkek kendini yaktı.” Peki,
artık bu geldiğimiz 21’inci yüzyılda evinin sorumluluğunu tek başına üstlenmek
neden erkeklerin boynunda? Yani tam olarak bunun için diyorum, “toplumsal
cinsiyet eşitsizliği” dediğimiz şey -evet, genellikle kadınların derdi ama-
bilin ki yalnızca kadınların derdi değil, bu dert tüm toplumda var. Bir kuşun
kanatlarından birini bağlayıp “Hadi şimdi uç.” demek, açık konuşuyorum,
ahmaklıktır. 
Hâl
böyleyken, gayet aleni bir ajanda çerçevesinde, hassasiyetler bahanesiyle
toplumsal cinsiyet eşitliğinin dışlanması, konunun müfredatlardan çıkarılması bu
topluma yapılabilecek en planlı ve en büyük kötülüklerden birisidir sevgili
arkadaşlar. Çünkü, biliniz ki toplumsal cinsiyet eşitliği talep eden bizlerin
derdi toplumu çökertmek değil. Biz sadece, bize uygun gördüğünüz sözde ideal
vasıfları reddediyoruz, gelenek adı altında bize dayattığınız hayatları
yaşamayı reddediyoruz sevgili arkadaşlar. (CHP ve HDP sıralarından alkışlar)
Bedenimize,
hayatımıza, meslek seçimimize, giyimimize kuşamımıza, hayat tarzımıza yönelik
kendi konforunuza endeksli beklentilerinizi reddediyoruz arkadaşlar. Sizin
istediğiniz gibi değil olduğumuz gibi olacağımızı hem buradan hem yasaklamaya
kalktığınız sokaklardan işte tam da bu yüzden haykırıyoruz
(Mikrofon
otomatik cihaz tarafından kapatıldı)
BAŞKAN
– Tamamlayalım. 
SALİHA
SERA KADIGİL SÜTLÜ (Devamla) - Sözlerime son vermeden önce tüm kadınlara ve
özellikle kız çocuklarına açık bir çağrım olacak: Size sunulan anlamsız
rollerin yüzyıllardır dayatılıyor olması doğru oldukları anlamına gelmez. Bu
rollere bürünmüyor olmanız sizin eksikliğiniz değildir. İsterseniz öğretmen
olursunuz isterseniz kamyon şoförü, isterseniz tek başınıza yaşarsınız
isterseniz bir aile kurarsınız, isterseniz başörtünüzü takarsınız isterseniz
şortla dolaşırsınız, ister sakin biri olursunuz ister bu kadar adaletsizliğe
karşı öfke dolu olursunuz sevgili kadınlar. (CHP ve HDP sıralarından alkışlar)
Önemli
olan tek şey, sizin hayatınızla ne yapmak istediğiniz, inanın başkalarının
değil. Nasıl biri olmak istediğinize odaklanın sevgili kadınlar, nasıl olmanız
gerektiğini söyleyenlere değil.
Hepinize
çok teşekkür ediyorum ve bizim 8 Martta istediğimiz ne tebrik ne çiçek, tek
istediğimiz eşitlik ve adalet diyorum, hepinizi saygıyla selamlıyorum. (CHP ve
HDP sıralarından alkışlar)
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün, Siirt Milletvekili
Meral Danış Beştaş’ı HDP Grup Başkan Vekilliği görevinden dolayı tebrik
ettiğine, sisteme giremeyen kadın milletvekillerine de talep etmeleri hâlinde
söz verileceğine ve birleşime ara verildiğinde bütün partilerin kadın
milletvekillerini çay içmeye davet ettiğine ilişkin konuşması
BAŞKAN
– Evet, kadınlarımızın konuşmaları yarın da devam edecek, öbür gün de devam
edecek bu hafta. Değerli Grup Başkan Vekillerimizin her birine önceden
bildirdim, böyle bir uygulama yapmayı kendileri de önemsediği için tüm Grup
Başkan Vekillerimizi de kutluyorum.
Bu
arada bir kutlamayı da Sayın Meral Danış Beştaş’a yapalım. 
Sayın
Beştaş, Halkların Demokratik Partisi Grup Başkan Vekili olarak göreve başladınız,
size de başarılar ve iyi çalışmalar dilerim. (HDP sıralarından alkışlar) 
Değerli
arkadaşlarım, şimdi sisteme giren 30 arkadaşımıza söz vereceğim ama ben -gün
içerisinde bir yandan çalışmaları da sürdüreceğiz- kadın arkadaşlarımızdan
sisteme giremeyenlere de zaman ilerledikçe, arzu ettikleri zaman, benimle
görüşerek, istişare ederek söz vereceğim, bugün böyle yapacağız. (CHP ve HDP
sıralarından alkışlar) Kadın arkadaşlarımız da buradan ayrılmazlarsa sevinirim.
Eğer kabul ederseniz, bu birer dakikalık konuşmalar ve Sayın Grup Başkan
Vekillerimizin konuşması bittikten sonra bir kısa ara verip bütün
partilerimizin kadın milletvekilleriyle arkadaki Meclis Başkan Vekili odamızda
bir çay içmek isterim. Bugün tabii tüm ayrıcalık kadınlarımızdan yana olacak.
(CHP sıralarından alkışlar)
Değerli
milletvekilleri, şimdi değerli milletvekillerimizin söz taleplerini
karşılıyorum. 
Sayın
Taşkın…
V.- AÇIKLAMALAR
1.- Mersin Milletvekili Ali Cumhur Taşkın’ın, 8 Mart Dünya Kadınlar
Günü’ne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
8
Mart Dünya Kadınlar Günü yurt genelinde etkinliklerle kutlandı. Bu vesileyle
tüm kadınlarımızın Dünya Kadınlar Günü’nü kutluyorum. 
Kadınlarımız,
toplumsal hayatımızın, millet ve devlet yapımızın her zaman merkezinde yer alan
annelerimiz, eşlerimiz, kızlarımız, kısaca varlıklarıyla hayatımızı anlamlı
hâle getiren hayat arkadaşlarımızdır. Toplumların varlığı da geleceği de
kadınlarla mümkündür. Kadınların ihmal edildiği toplumlarda sağlıklı, mutlu ve
huzurlu bir sosyal yapı mümkün değildir. Aile merkezli, kadın ve erkek
açısından adil ve uyumlu bir toplum yapısı geleceğimizin teminatıdır. Bu amaçla
mutlu kadın, uyumlu aile, müreffeh toplum hedefi doğrultusunda çalışmayı
sürdüreceğiz. 
Başta
şehit ve gazi anneleri, eşleri olmak üzere, sadece bir gün değil, her gün
kıymetli olan kadınlarımızın 8 Mart Dünya Kadınlar Günü’nü tekrar tebrik
ediyor, Genel Kurulu saygıyla selamlıyorum. 
BAŞKAN
– Sayın Bankoğlu…
2.- Bartın Milletvekili Aysu Bankoğlu’nun, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
AYSU
BANKOĞLU (Bartın) – Bize dayattığınız gündemin dışında söyleyecek sözümüz var.
Reva gördüğünüz hayatların, yasakladığınız sokakların, hapsettiğiniz evlerin,
sahiplendiğiniz bedenlerin, uygun gördüğünüz rollerin üstüne edecek iki çift
lafımız var. “Fıtrat” diyerek eşitliği yok sayan zihniyetinize, siyasi
çıkarlarınıza göre verdiğiniz hükümlerinize itirazımız var. Emeğinizin
sömürülmesine, toplumsal cinsiyet eşitsizliğine itirazımız var. Verdiğiniz
sözleri tutmamanıza, yasaları etkin uygulamamanıza itirazımız var. Her gün en
az bir kız kardeşimizi hayattan koparmanıza itirazımız var. Durdurmadığınız
şiddeti erkeklik ve hamaset söylemleriyle meşrulaştırmanıza isyanımız var. Ve
bilin ki şiddetsiz, savaşsız, özgür ve eşit bir dünyayı size rağmen var edecek
kadınlar var, biz varız. (CHP sıralarından alkışlar)
BAŞKAN
– Sayın İlgezdi… 
3.- İstanbul Milletvekili Gamze Akkuş İlgezdi’nin, dayatılan gündemin
dışında söyleyecek sözleri ve reva görülen hayatların üstüne edecek iki çift
lafları olduğuna, “fıtrat” diyerek eşitliği yok sayan zihniyete, siyasi
çıkarlara göre verilen hükümlere, emeğin sömürülmesine, toplumsal cinsiyet
eşitsizliğine, verilen sözlerin tutulmamasına, yasaların etkin uygulanmamasına,
her gün en az bir kız kardeşin hayattan koparılmasına, durdurulmayan şiddetin
erkeklik ve hamaset söylemleriyle meşrulaştırılmasına itirazları olduğuna,
şiddetsiz, savaşsız, özgür ve eşit bir dünyayı var edecek kadınların olduğuna
ilişkin açıklaması
GAMZE
AKKUŞ İLGEZDİ (İstanbul) – Bize dayattığınız gündemin dışında söyleyecek
sözümüz var. Reva gördüğünüz hayatların, yasakladığınız sokakların,
hapsettiğiniz evlerin, sahiplendiğiniz bedenlerin, uygun gördüğünüz rollerin
üstüne söyleyecek bir çift lafımız var. “Fıtrat” diyerek eşitliği yok sayan
zihniyetinize, siyasi çıkarlarınıza göre verdiğiniz hükümlerinize itirazımız
var. Emeğimizin sömürülmesine, toplumsal cinsiyet eşitsizliğine itirazımız var.
Verdiğiniz sözleri tutmamanıza, yasaları etkin uygulamamanıza itirazımız var.
Her gün en az bir kız kardeşimizi hayattan koparmanıza itirazımız var.
Durdurmadığınız şiddeti erkeklik ve hamaset söylemleriyle meşrulaştırmanıza
isyanımız var. Ve bilin ki şiddetsiz, savaşsız, özgür ve eşit bir dünyayı size
rağmen var edecek kadınlar var, biz varız.
BAŞKAN
– Sayın Kılıç…
4.- İzmir Milletvekili Sevda Erdan Kılıç’ın, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
SEVDA
ERDAN KILIÇ (İzmir) – Bize dayattığınız gündemin dışında söyleyecek sözümüz
var. Reva gördüğünüz hayatların, yasakladığınız sokakların, hapsettiğiniz
evlerin, sahiplendiğiniz bedenlerin, uygun gördüğünüz rollerin üstüne edecek
iki çift lafımız var. “Fıtrat” diyerek eşitliği yok sayan zihniyetinize, siyasi
çıkarlarınıza göre verdiğiniz hükümlerinize itirazımız var. Emeğimizin
sömürülmesine, toplumsal cinsiyet eşitsizliğine itirazımız var. Verdiğiniz
sözleri tutmamanıza, yasaları etkin uygulamamanıza itirazımız var. Her gün en
az bir kız kardeşimizi hayattan koparmanıza itirazımız var. Durdurmadığınız
şiddeti erkeklik ve hamaset söylemleriyle meşrulaştırmanıza isyanımız var. Ve
bilin ki şiddetsiz, savaşsız, özgür ve eşit bir dünyayı size rağmen var edecek
kadınlar var, biz varız. (CHP sıralarından alkışlar)
BAŞKAN
– Sayın Süllü…
5.- Eskişehir Milletvekili Jale Nur Süllü’nün, dayatılan gündemin
dışında söyleyecek sözleri ve reva görülen hayatların üstüne edecek iki çift
lafları olduğuna, “fıtrat” diyerek eşitliği yok sayan zihniyete, siyasi
çıkarlara göre verilen hükümlere, emeğin sömürülmesine, toplumsal cinsiyet
eşitsizliğine, verilen sözlerin tutulmamasına, yasaların etkin uygulanmamasına,
her gün en az bir kız kardeşin hayattan koparılmasına, durdurulmayan şiddetin
erkeklik ve hamaset söylemleriyle meşrulaştırılmasına itirazları olduğuna,
şiddetsiz, savaşsız, özgür ve eşit bir dünyayı var edecek kadınların olduğuna
ilişkin açıklaması
JALE
NUR SÜLLÜ (Eskişehir) – Bize dayattığınız gündemin dışında söyleyecek sözümüz
var. Reva gördüğünüz hayatların, yasakladığınız sokakların, hapsettiğiniz
evlerin, sahiplendiğiniz bedenlerin, uygun gördüğünüz rollerin üstüne edecek
iki çift lafımız var. “Fıtrat” diyerek eşitliği yok sayan zihniyetinize, siyasi
çıkarlarınıza göre verdiğiniz hükümlerinize itirazımız var. Emeğimizin
sömürülmesine, toplumsal cinsiyet eşitsizliğine itirazımız var. Verdiğiniz
sözleri tutmamanıza, yasaları etkin uygulamamanıza itirazımız var. Her gün en
az bir kız kardeşimizi hayattan koparmanıza itirazımız var. Durdurmadığınız
şiddeti erkeklik ve hamaset söylemleriyle meşrulaştırmanıza isyanımız var. Ve bilin
ki şiddetsiz, savaşsız, özgür ve eşit bir dünyayı size rağmen var edecek
kadınlar var, biz varız. (CHP sıralarından alkışlar)
BAŞKAN
– Sayın Kılıç…
6.- Kahramanmaraş Milletvekili İmran Kılıç’ın, Veda Hutbesi’nin temel
insan haklarını içeren evrensel mesajların verildiği bir vesika olduğuna
ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Peygamber’imiz
(SAV) miladi 8 Mart 632 yılında, vefatından üç ay önce yaptığı Veda Haccı’nda,
Arafat’ta 120 binden fazla sahabeye hitaben Veda Hutbesi’ni irat etti. Veda
Hutbesi bütün insanlara yönelik temel insan haklarını içeren evrensel
mesajların verildiği bir vesikadır aynı zamanda. Hutbede kişi dokunulmazlığı,
hayat hakkı, mülkiyet hakkı, mesken dokunulmazlığı, sosyal güvenlik ve aile
hukuku gibi konular üzerinde durulmuştur. İşte bunlardan bazı bölümler: “Ey
insanlar, canlarınız, mallarınız, namus ve şerefiniz her türlü tecavüzden
korunmuştur. Hepiniz eşitsiniz, Adem’in çocuklarısınız; Adem ise topraktandır.
En değerliniz kötülüklerden en çok sakınanlarınızdır. Kadınların iyiliğini
isteyin, durumlarının iyileşmesi için çaba sarf edin.” 
BAŞKAN
– Sayın Karaca…
7.- Denizli Milletvekili Gülizar Biçer Karaca’nın, dayatılan gündemin
dışında söyleyecek sözleri ve reva görülen hayatların üstüne edecek iki çift
lafları olduğuna, “fıtrat” diyerek eşitliği yok sayan zihniyete, siyasi
çıkarlara göre verilen hükümlere, emeğin sömürülmesine, toplumsal cinsiyet
eşitsizliğine, verilen sözlerin tutulmamasına, yasaların etkin uygulanmamasına,
her gün en az bir kız kardeşin hayattan koparılmasına, durdurulmayan şiddetin
erkeklik ve hamaset söylemleriyle meşrulaştırılmasına itirazları olduğuna,
şiddetsiz, savaşsız, özgür ve eşit bir dünyayı var edecek kadınların olduğuna
ilişkin açıklaması
GÜLİZAR
BİÇER KARACA (Denizli) – Bize dayattığınız gündemin dışında tüm kadınlar adına
söyleyecek sözümüz var. Reva gördüğünüz hayatların, yasakladığınız sokakların,
hapsettiğiniz evlerin, sahiplendiğiniz bedenlerin, uygun gördüğünüz rollerin
üstüne söyleyecek bir çift lafımız var. “Fıtrat” diyerek eşitliği yok sayan
zihniyetinize, siyasi çıkarlarınıza göre verdiğiniz hükümlerinize itirazımız
var. Emeğimizin sömürülmesine, toplumsal cinsiyet eşitsizliğine itirazımız var.
Verdiğiniz sözleri tutmamanıza, yasaları etkin uygulamamanıza itirazımız var.
Her gün en az bir kız kardeşimizi hayattan koparmanıza itirazımız var.
Durdurmadığınız şiddeti erkeklik ve hamaset söylemleriyle meşrulaştırmanıza
isyanımız var. Ve bilin ki şiddetsiz, savaşsız, özgür ve eşit bir dünyayı size
rağmen var edecek kadınlar var, biz varız. (CHP sıralarından alkışlar) 
BAŞKAN
– Sayın Özkan…
8.- Mersin Milletvekili Hacı Özkan’ın, Mersin Üniversitesi Onkoloji
Hastanesinin Mersin iline kazandırılmasında Cumhurbaşkanı Recep Tayyip Erdoğan
başta olmak üzere emeği geçen herkese teşekkür ettiğine ilişkin açıklaması
HACI
ÖZKAN (Mersin) – Teşekkürler Sayın Başkan.
Cumhurbaşkanı
Yardımcımız Sayın Fuat Oktay’ın teşrifleriyle cuma günü açılışını
gerçekleştirdiğimiz Mersin Üniversitesi Onkoloji Hastanemiz, ileri teşhis ve
tedavi teknolojilerine sahip cihazları, gelişmiş laboratuvarı ve alanında uzman
doktor ve sağlık personeliyle vatandaşlarımıza en iyi sağlık hizmetini
verecektir. 14.500 metrekare kapalı alan üzerine kurulu 150 yatak kapasiteli
Onkoloji Hastanemiz sadece Mersin’in değil, çevre illerin de ihtiyacını
giderecektir. Hastanemizde AR-GE çalışmaları da yürütülerek dışarıya
bağımlılığını azaltmasına büyük katkı sağlayacaktır. Onkoloji Hastanemizin
şehrimize kazandırılmasında büyük destek veren Cumhurbaşkanımız Sayın Recep
Tayyip Erdoğan başta olmak üzere emeği geçen herkese çok teşekkür ediyorum.
Hastanemizin Mersin’imize, bölgemize hayırlı olmasını diliyor, Genel Kurulu
saygıyla selamlıyorum.
BAŞKAN
– Sayın Şevkin… 
9.- Adana Milletvekili Müzeyyen Şevkin’in, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
MÜZEYYEN
ŞEVKİN (Adana) – Bize dayattığınız gündemin dışında söyleyecek sözümüz var.
Reva gördüğünüz hayatların, yasakladığınız sokakların, hapsettiğiniz evlerin,
sahiplendiğiniz bedenlerin, uygun gördüğünüz rollerin üstüne edecek iki çift
lafımız var. “Fıtrat” diyerek eşitliği yok sayan zihniyetinize, siyasi
çıkarlarınıza göre verdiğiniz hükümlerinize itirazımız var. Emeğimizin
sömürülmesine, toplumsal cinsiyet eşitsizliğine itirazımız var. Verdiğiniz
sözleri tutmamanıza, yasaları etkin uygulamamanıza itirazımız var. Her gün en
az bir kız kardeşimizi hayattan koparmanıza itirazımız var. Durdurmadığınız
şiddeti erkeklik ve hamaset söylemleriyle meşrulaştırmanıza isyanımız var. Ve
bilin ki şiddetsiz, savaşsız, özgür ve eşit bir dünyayı size rağmen var edecek
kadınlar var, biz varız. (CHP sıralarından alkışlar)
BAŞKAN
– Sayın Kadıgil…
10.- İstanbul Milletvekili Saliha Sera Kadıgil Sütlü’nün, dayatılan
gündemin dışında söyleyecek sözleri ve reva görülen hayatların üstüne edecek
iki çift lafları olduğuna, “fıtrat” diyerek eşitliği yok sayan zihniyete,
siyasi çıkarlara göre verilen hükümlere, emeğin sömürülmesine, toplumsal
cinsiyet eşitsizliğine, verilen sözlerin tutulmamasına, yasaların etkin uygulanmamasına,
her gün en az bir kız kardeşin hayattan koparılmasına, durdurulmayan şiddetin
erkeklik ve hamaset söylemleriyle meşrulaştırılmasına itirazları olduğuna,
şiddetsiz, savaşsız, özgür ve eşit bir dünyayı var edecek kadınların olduğuna
ilişkin açıklaması
SALİHA
SERA KADIGİL SÜTLÜ (İstanbul) – Bize dayattığınız gündemin dışında söyleyecek
sözümüz var. Reva gördüğünüz hayatların, yasakladığınız sokakların,
hapsettiğiniz evlerin, sahiplendiğiniz bedenlerin, uygun gördüğünüz rollerin
üstüne edecek iki çift lafımız var. “Fıtrat” diyerek eşitliği yok sayan
zihniyetinize, siyasi çıkarlarınıza göre verdiğiniz hükümlerinize itirazımız
var. Emeğimizin sömürülmesine, toplumsal cinsiyet eşitsizliğine itirazımız var.
Verdiğiniz sözleri tutmamanıza, yasaları etkin uygulamamanıza itirazımız var.
Her gün en az bir kız kardeşimizi hayattan koparmanıza itirazımız var.
Durdurmadığınız şiddeti erkeklik ve hamaset söylemleriyle meşrulaştırmanıza
isyanımız var. Ve bilin ki şiddetsiz, savaşsız ve özgür ve eşit bir dünyayı
size rağmen var edecek kadınlar var, biz varız. (CHP sıralarından alkışlar)
BAŞKAN
– Sayın Kılavuz…
11.- Mersin Milletvekili Olcay Kılavuz’un, coronavirüs sebebiyle Suriye,
İran ve Irak’a açılan sınır kapılarının kapatılmasıyla muz üreticilerinin
mağdur olmaması için tedbir alınması gerektiğine ve 8 Mart Dünya Kadınlar
Günü’nü tebrik ettiğine ilişkin açıklaması
OLCAY
KILAVUZ (Mersin) – Teşekkür ediyorum Sayın Başkanım.
Farklı
ülkelerden sebze, meyve ticareti yapan tüccarlar tarafından satın alınıp İran,
Suriye ve Irak’a satılmak üzere Mersin Limanı’na getirilen yaklaşık 50 bin ton
muz, corona virüsünden dolayı sınırların kapalı olmasından ötürü transit bir
şekilde geçememiş ve ülkemiz sınırları içerisinde kalmıştır. Bu muzlar iç
piyasaya sürülecektir. Bu muzların iç piyasaya sürülmesi yerli üreticilerimizi
ciddi anlamda mağdur edecektir. Şimdiden yerli muz fiyatları düşmüştür.
Çiftçilerimizin mağdur edilmemesi için gereken tedbirler alınmalıdır. Yerli
üreticilerimiz korunmalıdır. Her şart ve koşul altında çiftçilerimizin
yanındayız. 
Ayrıca,
8 Mart Dünya Kadınlar Günü’nde bütün kadınlarımızın Kadınlar Günü’nü tebrik
ediyorum, saygıyla, hürmetle selamlıyorum teşekkür ediyorum.
Teşekkür
ediyorum. 
BAŞKAN-
Sayın Taşcıer…
12.- Ankara Milletvekili Gamze Taşcıer’in, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine, verilen
sözlerin tutulmamasına, yasaların etkin uygulanmamasına, her gün en az bir kız
kardeşin hayattan koparılmasına, durdurulmayan şiddetin erkeklik ve hamaset
söylemleriyle meşrulaştırılmasına itirazları olduğuna, şiddetsiz, savaşsız,
özgür ve eşit bir dünyayı var edecek kadınların olduğuna ilişkin açıklaması
GAMZE
TAŞCIER (Ankara) – Bize dayattığınız gündemin dışında söyleyecek sözümüz var.
Reva gördüğünüz hayatların, yasakladığınız sokakların, hapsettiğiniz evlerin,
sahiplendiğiniz bedenlerin, uygun gördüğünüz rollerin üstüne söyleyecek iki
çift lafımız var. “Fıtrat” diyerek eşitliği yok sayan zihniyetinize, siyasi
çıkarlarınıza göre verdiğiniz hükümlerinize itirazımız var. Emeğimizin
sömürülmesine, toplumsal cinsiyet eşitsizliğine itirazımız var. Verdiğiniz
sözleri tutmamanıza, yasaları etkin uygulamamanıza itirazımız var. Her gün en
az bir kız kardeşimizi hayattan koparmanıza itirazımız var. Durdurmadığınız
şiddeti erkeklik ve hamaset söylemleriyle meşrulaştırmanıza isyanımız var. Ve
bilin ki şiddetsiz, savaşsız, özgür ve eşit bir dünyayı size rağmen var edecek
kadınlar var, biz varız. (CHP sıralarından alkışlar)
BAŞKAN
– Sayın Şahin… 
13.- Hatay Milletvekili Suzan Şahin’in, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az bir
kız kardeşin hayattan koparılmasına, durdurulmayan şiddetin erkeklik ve hamaset
söylemleriyle meşrulaştırılmasına itirazları olduğuna, şiddetsiz, savaşsız,
özgür ve eşit bir dünyayı var edecek kadınların olduğuna ilişkin açıklaması
SUZAN
ŞAHİN (Hatay) - Bize dayattığınız gündemin dışında söyleyecek sözümüz var. Reva
gördüğünüz hayatların, yasakladığınız sokakların, hapsettiğiniz evlerin,
sahiplendiğiniz bedenlerin, uygun gördüğünüz rollerin üstüne edecek iki çift
lafımız var. “Fıtrat” diyerek eşitliği yok sayan zihniyetinize, siyasi
çıkarlarınıza göre verdiğiniz hükümlerinize itirazımız var. Emeğimizin
sömürülmesine, toplumsal cinsiyet eşitsizliğine itirazımız var. Verdiğiniz
sözleri tutmamanıza, yasaları etkin uygulamamanıza itirazımız var. Her gün en az
bir kız kardeşimizi hayattan koparmanıza itirazımız var. Durdurmadığınız
şiddeti erkeklik ve hamaset söylemleriyle meşrulaştırmanıza isyanımız var. Ve
bilin ki şiddetsiz, savaşsız, özgür ve eşit bir dünyayı size rağmen var edecek
kadınlar var, biz varız. (CHP sıralarından alkışlar)
BAŞKAN
– Sayın Taşçıer? Yok.
Sayın
Özdemir…
14.- İstanbul Milletvekili Sibel Özdemir’in, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
SİBEL
ÖZDEMİR (İstanbul) – Teşekkür ederim Sayın Başkan.
Bize
dayattığınız gündemin dışında söyleyecek sözümüz var. Reva gördüğünüz
hayatların, yasakladığınız sokakların, hapsettiğiniz evlerin, sahiplendiğiniz
bedenlerin, uygun gördüğünüz rollerin üstüne edecek iki çift lafımız var.
“Fıtrat” diyerek eşitliği yok sayan zihniyetinize, siyasi çıkarlarınıza göre
verdiğiniz hükümlerinize itirazımız var. Emeğimizin sömürülmesine, toplumsal
cinsiyet eşitsizliğine itirazımız var. Verdiğiniz sözleri tutmamanıza, yasaları
etkin uygulamamanıza itirazımız var. Her gün en az bir kız kardeşimizi hayattan
koparmanıza itirazımız var. Durdurmadığınız şiddeti erkeklik ve hamaset
söylemleriyle meşrulaştırmanıza isyanımız var. Ve bilin ki şiddetsiz, savaşsız,
özgür ve eşit bir dünyayı size rağmen var edecek kadınlar var, biz varız. (CHP
sıralarından alkışlar)
BAŞKAN
- Sayın Kenanoğlu…
15.- İstanbul Milletvekili Ali Kenanoğlu’nun, Alptekin Dursunoğlu, Barış
Terkoğlu, Barış Pehlivan ve Hülya Kılınç’ın cezaevine konulduğuna, Ferhat Çelik
ve Aydın Keser ile Murat Ağırel’in tutuklandığına, Selçuk Mızraklı’nın dokuz
buçuk yıl cezaya çarptırıldığına, Osman Kavala’nın casusluk suçlamasıyla karşı
karşıya kaldığına, Gültan Kışanak ve Sebahat Tuncel’in tutukluluklarının
devamına karar verildiğine, iktidarın kendinden yana olmayanlara yaşama hakkı
tanımamayı kendine yol edindiğine ilişkin açıklaması
ALİ
KENANOĞLU (İstanbul) – Önce, Alptekin Dursunoğlu; sonra Oda TV’den Barış
Terkoğlu, Barış Pehlivan ve Hülya Kılınç cezaevine kondular. Aynı hafta
içerisinde Yeni Yaşam gazetesinden Ferhat Çelik ve Aydın Keser ile Yeniçağ
gazetesinden Murat Ağırel de tutuklanmıştır. Kamuoyunda pelikan grubu olarak
bilinen tetikçi bir anlayışın hedef göstermesi sonucunda muhalif haber yapan
gazetecilerin susturulmaya başlandığı bir atmosfer sarmalındayız. Daha dün,
hayatını yaşama adamış, onurlu barış insanı, Diyarbakır halkının iradesi Selçuk
Mızraklı dokuz buçuk yıl cezaya çarptırıldı. Gezi Parkı soruşturmalarında
hakkında tahliye ve beraat kararı verilmesine rağmen siyasi iktidarın kararıyla
tahliye edilmeyen Osman Kavala, bu kez de casusluk suçlamasıyla karşı
karşıyadır. Yine, Gültan Kışanak ve Sebahat Tuncel’in, on dört, on beş yıllık
cezalara çarptırılarak tutukluluklarının devamına karar verilmiştir. İktidar,
kendinden yana olmayan hiç kimseye yaşam hakkı tanımamayı kendine yol edinmiştir.
Biz, Türkiye’nin demokrasiden yana olan bütün güçleriyle birlikte bu ablukayı
yıkacağız, bu karanlık günlere son vereceğiz; bu da böyle biline. 
BAŞKAN
– Sayın Böke…
16.- İzmir Milletvekili Selin Sayek Böke’nin, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
SELİN
SAYEK BÖKE (İzmir) – Bize dayattığınız gündemin dışında söyleyecek sözümüz var.
Reva gördüğünüz hayatların, yasakladığınız sokakların, hapsettiğiniz evlerin,
sahiplendiğiniz bedenlerin, uygun gördüğünüz rollerin üstüne edecek iki çift
lafımız var. “Fıtrat” diyerek eşitliği yok sayan zihniyetinize, siyasi
çıkarlarınıza göre verdiğiniz hükümlerinize itirazımız var. Emeğimizin
sömürülmesine, toplumsal cinsiyet eşitsizliğine itirazımız var. Verdiğiniz
sözleri tutmamanıza, yasaları etkin uygulamamanıza itirazımız var. Her gün en
az bir kız kardeşimizi hayattan koparmanıza itirazımız var. Durdurmadığınız
şiddeti erkeklik ve hamaset söylemleriyle meşrulaştırmanıza isyanımız var. Ve
bilin ki şiddetsiz, savaşsız, özgür ve eşit bir dünyayı size rağmen var edecek
kadınlar var, biz varız. (CHP sıralarından alkışlar)
BAŞKAN
– Sayın Yüceer…
17.- Tekirdağ Milletvekili Candan Yüceer’in, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
CANDAN
YÜCEER (Tekirdağ) – Bize dayattığınız gündemin dışında söyleyecek sözümüz var.
Reva gördüğünüz hayatların, yasakladığınız sokakların, hapsettiğiniz evlerin,
sahiplendiğiniz bedenlerin, uygun gördüğünüz rollerin üstüne edecek iki çift
lafımız var. “Fıtrat” diyerek eşitliği yok sayan zihniyetinize, siyasi
çıkarlarınıza göre verdiğiniz hükümlerinize itirazımız var. Emeğimizin
sömürülmesine, toplumsal cinsiyet eşitsizliğine itirazımız var. Verdiğiniz
sözleri tutmamanıza, yasaları etkin uygulamamanıza itirazımız var. Her gün en
az bir kız kardeşimizi hayattan koparmanıza itirazımız var. Durdurmadığınız
şiddeti erkeklik ve hamaset söylemleriyle meşrulaştırmanıza isyanımız var. Ve
bilin ki şiddetsiz, savaşsız, özgür ve eşit bir dünyayı size rağmen var edecek
kadınlar var, biz varız. (CHP sıralarından alkışlar)
BAŞKAN
– Sayın Ersoy…
18.- Adana Milletvekili Ayşe Sibel Ersoy’un, 8 Mart Dünya Kadınlar Günü
vesilesiyle Millî Mücadele’de emeği olan kadınları saygıyla andığına ilişkin
açıklaması
AYŞE
SİBEL ERSOY (Adana) – Teşekkür ederim Sayın Başkan. 
8
Mart Dünya Kadınlar Günü, tüm kadınları saygı ve sevgiyle selamlıyorum. 
Mustafa
Kemal Atatürk’ün Söylev’inde belirttiği gibi: “Dünyanın hiçbir yerinde, hiçbir
milletinde Anadolu köylü kadınının fevkinde kadın mesaisi zikretmek imkânı
yoktur ve dünyada hiçbir milletin kadını ‘Ben Anadolu kadınından daha fazla
çalıştım, milletimi halasa ve zafere götürmekte Anadolu kadını kadar hizmet
gördüm.’ diyemez. Çift süren, tarlayı eken, ormandan odunu, keresteyi getiren,
mahsulatı pazara götürerek paraya kalbeden, aile ocaklarının dumanını tüttüren,
bütün bunlarla beraber, sırtıyla, kağnısıyla, kucağındaki yavrusuyla cephenin
harp malzemesini taşıyan hep onlar, hep o ulvi, o fedakâr, o ilahi Anadolu
kadınları olmuştur.”
Millî
Mücadele’de emeği olan kadınları saygıyla anıyorum.
BAŞKAN
– Sayın Karabıyık…
19.- Bursa Milletvekili Lale Karabıyık’ın, dayatılan gündemin dışında
söyleyecek sözleri ve reva görülen hayatların üstüne edecek iki çift lafları
olduğuna, “fıtrat” diyerek eşitliği yok sayan zihniyete, siyasi çıkarlara göre
verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
LALE
KARABIYIK (Bursa) – Bize dayattığınız gündemin dışında söyleyecek sözümüz var.
Reva gördüğünüz hayatların, yasakladığınız sokakların, hapsettiğiniz evlerin,
sahiplendiğiniz bedenlerin, uygun gördüğünüz rollerin üstüne edecek iki çift
lafımız var. “Fıtrat” diyerek eşitliği yok sayan zihniyetinize, siyasi
çıkarlarınıza göre verdiğiniz hükümlerinize itirazımız var. Emeğimizin sömürülmesine,
toplumsal cinsiyet eşitsizliğine itirazımız var. Verdiğiniz sözleri
tutmamanıza, yasaları etkin uygulamamanıza itirazımız var. Her gün en az bir
kız kardeşimizi hayattan koparmanıza itirazımız var. Durdurmadığınız şiddeti
erkeklik ve hamaset söylemleriyle meşrulaştırmanıza isyanımız var. Ve bilin ki
şiddetsiz, savaşsız, özgür ve eşit bir dünyayı size rağmen var edecek kadınlar
var, biz varız. (CHP sıralarından alkışlar) 
BAŞKAN
– Sayın Sümer? 
Sayın
Aydın? 
Sayın
Kayan? 
Sayın
Karahocagil…
20.- Amasya Milletvekili Mustafa Levent Karahocagil’in, sessiz
yığınların sesi, kimsesizlerin kimsesi olduklarına, Amasya ilinde Sosyal
Yardımlaşma Derneğinin 2019 yılı içerisinde yaptığı yardımlara ilişkin
açıklaması
MUSTAFA
LEVENT KARAHOCAGİL (Amasya) – Sessiz yığınların sesi, kimsesizlerin kimsesi
olduk. “İnsanı yaşat ki devlet yaşasın.” düsturuyla hareket ettik. Başarıyı bir
yolculuk olarak bildik, varış noktası olarak değil. 
Halka
hizmeti Hakk’a hizmet olarak gördüğümüz bu yolda 2019 yılı içerisinde Amasya’mızda
Sosyal Yardımlaşma Derneği olarak fakire fukaraya, garibe gurebaya, engelliye,
engelli bakıcısına, yatalak hastaya ve bakıcısına yaptığımız yardımlar
şöyledir: Periyodik paydan yapılan yiyecek, giyecek, sağlık, eğitim, barınma,
yakacak, nakdî yardımlar 58.358 kişiye 11 milyon 323 bin TL; merkezî olarak
maaş şeklinde yapılan yaşlılara, engellilere, eşi vefat etmiş kadınlara, asker
ve asker çocuklarına, yetimlere yapılan yardımlar -16.601 kişiye- 61 milyon 930
bin TL; uygulanan proje yatırım… 
(Mikrofon
otomatik cihaz tarafından kapatıldı) 
BAŞKAN
– Sayın Taşdemir…
21.- Ağrı Milletvekili Dirayet Dilan Taşdemir’in, bir yanda iktidarın
kadın karşıtı politikaları diğer yanda bu politikalardan güç bulan erkeklerin
kadınlara karşı topyekûn saldırı içerisinde olduğuna, kayyumların belediyelere
gelir gelmez kadın kurumlarını ya kapattığına ya da işlevsizleştirdiğine
ilişkin açıklaması
DİRAYET
DİLAN TAŞDEMİR (Ağrı) – Teşekkürler Başkan. 
Bir
yandan iktidarın kadın karşıtı politikaları, diğer yandan bu politikalardan güç
ve zemin bulan erkekler kadınlara karşı topyekûn bir saldırı içerisinde. Bu
saldırıların en önemli boyutlarından biri de, her ne kadar üzeri örtülmeye
çalışılsa da, kadın karşıtı politikaları özel bir biçimde uygulamaya yemin
etmiş gibi çalışan, irade gasbıyla atanan kayyum rejimidir. Defalarca dile
getirdik, kayyumlar belediyelere gelir gelmez ilk önce kurumsallaşmış kadın
mücadelesini hedefliyor; kadın kurumlarını, kadın destek evlerini ya direkt
kapatıyor ya da buraları kadınlardan, kadın çalışanlardan arındırarak
işlevsizleştiriyor. 
Sur
Belediyesine kayyum atanmasıyla birlikte Amîda Jîn Kadın Danışmanlık Merkezine
erkek müdür atandı, kurumun tabelası indirildi ve bu merkez
işlevsizleştirilerek kahvehaneye çevrildi. Diğer tüm belediyelerimizde benzer
uygulamalar söz konusu. Hem artık somut durumun yanında yapılan araştırmalar da
gösteriyor ki kayyum atamalarıyla beraber mücadelemizin sonucu ciddi düşüş
yaşayan kadına yönelik…
(Mikrofon
otomatik cihaz tarafından kapatıldı) 
BAŞKAN
– Sayın Ersoy…
22.- İstanbul Milletvekili Oya Ersoy’un, bütün engellere rağmen 8 Martta
sokakları dolduran, haklarına, hayatlarına ve ülkeye sahip çıkan kadın
yoldaşları saygıyla selamladığına ilişkin açıklaması
OYA
ERSOY (İstanbul) – Hayatın her alanında ve anında direnen kadınları, 8 Martta
bütün engellere rağmen sokakları dolduran; haklarına, hayatlarına ve bu ülkeye
sahip çıkan tüm kadın yoldaşlarımızı saygıyla ve sevgiyle selamlıyorum. 
Evet,
8 Martta sokaklardaydık; katledilen, yaralanan, fiziksel ve psikolojik saldırı
altında tutulan, tecavüze uğrayan kız kardeşlerimizin hesabını sormak için
sokaklardaydık. Mahkeme salonlarında kadın katillerine iyi hâl indirimi veren
yargıya; Diyanet fetvalarıyla toplumsal yaşamı kadınlar üzerinden dinî
kurallara göre düzenleyenlere ve kadın cinayetlerinin durdurulması ve kadına
yönelik şiddetin önlenmesi için, İstanbul Sözleşmesi ve 6284 sayılı Yasa’nın
uygulanması için direniyorduk ve sokaklardaydık. Ülkenin dört bir yanında
kadınlar, haklarımıza ve hayatlarımıza sahip çıkmak için, savaşa karşı
olduğumuz için sokaklardaydık ve gücümüzü birbirimizden alıyorduk. 
BAŞKAN
– Sayın Ayrım…
23.- İstanbul Milletvekili Şamil Ayrım’ın, 8 Mart Dünya Kadınlar Günü’nü
kutladığına, Suriye’nin İdlib kentinde şehit olan Uzman Çavuş Fatih Kara’ya Allah’tan
rahmet, yaralanan Uzman Çavuş Ercan Babat’a şifa dilediğine ilişkin açıklaması
ŞAMİL
AYRIM (İstanbul) – Teşekkür ederim Sayın Başkan. 
Öncelikle,
tüm kadınlarımızın 8 Mart Kadınlar Günü’nü yürekten kutluyorum. 
Geçen
cuma günü, maalesef, Iğdır’ımıza da İdlib’den bir şehit geldi; gözyaşları âdeta
sel oldu. Koçkıran köyünden Uzman Çavuş Fatih Kara Hakk’a yolcu edildi.
Şehidimize Allah’tan rahmet diliyorum. 
Yine
Suriye İdlib’deki aynı çatışmada yaralanan gazimiz Uzman Çavuş Ercan Babet’e de
acil şifalar diliyorum. 
İnşallah
bu şehitlerimiz ve gazilerimiz son olur diyor, hepinize saygılar sunuyorum. 
BAŞKAN
– Sayın Eronat…
24.- Diyarbakır Milletvekili Oya Eronat’ın, 8 Mart Dünya Kadınlar Günü
vesilesiyle Diyarbakırlı edebiyatçılar Esma Ocak ile Sırrı Hanım’ı rahmetle
andığına ilişkin açıklaması
OYA
ERONAT (Diyarbakır) – Sayın Başkan, değerli milletvekilleri; 8 Martın Dünya
Kadınlar Günü olması hasebiyle Diyarbakırlı 2 kadın edebiyatçımızdan bahsetmek
istedim. 
2011
yılında kaybettiğimiz Esma Ocak Hanımefendi, ezberinde 3 bin şiir olan ve
sosyal sorunlara parmak basan “Berdel” adlı kitabın yazarıdır. Kitap
beyazperdeye uyarlanmış, aynı zamanda Almancaya çevrilerek dünyada büyük ün
kazanmıştır. 
Yine
Şair Sırrı Hanım, 19’uncu yüzyılda yaşamış ünlü bir divan şairimizdir. “Rıfat”
adlı oğlunu kaybettikten sonra yazdığı mersiye de onun tanınırlığını
artırmıştır. Bu 2 hanımefendiye saygılarımı, minnetimi sunuyorum ve rahmet
diliyorum.
Saygılarımı
sunuyorum.
BAŞKAN
– Sayın Yavuz Gözgeç…
25.- Bursa Milletvekili Emine Yavuz Gözgeç’in, 8 Mart Dünya Kadınlar
Günü’ne ilişkin açıklaması
EMİNE
YAVUZ GÖZGEÇ (Bursa) – 8 Mart Dünya Kadınlar Günü, Amerika’da bir fabrikada kadın
işçilerin yanarak ölmesi sonucu anılmaya başlanan bir gün. Bizim kadim
medeniyetimizde, bu toprakları bizlere vatan yapmak için canını feda etmekten
bir an bile tereddüt etmeyen şehitlerimizin “Vatan sağ olsun.” diyen vefakâr,
onurlu anneleri var; Kurtuluş Savaşı’nda cephede ön saflardan geri durmayan
Nene Hatunlarımız, Halide Onbaşılarımız var; 15 Temmuz demokrasi kahramanı
kadınlarımız var; dağa kaçırılan, terörist olmaya zorlanan çocukları için
mücadele eden Diyarbakır Annelerimiz var. 
Bu
ülkede, onurlu, özgür yaşamak hedefi olan biz kadınlar biliyoruz ki vatan varsa
kadın var, vatan varsa erkek var, vatan varsa çocuk var, vatan varsa özgürlük
var. 
BAŞKAN
– Sayın Özer…
26.- Antalya Milletvekili Aydın Özer’in, Sera AŞ’nin marketlere satış
rakamı şartı getirip getirmediği, hangi ürünlerden, kaç kilogram ve kaç liraya
alındığı ve marketlere kaç liraya satıldığı, Sera AŞ’nin elde ettiği kâr veya
zararın ne olduğu, kâr elde edilmişse nasıl kullanılacağı, zarara uğranmışsa
kimden ve nasıl karşılanacağı sorularına Tarım ve Orman Bakanlığından gelen
yanıta ilişkin açıklaması
AYDIN
ÖZER (Antalya) – Teşekkür ederim Sayın Başkan.
Tarım
Kredi Kooperatifleri bünyesinde kurulan Sera AŞ, bir süredir üreticilerden
aldığı ürünleri anlaşma yaptığı zincir marketlere satmaktadır. Kurduğu şirketi
üretim zincirindeki aracıların yerine koyan Bakanlık böylece tüketiciyi ucuz
ürünle buluşturacakmış. 
Tarım
Bakanına geçen ay bir soru önergesiyle sorduk: Sera AŞ marketlere satış rakamı
şartı getirmiş midir? Bugüne kadar hangi ürünlerden kaç kilogram alınmıştır,
kaç liraya alınmıştır? Alınan ürünler marketlere kaç liraya satılmıştır? Sera
AŞ’nin üreticiden alıp marketlere sattığı ürünlerden elde ettiği kâr veya zarar
nedir? Kâr elde edilmişse bu nasıl kullanılacaktır, zarara uğranmışsa bu zarar
kimden ve nasıl karşılanacaktır? Ve Bakanlıktan yanıt geldi: “Bilgiler ticari
sır niteliği taşımaktadır.”
Şimdi
sayın vatandaşlarımıza sormak istiyorum: Siz ucuza ürün yediğinize inanıyor
musunuz?
BAŞKAN
– Evet, değerli milletvekilleri, böylelikle değerli milletvekillerimizin söz
taleplerini karşıladık. 
Gündemi
devam ettireceğiz ama ben, bugün birleşimin soruna kadar kadın
milletvekillerimizin zaman zaman söz taleplerini karşılayacağım. 
Şimdi,
Sayın Grup Başkan Vekillerimizin söz taleplerini alalım, ondan sonra da
gündemimize geçelim.
Grup
Başkan Vekilleri olarak ilk söz İYİ PARTİ Grubu adına Sayın Türkkan’a aittir.
Buyurun
Sayın Türkkan.
27.- Kocaeli Milletvekili Lütfü Türkkan’ın, hayatını kaybeden Adalet
eski Bakanı Şevket Kazan’a Allah’tan rahmet dilediğine, 8 Mart Dünya Kadınlar
Günü vesilesiyle başta şehit anneleri olmak üzere İYİ PARTİ Genel Başkanı Meral
Akşener’in ve tüm kadınların Kadınlar Günü’nü kutladığına, cinsiyet
ayrımcılığının sona erdiği, şiddet ve fırsat eşitsizliği sorunlarının ortadan
kalktığı bir Türkiye vadettiklerine, Oda TV yazarları Barış Terkoğlu ile Barış
Pehlivan’ın ardından Yeniçağ gazetesi yazarı Murat Ağırel’in tutuklanmasının
her geçen gün basın özgürlüğünün azaldığının en somut örneği olduğuna, aklın,
ferasetin ve adaletin gündeme alınması gerektiğine, adil ve bağımsız yargıya
bir gün herkesin ihtiyacı olacağına, antidemokratik, baskıcı ve çağ dışı bir
yönetim tarzı olan parti devletini kabul etmelerinin mümkün olmadığına ilişkin
açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; dün akşam
saatlerinde millî görüşün önemli isimlerinden Adalet eski Bakanı Sayın Şevket
Kazan Ankara’da tedavi gördüğü hastanede hayatını kaybetti. Merhum Kazan’a
Allah’tan rahmet, sevenlerine ve millî görüş camiasına başsağlığı diliyorum.
Hafta
sonu idrak ettiğimiz 8 Mart Dünya Kadınlar Günü’nü kutluyorum. Başta şehit
anneleri olmak üzere Genel Başkanımız Sayın Meral Akşener Hanımefendi ve tüm
kadınlarımızın Kadınlar Günü kutlu olsun. Ancak üzülerek söylüyorum ki
Türkiye’de kadına şiddet artmakta, istihdamda kadın sayısı düşmekte, yönetime
katılmada hâlâ cinsiyet ayrımcılığı dikkat çekmektedir. İYİ PARTİ olarak
kadınlara yönelik cinsiyet ayrımcılığının sona erdiği, şiddet ve fırsat
eşitsizliği sorunlarının ortadan kaldırıldığı bir Türkiye vadediyoruz. Sayın
Genel Başkanımız öncülüğünde kadını özne alan çalışmalarımıza aralıksız devam
ediyoruz ve edeceğiz.
Türkiye’de
her geçen gün basın özgürlüğü azalıyor, gazetecilere ve düşüncelerini açıkça
söyleyen herkese baskı yapılıyor, demokrasi ve hukuk ayaklar altına alınıyor.
Oda TV yazarları Barış Terkoğlu ve Barış Pehlivan’ın ardından, son olarak
Yeniçağ gazetesi yazarı Murat Ağırel’in tutuklanması bunun en somut örneği
olmuştur. Çağrılarak mahkemeye gelen Murat Ağırel’in ertesi gün sabahın
dördünde kapısına polis gönderilerek tutuklatılması ne vicdana ne insan
haklarına ne de evrensel hukuka uygun olmuştur. Bu hukuksuzluğu kabul etmiyor,
şiddetle reddediyoruz. Ama biz bu uygulamayı daha önce de gördük; hâkim serbest
bırakıyor, savcı itiraz ediyor, tekrar yakalama kararı çıkıyor. 
(Mikrofon
otomatik cihaz tarafından kapatıldı) 
BAŞKAN
– Devam edelim.
LÜTFÜ
TÜRKKAN (Kocaeli) – Bunun ismi nedir biliyor musunuz? Bunun ismi “intikam
hukuku”dur. Peki, ya bir gün hukuk size de lazım olursa, işte o gün hukukun,
adaletin nasıl vazgeçilmez olduğunu anlayacaksınız siz de. 
İktidar
partisi, bu uygulamalarıyla korku değil, nefret yarattığının artık farkına
varmalı. Kimse sizden korkmuyor ama çok nefret ediyor. Bu nefret iyi bir şey
değil. Aklı, feraseti ve adaleti bir an önce gündeminize almalısınız.
Unutmayınız ki hukuk hepimiz içindir. Adil ve bağımsız yargıya bir gün herkesin
ihtiyacı olacaktır.
Sayın
Başkan, değerli milletvekilleri; Cumhurbaşkanı Erdoğan, geçtiğimiz günlerde
Rusya’da Devlet Başkanı Putin’le görüşmeye gitti. Sayın Cumhurbaşkanının
yanında kalabalık bir heyet de vardı ancak biz bu heyette bakanların yanında
başka isimler de gördük. AK PARTİ Sözcüsü Sayın Ömer Çelik ve Genel
Başkan Yardımcısı Sayın Mahir Ünal da heyette yer alıyordu. 
(Mikrofon
otomatik cihaz tarafından kapatıldı) 
BAŞKAN
– Buyurun.
LÜTFÜ
TÜRKKAN (Kocaeli) – Ben şimdi buradan sormak istiyorum: Bu görüşmede
Cumhurbaşkanı ve bakanların yanında bir parti sözcüsünün ve bir genel başkan
yardımcısının ne işi vardı? Bu isimler Rusya’ya niye götürüldü? Aslında cevap
açık, bu manzara, oradaki fotoğraf, şu anda Türkiye’ye parti devletinin
hükmettiğinin en net fotoğrafıdır. Parti devleti, günümüzün uluslararası
değerleri olan demokrasi, parlamenter yönetim, hukukun üstünlüğü, temel insan
hak ve özgürlüklerinin geçerli olduğu, adil, hesap verebilir, şeffaf ve katılımcı
yönetimle ilgisi olmayan, antidemokratik, baskıcı ve çağ dışı bir yönetim
tarzıdır. Bu yönetim tarzını kabul etmemiz mümkün değildir. 
Yüce
Parlamentoyu saygıyla selamlıyorum. 
Teşekkür
ediyorum Sayın Başkan.
BAŞKAN
– Söz sırası Milliyetçi Hareket Partisi Grubu adına Grup Başkan Vekili Sayın
Akçay’da. 
Buyurun
Sayın Akçay.
28.- Manisa Milletvekili Erkan Akçay’ın, 8 Mart Dünya Kadınlar Günü’nü
kutladığına, hayatını kaybeden Adalet eski Bakanı Şevket Kazan’a Allah’tan
rahmet dilediğine, 5 Mart 2020 tarihinde Moskova’da Türkiye ile Rusya arasında
gerçekleştiren diplomatik zirvede Soçi Mutabakatı doğrultusunda İdlib’de
istikrarın yeniden tesis edilmesi amacıyla ek protokol imzalandığına ve 5
Marttan bu yana Türk Silahlı Kuvvetlerinin terörle mücadelede önemli mesafeler
katettiğine, Türkiye’nin hiçbir emperyal kurguya mahkûm olmayacak kadar iradeli
ve aklıselim, hiçbir çatışmayı körüklemeyecek kadar barışın teminatı olduğuna,
Bahar Kalkanı Harekâtı’nın Fırat Kalkanı, Zeytin Dalı, Barış Pınarı ve Pençe
Harekâtlarının tamamlayıcısı olacağına ve sınırların terör unsurlarından
arındırılacağına, Suriye’nin geleceğine Suriyelilerin karar vermesi, yol ve
yöntemin de demokrasi olması gerektiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Varlığıyla
hayatın her anında ve her alanında insanı insan yapan, ilk öğretmenimiz
kadınlarımızın Dünya Kadınlar Günü’nü kutluyorum. 
Sayın
Başkan, uzun yıllar, iki dönem Adalet Bakanlığı yapmış olan Şevket Kazan’ın
hayatını kaybettiğini teessürle öğrenmiş bulunuyoruz. Merhum Şevket Kazan’a
Allah’tan rahmet; ailesine, yakınlarına ve millî görüş camiasına başsağlığı
dileklerimi iletiyorum.
Sayın
Başkan, Türkiye ve Rusya arasında, 5 Mart 2020 tarihinde, İdlib’deki gerginliği
azaltma ve bölgesel konuları ele almak için Moskova’da diplomatik zirve
gerçekleştirildi. Zirvede, 17 Eylül 2019 Soçi Mutabakatı doğrultusunda İdlib’de
istikrarın yeniden tesis edilmesi amacıyla ek protokol imzalandı. Moskova
Zirvesi’nde, 6 Mart 2020 tarihinde, saat 00.01’den itibaren tüm askerî
faaliyetlerin durdurulması kararı alındı. İdlib’in jeostratejik açıdan önemli
bir noktası olan M4 Kara Yolu çevresinde oluşturulacak güvenli bölgenin
detayları ise Türk ve Rus Savunma Bakanlıkları arasında bugün yapılacak
toplantıyla görüşülmeye başlanacak. 
Türkiye,
İdlib’de tırmanan gerilimin müsebbibi olmadığı gibi, destekleyicisi de olmamış
ve Moskova Zirvesi’ne giden süreci hazırlamıştır. “Askerî faaliyetlerin
durdurulması” ibaresi doğrultusunda, Suriye’den Türkiye’ye gerçekleşmesi
muhtemel kitlesel insan göçünün önüne geçilmiştir. 
(Mikrofon
otomatik cihaz tarafından kapatıldı) 
BAŞKAN
– Devam edin.
ERKAN
AKÇAY (Manisa) – “Bırakalım, Suriye ile Türkiye savaşsın.” açıklaması yapan
Trump’ın açıklaması dikkate alındığında, ABD’nin Türkiye üzerinden kurguladığı
senaryo Türk diplomasisinin engin birikimine çarpmıştır. Moskova Zirvesi
sonucunda, 6 Mart 2020 tarihinde silahlı faaliyetlerin durdurulması Türkiye'nin
askerî motivasyon ve toparlanması açısından kritik öneme sahiptir. Bu kapsamda,
5 Marttan bu yana, Münbiç’te, Tel Rıfat’ta, Kandil’de ve diğer bölgelerde Türk
Silahlı Kuvvetleri, PKK/PYD’ye yönelik operasyonlarda terörle mücadelede önemli
mesafeler almıştır. 
Değerli
milletvekilleri, Türkiye, hiçbir emperyal kurguya mahkûm olmayacak kadar
iradeli ve aklıselim, hiçbir çatışmayı körüklemeyecek kadar barışın
teminatıdır. Her krizden medet umup ve bu krizi fırsata çevirmeye çalışanlar
boşuna umutlanmasın.
(Mikrofon
otomatik cihaz tarafından kapatıldı) 
BAŞKAN
– Devam edin. 
ERKAN
AKÇAY (Manisa) – HTŞ, PKK/PYD üzerinden vekâlet savaşı yürüten ABD’nin, asırlık
kini mahfuz olan Rusya’nın ve bölgede ne yaptığını gayet iyi bildiğimiz
İran’ın, Esad kuklasıyla güttüğü kural tanımaz siyasetin farkındayız. Irkçı,
Darvinist, sömürgeci ve materyalist bilinçaltıyla her fırsatta Türkiye’yi itham
etme cüreti gösteren neme lazımcı Batı dünyasının da farkındayız. Siyasi hırsa
kapılıp devlet, hükûmet mefhumlarını ayırt edemeyen Putinciler Rus kapanına
düşmüştür. Bu zihniyetin, Rus televizyonunun ucuz montaj kumpasının peşine
takılıp devleti itibarsızlaştırma gafletlerine şaşırmamak gerekir. Devlet aklı
ucuz numaralarla, çarpıtmalarla, kural tanımazlıkla değerlendirilemez. 
(Mikrofon
otomatik cihaz tarafından kapatıldı) 
BAŞKAN
– Devam edin, tamamlayın. 
ERKAN
AKÇAY (Manisa) – Devlet aklı, yeri geldiğinde diplomasinin hududu zorlanarak,
yeri geldiğinde cesur hamlelerin tereddütsüz gerçekleşmesiyle belirlenir.
Türkiye, Fırat Kalkanı, Zeytin Dalı, Barış Pınarı ve Pençe Harekâtlarında bu
iki temelin üzerinde meşru ve hukuki haklarının müdafaasını
gerçekleştirmektedir. Bahar Kalkanı Harekâtı bu başarılı harekâtların
tamamlayıcısı olacak, sınırlarımız terör unsurlarından arındırılacaktır. 
Bu
ülkenin geleceğine Suriyeliler karar vermeli, yol ve yöntem de demokrasi
olmalıdır. Bu çerçevede, 13 Nisanda Suriye’de yapılacak seçimlerin kalıcı,
kapsayıcı ve kutuplaşmayı bitirecek değişim rüzgârına yol açacağını düşünmek
abartılı ve aslı astarı olmayan afaki bir beklentidir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ERKAN
AKÇAY (Manisa) – Moskova Mutabakatı, Esad rejiminin kukla bir yönetim olduğunun
tescilidir. Bu nedenle, 13 Nisanda Suriye’de yapılması planlanan seçimin
hukuken bir geçerliliği olmayacaktır. Suriye’nin geleceğini, halkının üzerine
ölüm yağdıran kukla bir yönetim değil, hür ve bağımsız Suriyeliler inşa
edecektir. Suriye’ye huzurun, istikrarın ve barışın hâkim olması en büyük
dileğimizdir. Rusya’nın ve güdümündeki Esad rejiminin İdlib’le ilgili her türlü
mutabakata sadık kalması elzemdir; olası bir ihlal durumunda, Türkiye, meşru
müdafaa hakkını kullanmakta tereddüt etmeyecektir.
Teşekkür
ederim Sayın Başkan.
BAŞKAN
– Söz sırası, Halkların Demokratik Partisi Grubu adına Sayın Danış Beştaş’ta.
Buyurun.
29.- Siirt Milletvekili Meral Danış Beştaş’ın, 8 Mart Dünya Kadınlar
Günü vesilesiyle kadına yönelik şiddete, tüm ayrımcı tutum ve uygulamalara
karşı onurlu, mücadeleci dik duruşla her yerde olmaya devam edeceklerine, 8
Mart kutlamalarına müdahaleyi kınadıklarına, toplumsal cinsiyet eşitsizliğinin
üretilmesinde dilin önemli etkiye sahip olduğuna ve “kadınlarımız” denilerek
sahiplik bildiren iyelik ekinin kullanılmasını kabul etmediklerine, Diyarbakır
Büyükşehir Belediye Eş Başkanı Selçuk Mızraklı hakkında verilen hapis cezasına
ve Selçuk Mızraklı’nın mesajına, aralarında Oda TV Haber Müdürü Barış Terkoğlu,
Genel Yayın Yönetmeni Barış Pehlivan ve Muhabir Hülya Kılınç, Yeni Yaşam
gazetesi Genel Yayın Yönetmeni Ferhat Çelik ve Yazı İşleri Müdürü Aydın Keser,
Rudaw Muhabiri Rawin Sterk, Mezopotamya Muhabiri İdris Sayılğan ile Yeniçağ
yazarı Murat Ağırel’in de olduğu 91 gazeteci ve medya çalışanının tutuklu
bulunduğuna, iktidarın hakikatlere savaş açtığına ancak er ya da geç
gerçeklerin galip geleceğine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Ben
de 8 Mart Dünya Kadınlar Günü’yle başlamak istiyorum. 
Biz
kadınlar, fabrikada, sokakta, tarlalarda, siyasette, kısaca her yerdeyiz.
İrademizi cezaevlerinde tutsak etmeye çalışanlar, bizi eve hapsetmeye
çalışanlar, bizi yok sayanlar biz kadınların varoluş mücadelesini ve
kararlılığını anlamayanlardır. Bizler özgürlük cevherini içimizde taşıyanlarız
ve karanlıkları o cevherlerle aydınlatanlarız. Bu nedenle, mücadelemiz anbean
büyüyor ve tüm toplumu kucaklıyor. Kadına yönelik şiddete, katliamcı zihniyete
ve tüm ayrımcı tutum ve uygulamalara karşı onurlu, mücadeleci dik duruşumuzla
her yerde olmaya devam edeceğiz. 
Bu
vesileyle, 8 Mart kutlamalarına, etkinliklerine müdahaleyi de kınadığımızı,
bunun kabul edilemez olduğunu bir kez daha ifade etmek istiyorum. Müdahaleler,
kadınların özgürlük yürüyüşünü, mücadelesini asla durduramayacak. 
Kadın
meselesine dair başka bir mesele: Toplumsal cinsiyet eşitsizliğinin
üretilmesinde dil çok önemli bir etkiye sahiptir. Aslında, değişim önce dilde
başlar. Özellikle erkek vekil arkadaşların dikkatine sunmak istiyorum, burada
bile “kadınlarımız” diyerek sahiplik bildiren iyelik ekini kullanmalarını kabul
etmiyoruz. Kadınlar bir babaya, bir ağabeye, bir kocaya, bir erkeğe veya
herhangi birine ait değildir. Bu nedenle, aitlik eklerinin hiçbirinin
kullanılmamasını özellikle belirtmek istiyoruz, rica ediyoruz. Değişimin dilde
başlaması gerçeğinden hareketle Türkiye Büyük Millet Meclisinde kadınlara
yaklaşımda bunu önemsiyoruz.
(Mikrofon
otomatik cihaz tarafından kapatıldı) 
BAŞKAN
– Devam edelim.
MERAL
DANIŞ BEŞTAŞ (Siirt) – Evet, yaşasın 8 Mart; yaşasın kadın mücadelesi, kadın
dayanışması. “…”(X)
Kadın, yaşam, özgürlük diyerek 8 Marta ilişkin bölümü bitirmek istiyorum.
Evet,
Sayın Başkan, değerli milletvekilleri; dün çok önemli bir davada karar verildi.
Diyarbakır Büyükşehir Belediye Eş Başkanımız Sayın Selçuk Mızraklı hakkında
dokuz yıl dört ay on beş gün bir hapis cezası verildi. Kendisi 22 Ekim 2019
tarihinde tutuklanmıştı, alelacele yapılan bir yargılamayla hemen bu ceza
verilerek kayyum darbesi meşrulaştırılmaya çalışılıyor. Bir kere, şunu ifade
etmek isteriz ki, Selçuk Mızraklı Diyarbakır halkının iradesidir, yüzde 63 oyla
seçilen bir Belediye Başkanıdır; kendisine verilmiş ceza, aynı zamanda, tek tek
kendisine oy veren halka yönelik de bir ceza mahiyetindedir. 
(Mikrofon
otomatik cihaz tarafından kapatıldı) 
BAŞKAN
– Devam edin.
MERAL
DANIŞ BEŞTAŞ (Siirt) – Aynı zamanda başka bir özelliği de var: Kendisi,
binlerce insanın hayatını kurtaran, derdine deva olan bir hekim ve bununla
birlikte bir insan hakları savunucusudur. Sevgili Selçuk Mızraklı dün bir haber
gönderdi -onun dilinden söylemek istiyorum bu bölümü- dedi ki: “El ele, yürek
yüreğe ve omuz omuza vererek güzel yarınları müjdeleyebiliriz. Sizlere bir haberim
var, bu zalimler pek yakında kaçacaklar.” Evet, kaçacaklar, hiçbir karar
AKP’nin kayyum suçunu örtemeyecek, halkın iradesinden kaçamayacaklar. İrade
gasbedenler er ya da geç yasa önünde, adalet önünde hesap verecek. Tarihin
hiçbir saldırısı Amed surlarını yıkamadı. Hiçbir zalim, Kürt halkına boyun
eğdiremedi. Amed halkının iradesini cezalandırdığını düşünenler Selçuk
Mızraklı’yı cezalandırdığını sananlar yakında kaçacaklar.
(Mikrofon
otomatik cihaz tarafından kapatıldı) 
BAŞKAN
– Devam edin, tamamlayalım.
MERAL
DANIŞ BEŞTAŞ (Siirt) – Gülten Kışanak ve Bekir Kaya dört yıla yakın bir süredir
içeride ama iktidarın korkulu rüyası olmaya devam edecekler. Sevgili Selçuk
Mızraklı da iktidarın başka bir korkulu rüyası olacak.
Son
olarak, gazetecilere yönelik saldırılara değinmek istiyorum. Evet, şu anda,
hâlihazırda 91 gazeteci ve medya çalışanı tutuklu. Son bir hafta içinde 20
gazeteci gözaltına alındı ve 7 gazeteci tutuklandı. Bunlar, Oda TV Haber Müdürü
Barış Terkoğlu, Genel Yayın Yönetmeni Barış Pehlivan ve Muhabir Hülya Kılınç;
Yeni Yaşam Genel Yayın Yönetmeni Ferhat Çelik, Yazı İşleri Müdürü Aydın Keser;
Rudaw Muhabiri Rawin Sterk, Mezopotamya Muhabiri İdris Sayılğan ve Yeniçağ
Yazarı Murat Ağırel. Evet, gazetecilere yönelik saldırılardan vazgeçin.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Beştaş.
MERAL
DANIŞ BEŞTAŞ (Siirt) – Gazetecilik suç değildir. Gazetecilerin tutuklanması,
yargılanması, aslında, asla hukuk çerçevesinde olmuyor. İktidar, gerçeklere
savaş açmış durumda; hakikatin haberini yapan, hakikatin peşinde koşan
gazetecilere savaş açmış durumda ama bu savaşı kaybedecek. Er ya da geç
gerçekler galip gelecek diyorum. 
Teşekkür
ediyorum.
BAŞKAN
– Evet, söz sırası, Cumhuriyet Halk Partisi Grubu adına, Grup Başkan Vekilinin
yetki vermesiyle Sayın Emecan’da.
Buyurun
Sayın Emecan.
30.- İstanbul Milletvekili Emine Gülizar Emecan’ın, Başkanlık Divanına
kadın milletvekillerine gönderdiği karanfilden ötürü teşekkür ettiğine, 8 Mart
Dünya Emekçi Kadınlar Günü’nü kutladığına, Türk kadınının toplumdaki yerini
edinmesini sağlayan Ulu Önder Mustafa Kemal Atatürk’ü saygıyla andığına, emek,
istihdam, eşit işe eşit ücret sorunlarının önüne kadına şiddetin geçtiğine ve
kadınların toplumsal yaşamdan dışlanmaya çalışıldığına, Cumhurbaşkanlığı
İletişim Başkanı Fahrettin Altun’un 4 Mart 2020 tarihinde Yunanistan’ın
göçmenlere karşı izlediği sert tutumuna yönelik açıklamaya ve 8 Martta Dünya
Emekçi Kadınlar Günü nedeniyle Türkiye’nin birçok yerinde barışçıl yürüyüşler
yapan ve gazla karşılaşan kadınların yaşama haklarını hep birlikte savunabilmek
için Türkiye Büyük Millet Meclisine çağrıda bulunduklarına ilişkin açıklaması
EMİNE
GÜLİZAR EMECAN (İstanbul) – Teşekkür ederim Sayın Başkan.
Öncelikle,
bu güzel karanfilleri bizlere göndererek göstermiş olduğunuz nezaketten dolayı
sizlere grubumuz adına da çok teşekkür etmek istiyorum.
Evet,
grubumuz adına, 8 Martla ilgili ben de birkaç söz söyleyeceğim. Aslında, 8
Marta gelmeden önce, Türk kadınının yerine baktığımız zaman, Türk kadını,
kurtuluş mücadelemizden bu yana, hayatın her alanında, savaşta da barışta da
mücadelenin içinde erkeklerle birlikte yan yana olmuştur. Seçme ve seçilme
hakkını, dünyada birçok ülkeden yıllarca önce, 1934 yılında elde etmiştir Türk
kadını. Kadının toplumdaki yerini edinmesini, erkeklerle eşit koşullarda var
olmasını ise biz Ulu Önderimiz Mustafa Kemal Atatürk’e borçluyuz. Buradan, bu
vesileyle, tekrar kendisini saygıyla anmak istiyorum. Onun değerini kadınlar
olarak her geçen gün daha da fazla anlıyoruz. 
Aslında,
8 Marta geldiğimiz zaman, 1857 yılında kadın işçilerin daha iyi çalışma
şartları için yaptığı bir eylemde 129 kadının yanarak ölmesiyle sonuçlanan çok
acı bir olay gerçekleşti. Bu olaydan sonra -burada uzun uzun tarihçesine
girmeyeceğim ama- aslında 8 Mart bir anma günü olarak belirlendi. Ancak
Türkiye’de kadınların yaşadığı sorunlara baktığımızda, emek, istihdam, eşit işe
eşit ücret gibi sorunların önüne, bugün, kadına şiddet geçmiş durumda. Sadece
2020 yılında altmış yedi günde yani 8 Marta kadar 54 kadının öldürüldüğünü
biliyoruz. 
(Mikrofon
otomatik cihaz tarafından kapatıldı)
BAŞKAN
– Buyurun. 
EMİNE
GÜLİZAR EMECAN (İstanbul) – Teşekkür ederim. 
Aslında,
2019’da da 2018’de de bu rakamlar çok farklı değildi ve giderek bu sayının
arttığını görmekteyiz. 
Bugün,
kadınların toplumsal yaşamdan dışlanmaya çalışılıyor olması çok acıdır. Aslında
daha da acı olan bir şey, kamuda çalışan, yüksek görevlerde bulunan, bir
valinin, bir kaymakamın, bir belediye başkanının ya da başka bir kamu
görevlisinin çok ilginç cümlelerle kadına yönelik saldırı niteliğinde cümleler
sarf ettiklerini görüyoruz. Birkaç tane örnek verecek olursak “Kadınlar iş
aradığı için işsizlik artıyor.” denilebildi bu ülkede, “Kızlar okuyunca
erkekler evlenecek kız bulamıyor.” “Kadının yeri evidir.” “Kadın-erkek eşitliği
fıtrata aykırıdır.” “Kadına şiddet abartılıyor.” gibi bu liste uzar gider. 
Aslında,
bizim, bize dayatılan bu yasaklara itirazımız var diyoruz. 
(Mikrofon
otomatik cihaz tarafından kapatıldı)
BAŞKAN
– Buyurun. 
EMİNE
GÜLİZAR EMECAN (İstanbul) – Kadınlar, bugün, kadına şiddet ve istihdamda
yaşanan sorunlardan dolayı, artık, daha fazla sokakta olma ihtiyacı duyuyorlar.

En
son, bu geçtiğimiz 8 Marta gelecek olursak, ben, 8 Martla ilgili yapılan
yürüyüşleri değerlendirmeden önce, Cumhurbaşkanlığı İletişim Başkanı Fahrettin
Altun’un 4 Mart 2020’de yapmış olduğu bir açıklamaya değinmek istiyorum,
Yunanistan’ın göçmenlere karşı izlediği sert tutumla ilgili şunları söylemişti:
“Geçici koruma statüsünü askıya alan ve göçmenlere biber gazı sıkan bir ülke
ahlaktan bahsedemez.” 
8
Marta geldiğimiz zaman, Dünya Emekçi Kadınlar Günü nedeniyle Türkiye’nin birçok
yerinde barışçıl yürüyüşler yapılabilirken Beyoğlu İstiklal Caddesi’nde saat
19.00’da yürüyüş için toplanan, yine barışçıl bir yürüyüş için toplanan kadınların
maalesef yollarına döşenen barikatlarla önleri kesildi. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
EMİNE
GÜLİZAR EMECAN (İstanbul) - Tamamlıyorum. 
Taksim
ve İstiklal Caddesi’ne çıkan yollar polis ekipleri tarafından kapatıldı ve
sonrasında asıl acı olan -ki biz kadın vekiller de orada o kadınların
yanındaydık- bu kadınlar gazla karşılaştılar, saçlarından tutulup yerlerde
sürüklendiler. Bugün, kadının gördüğü muamele bu. İşte, bu yapılanlara
itirazımız var, yasaklara kadınlar olarak ve tüm kadınlar adına itirazımız var
ve hemen şimdi toplumun yüzde 50’sini oluşturan kadınların yaşama, çalışma
haklarını hep birlikte savunabilmek için Türkiye Büyük Millet Meclisine bir
çağrıda bulunuyoruz: Artık, bizim, burada hep birlikte ortak bir dil ve ortak
bir eylem içerisinde bu gidişata bir “Dur!” dememiz gerekiyor. 
Ben,
buradan tüm kadınlarımızın Dünya Emekçi Kadınlar Günü’nü kutluyorum. (CHP
sıralarından alkışlar) 
BAŞKAN
– Söz sırası Adalet ve Kalkınma Partisi Grubu adına Grup Başkan Vekili Sayın
Akbaşoğlu’nda. 
Buyurun
Akbaşoğlu.
31.- Çankırı Milletvekili Muhammet Emin Akbaşoğlu’nun, hayatını kaybeden
Adalet eski Bakanı Şevket Kazan’a Allah’tan rahmet dilediğine, 8 Mart Dünya
Kadınlar Günü vesileyle tüm kadınlara ve evlatlarına kavuşma nöbetinde bulunan
Diyarbakır Annelerine göstermiş oldukları dirayetli duruş nedeniyle
hürmetlerini sunduğuna, AK PARTİ iktidarları döneminde kadınların lehine önemli
düzenlemeleri hayata geçirdiklerine, Türkiye Cumhuriyeti devletinin demokratik bir
hukuk devleti olduğuna ve anayasal sistemin işlediğine, herkesin kanunlarla
bağlı olduğuna, Türkiye’nin 15 Temmuzun hemen akabinde, Fırat Kalkanı, Zeytin
Dalı, Barış Pınarı ve Bahar Kalkanı Harekâtlarıyla hem sahada hem de masada
askerî ve diplomatik kazanımlar elde ettiğine, büyük bir göç baskısı altında
bulunan Türkiye’nin insanlığın ne demek olduğunu bütün dünyaya göstermeye devam
edeceğine ilişkin açıklaması
MUHAMMET
EMİN AKBAŞOĞLU (Çankırı) - Teşekkür ederim Sayın Başkanım. 
Değerli
milletvekilleri, dün itibarıyla millî görüşün duayen isimlerinden birisi olan,
daha önce Çalışma ve Adalet Bakanlıklarımızı yapan Sayın Şevket Kazan’ın
vefatını teessürle öğrendik. Bu münasebetle, hakikaten önemli bir misyon
çerçevesinde milletimize hizmet eden Sayın Şevket Kazan’ı rahmetle yâd
ediyorum, bütün milletimize başsağlığı diliyorum; Allah rahmet eylesin. 
8
Mart Dünya Kadınlar Günü’nü hep beraber idrak ettik. Hakikaten, bu vesileyle
tüm kadınlarımıza, tüm annelerimize, tüm şehit ve gazi annelerimize özellikle selam
ve hürmetlerimizi buradan yinelemek isterim. Aynı zamanda, evlatlarına kavuşma
nöbetinde bulunan Diyarbakır Annelerini de bu kavuşmaları münasebetiyle tebrik
ederim ve bu konuda göstermiş oldukları dirayetli duruş nedeniyle kendilerine
de selam ve hürmetlerimi sunmak isterim. 
Yaklaşık
on sekiz yıldır Hükûmet olarak devleti yöneten AK PARTİ iktidarları döneminde,
hakikaten, kadınlara karşı yapılan bütün ayrımcılıklarda, eğitimde, istihdamda,
temsilde ve diğer hususlarda, bunların hepsinde, bir bir, büyük demokratik
devrimler ve her türlü mevzuatta, Anayasa dâhil olmak üzere bütün mevzuat
sisteminde olumlu adımlar atmak, atılımlar yapmak suretiyle kadınların lehine
önemli düzenlemeleri hayata geçirdik.
(Mikrofon
otomatik cihaz tarafından kapatıldı)
BAŞKAN
– Devam edin Sayın Akbaşoğlu. 
MUHAMMET
EMİN AKBAŞOĞLU (Çankırı) – Bu vesileyle, her türlü hak ve yaklaşımı, mevzuata
geçirmek suretiyle büyük bir güvenceye aldık ve bunların uygulanmasına da azami
önem gösterdik. Şöyle istatistiki olarak bakıldığında, 2002 yılından 2019
yılına dek, kadınlarla ilgili istihdam oranı bakımından, yüzde 45’e yakın bir
artış sağlandığını ve yaklaşık 9 milyon kadının bu manada istihdama katıldığını
görüyoruz. Böylece, kadınların iş gücüne katılma oranı yüzde 27,9’dan yüzde 34,9’a
çıkmış ve toplam istihdamdaki kadın oranı da yüzde 25,3’ten yüzde 28,8’e
yükselmiştir. Dolayısıyla, bu konuda, biz, “Başı açık, başı kapalı” “Öyle
giyiniyor, böyle giyiniyor” “Sen okulda, üniversitede okuyabilirsin; sen
okuyamazsın.” “Sen milletvekili olarak temsil edebilirsin, edemezsin.” vesair
her türlü ayrımcılığı ortadan kaldırarak toplumun bütün kesimlerine yönelik
demokratik temsiliyeti artıran ve her alanda, bu konuda önemli işlere imza atan
bir yaklaşım sergiledik.
(Mikrofon
otomatik cihaz tarafından kapatıldı) 
BAŞKAN
- Buyurun, devam edin. 
MUHAMMET
EMİN AKBAŞOĞLU (Çankırı) – Ve mutlu kadın; huzurlu, uyumlu bir aile; huzurlu,
müreffeh bir toplum olmamız yönünde her türlü yaklaşımı bugüne kadar
sergilediğimiz gibi, bundan sonra da bu tutum ve davranışımızı 83 milyon
insanımızın tamamı için gerçekleştireceğiz. 
Şu
hususu hatırlatmak isterim ki Türkiye Cumhuriyeti devleti demokratik bir hukuk
devletidir; anayasal sistem işlemektedir. Kamu kurum ve kuruluşları; yasama,
yürütme, yargı organları ve birimleri; bütün idari teşkilat, sistem
çalışmaktadır. Bağımsız ve tarafsız yargı çerçevesinde de mevzuat çerçevesinde
verilen kararlar uygulanmaktadır.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
MUHAMMET
EMİN AKBAŞOĞLU (Çankırı) – Bu konuda, hakikaten, mevzuatla ilgili,
gazetecilerin mevzuata aykırı tutum ve davranışlarıyla ilgili eleştiriler oldu.
Bu konuda, MİT Kanunu net bir şekilde düzenlemeyi havidir. Bu konuda da takdir
“tutuksuz yargılama” veya “tutuklu yargılama” şeklinde mahkemenindir. Mahkemeye
intikal etmiş bu konuyla ilgili de daha fazla bir hususa temas etmek
istemiyorum. Bununla beraber, hiçbir meslek grubunun, hiçbir kimsenin yargı
denetimi dışında olmadığını, herkesin kanunlarla bağlı olduğunu da bir kez daha
vurgulamak istiyorum. 
Tabii,
İdlib Mutabakatı çerçevesi çok önemli. Önemli bir Soçi Mutabakatı var ve Soçi
Mutabakatı’na ek bir protokol olarak Moskova Muhtırası söz konusu. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
MUHAMMET
EMİN AKBAŞOĞLU (Çankırı) – Türkiye, bu konuyla ilgili de çok önemli kazanımlar
elde etti; hakikaten, millî politik eksen çerçevesinde, 15 Temmuzun hemen
akabinde, Fırat Kalkanı, Zeytin Dalı, Barış Pınarı ve Bahar Kalkanı
Harekâtlarıyla hem sahada hem de masada askerî anlamda da diplomatik anlamda da
çok büyük kazanımlar elde etti. Bu, milletçe ve devletçe hepimizin gururudur,
onurudur ve geleceğe yönelik kendimizden emin bir şekilde millet ve devlet
kaynaşmasıyla atacağımız adımlarla geleceğimizin teminatıdır. Bu yönden millî
bir duruş olarak değerlendirilmesi gerekir.
Ayrıca,
tabii, büyük bir göç baskısı altında bulunan Türkiye’nin 4 milyona yakın
Suriyeliyi alarak insanlığın ne demek olduğunu bütün dünyaya gösterir bir
şekilde ortaya koyması ve İdlib’de sınırımıza yanaşmış 1,5 milyon sığınmacıyla
ilgili açık kapı politikasını uluslararası hukuk çerçevesinde işletmesi… 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Akbaşoğlu.
MUHAMMET
EMİN AKBAŞOĞLU (Çankırı) – Bitiriyorum efendim, son cümlem.
Gelene
“Niçin geliyorsun?” demeden kucaklamak, insanlığı göstermek, gidene de “Niçin
gidiyorsun?” diye, set olmamak bakımından bir uygulama yapılmış. Ancak
Türkiye’nin, bütün dünyaya örnek teşkil eden -milletiyle ve devletiyle- 83
milyon insanın onuru, gururu uygulamaları bir tarafa; bir de hani, Mehmet
Akif’in “tek dişi kalmış canavar” diye nitelendirdiği Avrupa medeniyetinin,
Batı medeniyetinin uygulamasının ortaya konulduğu Avrupa ve Yunanistan
uygulaması da bir tarafa. Orada kadınlara, erkeklere, çocuklara nasıl muamele
edildiği tüm dünyanın gözü önündedir. Bu konuda biz insanlığımızı tüm dünyaya
göstermeye devam edeceğiz diyor, teşekkürlerimi sunuyorum.
Sağ
olun. (AK PARTİ sıralarından alkışlar)
BAŞKAN
– Sayın Akçay, bir söz talebiniz olmuştu, onu yerine getirelim, ondan sonra
gündeme geçelim.
Buyurun.
32.- Manisa Milletvekili Erkan Akçay’ın, Siirt Milletvekili Meral Danış
Beştaş’ın yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biraz
evvelki konuşmasında Sayın Meral Danış Beştaş özellikle erkek milletvekillerine
hatırlatma yaparak “kadınlarımız” ifadesinin kullanıldığı, “Bu ifade de aitlik,
iyelik ekidir ve sahiplenmeyi ifade eder.” şeklinde bir eleştiri yöneltti. Ben
de bir erkek milletvekili olarak konuşmam esnasında “ilk öğretmenimiz
kadınlarımız” şeklinde bir ifadede bulundum. 
Şimdi,
Sayın Beştaş’ın bu ifadesini kesinlikle cinsiyet ayrımcılığı yapan bir ifade
olarak görüyorum. Yani mesela “annelerimiz” “babalarımız” veya “erkeklerimiz”
derken aitlik, iyelik veya sahipliği ifade etmiyoruz. Kaldı ki Cumhuriyet Halk
Partisi Grubu adına konuşan İstanbul Milletvekilimiz Sayın Emine Gülizar Emecan
da aynı şekilde “kadınlarımız” diye ifadede bulundu. Dolayısıyla bu görüş
tamamen yanlıştır. 
Aynı
zamanda, “kadınlarımız” derken bir aynileşme ve özdeşleşme ve kendinden
ayırmamayı ifade eder, bunun anlamı da budur. Ayrıca -yani bu konunun
bağlamının dışında- “kadın” kelimesi Türkçemizde aynı zamanda bir sıfat olarak
da kullanılır; temiz, pür, pak, safiyet ve asalet anlamında da kullanılır. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Akçay.
ERKAN
AKÇAY (Manisa) – Bu vesileyle, bu açıklama fırsatını da verdiğiniz için
teşekkür ederim Sayın Başkan.
BAŞKAN
– Teşekkür ederim.
Tabii,
tüm değerli konuşmacıların her birinin kendi siyasi düşünceleri, ilkeleri ve
ideolojileri doğrultusunda tanımlamalar yapmaları, kimi değerlendirmeler
yapmaları doğaldır. Sanırım hepimiz, herkes birbirini anlıyor, artık bu
tartışmayı fazla da uzatmadan gündeme geçelim.
ERKAN
AKÇAY (Manisa) – Tartışma değil yani bir görüş ifade etme. Ayrıca ideolojik bir
yönü de yok yani bu bir değerlendirme, bir saygı belirtme. 
BAŞKAN
– Peki.
MERAL
DANIŞ BEŞTAŞ (Siirt) – Sayın Başkan, ben küçük bir açıklama yapmak istiyorum.
BAŞKAN
– Siz de küçük bir açıklama yapın, gündeme geçelim.
Buyurun.
33.- Siirt Milletvekili Meral Danış Beştaş’ın, Manisa Milletvekili Erkan
Akçay’ın yaptığı açıklamasındaki bazı ifadelerine ilişkin açıklaması
MERAL
DANIŞ BEŞTAŞ (Siirt) – Teşekkürler Sayın Başkan.
Ben
kişisel bir eleştiride bulunmadım; genel olarak kadın kurumlarının, kadın
hareketlerinin -dünyanın her yerinde, Türkiye'de de öyle- bu bir duruşudur,
talebidir. Bu bir ayrımcılık değil; aksine, ayrımcılığa karşı değişimin dilde
başladığını söylemek isterim yani farklı yerlerden bakıyor olabiliriz ama ben
kadınlar adına bunu ifade ettim. Kesinlikle kadınlara “kadınlarımız” denmesinin
bir aidiyet, bir iyelik eki olduğunu, hiç kimsenin kimseye ait olmadığını bir
kez daha ifade etmek isterim. Aynı şekilde “erkeklerimiz” lafı da bizce doğru
değil. 
Teşekkürler.

BAŞKAN
– Peki, teşekkür ederim.
Değerli
milletvekilleri, şimdi gündeme geçiyoruz.
Başkanlığın
Genel Kurula sunuşları vardır. 
VI.- BAŞKANLIĞIN GENEL KURULA SUNUŞLARI
A) Önergeler
1.- Başkanlığın, Şanlıurfa Milletvekili Zemzem Gülender Açanal’ın Kadın
Erkek Fırsat Eşitliği Komisyonu üyeliğinden istifasına ilişkin önerge yazısı
(4/67)
BAŞKAN
- Şanlıurfa Milletvekilimiz Sayın Zemzem Gülender Açanal’ın Kadın Erkek Fırsat
Eşitliği Komisyonu üyeliğinden istifasına ilişkin yazısı 5/3/2020 tarihinde
Başkanlığımıza ulaşmıştır.
Bilgilerinize
sunulmuştur. 
Değerli
milletvekilleri, kadın milletvekillerimize birazcık ifade ettim ama grup
önerilerini bir bitirelim, ondan sonra ara verdiğimiz zaman arka odada çay
içimini beraber yapalım yani grup önerilerine bir başlayalım, birazcık da
gündemimiz ilerlesin. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, Adana Milletvekili İsmail Koncuk ve 19
milletvekili tarafından, üniversite öğrencilerinin ekonomik sorunlarının
araştırılarak alınması gereken önlemlerin belirlenmesi amacıyla 15/1/2020 tarihinde
Türkiye Büyük Millet Meclisi Başkanlığına verilmiş olan (10/2368) esas numaralı
Meclis Araştırması Önergesi’nin ön görüşmelerinin, Genel Kurulun 10 Mart 2020
Salı günkü birleşiminde yapılmasına ilişkin önerisi
10/3/2020
Türkiye Büyük Millet Meclisi Başkanlığına
Danışma
Kurulu 10/3/2020 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri:

Adana
Milletvekili İsmail Koncuk ve 19 milletvekili tarafından üniversite
öğrencilerinin ekonomik sorunlarının araştırılarak alınması gereken önlemlerin
belirlenmesi amacıyla 15/1/2020 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin diğer önergelerin
önüne alınarak görüşmelerin 10/3/2020 Salı günkü birleşimde yapılması
önerilmiştir.
BAŞKAN
– Teşekkür ediyorum.
Şimdi
önerinin gerekçesini açıklamak üzere İYİ PARTİ Grubu adına Adana
Milletvekilimiz Sayın İsmail Koncuk.
Süreniz
beş dakika Sayın Koncuk.
Buyurun.
(İYİ PARTİ sıralarından alkışlar) 
İYİ
PARTİ GRUBU ADINA İSMAİL KONCUK (Adana) – Sayın Başkan, değerli
milletvekilleri; yüce heyetinizi saygıyla selamlıyorum. 
Hepiniz
mutlaka hatırlarsınız, ocak ayı itibarıylaydı herhâlde, bir evladımız, İstanbul
Üniversitesi Türk Dili Edebiyatı Bölümü 3’üncü sınıf öğrencisi Sibel Ünli
“Cebimde 1 lira kaldı, yemek param yok.” diye bir “tweet” atmıştı ve ardından
intihar etti. Tabii, bu, son derece travmatik bir hadiseydi ve üniversite
öğrencilerimizin yaşadığı ekonomik sorunların çözülmesine dair Türkiye
gündeminde birtakım tartışmalar başladı. Aslında bu tartışmalar, rahmete eren
kızımızın intiharından sonra başlayan tartışmalar değil; hız kazandıran bir
olaydı, üzücü bir olaydı bu. Ancak o günden bugüne Hükûmetin, yoksul
öğrencileri desteklemek adına çok ciddi adımlar attığını düşünmüyoruz. Elbette
zaman içerisinde, 2002 yılından bu yana belli iyileştirmeler mutlaka yapıldı
ama problemi çözebilecek adımların atılmadığını üzülerek görüyoruz. Bunu nasıl
çözeceğiz? Yani biz öğrencilerimize, fakir öğrencilerimize hatta bütün
öğrencilerimize ücretsiz bir yemek yediremeyecek kadar güçsüz bir devlet
değiliz elbette. Dolayısıyla bu problemi çözmek adına sadece üniversitelerde değil,
ilkokuldan başlayarak üniversiteleri de kapsayacak bir şekilde ücretsiz yemek
uygulamasını başlatmak zorundayız. Bunu yapamadık. Bunu çözebiliriz,
halledebiliriz yeter ki önceliğimiz gençlik olsun ama bu ülkede öncelik bir
türlü gençler olamadı ne üniversite aşamasında ne de üniversiteyi bitirdikten
sonra. Gençlerimizi üniversitede okurken âdeta cezalandırdık; üniversiteyi
bitirdikten sonra işsiz bırakarak, onlarla ilgili projeler ortaya koymayarak
cezalandırmaya devam ediyoruz. 
Değerli
milletvekilleri, burada bu konuyla ilgili, ilintili olabilir diye düşünüyorum,
öğrenci affı meselesi. 2017-2018 arasında 408 bin öğrenci eğitimini yarıda
bırakarak üniversiteleri terk etmiş. Ailevi sebepler, ekonomik sebepler, sosyal
sebepler, onlarca sebep vardır. Şimdi, biz “Beşikten mezara kadar oku.” diyen
bir kültürün mirasçılarıyız. Meclis, öğrenci affı konusunda zaman zaman
kanunlar çıkarıyor. Şimdi bir kanun çıkarmanın tam zamanı. Yani yaklaşık 500
bine ulaştığı gençlerimiz tarafından ifade ediliyor. Sizlerin açıklamalarınızın
altına da bu “tweet”lere mutlaka bu gençlerimiz, öğrenci affı isteyen
gençlerimiz yorumlar yapıyor ama şu ana kadar iktidar, bu öğrenci affı talebini
göz önüne almadı, bir değerlendirme yapmadı. Düşünebiliyor musunuz,
yoksulluktan, çeşitli problemlerden dolayı çocuk üniversiteyi bırakıyor, ekmek
bulamıyor belki de, eğitim ihtiyaçlarını karşılayacak para bulamıyor,
geçinemiyor, ailesi geçinemiyor çünkü çocuklarımızı ailelerden farklı
düşünemeyiz. Asgari ücretli bir anne-babanın çocuğunun üniversitede okuması
mümkün mü? Bir memur çocuğunun, bir işçi çocuğunun üniversitede rahatlıkla
okuyabilmesi mümkün mü? Dolayısıyla bu ıstırap hepimizi yakından ilgilendiren
bir boyut kazandı. Bizim işimiz, çocuklarımızı okul dışında bırakmak değil hem
liselerde, hem ortaokullarda, hem ilkokullarda, hem üniversitelerde. Yani bir
şekilde, bir sebeple okulunu bırakmak zorunda kalan bu gençlerimize bir şans
vermeliyiz ve bunu zaman zaman da yapmak durumundayız. İktidarın bu taleplere
kulak tıkaması, duymazdan gelmesi asla kabul edilebilecek bir durum değildir.
Hem okumayı teşvik edeceğiz hem de ekonomik sosyal sebeplerle okulunu bırakmak
zorunda kalan bu gençlerimizin feryadını duymayacağız! Bunlar kabul edilemez
diyorum, hepinize saygılar sunuyorum. (İYİ PARTİ ve CHP sıralarından alkışlar)
BAŞKAN
– Öneri üzerinde söz isteyen, Halkların Demokratik Partisi Grubu adına İstanbul
Milletvekilimiz Sayın Ali Kenanoğlu. 
Süreniz
üç dakika Sayın Kenanoğlu. (HDP sıralarından alkışlar) 
HDP
GRUBU ADINA ALİ KENANOĞLU (İstanbul) – Sayın Başkan, değerli milletvekilleri;
Genel Kurulu saygıyla selamlıyorum. 
Üniversite
öğrencilerinin sorunları üzerine konuşuyoruz. Tabii, birtakım temel sorunlar
var ki bunların başında öğrencilerin ekonomik sorunları geliyor, daha sonra hak
ve özgürlükler sorunu. Eğitimin bilimsel eğitim olmaktan çıkartılması ve
Türkiye’deki üniversitelerin artık kalitesiz bir eğitim veriyor olması da diğer
bir sorun. Üniversite öğrencilerinin mezun olduktan sonra iş bulamama sorunu da
en temel sorunlar arasında. 
Şimdi,
tabii, burada biz şunu ısrarla söylüyoruz yani ucuz eğitim filan değil, parasız
eğitim olması gerekiyor. Türkiye’de bir öğrencinin, on yedi yıllık eğitim
hayatı boyunca toplam masrafı 600 bin liranın üzerinde. Yani bir öğrenci
ilkokuldan üniversiteyi bitirene kadar 600 binin üzerinde bir para harcıyor ve
bu durum, birçok insanın çocuklarını okutmaktan imtina etmesine sebep oluyor
yani eğitim hakkı gasbediliyor. Artık çocuklarını okullara gönderemediği için,
işte, elbise alamadığı için, pantolon alamadığı için intihar etmek durumunda
kalan birçok insanla ilgili haberleri sıkça dinliyoruz. O yüzden, biz, eğitimin
mutlaka parasız olması gerektiğinin altını bir kez daha çiziyoruz.
Şu
anda 1,2 milyon öğrenci devletten borç alarak eğitimini sürdürmeye çalışıyor yani
burs filan değil, bildiğiniz borç alıyor ve bu aldığı borç da 550 lira. Yani
550 lirayla ne kadar hayatını sürdürecek, öğrenciliğini ne kadar sürdürecek, bu
da ayrı bir tartışma. Çünkü ciddi bir şekilde öğrencilerin barınma sorunu var.
Üniversite öğrencilerinin en temel sorunları, barınma sorunu. Bu da aslında bir
iktidar politikası çünkü öğrenciler yurt bulamıyor. Yani öğrencilerin yüzde
10’u devlet yurtlarından faydalanabiliyor, bu kadar sayı var. Öğrenciler cemaat
yurtlarına âdeta teşvik ediliyor, itiliyor o tarafa doğru. FETÖ meselesinin
başımıza nasıl bela olduğunu biliyorsunuz. FETÖ meselesinde FETÖ’cülerin nasıl
beslendiklerini; esas, ana beslenme kaynaklarının hem maddi olarak hem de insan
kaynağı açısından bu yurtlar olduğunu hepimiz çok iyi biliyoruz ve şu anda durum farklı değil yani yine devlet, Hükûmet,
iktidar bu çocukların ihtiyaçlarını karşılaması, bunların barınma imkânlarını
sağlaması gerekirken, şimdi FETÖ gitti, bunu başka bir cemaate ya da cemaatlere
havale etmiş durumda. Şimdi çocuklar onların yurtlarında, hem kendi ideolojik
dünyasına uygun olarak… Hem de kendileri açısında da bir maddi beslenme kaynağı
çünkü çok ciddi paralar ödeniyor buralara. O yurtlar, o “özel yurtlar” diye
geçen vakıf yurtları da öyle çok ucuz yerler değil.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Kenanoğlu. 
ALİ
KENANOĞLU (Devamla) – Değerli arkadaşlar, tabii, diğer taraftan da kampüsler
karakollara dönüştürülmüş durumda. Burada özellikle muhalif öğrencilere yönelik
baskılar çok ciddi bir şekilde artmış durumda. Hatta zaman zaman güvenlik
güçlerinin organize ettiği faşist grupların özellikle sosyalist yurtsever Kürt
öğrencilere karşı saldırılar düzenlediklerini biliyoruz. Bu da okullarda çok
ciddi bir sorun olarak karşımızda. Hatta, sınav dönemlerinde özellikle bazı
muhalif öğrencilerin evlerine baskınlar ve operasyonlar düzenlendiğinin de
bilinmesi gerekiyor. 
Diğer
taraftan, üniversiteliler, işsizler ordusunu oluşturuyor. Dünya üzerinde
yapılan istatistiklerde Türkiye en mutsuz genç nüfusa sahip ülkelerden biri.
Gençlerin sorunları hepimizin sorunlarıdır arkadaşlar, bunların araştırılıp
çözüme kavuşturulması da hepimizin, en başta da Türkiye Büyük Millet
Meclisinin, burada bulunan milletvekillerinin görevidir. 
Hepinize
saygılar sunuyorum. (HDP sıralarından alkışlar) 
BAŞKAN
– Öneri üzerine söz isteyen, Cumhuriyet Halk Partisi Grubu adına İstanbul
Milletvekilimiz Sayın Gamze Akkuş İlgezdi. (CHP sıralarından alkışlar) 
Süreniz
üç dakika Sayın İlgezdi. 
CHP
GRUBU ADINA GAMZE AKKUŞ İLGEZDİ (İstanbul) – Sayın Başkan, Gazi Meclisi
saygıyla selamlıyorum. 
Büyük
Önder Atatürk “Gençliği yetiştiriniz, geleceğin aydınlığına onlarla
kavuşacaksınız.” diyor. O yüzden, eğitim, bir aydınlanma mücadelesidir,
ülkemizin medeniyet coğrafyasındaki konumu da bu başarı ölçüsüne göre
belirlenecektir. 
Oysa
eğitim konusunda sicilimiz bozuk. Ne yazık ki on sekiz yılda 15 kere değişen
bir eğitim sistemimiz var. Bu enkazdan, bu sistem değişikliğinden kurtulanlar
kendilerini geleceğe hazırlamaya çalışıyor. Ancak neresinden bakarsak bakalım
tablo ne yazık ki kötü. Bugün üniversiteler liselerin devamı gibi algılanıyor,
her ilde mantar gibi biten üniversiteler açılıyor. 1 dekan, 1 mekânla ne yazık
ki sorun bitmiyor. Hâl böyle olunca sokaktaki her 100 kişiden 10’u üniversiteli.
On iki yıl boyunca kursa giden, sınava giren ve ailesinin dişinden tırnağından
artırarak biriktirdiği parayla bir üniversiteye yerleşen 8 milyon gençten
bahsediyoruz burada. Oysa geleceğe dair umut etmek isteyen çocukların çığ gibi
de büyüyen kocaman sorunları var. Ne yazık ki üniversiteliler yeni sınıf
arkadaşlarından önce barınma sorunlarıyla tanışıyor. Devlet yurtlarına
yerleşemeyen öğrenci sayısı bugün 2 milyonu geçmiş durumda. Bu gençler ya özel
yurtlarda kalacaklar ya da cemaatlerin yurtlarına gidecekler, öyle gözüküyor.
Peki, sadece barınma sorunu mu var bu gençlerin? Elbette hayır. Kayıt
yaptıracaklar ama burs yok; fotokopi çektirecekler, paraları yok; kitap
alacaklar, korsandan başka çareleri yok; karınlarını doyuracaklar, kantinler özelleştirilmiş,
imkân yok; otobüse, dolmuşa binecekler ama bütçe yok; ailelerinden para
isteseler onların da ceplerinde verecek maddiyatları, paraları yok. Kuşkusuz
böylesi yoklarla aydınlık bir gelecek de var etmemiz mümkün değil. 
Bugün
iş gücüne kattıklarıyla değil de verdiği mezun sayısıyla övünen iktidar,
üniversiteleri ne yazık ki ticarethaneye dönüştürdü. Öğrenciler üniversiteye
adım attıkları andan itibaren borçlandırıldılar. Sadece 2019 yılında 1 milyon
156 bin öğrenci kredi aldı. Sizce böyle bir ekonomi içinde kaçı acaba geri
ödeme yapabilecek? Biz bilmiyoruz çünkü Bakanlık borç miktarlarını, borçlu
sayısını ve hacizli öğrenci sayısını bizlere açıklamıyor, vermiyor. Oysa içinde
bulunduğumuz kriz, sosyal buhrana dönüştü. Plansız açılan bölümlerle üniversite
özerkliğinin yok edilmesine; siyasi baskılar, adam kayırmacılığı gibi
sebeplerle eğitimin niteliğinin geldiği yere hep birlikte şahit oluyoruz.
Üniversite
mezunlarındaki işsizliğin yüzde 20’ye ulaştığını görüyoruz, iş bulamayan tam 1
milyon gençten bahsediyoruz. Kriz ve mezun sayısındaki yığılma nedeniyle iş
arama süresi bir yılı geçti.
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
GAMZE
AKKUŞ İLGEZDİ (Devamla) – Bu gençler geçim sıkıntısı nedeniyle gelecek kaygısı
taşıyorlar. Bu da gençlerin umudunu bitiriyor ve onları intihara sürüklüyor.
İstanbul Üniversitesi öğrencisi Hakan Taşdemir’i hatırlayalım. Geçinemeyen ve
bütün uğraşlarına rağmen bir iş de bulamayan Hakan, çözüm olarak yaşamına son
vermişti. Hakan, son on altı yılda yoksulluk sebebiyle intihar eden 5.485
kişiden biriydi. Yurttaşlarımızın giderek daha mutsuz, umutsuz, çaresiz ve
yalnız hissettiğiyse bir gerçek olarak önümüzde duruyor çünkü Türkiye’de
ücretler düşük, zam ve terfi almak da hayal; iş güvencesi ve güvenliği zaten
yok; iş yerinde kötü muamele ve giderek yaygınlaşan mobbing uygulamaları var;
buna “dur” diyen yok. Ama bunları dile getirdiğimizde “İş var ama beğenmiyor.”
diyor iktidardaki yöneticiler. Bir politika sorunu var bence bunda. Bakın, iş
bulmak, sorunun yalnızca bir kısmı çünkü toplumsal bir yara hâlini alan
işsizliği, mutsuzluğu ve intiharları görmezden gelerek belki günü
kurtarabiliriz ama bir ülkenin geleceğini yok ederiz böyle olursa. 
(Mikrofon
otomatik cihaz tarafından kapatıldı) 
GAMZE
AKKUŞ İLGEZDİ (Devamla) – Son bir otuz saniye istiyorum. 
BAŞKAN
– Tamamlayın.
GAMZE
AKKUŞ İLGEZDİ (Devamla) – Değerli vekiller “Bütün umudum gençliktedir.” diyen
Mustafa Kemal Atatürk’ü buradan son bir kez anarak Türkiye’nin geleceği için bu
önergenin lehinde oy kullanacağımızı, lehinde olduğumuzu iletmek istiyorum.
(CHP ve İYİ PARTİ sıralarından alkışlar) 
BAŞKAN
– Öneri üzerinde söz isteyen Adalet ve Kalkınma Partisi Grubu adına Konya
Milletvekilimiz Sayın Orhan Erdem. (AK PARTİ sıralarından alkışlar)
Süreniz
üç dakika Sayın Erdem. 
AK
PARTİ GRUBU ADINA ORHAN ERDEM (Konya) – Teşekkür ederim. 
Sayın
Başkan, değerli Gazi Meclisin üyeleri; hepinizi saygıyla, hürmetle
selamlıyorum. 
Öncelikle
8 Mart Dünya Kadınlar Günü’nü kutluyor; Şevket Kazan bakanımıza Allah’tan
rahmet, yakınlarına başsağlığı diliyorum. 
İYİ
PARTİ önerisi üzerinde söz aldım. Yükseköğretimdeki öğrencilerimizin daha iyi
şartlara kavuşması hepimizin arzusu. Bu noktada AK PARTİ iktidarı da 2002
yılından bu yana birçok yeni kararla öğrencilerimizin hayatını
kolaylaştırmaktan üniversiteye erişimine kadar çok önemli adımlar attı. Bunu
neden söylüyorum? Ben iyi bir noktaya getirdik diyorum ama yeterli görmüyorum
çünkü iyi var, daha iyi var, çok daha iyi var. Biz çok daha iyi olması için
çalışacağız. 
Ancak
üniversite harçlarını kaldıran dünyada böyle ülke çok az. Bugün çok gelişmiş,
örnek gösterilen ülkelerde bile devlet üniversitelerinde 5 bin doların altında
harç yok. Bütün harçları kaldırmış, burs diye bir şey yokken bugün 584 bin
öğrenciye burs verir hâle gelmiş ve 1,5 milyona yakın öğrencinin de kredi
alabildiği bir yükseköğretim sistemini oluşturmuş…
İSMAİL
KONCUK (Adana) - Kredi ödemelerinde bir çözüm yok mu Sayın Bakanım? Bununla
ilgili bir çalışma var mı?
ORHAN
ERDEM (Devamla) – Şimdi, 45 lirayken -bu az verilen oranları- 550 liraya,
doktora öğrencilerinde 1.600 liraya ve yüksek lisansta da 1.100 liraya kadar
çıkarabilmiş ve daha iyi olması için de her zaman dikkatle çalışılan bir kesim.

Yine,
öğrencilerimizin yemek ücretleri, sağlık güvencesi, yurtlardaki barınmalarına
kadar çok önemli yeni kazanımları hep beraber gördük. 
Şimdi,
İsmail Bey tabii çok değerli bir vekilimiz, tecrübeli
bir vekilimiz. Sibel Ünli kızımız üzerinden bu konuyu açtı öncelikle. Rahmet
diliyoruz, keşke burada onu anmasak tekrar, ailesinin acılarını depreştirmesek.

(Mikrofon
otomatik cihaz tarafından kapatıldı) 
BAŞKAN
– Tamamlayalım. 
ORHAN
ERDEM (Devamla) - Sibel Ünli’nin vefatından sonra, babası Batman İli Sason
Teraşlılar Sosyal Yardımlaşma Dayanışma Kültür Derneğinde basın mensuplarına
“Aylık 10 bin lira gelirimiz var. Kızlarımın maddi olarak hiçbir sorunu yok.”
dedi. Psikolojik rahatsızlığının olduğu ve tedavisiyle uğraştığını, son üç
yılda birçok başarısız intihar girişiminde bulunduğunu, “majör, ağır depresyon”
tanısıyla 2 defa Bakırköy Ruh ve Sinir Hastalıkları Hastanesinde yattığını
söyledi. Bizim, bunu gerekçe göstererek bu konuyu açmamamız lazım. Allah rahmet
eylesin. Keşke onu tedavi edebilseydik, keşke aramızda olsaydı, keşke ona da bu
imkânları fazlasıyla sunabilseydik. 
Kısacası,
AK PARTİ iktidarı, başta Kadınlar Günü’nü yaşadığımız bu haftada, kızların
üniversiteye, okullara erişiminin önünü açan uygulamalarıyla örnek bir
iktidardır. Daha da güzel şeyleri hep birlikte yapacağımızı belirtiyor,
hepinize saygı, hürmetler sunuyorum. (AK PARTİ sıralarından alkışlar) 
İSMAİL
KONCUK (Adana) – Sayın Başkan…
BAŞKAN
– Sayın Koncuk, kayıtlara geçmesi için lütfen söyleyin. 
Buyurun.

İSMAİL
KONCUK (Adana) – Çalışmıyor herhâlde. 
BAŞKAN
– Buyurun, ben zaten açmadan söz verdim çünkü bir sataşma falan yok. 
Buyurun.

İSMAİL
KONCUK (Adana) – Her intihar eden vatandaşımızı, evladımızı psikolojik sorunlu
gösterme alışkanlığı devlet yönetim anlayışıyla bağdaşmaz. Bu Sibel Ünli’nin
babasının geliri nedir, kızıyla ilişkileri nedir; bunları bilmeyebiliriz fakat
Türkiye’de üniversite öğrencilerinin gerçekten zorlukla okuduğu, okuyamayan 408
bin kişinin üniversiteyi bırakmak zorunda kaldığı… Hatta YÖK’ün açıklamasına
göre, üniversiteli öğrencilerimizin yüzde 46’sının garsonluk ve benzeri işler yaptıklarına dair çalışmalar
da var. Dolayısıyla –Sayın Bakanım benim çok saydığım bir insandır- bunlar bir
iktidar yaklaşımı değildir; iktidar milletle beraber yürür, milletle beraber
ağlar, milletle beraber güler.
Saygılar
sunarım. (İYİ PARTİ sıralarından alkışlar) 
BAŞKAN
– Kayıtlara geçmiştir.
İYİ
PARTİ grup önerisini oylarınıza sunuyorum: Kabul edenler... Kabul etmeyenler...
Öneri kabul edilmemiştir. 
Halkların
Demokratik Partisinin, Meclis İçtüzüğü’müzün 19’uncu maddesine göre verilmiş
bir önerisi vardır, okutup işleme alacağım ve daha sonra da oylarınıza
sunacağım.
2.- HDP Grubunun, Diyarbakır Milletvekili Semra Güzel ve arkadaşları
tarafından, corona virüsüne dair alınan tedbirlerin araştırılması ve halk
sağlığının ehemmiyetli bir hâle getirilmesi amacıyla 10/3/2020 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 10 Mart 2020 Salı günkü
birleşiminde yapılmasına ilişkin önerisi
10/3/2020
Türkiye Büyük Millet Meclisi Başkanlığına
Danışma
Kurulu 10/3/2020 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul

 Grup
Başkan Vekili
Öneri:
10
Mart 2020 tarihinde Diyarbakır Milletvekili Sayın Semra Güzel ve arkadaşları
tarafından 5686 grup numaralı corona virüsüne dair alınan tedbirlerin
araştırılması ve halk sağlığının ehemmiyetli bir hâle getirilmesi amacıyla
Türkiye Büyük Millet Meclisine verilmiş olan Meclis araştırması önergesinin,
diğer önergelerin önüne alınarak görüşmelerinin 10/3/2020 Salı günkü
birleşiminde yapılması önerilmiştir.
BAŞKAN
– Şimdi, önerinin gerekçesini açıklamak üzere, Halkların Demokratik Partisi
Grubu adına Diyarbakır Milletvekilimiz Sayın Semra Güzel. (HDP sıralarından
alkışlar) 
Süreniz
beş dakika Sayın Güzel.
HDP
GRUBU ADINA SEMRA GÜZEL (Diyarbakır) – Sayın Başkan, değerli milletvekilleri;
bilindiği üzere bütün dünyada hızla yayılan bir corona Covid-19 virüsüyle karşı
karşıyayız. Bu virüs bulaşıcı etkisi sebebiyle her geçen gün yayılmaya, farklı
ülkelere sıçramaya devam etmektedir. Dünya çapında 4 binden fazla insan
virüsten kaynaklı yaşamını yitirmiştir. Corona şu anda sınır komşumuz olan
Yunanistan, Gürcistan, Azerbaycan, Bulgaristan, Irak ve İran’da görülmektedir.
Özellikle İran’da virüsün yayılma oranı oldukça artmıştır, 200’e yakın kişi
hayatını kaybetmiştir. İran’la hem ticari hem turistik olarak ciddi
alışverişlerin olması ve son dönemlerde artan mülteci geçişlerinin olması,
başta Van halkı olmak üzere, bölge illerinde ciddi bir panik yaratmaktadır. 
Sağlık
Bakanlığı şu ana kadar Türkiye’de tespit edilmiş bir coronavirüs olmadığını
söylemektedir. Bu sevindirici bir haber fakat bu, Türkiye’de coronavirüsün olmadığının,
gelmeyeceğinin ve yayılmayacağının bir kanıtı değildir. Bütün önlemler üst
düzeye çıkarılmalı ve bu konudaki tedbirlerin yeterli olup olmadığı kontrol
edilmeli ve eksiklikler ivedilikle tamamlanmalıdır. Sağlık Bakanlığı bu
tedbirlerin en üst düzeyde olduğunu bildirmekte fakat alınan tedbirlerin ne
düzeyde olduğuna, hangi tedbirlerin alındığına dair gereken bilgilendirmeyi
Bakanlık iki ay sonra, daha yeni, bugün yapmıştır. Biraz önce o toplantıdan
geldik, ihtiyaç olan ve paniği azaltmaya yönelik, olması gereken bir
toplantıydı. 
Değerli
milletvekilleri, Sağlık Bakanlığı yapılacak olan kongreleri iptal ettirdi. Van,
Ağrı gibi illerin hastanelerinde olağanüstü bir durum söz konusu ve Türkiye’den
Singapur’a ve Amerika’ya giden 2 hastada coronavirüs teşhis edildi. Ayrıca,
Sağlık Bakanlığı yetkilileri tarafından, kullanılan testin yerli olduğu
açıklanmıştır. Dünyada ve yakın çevremizde birçok yerde her gün yeni tanı alan
olgular varken Türkiye’de olgu olmaması “Bu teste ilişkin bir sıkıntı mı var?”
şüphesi doğurmaktadır ve panik havası daha da artmaktadır. Bu durumda bir acil
önlem planının olup olmadığı ve varsa bu acil önlem planının içerisindeki
uygulamaların ne olduğu kamuoyuyla düzenli bir şekilde paylaşılmalıdır. Sadece
kamuoyuyla değil, Dünya Sağlık Örgütüyle de ülkedeki coronavirüs tedbirlerinin
ne olduğu, kaç kişinin coronavirüs şüphesiyle hastaneye başvurduğu ve bu
hastaların durumunun ne olduğuna dair detaylı bilgi paylaşılmalıdır. Dünya
Sağlık Örgütü en başından beri bu çağrıyı yapmaktadır fakat bildiğimiz
kadarıyla, Sağlık Bakanlığının Dünya Sağlık Örgütüyle bilgi paylaşımı söz
konusu değildir. 
Toplu
yaşam alanlarında, üniversitelerde, okullarda, askerî alanlarda, hastanelerde
acil düzenli olarak dezenfeksiyon işlemleri yapılmalı; hijyen koşullarından
emin olunmalıdır. Bununla beraber, sadece toplu yaşam alanları değil, toplumun
her kesiminde virüsten korunmanın yol ve yöntemlerine dair acil sağlık
eğitimleri artırılmalı, halk sağlığı temelli eğitimler verilmelidir. İlk elden
yapılması gereken bu önlemlerin bazıları henüz Bakanlık tarafından hayata
geçirilmiş değil. 
Değerli
milletvekilleri, yurt dışından gelen ve coronavirüs şüphesi taşıdığı düşünülen
hastaların, aile sağlığı merkezlerine on dört günlük rapor alabilmeleri için
yönlendirilmesi ise bu önlemlerin hâlâ ciddiye alınmadığını göstermektedir.
ASM’ler, hamile, kronik hastalığı olan, yaşlı, çocuk gibi virüse yakalanma
potansiyeli yüksek grupların yoğun kullandığı sağlık hizmeti merkezleridir.
Taşıyıcı şüphesi olan kişilerin ASM’ye yönlendirilmesi ve bu virüsün bu
hastalardan birinde olması durumunda çok riskli sonuçlarla karşı karşıya
kalabiliriz. Şüpheli taşıyıcı olduğu düşünülen bu kişiler, bir yandan ASM’lere
yönlendirilirken bir yandan bu merkezlere gerekli koruma malzemeleri verilmemiş
durumda. Coronavirüs tanı kiti ise bu sağlık merkezlerinde mevcut değil. Bu
durumda, ASM sağlık çalışanları ve hastaları ciddi bir riskle karşı karşıyadır.
Bu riski önleyebilmek adına, bu on dört günlük idari izin raporlarının aile
sağlığı merkezlerinde değil gümrük kapılarında verilmesi gerekmektedir.
Değerli
milletvekilleri, panik ve endişeyi artırmamak, bu süreci yönetebilmenin ilk
adımıdır fakat paniği artırmayacağız diye, alınması gereken tedbirleri almamak,
kamusal olarak yapılması gereken düzenlemeleri yapmamak, sağlıklı, düzenli ve
objektif bir bilgi akışını kamuoyu ve sağlık örgütleriyle paylaşmamak, bir
süreç yönetimi mekanizması değildir. Bu durum, şüphelerin bu kadar yaygın
olduğu bir ortamda, bir şeylerin saklandığı algısını uyandırmaktadır. Bu
yüzden, bir an önce şeffaf bir süreç yürütülmeye başlanmalı ve bütün sağlık
örgütleriyle beraber ortak bir çalışma ağı örülmelidir. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın.
SEMRA
GÜZEL (Devamla) – Bu amaçla, tedbirlerimizin ve eksikliklerimizin neler
olduğunu ve tamamlayabilmek için neler yapabileceğimizi görebilmek amacıyla bu
komisyonların kurulması, halk sağlığı açısından son derece elzemdir.
Buradan
da tüm kadın arkadaşların Dünya Emekçi Kadınlar Günü’nü kutlamak istiyorum.
(HDP sıralarından alkışlar) 
BAŞKAN
– Öneri üzerinde söz isteyen İYİ PARTİ Grubu adına Eskişehir Milletvekilimiz
Sayın Arslan Kabukcuoğlu. (İYİ PARTİ sıralarından alkışlar) 
Süreniz
üç dakika Sayın Kabukcuoğlu.
İYİ
PARTİ GRUBU ADINA ARSLAN KABUKCUOĞLU (Eskişehir) – Sayın Başkanım, değerli
milletvekilleri; Genel Kurulu saygıyla selamlıyorum.
Bugün
itibarıyla dünyada 114.567 coronavirüs enfeksiyonu tespit edilmiş olup 4.027
kişi hayatını kaybetmiştir. SARS ve MERS’le aynı grupta olan coronavirüs diğer
enfeksiyonlardan, örneğin gripten çok daha fazla ölüme neden olmaktadır;
vakaların yüzde 3,5’u ölümle sonuçlanmıştır. En fazla can kaybı olan ülkeler,
sırasıyla Çin, İtalya, Güney Kore ve İran’dır. Dünya haritasına göz attığımızda
coronavirüsün en az görüldüğü ülkeler, coğrafya Orta Asya Türk cumhuriyetleri,
yurdumuz, Afrika, Orta ve Güney Amerika’dır.
Globalleşmenin,
nüfusun ve insanlar arasındaki ilişkinin bu kadar yoğun olduğu bir dönemde;
insanların yoksulluk, beslenme yetersizliği ve parasızlıktan dolayı
elektriğinin, suyunun kesildiği ülkemizde bu enfeksiyon ciddi bir problemdir.
Sağlık Bakanlığı büyük bir başarı örneği göstermiş ve ülkemizi bu enfeksiyondan
korumuştur. Zaten Sağlık Bakanlığı, 16 bakanlık arasında en başarılı olan
bakanlıklardan birisidir. Sağlık Bakanlığını, Sayın Sağlık Bakanının şahsında
tüm sağlık çalışanlarını kutluyorum. 
Coronavirüsle
anlaşılmıştır ki pek çok nedenle vatandaşlarının sağlığını korumak devletler
için stratejik bir önem arz etmektedir. Bu salgının küresel ekonomiye 1,1
trilyon dolar zarar vereceği tahmin edilmektedir. Enfeksiyonun yarattığı diğer
moral yıpranmalar da işin cabası. Önümüzdeki zamanlarda benzer ve daha komplike
olaylarla karşılaşmamız muhtemeldir. Ülkelerde bu tür enfeksiyonlar, gıda
güvenliği ve toksik maruziyetler hesaba katılmalı, ülkelerin bunlarla ilgili
planları ve senaryoları olmalıdır. 
Coronavirüs
enfeksiyonunun biyolojik saldırı olmadığı bence ispata muhtaçtır. Sağlık
Bakanlığının bünyesinde bu tehlikeleri önleyecek ünitelerin kurulması önem arz
etmektedir. Bu tedbirleri alan, bu uygulamaları yapan ülkeler büyük ülke olarak
nitelendiriliyor. 
Tüm
bu olayların araştırılması, gerekli tedbirlerin alınması ve hazırlıkların
yapılması için bir Meclis araştırma komisyonunun kurulmasının uygun olacağını
düşünüyoruz. 
Yüce
Meclisi saygıyla selamlarım. (İYİ PARTİ sıralarından alkışlar) 
BAŞKAN
– Söz sırası Cumhuriyet Halk Partisi Grubu adına Kırşehir Milletvekilimiz Sayın
Metin İlhan’a aittir. (CHP sıralarından alkışlar) 
Süreniz
üç dakika Sayın İlhan. 
CHP
GRUBU ADINA METİN İLHAN (Kırşehir) – Sayın Başkan, değerli milletvekilleri;
hepinizi saygıyla selamlıyorum. 
Coronavirüs
son günlerde sınırımıza dayanmış ve dünyada pandemi hâline gelmiş olan büyük
bir tehlike oluşturmaktadır. Sağlık Bakanlığımızın da belirttiği gibi,
ülkemizde görülmesi an meselesi. Peki, biz buna ne kadar hazırız? İki ay önce
Dünya Sağlık Örgütü salgının boyutunu detaylarıyla açıklamıştı, ancak bizde bu
konuyla ilgili adımlar son birkaç haftadır atılmaya başlandı. Örneğin geçen haftaki
Resmî Gazete’de coronavirüs salgını sebebiyle Türkiye'de ihtiyaç duyulabileceği
gerekçesiyle radyoaktif toz filtreli koruyucu maske, tulum, önlük, gözlük,
cerrahi maske ve tıbbi eldiven ihracatı ön izne bağlandı. Önemli bir karar
ancak biraz geç kalındı. Zira bu konuda maalesef bir karaborsa oluşmuş durumda.
Salgın öncesine göre 5 katı bulan fiyat artışları söz konusu. Bu bile başlı
başına büyük bir sorun. Oluşabilecek bir salgını önleme amaçlı ve tedavi
sürecinde kullanılacak tıbbi materyallerin stok düzeyi mutlaka kontrol altında
tutulmalıdır. Ayrıca, özellikle Sağlık ve Millî Eğitim Bakanlarının acil eylem
planlarını kapsamlı ve koordineli şekilde revize etmeleri gerekmektedir.
Basından da takip ettiğimiz üzere coronavirüs şüphesi taşıyan vatandaşlar için
gerekli tıbbi müdahaleler maalesef gecikmeli olarak işlemektedir. Çünkü acil
hizmetlerin ve hastanelerimizin bu büyük tehlikeye hazır hâle getirilmesi
gecikmiştir. Karantina bölümleri ve acil müdahale alanları yetersizdir. Bunları
söylememiz lazım çünkü bu konuda şeffaf olmamak bizleri ileride telafisi mümkün
olmayan sorunlarla karşı karşıya bırakabilir. Bakınız, coronavirüs âdeta
ülkemizi sardı; İran, Irak, Bulgaristan, Yunanistan, Ermenistan, Gürcistan gibi
sınır komşularımızda tespit edilmeye ve hızla yayılmaya başladı. Bizde henüz
resmî bir vaka yaşanmadı ancak bu yaşanmayacağı anlamına gelmez. Kamuoyunun
yakından tanıdığı saygın bazı bilim adamlarının iyi niyetli, endişe ve kaosu
önlemeye yönelik amacını aşan sözleri vatandaşlarımızı rehavete sürüklememeli.
Bu konuda muhatabımız Sağlık Bakanlığı ve ona bağlı Bilim Kuruludur ama henüz
coronavirüs konusunda tatmin edici adımlar atılmadı. İtalya, Almanya,
İngiltere, İsrail, Bulgaristan bu konuda ciddi önlemler almaya başladılar.
Gerekli ve korunmaya uygun karantina koşulları, halkın bu tehlike karşısında
bilinçlendirilmesi, sosyal etkinliklerin; toplantı, spor aktiviteleri,
çalışmaları ve benzeri, kalabalık grupların bir arada bulunabileceği durumların
ertelenmesi veya iptal edilmesi ve başta okullar olmak üzere kamuya ait kurum
ve kuruluşların rutin olarak dezenfekte edilmesi, hatta okulların tatil
edilmesi gibi önlemler alınmakta. Bizde Sağlık Bakanlığı ve Millî Eğitim
Bakanlığı bazı adımlar attı ancak yeterli düzeyde değil. Zira, bu mücadelede
tüm kamu kurum ve kuruluşlarının, özellikle de belediyelerin yapılacak olan tüm
önleyici çalışmalarda birlikteliğinin ve katılımının sağlanması gerekmektedir. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
METİN
İLHAN (Devamla) – Bu konuda mutlaka koordinasyon sağlanması lazım. Şu an başta
İstanbul, Ankara, İzmir, Kırşehir, Sakarya, Balıkesir olmak üzere bazı
belediyeler kendi planlamaları doğrultusunda coronavirüse karşı tedbir amaçlı
dezenfekte çalışmaları yapmaktadır. Bu adımlar önemli ancak tek başına
yetersizdir.
Değerli
milletvekilleri, virüsün çıktığı ülke olan Çin’de, olayın ciddiyetinin farkında
olarak yayılmasını önlemek amaçlı, planlı ve koordineli çalışmalar sonucu
virüsün yayılma hızı oldukça azalmıştır. Buna karşın, İran gibi sağlık
hizmetleri alanında yetersiz olan ülkelerde yayılma hızı oldukça fazla. Bu
durum bize konunun büyüklüğünü ve yeterli önlemler alınmazsa çok büyük
boyutlara ulaşabileceğini göstermektedir. Dünya çapında ölen insan sayısı 4
bini aşmış durumda. O yüzden, Sağlık Bakanlığı Bilim Kurulunun, önümüzdeki dört
haftalık süreçte, toplu etkinliklerin iptali ve okulların rutin olarak
dezenfekte edilmesi, hatta okulların iki haftalık tatili de olmak üzere çok
ciddi önlemlerin alınması hususunda kararlar alması gerekiyor. 
Tehlike
kapımızda, bunu görmezden gelemeyiz. 
Teşekkür
ediyor, hepinize saygılarımı, sevgilerimi sunuyorum. (CHP sıralarından
alkışlar) 
BAŞKAN
– Öneri üzerinde söz sırası, Adalet ve Kalkınma Partisi Grubu adına, Bursa
Milletvekilimiz Sayın Mustafa Esgin’e aittir. (AK PARTİ sıralarından alkışlar) 
Süremiz
üç dakika Sayın Esgin. 
AK
PARTİ GRUBU ADINA MUSTAFA ESGİN (Bursa) – Sayın Başkan, değerli
milletvekilleri; HDP grup önerisi aleyhinde AK PARTİ Grubumuz adına söz almış
bulunmaktayım. Gazi Meclisimizi saygıyla selamlıyorum. 
31
Aralık 2019 tarihinden itibaren, coronavirüs salgını, dünyada önemli bir sağlık
problemi olarak karşımıza çıkmıştır. 6 kıtada 74 ülkeye yayılmış durumda. Vaka
sayısı, bugün saat 16.33 itibarıyla 115.977; can kaybı sayısı 4.087’dir. 
Hastalığın
dünyada ilk görüldüğü günlerde Sağlık Bakanlığımız Halk Sağlığı Genel Müdürlüğü
koordinasyonunda Bilim Kurulu çalışmaya başlamıştır. İran, İtalya, Güney Kore,
Irak ve Çin uçuşları durdurulmuştur. İran sınırı girişlere kapatılmıştır. Irak
kara geçişi araç ve yolcu geçişine kapatılmıştır. Ulaştırma ve Altyapı
Bakanlığı, İçişleri Bakanlığı, Dışişleri Bakanlığı, Ticaret Bakanlığı ve Sağlık
Bakanlığı koordinasyonu oluşturuldu. Bilim Kurulunun önerileri çerçevesinde
vaka takip algoritmaları ortaya kondu. İl sağlık müdürlükleri ve tüm sağlık
kuruluşları bu algoritmaya dâhil edildi. Hava limanlarında termal kamera
kontrollerinin yanı sıra, olası vaka tanımına uyan durumlar için algoritmalar
tanımlandı ve eğitimleri verildi. Temaslı takibi, enfeksiyon kontrolü,
izolasyon, hasta nakli, sağlık kurumuna başvuran hastaların yönetimi, evde vaka
izlemi, hasta bakım ve tedavisi, vaka görülen ülkelere gidecek kişilerle ilgili
izlenecek yol, eğitim ve yapılması gerekenlerle ilgili süreçler ortaya kondu. Ülkemizde
şu ana kadar coronavirüs vakası ve enfeksiyonu tespit edilmemiştir. Sorun
küresel, mücadelemiz ulusaldır. 6 kıtada 74 ülkeye yayılmış bu hastalığın
ülkemizde şu ana kadar tespit edilmemesinde Sağlık Bakanlığı ve Hükûmetimizin
aldığı önlemlerin büyük bir önemi vardır. Temennimiz bundan sonra da bu
hastalığın ülkemizde görülmemesidir. Bu konu, Sağlık Bakanlığımız ve Dünya
Sağlık Örgütü tarafından koordineli bir şekilde takip edilmektedir. Dünya
Sağlık Örgütü bu konuda yapılan çalışmaları ve şeffaflığımızı takdir ve övgüyle
karşılamaktadır.
Ülkemizde
yapılan cansiparane çalışmalara rağmen muhalefet saikiyle birtakım eleştirileri
ve ülkede panik oluşturmaya matuf yaklaşımları son derece zararlı yaklaşımlar
olarak görmekteyiz. Bu konu, yakından takip edilmesi gereken, dünyayı etkileyen
bir halk sağlığı sorunudur, siyasi polemiklere malzeme edilmeyecek kadar hassas
ve önemli bir konudur.
Sayın
Bakanımız hemen her gün kamuoyunu bu konuda bilgilendirmektedir. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
MUSTAFA
ESGİN (Devamla) - Şu anda da Türkiye Büyük Millet Meclisi Sağlık Komisyonu,
Bakanımızla birlikte toplantı hâlindedir ve gelinen son noktayı Türkiye Büyük
Millet Meclisi Sağlık Komisyonumuzda Sayın Bakanımız paylaşmaktadır. Coronavirüs
sürecinde Hükûmetimizin ve Sağlık Bakanlığımızın almış olduğu önlemleri ve
Bilim Kurulunun tavsiye kararlarını harfiyen uygulayan sağlık çalışanlarımıza
ve vatandaşlarımıza şükranlarımızı sunuyoruz. Bu hassas sürecin yönetiminde
önemli rol üstlenen Bilim Kurulumuza, sağduyuyla süreç yönetimine katkı
sağlayan sivil toplum kuruluşları ve basın organlarımıza, hakkı teslim ederek
sorumlu muhalefet anlayışı gösteren siyasi partilerimize teşekkür ediyor, Genel
Kurulumuzu saygıyla selamlıyorum. (AK PARTİ, MHP ve İYİ PARTİ sıralarından
alkışlar) 
BAŞKAN
– Öneriyi oylarınıza sunuyorum: Kabul edenler... Kabul etmeyenler... Öneri
kabul edilmemiştir.
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün, Türkiye Büyük Millet
Meclisi Kâtip Üyeliği görevine başlayan Tekirdağ Milletvekili Enez Kaplan’a
başarılar dilediğine ilişkin konuşması
BAŞKAN
- Değerli milletvekilleri, Divan üyeliğinde yeni bir arkadaşımız göreve başladı
biliyorsunuz. Tekirdağ Milletvekilimiz Sayın Enez Kaplan şu anda yeni görevine
başlamış durumda, kendisine başarılar diliyoruz. (CHP ve İYİ PARTİ sıralarından
alkışlar) Bu moral alkışına da elbette ihtiyaç vardı. 
Şimdi,
bazı arkadaşlarımızın toplantıları olacağı için birkaç arkadaşımıza söz vereyim
de onları bir rahatlatalım. 
Sayın
Gülüm…
V.- AÇIKLAMALAR (Devam)
34.- İstanbul Milletvekili Züleyha Gülüm’ün, erkek egemenliğine karşı
mücadelelerinin sürdüğüne ve 8 Martta sokaklarda, meydanlarda, her yerde
olduklarına ilişkin açıklaması
ZÜLEYHA
GÜLÜM (İstanbul) – Erkek egemenliğine, patriarkaya karşı mücadelemiz kesintisiz
sürüyor. 8 Martta sokaklarda, meydanlarda, alanlardaydık, aslında her
yerdeydik; evlerden çıktık, iş yerlerinden çıktık, kahkahalarımızla,
danslarımızla akın akın meydanlara, alanlara aktık. Ama eylemlerimizi
yasaklamak isteyenlere de sözümüzü söylemeyi unutmadık. On sekiz yıldır
gerçekleştirdiğimiz feminist gece yürüyüşümüzü yasaklamak isteyenlere de
“Kadına şiddete karşıyım.” deyip biz kadınlara polis aracıyla şiddet
uygulayanlara da sözümüzü meydanlardan söyledik. Buradan da bir kez daha
söyleyelim: Susmuyoruz, korkmuyoruz, itaat etmiyoruz. “…”(x) (HDP sıralarından alkışlar) 
BAŞKAN
– Sayın Sürücü? Yok. 
Sayın
Koçyiğit…
35.- Muş Milletvekili Gülüstan Kılıç Koçyiğit’in, Dersim’de 5 Ocaktan bu
yana kayıp olan Munzur Üniversitesi öğrencisi Gülistan Doku’nun nerede olduğu
sorusunun cevabını alamadıklarına ve baş şüpheli olarak görülen Zaynal
Abakarov’un ismini Meclis tutanaklarından sildirenin kim veya kimlerin
olduğunun Meclis Başkanlığı aracılığıyla cevaplanmasını istediğine ilişkin
açıklaması
GÜLÜSTAN
KILIÇ KOÇYİĞİT (Muş) – Sayın Başkan, Dersim’de Munzur Üniversitesi öğrencisi
Gülistan Doku 5 Ocaktan bu yana kayıp. Gülistan Doku’nun ailesi, arkadaşları,
Dersim halkı, kadın örgütleri ve biz milletvekilleri olarak altmış altı gündür
soruyoruz: Gülistan Doku nerede?
ÜMİT
YILMAZ (Düzce) – Sayın Başkan, Türkiye’de “Dersim” diye bir yer yok, başka
yerde arasınlar!
GÜLÜSTAN
KILIÇ KOÇYİĞİT (Muş) – Meclise soru önergesi olarak sorduğumuz bu sorunun cevabını
ne yazık ki alamıyoruz, önergemiz cevapsız bırakıldığı gibi aynı zamanda
sansürlendi de. 16 Ocak 2020 tarihinde Cumhurbaşkanı Yardımcısı Fuat Oktay
tarafından yanıtlanması istemiyle verdiğimiz soru önergesinde, Gülistan
Doku’nun kaybolmasıyla ilgili başşüpheli olarak görülen ve ismini açık olarak
önergemizde yazdığımız Zaynal Abakarov’un ismi Daksil’le silinerek “Z” olarak
değiştirildi. Meclis İçtüzüğü’ne göre, milletvekillerinin verdiği soru
önergesine hiçbir şekilde müdahale edilemez. Zaynal Abakarov’un ismini Meclis
tutanaklarından sildiren kim veya kimlerdir? Bir el olayın üstünü örtmeye
çalışıyor; bu el kimin elidir, Meclise kadar nasıl uzanmıştır; bu soruların
Meclis Başkanlığı aracılığıyla cevaplanmasını istiyorum. 
Teşekkür
ederim. 
BAŞKAN
– Sayın Erdem…
36.- İstanbul Milletvekili Arzu Erdem’in, ülkede “Dersim” diye bir yer
olmadığına, Türk kadınının kahramanlıklara imza atan, devleti ve milleti ebet
müddet anlayışına emek ve güç veren irade olduğuna ve maddenin karanlığı içinde
ruhun, olumsuzluğun karanlığı içinde huzurun, ihtirasların karanlığı içinde
faziletin, cehaletin karanlığı içinde şefkatin, kavganın karanlığı içinde
sevginin aydınlığı olan tüm kadınları saygılayla selamladığına ilişkin
açıklaması
ARZU
ERDEM (İstanbul) – Teşekkür ederim Sayın Başkan. 
Öncelikle,
ülkemizde “Dersim” diye bir yer yoktur, onu da buradan belirtmek istiyorum.
Türk
kadını, özellikle kahramanlıklara imza atan, devlete ebet müddet, millete ebet
müddet anlayışına emek ve güç veren iradedir. Tarihimize baktığımızda da bunu
görürüz. İlbilge Hatun’a bakınız, Hayma Ana’ya bakınız, Nene Hatun’a bakınız,
Tayyar Rahmiye’ye bakınız, Halime Çavuş’a bakınız, Şerife Bacı’ya bakınız. İşte
bunlara baktığımızda kahraman Türk kadınımızı görürüz ve Türk kadınımızın da ne
derece saygın olduğunu görürüz. Bilinmelidir ki Türk kadını millî şerefimizin
abidesidir. Türk kadını millî bekamızın beşiğini sallayan ahlaktır. Dünden
bugüne Türk kadınının omuzlarında vatanın yükü, alınlarında fedakârlığın ışığı,
boğazlarında cesaretin madalyaları vardır. Yılgınlığı elinin tersiyle iten,
yıkılmışlığı reddeden kararlılık Türk kadınının hasletleridir. Türk kadını
koruyandır, kollayandır, kol kanat gerendir. 
(Mikrofon
otomatik cihaz tarafından kapatıldı) 
ARZU
ERDEM (İstanbul) – Bu vesileyle, maddenin karanlığı içinde ruhun aydınlığı
olan, olumsuzluğun karanlığı içinde huzurun aydınlığı olan, ihtirasların
karanlığı içinde faziletin aydınlığı olan, cehaletin karanlığı içinde şefkatin
aydınlığı olan, kavganın karanlığı içinde sevginin aydınlığı olan tüm
kadınlarımızı sevgi ve saygılarımla selamlıyorum. 
Teşekkür
ediyorum. 
BAŞKAN
– Sayın Uca…
37.- Batman Milletvekili Feleknas Uca’nın, iktidarın yasakçı ve baskıcı
politikalarının 8 Martı gölgelediğine ilişkin açıklaması
FELEKNAS
UCA (Batman) – İktidarın yasakçı ve baskıcı politikaları bu sene de 8 Martı
gölgeledi. 8 Mart arifesinde TJA ve HDP Kadın Meclisi olarak Batman’da
kadınları 8 Marta davet etmek için erbane eşliğinde bildiri dağıtmak istedik
ancak polis valilik yasağını gerekçe göstererek “…”(x) sloganını,
zılgıtlarımızı, enstrüman ve halaylarımızı engellemeye çalıştı ve bizi
soruşturma açmakla ve işlem başlatmakla tehdit etti. 
Şimdi,
burada soruyorum: Kadınların halay çekmesini, zılgıtlarını ve çaldıkları
enstrümanları vali hangi siyasaya bağlı olarak yasaklayabilir? Buradan
Şengal’de ve dünyanın her yerinde zulme karşı direnen kadınlara selam
gönderiyorum. “…”(x)
BAŞKAN
– Sayın Karadağ…
38.- Iğdır Milletvekili Yaşar Karadağ’ın, İdlib’de şehit olan
hemşehrileri Piyade Uzman Çavuş Fatih Kara’ya Allah’tan rahmet, gaziler Ercan
Babat ve Sefter Güzelnargün’e şifa dilediğine ilişkin açıklaması
YAŞAR
KARADAĞ (Iğdır) – Teşekkür ederim Sayın Başkan.
“Ey,
bu topraklar için toprağa düşmüş asker!
Gökten
ecdat inerek öpse o pak alnı değer.
Ne
büyüksün ki kanın kurtarıyor Tevhîd'i...
Bedr'in
arslanları ancak bu kadar şanlı idi.
Sana
dar gelmeyecek makberi kimler kazsın,
Gömelim
gel seni tarihe desem sığmazsın.
Ey
şehit oğlu şehit, isteme benden makber,
Sana
aguşunu açmış duruyor Peygamber.”
İdlib’de
ateşkesin sağlanmasına sekiz saat kala hain saldırı sonucu şehit olan
Iğdır’ımızın kahramanı Piyade Uzman Çavuş Fatih Kara’yı rahmet ve minnetle
anıyor, şehidimizi son yolculuğunda yaralı olmalarına rağmen binlerce
hemşehrisiyle birlikte yalnız bırakmayan Iğdırlı Gazilerimiz Ercan Babat ve
Sefter Güzelnargün’e acil şifalar diliyorum. (MHP sıralarından alkışlar) 
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi Gündemi’nin “Genel
Görüşme ve Meclis Araştırması Yapılmasına Dair Öngörüşmeler” kısmında yer alan,
akaryakıt ürünleri üzerindeki yüksek vergilerin ekonomiye etkilerinin
incelenerek alınması gereken tedbirlerin belirlenmesi amacıyla verilmiş olan
(10/1974) esas numaralı Meclis Araştırması Önergesi’nin ön görüşmelerinin,
Genel Kurulun 10 Mart 2020 Salı günkü birleşiminde yapılmasına ilişkin önerisi
BAŞKAN
– Değerli milletvekilleri, Cumhuriyet Halk Partisi Grubunun İç Tüzük’ün 19’uncu
maddesine göre verilmiş bir önerisi vardır, okutup işleme alacağım ve oylarınıza
sunacağım.
10/3/2020
Türkiye Büyük Millet Meclisi Başkanlığına
Danışma
Kurulu 10/3/2020 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim. 
 Engin
Altay
 İstanbul

 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, akaryakıt ürünleri üzerindeki
yüksek vergilerin ekonomiye etkilerinin incelenerek alınması gereken
tedbirlerin belirlenmesi amacıyla verilmiş olan 10/1974 esas numaralı Meclis
Araştırması Önergesi’nin görüşmesinin Genel Kurulun 10/3/2020 Salı günlü
(bugün) birleşiminde yapılması önerilmiştir.
BAŞKAN
– Teşekkür ederim.
Şimdi,
önerinin gerekçesini açıklamak üzere Cumhuriyet Halk Partisi Grubu adına İzmir
Milletvekili Sayın Sevda Erdan Kılıç. (CHP sıralarından alkışlar)
Süreniz
beş dakika. 
CHP
GRUBU ADINA SEVDA ERDAN KILIÇ (İzmir) – Sayın Başkan, değerli milletvekilleri;
akaryakıt ürünlerindeki yüksek vergi yükünün tarım, ulaşım, sanayi ve
ekonominin diğer alanlarıyla vatandaşlarımızın günlük yaşamlarına çıkardığı
zorlukların incelenmesi, akaryakıt vergi dairesi uygulamasının önüne geçmek
amacıyla vermiş olduğumuz araştırma önergesi üzerine söz almış bulunmaktayım.
Yüce heyetinizi saygıyla selamlıyorum. 
Değerli
milletvekilleri, akaryakıt fiyatlarının Türkiye’de ne kadar arttığını anlamak
için son yirmi yıla bakmak gerekiyor. 2000 yılında benzinin litre fiyatı 0,59
lira ve o yıllarda 100 TL’ye 170 litre benzin alınabiliyor. Bugüne baktığımızda
yani yirmi yıl sonra, 2020 yılında ise 1 litre benzin fiyatı 6,71 lira ve
günümüzde 100 TL’ye sadece 15 litre benzin alınabiliyor. 170 litre nerede, 15
litre nerede? Bu manzara bile, on sekiz yıllık AKP iktidarının ülkeyi nereden
nereye getirdiğini ve ekonomik anlamda nasıl batırdığını bize açık ve net bir
şekilde gösteriyor. (CHP sıralarından alkışlar) 
Değerli
milletvekilleri, öncelikle bu akaryakıt vergi daireleri nasıl çalışıyor, bir
bakmak gerekiyor. Çok uzağa gitmeye gerek yok, sabah Ankara Çankaya’da bir
benzinliğe uğradım. Benzinin litre fiyatı 6 lira 71 kuruş, benzinin maliyeti
ise 3 lira 16 kuruş ama siz sinekten yağ çıkarır gibi, vatandaşın cebindeki 3
kuruşu da alabilmek için 3 lira 16 kuruş olan benzine önce 2 lira 53 kuruş ÖTV,
sonra da 1 lira 2 kuruş KDV koyarak toplam 3 lira 55 kuruş vergi yüklüyorsunuz
yani geliyor, 3 lira 16 kuruşluk benzini vatandaşa 6 lira 71 kuruşa
satıyorsunuz. Benzinde tam tamına yüzde 112 vergi uyguluyorsunuz. 
Bir
de motorine bakalım dedik; yine Ankara Çankaya’daki bir benzinlikte 1 litre
motorin 6 lira 28 kuruş. Bunun 2 lira 6 kuruşu ÖTV; 0,99 kuruşu ise KDV; 3 lira
26 kuruşluk motorin pompada vatandaşa oluyor 6 lira 28 kuruş yani yüzde 93
vergi de motorinde uygulanıyor. El insaf demekten başka bir şey bulamıyorum bu
rakamlardan sonra. (CHP sıralarından alkışlar) 
Değerli
milletvekilleri, devlet geçen sene akaryakıttan 61 milyar lira ÖTV topladı,
tahminen 25 milyar lira da KDV aldı; böylece 2019 yılında akaryakıttan 86
milyar lira vergi aldı. Neredeyse bütçeyi akaryakıt üzerinden finanse ettiniz
ama bir yandan da milyonlarca lira vergi borcu olan yandaş şirketlerin
borçlarını silip yandaşların yükünü vatandaşın sırtına akaryakıt üzerinden
yüklediniz. 
Sayın
milletvekilleri, dün güne petrol fiyatlarındaki büyük düşüşle uyandık. Ham
petrol fiyatları yüzde 30’a kadar düşerek 30’lu dolarlara kadar geriledi.
İktidardan beklenen, indirimin bu oranlara yakın olması gerekiyordu.
Cumhurbaşkanımız bugün, benzinde 60 kuruş, motorinde 55 kuruş indirim
yapacağını açıkladı ve bunu açıklarken de müjde olarak verdi. El insaf, Allah
aşkına, bunun neresi müjde? (CHP sıralarından alkışlar) Dünyada yüzde 30, bizde
yüzde 9; bunun neresi müjde? Biz indirim beklerken aynı zamanda bir şey daha
bekliyoruz; biz, uygulanan vergi oranlarında iyileştirme bekliyoruz, o yüzden
de bu teklifi verdik. Lütfen, bu milletin aklıyla artık dalga geçmeyi bırakın
ve gerçekleri konuşalım, gerçekleri söyleyelim. 
Zaten
çiftçiyi bitirdiniz, sanayici kan ağlıyor, vatandaş kredilerle yaşam mücadelesi
veriyor. Türkiye Bankalar Birliğinin rakamlarına göre, 2,5 milyon kişi kredi, 2
milyon 700 bin kişi ise kredi kartını ödeyemez durumda şu anda. O yüzden burada
gerçekleri konuşalım diyorum. Bugün itibarıyla icra dairelerinde toplam 20
milyon 650 bin derdest dosya bulunuyor.
Sayın
milletvekilleri, vatandaşın da üreticinin de gerçekten dayanacak gücü kalmadı.
Ekonomi bilmez, iş bilmezlerin elinde vatandaş âdeta zulüm görüyor. Bu nedenle,
artık, ekonomiyi yönetemeyeceğinizi anlayın ve işin ehli olan kişilere bırakın.
(Mikrofon
otomatik cihaz tarafından kapatıldı) 
BAŞKAN
– Devam edin.
SEVDA
ERDAN KILIÇ (Devamla) – Cumhuriyet Halk Partisi, Genel Başkanımız Kemal
Kılıçdaroğlu liderliğinde, her zaman olduğu gibi bugün de sorumluluk almaya
hazırdır. Ama biz bugün istiyoruz ki gelin, bir komisyon kuralım, hep beraber
bu akaryakıta adil ve insani bir vergi yöntemi bulup vatandaşlarımızın derdine
derman olalım.
Sayın
milletvekilleri, sürem az ama geçmişten çok küçük bir şey hatırlatmak
istiyorum. Yıl 1980, Eurovision’a “Aman petrol, canım petrol” şarkısıyla
katılıyoruz, sadece 3 ülke bize oy veriyor ve hüzünle dönüyoruz. Yıl 2020, kırk
yıl olmuş, petrol bizi ne Eurovision’da güldürdü ne akaryakıtta güldürdü. O
yüzden, gelin, burada hep beraber milletvekillerinin oylarıyla kuracağımız
komisyonla halkın yüzünü hep beraber güldürelim diyorum, yüce Meclisi saygıyla
selamlıyorum. (CHP sıralarından alkışlar) 
BAŞKAN
– Öneri üzerine söz isteyen İYİ PARTİ Grubu adına Samsun Milletvekilimiz Sayın
Bedri Yaşar. (İYİ PARTİ sıralarından alkışlar) 
Süreniz
üç dakika Sayın Yaşar.
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
yüce heyetinizi saygıyla selamlıyorum.
Corona
virüsüyle ekonomik alanda ortaya çıkan belirsizlik tüm dünyayı etkilemeye
başlamıştır; dış ticaret yavaşlamış, dünyanın dev ekonomileri için ufukta
küçülme görülmüştür. Bu duruma bir de büyük petrol üreticisi olan Rusya ve
Suudi Arabistan’ın çekişmesi eklenince petrol fiyatları 35 dolar mertebesine
düşmüştür. Aslında, bu, Türkiye açısından çok sevindirici bir haberdir. Netice
itibarıyla biz petrolün sadece yüzde 7’lik kısmını Türkiye’de üretiyoruz, yüzde
93’lük kısmını da ithalatla karşılıyoruz. Bu, ülkemiz adına sevindirici bir
haberdir. Ümit ediyorum ki Türkiye Cumhuriyeti’nin bütçesi de bundan çok ciddi
gelir elde edecektir. Ama sizin de bildiğiniz gibi, bugün petrolün tesir
etmediği bir alan yok; nakliyecisinden tutun, hatta evde yediğimiz ekmeğe
kadar, suya kadar her alanda petrolle ilgili rakamlar maliyetleri ciddi oranda
etkilemektedir. Madem bu fiyatların düşmesiyle ülkemiz derin bir nefes
almıştır, en azından -mutluluklar paylaştıkça artar- hiç olmazsa bu değişen
rakamları çiftçimize, üreticimize yansıtalım diyoruz. Ama, tabii, bu rakamların
yaklaşık yüzde 50’si vergilerden oluşuyor yani 6 lira 27 kuruş olan motorinin
fiyatının yaklaşık yüzde 48,8’i vergilere gidiyor, sizler dolaylı vergilerle
vergiyi topladığınız için, olan bu değişiklikler ciddi oranda fiyata
yansımıyor. Ama bizlerin özellikle çiftçiye, üreticiye bu fiyatları yansıtma
mecburiyetimiz var. 
Bakın,
on sekiz yıllık iktidarınız döneminde Türkiye’deki tarım ürünleri üretimi ilk
defa yüzde 10’un altına düştü. “İhracatta 17 milyar.” diyorsunuz ama dünya
ölçeğine baktığımız zaman bunun hiç de anlamlı bir rakam olmadığını görürsünüz.
Bunun bir tane şartı var, hepiniz gittiğiniz yerlerde çiftçilerimizle
görüştüğünüz zaman ne diyorlar? Diyorlar ki: “Siz girdilerdeki rakamları
aşağıya çekin, gerisini bize bırakın.” Bu girdilerin en önemli faktörlerinden
bir tanesi de mazot. Bizler bugün, denizlerde yatlara verdiğimiz vergisiz
mazotu gelin, çiftçimize de verelim. Çiftçimize bu rakamlardaki yansıtmaları
yaptığımız takdirde -sizler de göreceksiniz- ben Türkiye’de üretim patlaması olacağını
düşünüyorum.
Netice
itibarıyla, maliyetler kurtarmadığı için bugün çiftçimiz üretmiyor. Mazot da
bunlar için önemli bir girdi. Gelin, bugün, burada, bu araştırma önergesine hep
beraber “evet” diyelim, hiç olmazsa bunu biraz daha araştırma şansımız olsun.
Çiftçimizi, üreticimizi destekleyelim ki Türkiye tarımda dışa bağımlı hâle
gelmesin. 
Unutmayalım,
bugün savunma sektörü ne kadar stratejikse tarım sektörü de en az savunma
sanayi kadar önemlidir. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
BEDRİ
YAŞAR (Devamla) – Teşekkür ediyorum Başkanım. 
Bırakın
coğrafya kitaplarındaki kendi kendine yeter 7 ülkeden 1’i olmayı, bugün sapı,
samanı bile dışarıdan ithal eder hâle geldik. 
Ben
Hükûmetin bu fiyatları, elde ettiği bu mutluluğu çiftçisiyle de paylaşacağına
inanıyorum. 
SALİH
CORA (Trabzon) – Son cümle olmadı. Cumhurbaşkanımız bunu çok net bir şekilde
izah etti. Gerçekleri bildiğiniz hâlde bunu söylüyorsunuz. 
BEDRİ
YAŞAR (Devamla) - Salih Bey, siz de gittiğiniz yerde bunları ifade edersiniz
diyor, hepinizi saygıyla selamlıyorum. (İYİ PARTİ sıralarından alkışlar)
BAŞKAN
– Söz sırası, Halkların Demokratik Partisi Grubu adına Ağrı Milletvekilimiz
Sayın Dirayet Dilan Taşdemir’e aittir. (HDP sıralarından alkışlar)
Süreniz
üç dakika Sayın Taşdemir. 
HDP
GRUBU ADINA DİRAYET DİLAN TAŞDEMİR (Ağrı) – Sayın Başkan, değerli
milletvekilleri; herkesi saygıyla selamlıyorum. 
8
Martla başlayacağım ben de elbette ki. Bizler de Türkiye'nin dört bir yanında
bütün engellemelere, baskılara ve yasaklara rağmen, alanlara adaleti, eşitliği
ve özgürlük talebimizi haykırdık. Yine kadın cinayetlerine, kadına yönelik
şiddete, tecride “hayır” dedik, hak gasplarına bir kez daha karşı çıktık. Bütün
kadınlar özgürleşene kadar da bu mücadelemizi sürdürmeye elbette ki devam
edeceğiz. Ama maalesef, arkadaşlar, yine bu 8 Martta cezaevinde binlerce kadın
bulunmakta ve 8 Martı cezaevinde karşıladı. Bir kez daha, başta Gültan Kışanak,
Sebahat Tuncel, Edibe Şahin, Aysel Tuğluk, Selma Irmak, Çağlar Demirel, Gülser
Yıldırım, Nurhayat Altun, Mukaddes Kubilay şahsında, cezaevinde rehin tutulan
bütün kadınların 8 Martını kutluyorum. Bir kez daha buradan onlara sevgi ve
selamlarımı iletiyorum. 
Değerli
arkadaşlar, bilindiği gibi, Türkiye dünyanın en pahalı akaryakıtını kullanan
ülkelerin başında geliyor. Gelir düzeyine göre değerlendirdiğimde dünyanın en
pahalı akaryakıtını bizler kullanıyoruz çünkü kullanılan yakıtın yarısından
fazlasını maalesef vergiler oluşturuyor, ÖTV ve KDV oranları ülkemizde oldukça
yüksek. Yine akaryakıt fiyatlarının yüksek olması tüketicilerin yani halkın
yaşamını aslında a’dan z’ye etkiliyor, halkın yaşam koşullarını ciddi anlamda
da ağırlaştırmış bulunmakta. Kaldı ki bunu sadece akaryakıt fiyatlarında değil,
aslında doğal gaz için de söylemek mümkün. Neredeyse insanlar doğal gaz
faturalarını ödemek için gidip bankalardan kredi çekmek zorunda kalıyorlar.
Ağır bir borçlanma durumunu yaşamak zorunda kaldı insanlar. 
Yine,
değerli arkadaşlar, motorin fiyatının yüksek olması, çiftçileri maliyetlerini
karşılayamaz duruma getirdi, üretim maliyetleri o kadar yüksek ki çiftçiler
neredeyse üretim yapamaz duruma geldi. Biz biliyoruz, çokça örneğini de
yaşadık; traktörünü satan, toprağını işletemeyen, toprağından göç eden
çiftçilerimiz maalesef var. Yine, çiftçiye mazot desteğini iktidar çokça
gündeme getirdi, maalesef bu talep de hep seçimden seçime bir vaat olmanın
ötesine geçmedi. Bizler yıllardır söylüyoruz, bir kez daha burada da
söyleyeyim: Çiftçinin üretim için kullandığı akaryakıtın en azından belli bir miktarının
vergi dışında tutulması gerekiyor ki, çiftçiler de üretim yapabilsin,
gerçekten, bir anlamda da bütün bu sorunlarla mücadele edebilsin. 
Yani
son bir haftadır dünya genelinde, uluslararası piyasalarda petrol fiyatlarında
ciddi bir düşüş yaşanıyor ama maalesef bunun buradaki fiyatlara yansımadığını
görüyoruz. Onun için de biz, parti olarak, bu akaryakıt fiyatlarında ciddi bir
indirimin uygulanması gerektiğini düşünüyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayınız. 
DİRAYET
DİLAN TAŞDEMİR (Devamla) – Teşekkür ederim. 
Ve
adil bir vergi uygulanması gerekiyor. Onun için de biz, parti olarak, CHP’nin
verdiği bu önerinin lehine oy kullanacağız. 
Genel
Kurulu tekrar saygıyla selamlıyorum. 
Teşekkür
ediyorum. (HDP sıralarından alkışlar) 
BAŞKAN
– Öneri üzerinde söz isteyen, Adalet ve Kalkınma Partisi Grubu adına Gaziantep
Milletvekilimiz Sayın Mehmet Sait Kirazoğlu. (AK PARTİ sıralarından alkışlar) 
Süreniz
üç dakika Sayın Kirazoğlu. 
AK
PARTİ GRUBU ADINA MEHMET SAİT KİRAZOĞLU (Gaziantep) – Sayın Başkan, değerli
milletvekilleri; hepinizi saygıyla selamlıyorum. 
Öncelikle
şunu ifade etmek gerekiyor ki önerge sahibi sayın hatibimizin kullandığı
rakamlar, yaptığı hesaplama, dayandırdığı bilgi ve veriler, maalesef,
gerçeklerle uyuşmuyor. Ben çok iyi biliyorum ki CHP Grubunda da bu konuları çok
iyi bilen arkadaşlarımız var, bu önergeyi vermeden önce onlara danışsaydı bence
bu ifadelerde bulunmazdı. 
Söze
şöyle devam etmek istiyorum: Malumunuz, 5015 sayılı Petrol Piyasası Kanunu’na
göre petrol fiyatları en yakın erişilebilir dünya serbest piyasa fiyatları göz
önüne alınarak belirleniyor. Petrol piyasasındaki tüm ürünlerin fiyatları ham
petrol fiyatındaki değişim, döviz kuru, navlun bedeli, mevzuatta bulunan
vergiler çerçevesinde belirleniyor ve buna göre de dağıtıcılar serbest piyasa
koşullarında belirledikleri fiyatları kamuoyuna ilan ediyorlar, EPDK’ye
bildiriyorlar; EPDK de kamu adına, rekabetin sağlanması adına bu süreci daima
izliyor, bozulması hâlinde de tavan ya da taban fiyat gibi araçlarla müdahalede
bulunabiliyor.
Tabii,
burada en temel mesele ürün fiyatı. Ürün fiyatı –ki yüzde 90’ların üzerinde
dışa bağımlı olduğumuz bir konu- tamamıyla döviz kuruna ve petrol
piyasalarındaki fiyatlara bağlı bir durum. Önergedeki kıyaslamalara
baktığımızda “100 TL’yle bundan yirmi yıl önce ne kadar alınıyordu, bugün ne
kadar alınıyor?” gibi bir analoji var. Bunun da çok sağlıklı olmadığını
söylemek gerekiyor. O günün 100 TL’si bugün neye tekabül ediyor önce onu
hesaplayıp bulmak gerekiyor ve 2020 yılındaki 100 TL’nin karşılığında ne kadar
petrol yani benzin veya motorin alınabildiğinin hesaplanması gerekiyor. Bu
yapıldığında 2005 yılından daha olumlu bir durumda olduğumuzu rahatlıkla
söyleyebilirim. 
Yine,
önergede ifade edilen vergi yükü konusuna değinecek olursak -benzin fiyat
kırılımı içerisinde- akaryakıt üzerindeki vergi yükü oranları sıralamasında
Türkiye, AB ülkeleriyle kıyaslandığında en alt sıralarda yer almaktadır. Bunu,
EUROSTAT’ın verilerine göre söylüyorum. Burada örnek vermek gerekirse, 2020
Ocak ayında kurşunsuz benzin fiyatı karşılaştırmasına baktığımızda, Türkiye,
yüzde 49,51 vergi oranıyla AB üyesi 28 ülkenin ortalaması olan yüzde 60’ın çok
altında yer almaktadır.
(Mikrofon
otomatik cihaz tarafından kapatıldı)
BAŞKAN
– Tamamlayalım.
MEHMET
SAİT KİRAZOĞLU (Devamla) – Motorin açısından bakarsak, yine, 2020 Ocak ayı
verilerine göre Türkiye, motorin üzerindeki yüzde 41,2 vergi yüküyle, yüzde
53,93 olan AB ortalamasının çok altında bulunmaktadır. 
Diğer
bir husus da petrol piyasalarındaki düşüşün fiyatlara yansıması hadisesi.
Vergili fiyat üzerinden bir hesaplama yaparsanız maalesef, yanlış olur, bunu
doğrudan, vergisiz petrol fiyatları üzerinden yapmanız gerekiyor. Mesela
uluslararası piyasalarda dün yaşadığımız yüzde 22’lik petrol düşüşü benzine
yüzde 15, motorine yüzde 13 yansımıştır. Bunu göz önüne aldığımızda da bugün
yapılan, açıklanan indirim oranının son derece makul olduğunu görmekteyiz. Ama
şunu da ifade etmek isterim ki mesela Norveç -ki önergede yer alıyor, dünyanın
en pahalı akaryakıt satılan ülkelerinden- günlük 2 milyon varil kendi
topraklarında ve sularında petrol üretmesine rağmen petrol üzerinde çok güçlü
bir vergi uygulamaktadır.
(Mikrofon
otomatik cihaz tarafından kapatıldı) 
BAŞKAN
– Tamamlayın.
MEHMET
SAİT KİRAZOĞLU (Devamla) – Tabii ki bizim arzumuz, çiftçimiz için, köylümüz
için, fabrikalarımız için, araçlarımız için daha ucuz petrol temin etmek. Bunun
için de Akdeniz’de, Doğu Akdeniz’de petrol arama çalışmaları, kara sularımızda,
son derece yoğun bir hızda devam etmektedir. 
Ben
sözü daha fazla uzatmadan şunu ifade etmek istiyorum: Fiyat oluşumunda kamunun
doğrudan bir etkisi yok, serbest piyasa koşullarına göre belirlenmekte ve
Türkiye’de benzin ve motorin fiyatları üzerindeki vergi yükü de AB ülkeleriyle
kıyaslandığında, onların tamamından daha düşük bir oranda seyretmektedir.
Hepinizi
saygıyla selamlıyorum. (AK PARTİ sıralarından alkışlar) 
LÜTFÜ
TÜRKKAN (Kocaeli) – Sayın Başkan…
BAŞKAN
– Sayın Türkkan, bir saniye…
Öneriyi
oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Buyurun.
V.- AÇIKLAMALAR (Devam)
39.- Kocaeli Milletvekili Lütfü Türkkan’ın, Gaziantep Milletvekili
Mehmet Sait Kirazoğlu’nun CHP grup önerisi üzerinde AK PARTİ Grubu adına
yaptığı konuşmasındaki bazı ifadelerine ilişkin açıklaması
LÜTFÜ
TÜRKKAN (Kocaeli) – Sayın Başkan, sayın hatip Türkiye’deki petrol fiyatları ile
Norveç’teki petrol fiyatları arasında bir kıyas yaptı ama bir şeyi atlıyor.
Türkiye’deki gayrisafi millî hasıladan kişi başına düşen millî gelir ile
Norveç’teki gayrisafi millî hasıladan kişi başına düşen millî gelir arasında
tam 5 misli fark var. Yani kalkıp Norveç ile Türkiye’deki akaryakıt fiyatlarını
kıyaslarsanız doğru bir kıyaslama olmaz; o, insanları aldatmaya yönelik olur.
Yani Adalet ve Kalkınma Partisine diyorlar ya bazen “aldatma ve kandırma
partisi” öyle olabilir, o benzetmeden lütfen uzak durun. Türkiye, gayrisafi
millî hasıladan kişi başına düşen millî geliri 10 bin doların bile altında olan
bir ülke. İnsanlar ekmiyor, insanlar biçmiyor, insanlar tarlaya gitmiyor.
Sebep? Para kazanamıyor çiftçi. Gayet makul bir teklif. Diyorlar ki: “Yahu,
çiftçinin kullandığı mazottan vergi almayın.” “Hayır, Norveç daha fazla
alıyor.” Yahu, Norveç ile Türkiye bir mi? Çok anlamsız bir kıyas oldu, bunu
ifade etmek istedim.
Teşekkür
ederim.
BAŞKAN
– Teşekkür ederim.
İç
Tüzük 60’a göre söz isteyen arkadaşlarımız var. 
Sayın
Sürücü...
40.- Şanlıurfa Milletvekili Ayşe Sürücü’nün, Urfa Barosunun açıkladığı
son bir yıllık rakamlara göre çocuk istismarının her geçen gün arttığına, çocuk
istismarının araştırılması için verdikleri önergelerinin reddedildiğine,
toplumsal cinsiyet eşitsizliği devam ettiği müddetçe kadınlar olarak
mücadelelerini sürdüreceklerine ve 8 Mart Dünya Kadınlar Günü’nü kutladığına
ilişkin açıklaması
AYŞE
SÜRÜCÜ (Şanlıurfa) – Sayın Başkan, Urfa Barosu son bir yıllık çocuk istismarı
rakamlarını açıkladı. Rapora göre, Urfa’da 1.216 çocuk cinsel istismara uğradı
ve maalesef çocuk istismarları ülke genelinde her geçen gün artmakta. Çocuk
istismarlarının araştırılması için Meclis araştırması komisyonu kurulması
yönünde partimizin vermiş olduğu önergeler maalesef iktidar vekillerinin
oylarıyla her defasında reddedilmiştir. İktidar, toplumsal cinsiyet
eşitsizliğini görmezden gelerek, İstanbul Sözleşmesi’ni çiğneyerek eril
tahakkümünü sürdürmek istedikçe biz de kadınlar olarak mücadelemizi inatla
sürdüreceğiz. 
Son
olarak, tüm kadınların Dünya Kadınlar Günü’nü kutluyorum “…”(x)
BAŞKAN
– Sayın Şevkin, sizin de bir talebiniz olmuş, buyurun.
41.- Adana Milletvekili Müzeyyen Şevkin’in, 11 Haziran 2012 tarihinde
teslimi yapılan Adana Ceyhan Devlet Hastanesinin ilçe halkının hizmetine
sunulmamasının kabul edilebilecek bir durum olmadığına ve bu konuda Sağlık
Bakanının duyarlılığını beklediğine ilişkin açıklaması
MÜZEYYEN
ŞEVKİN (Adana) – Teşekkür ederim Sayın Başkan. 
Adana’nın
Ceyhan ilçesinde yedi yıldan bu yana hastane kaosu yaşanmaktadır. Projesinin
ilk yer teslimi 11 Haziran 2012’de yapılan 250 yataklı Adana Ceyhan Devlet
Hastanesi yedi yıldan bu yana tamamlanamamıştır. Çeşitli nedenlerin öne
sürüldüğü, Ceyhanlılara, her fırsatta, tamamlanacağı sözü verilen hastanenin
henüz ilçe halkının hizmetine sunulmaması kabul edilecek bir durum değildir.
Hastane işinin bitim tarihi 2014 olarak belirtilmesine rağmen altı yıllık zaman
zarfında işin bitirilememe gerekçeleri kamuoyuna açıklanmalı ancak hiçbir
bahaneye meydan verilmeden hastane hizmete açılmalıdır. Yüce Meclis
aracılığıyla, Sağlık Bakanlığının konuya duyarlılığını bekliyor, teşekkür
ediyorum.
BAŞKAN
– Sayın Filiz…
42.- Gaziantep Milletvekili İmam Hüseyin Filiz’in, gazete çalışanlarına
ve basına yönelik baskıların ağırlaştığına, Murat Ağırel’in tutuklanma şeklinin
yargı bağımsızlığına gölge düşürdüğüne ilişkin açıklaması
İMAM
HÜSEYİN FİLİZ (Gaziantep) – Sayın Başkan, son günlerde gazete çalışanlarına ve
basına yönelik baskılar ağırlaşmakta, adaletten uzak yargılama ve tutuklamalar
olmaktadır. Bastırılan ve sindirilen bir ülkede doğru haberciliği ilke edinmiş,
vicdanıyla hareket eden, yolsuzlukla, israfla mücadele için varını yoğunu
ortaya koyan cesur gazeteci Murat Ağırel maalesef pazar akşam saatlerinde
tutuklanarak cezaevine gönderilmiştir. Kamuoyu, Murat Ağırel’in tutuklanma
şeklinin yargı bağımsızlığına gölge düşürecek ve onu zedeleyecek şekilde
olduğunu düşünmektedir.
Milletimizin
birliği ve dirliği, ülkemizin huzuru için, antidemokratik her türlü uygulamanın
karşısında olduğumuzu belirtiyor; sözlerimi, vatanperver şairimiz merhum
Abdurrahim Karakoç’un “Bana bak ey kadı/ Bozuldu işin tadı/ Zulümse eğer adı/
Kenan yapsa da aynı/ Yunan yapsa da aynı.” sözleriyle tamamlıyor, Genel Kurulu
saygılarımla selamlıyorum.
BAŞKAN
– Sayın Aydın…
43.- Bursa Milletvekili Erkan Aydın’ın, 8 Mart Emekçi Kadınlar Günü’nü
kutladığına ve İstanbul Taksim’de kadınlara uygulanan orantısız şiddeti
kınadığına, Bursa ili Keles ilçesinde 120 dönüm arazinin çöp toplama merkezi
olarak planlanması kararından vazgeçilmesi gerektiği konusunda yetkilileri
uyarmak istediğine ilişkin açıklaması
ERKAN
AYDIN (Bursa) – Teşekkür ederim Sayın Başkanım.
8
Mart dolayısıyla, kadınların geride kalan Emekçi Kadınlar Günü’nü kutlar,
İstanbul Taksim’de kadınlara yönelik uygulanan orantısız şiddeti de kınarım.
Bursa’nın
Keles ilçesinde 120 dönüm arazi yeni çöp toplama merkezi olarak
planlanmaktadır. Söz konusu yer, tarıma elverişli, Kıranışıklar köyü, Alpağut,
Küçük Kavacık, Gelemiç köyleri ile yaklaşık 20 köy Kütahya ili ve Harmancık
ilçesine geçiş güzergâhı üzerindedir; 1988 yılında Kıranışıklar köyünün
arazisiyken istimlak edilerek kamulaştırılmış ve toprağı gölet yapımında
kullanılmıştır. Yöre halkı, yeşil arazinin çöp toplama yeri değil, hobievleri
veya tarım arazisi olarak kullanılmasını istemektedir. Belli ki iktidar
Kıranışıklar ve Alpağut köylerine ceza vermek istemektedir. Hem yerel
yetkilileri hem de ilgili makamları bu yanlıştan bir an önce dönmeleri için
buradan uyarıyorum.
BAŞKAN
– Sayın Topal… Yok.
Sayın
Şahin, siz buyurun.
44.- Hatay Milletvekili Suzan Şahin’in, Türkiye’nin her yerinde hazineye
ait tarım arazilerinin satışı yapılırken Hatay ilinin kapsam dışında
bırakılması nedeniyle oluşan mağduriyetin giderilmesi gerektiğine ilişkin
açıklaması
SUZAN
ŞAHİN (Hatay) – Teşekkür ederim Sayın Başkan.
Millî
Emlak Genel Müdürlüğünce yayınlanan hazine arazileri satım tebliğinde hazine
arazilerinin kiracılarına ve kullanıcılarına satım esasları açıklanmış ancak
Hatay bir kez daha kapsam dışında bırakılmıştır. Hazineye ait tarım arazilerinin
satışı Türkiye’nin her yerinde yapılırken Hatay’ın uygulamadan muaf tutulması
Anayasa’da güvence altına alınan eşitlik ilkesine açıkça aykırılık
göstermektedir. Devlet, bu eşitliğin yaşama geçmesini sağlamakla yükümlüdür. Bu
keyfî karar, Hatay’da yaşayan vatandaşlarımızı ciddi şekilde mağdur etmiştir.
Hatay’daki köylüler hazine toprağının satışından yararlanamazken yabancılara
toprak satışı ise her yıl artmıştır. Hatay iç savaştan kaçan 600 bin Suriyeli
mülteciye yıllardır hoşgörüyle ev sahipliği yapmakta, AKP’nin ısrarla vermediği
teşviklere rağmen ekmeğini bölüşmektedir. AKP, Hatay’a üvey evlat muamelesi
yapmakta, aklınca Hataylıları cezalandırmaktadır. Hatay halkı bu çifte
standardı hak etmiyor. Derhâl bu mağduriyeti gidermelisiniz.
Teşekkür
ederim.
BAŞKAN
– Değerli milletvekilleri, İç Tüzük’ün 37’nci maddesine göre verilmiş bir
doğrudan gündeme alınma önergesi vardır, okutup işleme alacağım ve oylarınıza
sunacağım.
VI.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
2.- Konya Milletvekili Fahrettin Yokuş’un, (2/1707) esas numaralı
Tohumculuk Kanununda Değişiklik Yapılmasına İlişkin Kanun Teklifi’nin doğrudan
gündeme alınmasına ilişkin önergesi (4/68)
Türkiye Büyük Millet Meclisi Başkanlığına
(2/1707)
esas numaralı Kanun Teklifi’min İç Tüzük’ün 37’nci maddesine göre doğrudan
Genel Kurul gündemine alınmasını arz ederim.
Saygılarımla.
 Fahrettin
Yokuş
 Konya
BAŞKAN
– Değerli milletvekilleri, şimdi, İç Tüzük’ün 37’nci maddesine göre verilmiş
doğrudan gündeme alınma önergesinin gerekçesini açıklamak üzere Konya
Milletvekilimiz Sayın Fahrettin Yokuş… (İYİ PARTİ sıralarından alkışlar)
Süreniz
beş dakika Sayın Yokuş.
FAHRETTİN
YOKUŞ (Konya) – Sayın Başkan, değerli milletvekilleri; hepinizi saygıyla
selamlıyorum. 
Yerel
tohumlar bir ülkenin hazinesi niteliğindedir. Biyoçeşitliliği koruma,
geliştirme ve kayıt altına alma işi öncelikle kamunun sorumluluğunda olmalıdır.
Tek tip tohumların kullanımı; biyoçeşitliliğin azalması, tarımda hastalık ve
zararlıların artması, tarım ilaçlarının daha çok kullanılması anlamına
gelmektedir. Türkiye’de tohumculuk pazarı 750 milyon dolarlık bir hacme
ulaşmıştır. Bu pazarın 150 milyon doları sebze, 600 milyon doları tarla
bitkileri tohumlarından oluşmaktadır. Netice itibarıyla Türkiye’de tohumculuk
pazarının yüzde 70’i yabancı firmalara aittir. 5553 sayılı Tohumculuk
Kanunu’yla çok uluslu şirketlerin hâkimiyetine girilmiştir. Bu kanunla
çiftçilerin kendi tohumlarını ve bunlardan üretilen fideleri satmaları
yasaklanmıştır. Çiftçi, çoğunluğu hibrit ve yeniden ekilemeyen tohumlara mahkûm
edilmiştir. Ürün yetiştirmek için her yıl sertifikalı tohum satın almak zorunda
kalan üreticilerin bir kısmı bu çarkın dışına çıkabilmek için çabalamaktadır.
Tohumculuk Kanunu’yla üretimin dışına itilen çiftçiler, besin değeri yüksek ve
sağlıklı atalık tohumları yaşatabilmek için birçok kentte tohum takası
etkinlikleri yapmaya başlamışlardır. Böylece sertifikasız yerel tohumların
ticari satışına yasaklama getiren, para ve hapis cezaları öngören kanunun
mağdur ettiği üreticiler binlerce yıllık tarım kültürünü yasaya karşı koruma
çabası içine girmişlerdir. 
Cumhurbaşkanımızın
eşi Sayın Emine Erdoğan 2017 yılında Mirasımız Ata Tohumu Projesi’ni
başlattığında şunları söylemiştir: “Tarım millî bağımsızlığımızın anahtarıdır.
Anılarımızda dahi yok olmaya başlayan tatlar ve kokular bundan sonra nostaljik
olmayacak. Türkiye'de inşallah yerli üretimden başka bir şey görmeyeceğiz.”
demiştir. 
Sayın
milletvekilleri, ata tohumculuğunun önündeki en büyük engel, çiftçilerin yerel
tohumlar ile yerel tohumlardan ürettikleri fideleri satma haklarının kanunla
yasaklanmış olmasıdır. Mevcut yönetmelikle yerel tohumlarda sertifika alma ve
tohumluk üretme yetkisi sadece Tarım ve Orman Bakanlığına aittir. 
Sayın
milletvekilleri, 4 Kasım 2002 tarihinde Gıda ve Tarım İçin Bitki Genetik
Kaynakları Uluslararası Antlaşması Türkiye tarafından imzalanmıştır. Bu
anlaşmada “Çiftçi Hakları” adlı bölümde çiftçilerin tohum ve fide satma hakları
açıkça yazılmıştır; dolayısıyla, şu andaki Tohumculuk Kanunu bu uluslararası
anlaşmaya da aykırıdır. Bilindiği gibi, kanunlar uluslararası anlaşmalara
aykırı olamaz. 
Anayasa’mızın
168’inci maddesine göre “Tabiî servetler ve kaynaklar Devletin hüküm ve
tasarrufu altındadır.” Yerel tohumlar da tabii servet niteliğindedir. Tabii servetlerin
özel mülkiyete konu edilmesi mümkün değildir. 
Birleşmiş
Milletler Köylü Hakları ve Köyde Yaşayan Diğer İnsanların Hakları
Bildirgesi’nin 19’uncu maddesindeki tohum hakkına göre 5553 sayılı Kanun Türk
köylüsünün evrensel haklarına aykırılık teşkil etmektedir. Birleşmiş Milletler
Bildirgesi’nin 19’uncu maddesinde “Köylüler ve kırsalda çalışan diğer
insanların tohum hakkı vardır.” deniliyor. Yine aynı maddede “Atalık
tohum/üretme ve çoğaltma malzemelerini saklama, kullanma, takas etme ve satma
hakkı vardır. Köylüler ve kırsalda çalışan diğer insanların tohumlarını ve
geleneksel bilgilerini sürdürme, kontrol etme, koruma ve geliştirme hakkı
vardır.” deniliyor.
Sayın
milletvekilleri, verdiğimiz tohum kanun teklifimizle tarımda ata tohumların
üretilebilmesine, kullanılabilmesine, serbest ticaretinin olmasına, sıkı piyasa
şartlarından istisna tutulmasına destek olunuz. Tohumculuk piyasasındaki üretim
sertifikasyon, ticaret ve denetim konularında Türkiye Tohumcular Birliğinin
yetkilendirilmesinin önüne geçilmesi gerekmektedir. Türk tarımında firmalar,
çiftçi ve köylüler hibrit tohum yerine ata tohum üretimine ve kullanımına
özendirilmelidir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Yokuş.
FAHRETTİN
YOKUŞ (Devamla) - Genel Başkanımız Sayın Meral Akşener Hanımefendi’nin
geçtiğimiz ay İzmir Çeşme’de düzenlenen Tohum Takas Şenliği’ndeki şu sözleri
oldukça önemlidir. “Yerli tohum ölüyor. Genetiği değiştirilmiş tohum, hibrit
tohum, herhangi bir işe yaramayan, sadece bir kez faydalandığımız, 2’nci kez
yetiştiremediğimiz bir sistemin içerisine Türkiye itildi. Asıl millî ve
yerlilik Anadolu’nun tohumunu muhafaza etmekle olur.” Cumhurbaşkanımızın eşi
Sayın Emine Erdoğan Hanımefendi’nin de ifade ettiği gibi “Ata tohumu bu
topraklardaki mührümüzdür.” Geliniz, kanun teklifimize “evet” deyiniz.
Çiftçilere yerel tohum üretme haklarını tekrar tanıyalım ve yerli tohumculuğu
hep birlikte destekleyelim diyor, hepinize saygılar sunuyorum. (İYİ PARTİ
sıralarından alkışlar) 
BAŞKAN
– Öneriyi oylarınıza sunuyorum: Kabul edenler... Kabul etmeyenler... Öneri
kabul edilmemiştir.
Gündemin
“Seçim” kısmına geçiyoruz.
VIII.- SEÇİMLER
A) Komisyonlarda Açık Bulunan Üyeliklere Seçim
1.- Kadın Erkek Fırsat Eşitliği Komisyonunda boş bulunan üyeliğe seçim
BAŞKAN
- Kadın Erkek Fırsat Eşitliği Komisyonunda boş bulunan ve Adalet ve Kalkınma
Partisi Grubuna düşen 1 üyelik için Sakarya Milletvekili Sayın Çiğdem Erdoğan
Atabek aday gösterilmiştir. 
Oylarınıza
sunuyorum: Kabul edenler... Kabul etmeyenler... Kabul edilmiştir. 
Sisteme
giren birkaç arkadaşımıza söz verelim.
Sayın
Aycan? Yok.
Sayın
Arkaz? Yok.
Sayın
Özel...
V.- AÇIKLAMALAR (Devam)
45.- Yalova Milletvekili Özcan Özel’in, Urla Belediyesine kayyum
atanırken Yalova Belediyesinin CHP’li Belediye Başkanının görevden
uzaklaştırılmasının ardından Belediye Meclisinde yapılan seçimle AKP’ye
geçtiğine ilişkin açıklaması
ÖZCAN
ÖZEL (Yalova) – Teşekkür ederim Sayın Başkanım.
Yalova
Belediye Başkanı, bilindiği gibi, bir süre önce görevden uzaklaştırılmıştı,
daha öncesinde de Urla Belediye Başkanı görevden uzaklaştırılmıştı. Urla
Belediyesinde Belediye Meclis üyeleri arasında çoğunluk Cumhuriyet Halk
Partisinde olduğundan dolayı olacak herhâlde, Urla Belediyesine kayyum
atadılar; Yalova Belediyesinde ise Belediye Meclis üyelerinin çoğunluğu AKP’den
olduğundan dolayı Yalova Belediyesinde seçim yapıp çoğunluklarıyla Yalova
Belediyesini ele geçirmiş oldular. AKP’nin adalet anlayışı bu diyor, bunun
yanlış bir tutum olduğunu, Cumhuriyet Halk Partisine verilen Belediye
Başkanlığını Belediye Meclisi üye çoğunluğuyla elde ettiklerini söylüyor,
teşekkür ediyorum.
BAŞKAN
– Sayın Yılmaz...
46.- Düzce Milletvekili Ümit Yılmaz’ın, bütün dünya Yunan asker ve
polislerinin sığınmacılara yaptığı insanlık dışı muameleleri utançla
izlemekteyken Avrupa Birliği Komisyon Başkanının Türkiye’ye yönelik
değerlendirmelerine ilişkin açıklaması
ÜMİT
YILMAZ (Düzce) – Teşekkür ederim Sayın Başkan.
Ülkemizdeki
sığınmacılar Yunanistan sınırına yığılınca medeniyet maskesi takmış barbar
Avrupa’nın maskesi düşmüş ve gerçek yüzü ortaya çıkmıştır. Yunan asker ve
polisinin sığınmacılara yaptığı insanlık dışı muameleler her gün kameralara
yansımaktadır. Bütün dünya bu yapılan muameleyi ibret ve utançla izlemekteyken
Avrupa Birliği Komisyonu Başkanı Ursula von der Leyen ülkemizi sığınmacıları
sınıra taşımakla itham etmiştir. 
Yunanistan
sınırında yaşanan utanç verici olayları görmezden gelen, insan olmanın
gerekliliklerini yerine getirmeyen, sonra da 5 milyonun üzerinde sığınmacıya ev
sahipliği yapan Türkiye’yi suçlayan utanmaz AB yetkililerine sesleniyorum: Eğer
Türkiye sınıra sığınmacıları yığmaya kalksa Yunanistan’ın ne askeri ne polisi bu sığınmacıları durdurmaya yetmez. Bunları
göz önünde bulundurarak değerlendirme yapmak akıllıca olacaktır. 
BAŞKAN
– Sayın Kemalbay...
47.- İzmir Milletvekili Serpil Kemalbay Pekgözegü’nün, kadın
yurttaşların 8 Mart Dünya Kadınlar Günü’nü kutladığına, 8 Martta kadınlara
şiddet uygulayan Hükûmeti kınadığına, ev kadınlarına sigorta ve emeklilik hakkı
için verdikleri yasa teklifini tüm vekillerin desteklemesini talep ettiğine
ilişkin açıklaması
SERPİL
KEMALBAY PEKGÖZEGÜ (İzmir) – Teşekkürler Sayın Başkan. 
8
Mart, 1857’de New Yorklu tekstil işçisi kadınların “eşit işe eşit ücret”
talebiyle başlattıkları direnişle sembolleşti ve tüm kadınlara mal oldu.
Kadın
yurttaşlarımızın 8 Mart Dünya Kadınlar Günü’nü kutluyorum. 8 Martta kadınlara
şiddet uygulayan Hükûmeti kınıyorum. 
Sevgili
ev kadınları, emeğiniz görünmüyor. Görünmeyen emeği görünür kılmalıyız. Ev
kadınlarına sigorta ve emeklilik hakkı için ellerimizi birleştirmeliyiz. Ev
kadınlarına sigorta ve emeklilik hakkı için verdiğimiz yasa teklifini tüm
vekillerin de desteklemesini buradan talep ediyorum. 
Teşekkürler.
“...”(x)
BAŞKAN
– Sayın Hancıoğlu...
48.- Samsun Milletvekili Neslihan Hancıoğlu’nun, dayatılan gündemin
dışında söyleyecek sözleri ve reva görülen hayatların üstüne edecek iki çift
lafları olduğuna, “fıtrat” diyerek eşitliği yok sayan zihniyete, siyasi
çıkarlara göre verilen hükümlere, emeğin sömürülmesine, toplumsal cinsiyet eşitsizliğine,
verilen sözlerin tutulmamasına, yasaların etkin uygulanmamasına, her gün en az
bir kız kardeşin hayattan koparılmasına, durdurulmayan şiddetin erkeklik ve
hamaset söylemleriyle meşrulaştırılmasına itirazları olduğuna, şiddetsiz,
savaşsız, özgür ve eşit bir dünyayı var edecek kadınların olduğuna ilişkin
açıklaması
NESLİHAN
HANCIOĞLU (Samsun) – Bize dayattığınız gündemin dışında, tüm kadınlar adına
söyleyecek sözümüz var. Reva gördüğünüz hayatların, yasakladığınız sokakların,
hapsettiğiniz evlerin, uygun gördüğünüz rollerin üstüne söyleyecek iki çift
lafımız var. “Fıtrat” diyerek eşitliği yok sayan zihniyetinize, siyasi
çıkarlarınıza göre verdiğiniz hükümlerinize itirazımız var. Emeğimizin
sömürülmesine, toplumsal cinsiyet eşitsizliğine itirazımız var. Verdiğiniz
sözleri tutmamanıza, yasaları etkin uygulamamanıza itirazımız var. Her gün en
az bir kız kardeşimizi hayattan kopartmanıza itirazımız var. Durdurmadığınız
şiddeti, erkeklik ve hamaset söylemleriyle meşrulaştırmanıza isyanımız var. Ve
bilin ki şiddetsiz, savaşsız, özgür ve eşit bir dünyayı size rağmen var edecek
kadınlar var, biz varız. 
BAŞKAN
– Sayın Özen...
49.- İstanbul Milletvekili Zeynel Özen’in, 9 Eylül 2017 tarihinde
İsviçre’den Türkiye’ye giriş yapan ve yurt dışına çıkış yasağı konulan Selver
Kurt’un mağduriyetine son verilmesi konusunda yetkililere çağrıda bulunduğuna
ilişkin açıklaması
ZEYNEL
ÖZEN (İstanbul) – Değerli Başkan, 9 Eylül 2017 tarihinde İsviçre’den Türkiye’ye
giriş yapan Selver Kurt, dört aylık hamileyken, kendisinin sosyal medya hesabı
olmamasına rağmen, eşinin sosyal medya
paylaşımlarından ötürü Atatürk Havalimanı’nda gözaltına alınıp pasaportuna el
konuldu ve yurt dışına çıkış yasağı uygulandı. Bu duruma, eşiyle aynı evde
yaşaması gerekçe olarak gösterildi. Selver Kurt, yaşadığı stres nedeniyle
Türkiye'de erken doğum yaptı. İki haftalık izinle Türkiye'ye gelmesine rağmen
evine geri dönemediği için, İsviçre’deki işinden de oldu, Türkiye'de doğan
çocuğu da İsviçre’deki birçok hakkından mahrum bırakıldı. Bununla ilgili davalar
ise, defalarca kez, evrak eksikliği gerekçe gösterilerek ertelendiğinden hâlen
bir sonuca bağlanamadı. Yetkililere, üç yıldır yaşanan bu aile dramına son
verme çağrısı yapıyorum.
BAŞKAN
– Sayın Gaytancıoğlu…
50.- Edirne Milletvekili Okan Gaytancıoğlu’nun, açıklanan işsizlik
rakamlarıyla cumhuriyet tarihinin rekorlarının kırıldığına ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan. 
Bugün
işsizlik rakamları açıklandı. İşsizlik, cumhuriyet tarihinin rekorlarını
kırıyor; işsiz sayısı 92 bin daha artarak 4 milyon 394 bin kişiye ulaştı.
Tabii, bu, resmî rakam; gayriresmî rakamların bunun 2 katı olduğunu biliyoruz
yani genelde işsizlik oranımız yüzde 13,7 oldu. Bir de şunu biliyoruz:
Gençlerde işsizlik daha da fazla. Hani tek adam rejimi gelecekti istihdam
artacaktı, yatırımlar artacaktı, bununla birlikte Türkiye'ye yabancı sermaye
gelecekti, sermaye yatırımları artacaktı, işsizlik önlenecekti! İşsiz sayımız
çığ gibi artıyor.
Teşekkür
ederim. 
BAŞKAN
– Değerli arkadaşlar, birleşime on beş dakika ara veriyorum ve kadın
milletvekillerimizi arkada bir çay içmeye davet ediyorum. 
Kapanma Saati: 17.57
İKİNCİ OTURUM
Açılma Saati: 18.26
BAŞKAN: Başkan Vekili Levent GÖK
KÂTİP ÜYELER: Şeyhmus DİNÇEL (Mardin), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 66’ncı Birleşiminin
İkinci Oturumunu açıyorum.
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Teşekkür ederim Sayın Başkan. Sizi ve yüce Genel Kurulu saygıyla
selamlarım.
Gündemin
akışından anladığım kadarıyla 196 sıra sayılı Kanun Teklifi’nin görüşmelerine
başlayacağız, onun için söz aldım; doğru mudur efendim?
BAŞKAN
– Evet.
ENGİN
ALTAY (İstanbul) – Sayın Başkan, Türkiye Büyük Millet Meclisi İçtüzüğü’nün
91’inci maddesi temel kanunların mahiyetini, muhteviyatını ve nasıl
görüşüleceğini belirler. Biraz sonra gündeme alacağınız 196 sıra sayılı Kanun
Teklifi’nin Türkiye Büyük Millet Meclisi İçtüzüğü’ne göre temel kanun olarak
görüşülmesi mümkün değildir. Bu 91’inci madde zatıalinizin de önünde var. Eğer
bu konuda Meclisin daha önce aldığı bir kararla bu kanun teklifinin görüşülmesi
öngörüldüğünden dolayı bu kanun teklifini görüştürmek noktasında ve anlayışında
iseniz İç Tüzük’ün 63’üncü maddesine göre usul tartışması talep etmekteyim.
Arz
ederim efendim.
BAŞKAN
– Peki, teşekkür ederim Sayın Altay, yapalım.
RAMAZAN
CAN (Kırıkkale) – Lehte…
MEHMET
DOĞAN KUBAT (İstanbul) – Lehte…
ENGİN
ALTAY (İstanbul) – Tabii, talep ettiğim için ben de doğal olarak söz almış oluyorum
herhâlde. 
BAŞKAN
– Bu talebinizle ilgili bir değerlendirme yapmadan önce, öncelikle Başkanlığın
işlemle ilgili sırasını bir takip edeyim.
Öncelikle,
alınan karar gereğince denetim konularını görüşmüyor ve gündemin “Kanun
Teklifleri ile Komisyonlardan Gelen Diğer İşler" kısmına geçiyoruz.
1’inci
sırada yer alan, 175 sıra sayılı Kanun Teklifi’nin görüşmelerine başlayacağız. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Tekirdağ Milletvekili Mustafa Şentop’un Futbol Maçlarında ve Diğer
Spor Müsabakalarında Bütüncül Bir Emniyet, Güvenlik ve Hizmet Yaklaşımı Üzerine
Avrupa Konseyi Sözleşmesinin Onaylanmasının Uygun Bulunduğuna Dair Kanun
Teklifi (2/2562) ve Dışişleri Komisyonu Raporu (S. Sayısı: 175)
BAŞKAN
– Komisyon? Yok.
Ertelenmiştir.
2’nci
sırada yer alan, Denizli Milletvekili Sayın Nilgün Ök ve 46 Milletvekilinin
Bazı Kanunlarda Değişiklik Yapılmasına Dair Kanun Teklifi ile Plan ve Bütçe
Komisyonu Raporu’nun görüşmelerine başlıyoruz.
2.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196) (x)
BAŞKAN
– Plan ve Bütçe Komisyonumuz? Yerinde. 
MAHMUT
TANAL (İstanbul) – Oturan Komisyonun adı ne Sayın Başkan?
BAŞKAN
– Plan ve Bütçe Komisyonu Sayın Tanal, ben onu izah ediyorum. Biz
arkadaşlarımızın hangi komisyonda olduklarını biliyoruz. 
Komisyon
Raporu 196 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu teklif, İç Tüzük’ün 91’inci maddesi
kapsamında temel kanun olarak görüşülecektir. Bu nedenle, teklif tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı oylanacaktır.
Bu
açıklamaları yapmadan önce Sayın Engin Altay’ın usul tartışması açılmasına
dönük bir talebi oldu. Bu talebi değerlendireceğim ve lehte ve aleyhte olmak
üzere arkadaşlarımıza söz vereceğim.
Lehte
olmak üzere Sayın Doğan Kubat ve Sayın Ramazan Can…
Başkaca
söz talebi?
ENGİN
ALTAY (İstanbul) – Benim var efendim aleyhte.
MAHMUT
TANAL (İstanbul) – Söz istiyorum.
BAŞKAN
– Sayın Tanal, arzu ederseniz size de aleyhte söz verebilirim. 
MAHMUT
TANAL (İstanbul) – Evet efendim. 
BAŞKAN
– Tamam, peki.
Değerli
milletvekilleri, Sayın Altay’ın işaret ettiği hususlarda usul tartışmasını
başlatıyoruz ve her konuşmacımıza üçer
dakika söz vereceğim lehte ve aleyhte olmak üzere. 
İlk
söz, lehte olmak üzere Sayın Doğan Kubat’a ait. 
Buyurun
Sayın Kubat. (AK PARTİ sıralarından alkışlar) 
X.- USUL HAKKINDA GÖRÜŞMELER
1.- 196 sıra sayılı Kanun Teklifi’nin temel kanun olarak görüşülmesinin
İç Tüzük hükümlerine uygun olup olmadığı hakkında
MEHMET
DOĞAN KUBAT (İstanbul) – Değerli Başkanım, saygıdeğer milletvekilleri; açılan
usul tartışmasında Başkanlığımızın görüşmelere devam noktasındaki zımni tutumu
lehinde görüşlerimi ifade etmek üzere söz almış bulunuyorum. Bu vesileyle yüce
heyetinizi saygılarımla selamlarım.
Değerli
Başkanım, Cumhuriyet Halk Partisi tarafından, şu anda gündemimize aldığımız
kanun teklifinin İç Tüzük’ün 91’inci maddesindeki hükme aykırı ve bu yönüyle de
Anayasa’ya aykırılığı iddia edilerek bir usul görüşmesi talep edildi,
görüşmelerin yapılamayacağına dair bir eleştiri öne sürüldü. 
Bilindiği
üzere, Meclis Başkanlığına verilen kanun teklifleri, Meclis Başkanlığımız
tarafından Anayasa’ya uygunluk yönünden denetimi yapıldıktan sonra ihtisas
komisyonuna, ilgili komisyona havalesi yapılır ve bu ihtisas komisyonları da İç
Tüzük’ün 38’inci maddesine göre, kendisine havale edilen teklifi Anayasa’nın
özüne ve sözüne açık veya örtülü biçimde aykırı olup olmadığı yönlerinden
değerlendirdikten sonra ancak o teklifin görüşmelerine geçilir. Komisyon bu
incelemeyi yapmıştır ve bu görüşmeyi bitirip sıra sayısını Meclise göndermiştir.

Şimdi,
Mecliste, Meclisin gündemine gelen, Başkanlık makamına gelen bir kanun
teklifinin Anayasa’ya aykırılığı iddia edilerek doğrudan komisyona iadesi şu
aşamada mümkün değildir. Daha önce de benzeri usul görüşmeleri oldu ama buna
imkân veren maddeler vardır. 81 ve 91’inci maddeler kanun tekliflerinin nasıl
görüşüleceğini düzenliyor. Burada Anayasa’ya aykırılık önergeleri verilir.
Genel Kurul, tümünün görüşmelerinden sonra, zaten, maddelere geçilmesi
oylanırken bu Anayasa’ya aykırılık iddialarını değerlendirip maddelere
geçilmesini reddeder ve bu vesileyle bu iddialar karşılanmış olur. İç Tüzük’ün
91’inci maddesi… Başkanımızın ifade ettiği, doğrudur, 21 kanunda değişiklik
yapmaktadır bu. Ancak, kişisel veya toplumsal yaşamın büyük bir bölümünü ilgilendiren
kanunlar, yine kendi alanındaki özel
kanunların dayandığı temel kanunlar ve bunlar arasındaki uygulamada ahengi
sağlama adına zaman zaman bu tür tekniklere başvurulmaktadır. Burada da 21
kanundaki değişiklik, normalde getirilen… Örneğin, derneklerle ilgili var,
esnaflarla ilgili var, işte, Vakıflar Genel Müdürlüğünü ilgilendirenler var.
Bunlar kendi aralarında -birkaç madde- o alanda bir ahengi sağlamak amacıyla
bir bütünlük içerisinde yine teklifte yer almışlardır. Dolayısıyla bu
görüşmelerin yapılmasında, ne İç Tüzük ne de Anayasa açısından herhangi bir
engel yoktur. Ama siyasi parti gruplarımız elbette ki Anayasa’ya aykırılık
önergeleri vererek… Ki bunlar da İç Tüzük 84’e göre öncelikle burada
görüşülecek ve yüce Genel Kurul da bunları varit görürse elbette ki ona göre
bir karar ihdas edecektir. Dolayısıyla bu İç Tüzük’ün verdiği imkânlar
çerçevesinde ancak bu itiraz karşılanabilir. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Kubat.
MEHMET
DOĞAN KUBAT (Devamla) – Çok teşekkür ederim.
Dolayısıyla
şu aşamada İç Tüzük ve Anayasa açısından önümüzdeki kanun teklifinin
görüşmelerine hiçbir engel bulunmamaktadır.
Bu
vesileyle Başkanımızın tutumu lehinde olduğumu ifade ediyor, yüce heyetinizi
saygılarımla selamlıyorum. (AK PARTİ sıralarından alkışlar) 
ENGİN
ALTAY (İstanbul) – Hiç inandırıcı değil.
BAŞKAN
– Sayın Altay, aleyhte olmak üzere…
ENGİN
ALTAY (İstanbul) – Teşekkür ederim Sayın Başkan.
Sizi
ve yüce Genel Kurulu saygıyla selamlıyorum efendim.
Sayın
Kubat zaman zaman buna başvurulduğunu söyledi. Allah var Doğan Bey yani biraz
Allah’tan da korkmak lazım. Buna başvurmadığınız bir hâl gösterirsen hemen bu
kürsüyü terk edeceğim, iddiamı da geri çekeceğim. Siz hepsini böyle
yapıyorsunuz.
Sayın
Başkan, sayın milletvekilleri; uzun zaman sonra ilk defa kürsüde metne bağlı
konuşacağım.
196
sıra sayılı Bazı Kanunlarda Değişiklik Yapılmasına Dair Kanun Teklifi toplam 40
maddeden oluşmaktadır. Yürütme ve yürürlük maddeleri hariç 38 maddeden oluşan
teklifte 23 kanunda değişiklik yapılması öngörülmektedir. Yani neredeyse beş
benzemez kanun değişikliği önerisi aynı kanun teklifi içine alınmış, tam bir
torba kanun olmuştur. Buna itiraz eden de yok zaten. Esas komisyon olarak Plan
ve Bütçe Komisyonunda görüşülmekle birlikte İçişleri Komisyonu; Sağlık, Aile,
Çalışma ve Sosyal İşler Komisyonu ile Sanayi, Ticaret, Enerji, Tabii Kaynaklar,
Bilgi ve Teknoloji Komisyonu tali komisyon olarak belirlenmesine karşın bu 3
komisyonda da görüşülmemiştir yani 3 komisyon baypas edilmiştir, “ihtisas” kavramı
bir kenara bırakılmıştır. 
Şimdi
biz 40 maddelik bu torbayı temel kanun olarak 2 bölüm şeklinde görüşeceğiz yani
Genel Kurulda milletvekillerine Anayasa ve İç Tüzük’çe verilen hakkı
kısıtlayacağız, gasbedeceğiz. Normal kanun olsa -ki öyle olması gerekir- her
maddede grupların ve şahısların ayrı ayrı söz talepleri var.
Şimdi,
ben buradan Sayın Kubat’a soruyorum, yüce Genel Kurula soruyorum: 196 sıra
sayılı Kanun Teklifi’nde yer alan düzenlemeler bir hukuk dalını sistematik
olarak bütünüyle veya kapsamlı olarak değiştirecek biçimde genel ilkeler
içeriyor mu Sayın Kubat? Hayır tabii ki. “Evet.” diyemezsiniz. 196 sıra sayılı
Kanun Teklifi’nde öngörülen değişiklikler kişisel veya toplumsal yaşamın büyük
bir bölümünü ilgilendiriyor mu? Bunun cevabı da “Hayır.” 196 sıra sayılı Kanun
Teklifi’ndeki düzenlemeler kendi alanındaki özel kanunların dayandığı temel
kavramları gösteriyor mu? Hayır. 196 sıra sayılı Kanun Teklifi’yle yapılan
düzenlemeler, düzenlediği alan yönünden bütünlüğün ve maddeler arası bağlantıların
korunması zorunluluğunu taşıyor mu? Hiç taşımıyor. 196 sıra sayılı Kanun
Teklifi’yle yapılan düzenlemeler önceki yasalaşma evrelerinde de özel görüşme
ve oylama usulüne bağlı tutulmuş mu? Hayır. Tüm bu soruların cevabı “Hayır.”
Yani bu, şu demek: Bütün bu sorduğum sorularla aslında Türkiye Büyük Millet
Meclisi İçtüzüğü’nün 91’inci maddesini okudum; onun emrettiği hükümlerin
hiçbirini taşımıyor bu. 
Şimdi,
bu teklifin temel yasa olarak görüşülmesi İç Tüzük’ün 91’inci maddesine açıkça
aykırıdır ve bu şekilde görüşülmesi -altını çizerek söylüyorum- eylemli bir İç
Tüzük ihlalidir. Medeni Kanun’un temelde değiştirilmesi gibi köklü ve tüm
toplumu ilgilendiren değişiklikler ancak temel yasa olarak görüşülebilir ve
daha önceki yasama döneminde de bu tür değişiklikler temel yasa olarak
görüşülmüştür. Cumhuriyet Halk Partisi olarak, bu teklif yasalaştığı takdirde
eylemli bir İç Tüzük ihlali yapıldığı için Anayasa Mahkemesine başvuracağız.
(Mikrofon
otomatik cihaz tarafından kapatıldı)
ENGİN
ALTAY (Devamla) – Bitirebilir miyim efendim?
BAŞKAN
– Tamamlayın.
ENGİN
ALTAY (Devamla) – Ayrıca, aynı gerekçelerle, geçen hafta salı günü 196 sıra
sayılı Kanun Teklifi’nin temel yasa olarak görüşülmesine ilişkin alınan Türkiye
Büyük Millet Meclisi kararını da Anayasa Mahkemesine götüreceğiz. Artık Türkiye
Büyük Millet Meclisi bu ayıptan kurtulsun değerli arkadaşlar. Anayasa Mahkemesi
başını gömdüğü kumdan çıkarsın. Umarım, tutanaklara geçen, Anayasa Mahkemesine
de gidecek olan biraz önce yaptığım değerlendirme yüksek mahkemece dikkate
alınır. Ama arzum şudur: Bakın, Türkiye Büyük Millet Meclisinde bütün
milletvekillerine “Bu ne?” deseniz “İç Tüzük.” derler ama burada hepimiz
biliyoruz, yarısı Anayasa, yarısı İç Tüzük. Bunun bile bir sebebi var yani bu
Mecliste her şeyin bu Anayasa ve İç Tüzük’e uygun yapılması lazım. Bunun daha
fazla çiğnenmesi Meclisimize de saygısızlıktır, yasaları, Anayasa’yı, İç
Tüzük’ü açık bir ihlaldir. 
Yüce
Genel Kurulun, Sayın Başkan zatıalinizin dikkatine, ilgisine sunuyorum,
saygılar sunuyorum efendim. (CHP sıralarından alkışlar)
BAŞKAN
– Lehte olmak üzere Sayın Ramazan Can, buyurun. (AK PARTİ sıralarından
alkışlar)
RAMAZAN
CAN (Kırıkkale) – Sayın Başkanım, değerli milletvekilleri; Genel Kurulu
saygıyla selamlıyorum. 
Sayın
Başkanım, öncelikle tutumunuzun lehinde olduğumu beyan ediyorum. 196 sıra
sayılı, İç Tüzük 91’inci maddeye göre temel yasa olarak görüşülmesi teklif
edilen bu kanun teklifi, geçen hafta itibarıyla AK PARTİ grup önerisi ve
Türkiye Büyük Millet Meclisinin tevcihiyle gündeme oturdu. Bugünse, bu
gündemde, sıra sayısında yer buldu, 2’nci sıradaki yerini aldı ve görüşmelerine
başlıyoruz. 
Şimdi,
usul açısından itiraz edildi, Anayasa’ya aykırılık iddiaları var. Teklif,
Türkiye Büyük Millet Meclisine geldiğinde Türkiye Büyük Millet Meclisi Başkanlığınca
ve Kanunlar ve Kararlar Başkanlığınca inceleniyor. Ayrıca, ihtisas komisyonu
Anayasa’ya aykırılık iddialarını öncelikle inceliyor. Bütün buralardan
geçtikten sonra da grup önerisiyle Türkiye Büyük Millet Meclisine sevk
ediliyor.
ENGİN
ALTAY (İstanbul) – Biz daha içeriğe girmedik.
RAMAZAN
CAN (Devamla) - 196 sıra sayılı Kanun Teklifi’nin bölümleri 30 maddeden fazla
değil, dolayısıyla İç Tüzük 91’e uygun. Diğer taraftan, Meclis gündemine hâkim,
Genel Kurul gündemine hâkim olduğuna göre, gündemde de bu teklif, sıra sayısı
itibarıyla gelmiş ve görüşülecek. Ayrıca, “Bir hukuk dalını sistematik olarak
bütünüyle veya kapsamlı olarak değiştirecek biçimde genel ilkeleri içermesi…”
İçeriyor. “…kişisel veya toplumsal yaşamın büyük bir bölümünü ilgilendirmesi…”
Çok sayıda kanun var, bazı kanunlarda değişiklik yapılmasına dair bu teklifin
toplumun belli kesimlerini büyük oranda etkilediği aşikârdır. 
Türkiye
Büyük Millet Meclisi Genel Kurulunda, evleviyetle, bundan önce çıkan kanunlarda
muhteva, nitelik ve nicelik olarak bazı kanunlarda değişiklik yapılmasına dair
toplumun belli kesimini ilgilendiren kanunlar temel yasa olarak görüşülmüştür,
görüşülmeye de devam edecektir. 
Dolayısıyla,
temel yasayı dar bir alana hapsetmek doğru değildir. Meclisin rasyonel ve ivedi
olarak çalışabilmesi için, kamuoyunun ihtiyacının karşılanabilmesi için bu yol
İç Tüzük’çe, Anayasa’ca Türkiye Büyük Millet Meclisine verilmiş bir haktır,
yoldur, izindir, ruhsattır. Bu ruhsatı da Türkiye Büyük Millet Meclisi olarak,
milletvekilleri olarak kullanmak -öncelikle- AK PARTİ Grubunun da diğer parti
gruplarının da hakkıdır diyorum. 
Sayın
Başkanım, inisiyatifiniz doğrultusunda olumlu görüşte bulunduğumu belirtiyor,
tekrar Genel Kurulu saygıyla selamlıyorum. (AK PARTİ sıralarından alkışlar) 
BAŞKAN
– Aleyhte olmak üzere, Sayın Tanal. (CHP sıralarından alkışlar) 
Süreniz
üç dakika Sayın Tanal. 
MAHMUT
TANAL (İstanbul) – Değerli Başkan, değerli milletvekilleri; sizi saygıyla
selamlıyorum. 
Kanun
teklifine baktığımız zaman, kanun teklifi asıl komisyon olarak Plan ve Bütçeye
havale edilmiş durumda. Bize dağıtılan 196 sıra sayılı Teklif’in 6’ncı
sayfasına bakarsanız esas komisyon Plan ve Bütçe Komisyonu, tali komisyonlar
İçişleri Komisyonu; Sağlık, Aile, Çalışma ve Sosyal İşler Komisyonu, Sanayi,
Ticaret, Enerji, Tabii Kaynaklar, Bilgi ve Teknoloji Komisyonu. 
Değerli
Başkanım, burada, bu komisyonların hiçbirine -esas komisyon olan- tali
komisyona bilgi gelmedi, bu komisyonlar toplanmadı, komisyon üyelerine bilgi
verilmedi. Komisyon başkanlıkları sadece üstü doldurulmuş ve imzalanmış bir
evrakla “Efendim, bizim ilgi alanımıza girmemektedir.” diyerek âdeta komisyon
başkanlığı görevlerini istismar ederek Plan ve Bütçe Komisyonuna yazı
yazmışlardır. 
Şimdi,
mevcut iktidar seçim öncesi ne dedi? “Biz bundan sonra Türkiye Büyük Millet
Meclisine torba kanun getirmeyeceğiz." Bunu söyleyen, dönemin Başbakanı,
AK PARTİ’nin Genel Başkanıydı. Biz, bu toplum, 83 milyon insan neye güvenir?
Önce Allah’a güvenir, sonra devlet yetkililerine güvenir. Devlet yetkilileri
böyle yalan söylüyorsa bu vatandaş neye güvenecek? Ve bu yalan söyleyen AK
PARTİ’nin o dönemdeki Genel Başkanıydı. Ne dedi? “Biz bundan sonra Türkiye
Büyük Millet Meclisine torba kanun getirmeyeceğiz.” 
Kanun
teklifinde 40 tane madde getiriliyor, 23 kanunda değişiklik yapılıyor. Şimdi,
arkadaşlar, İç Tüzük’ün 91’inci maddesindeki “Birbirine bağlantılı…” Allah’tan
korkmuyor musunuz? Millete niye gerçek dışı beyanda bulunuyorsunuz? Bu 40
maddenin kaç tanesi birbiriyle bağlantılı? Medeni Kanun’u düzenleyen madde var,
Sosyal Sigortalar Kanunu’nu düzenleyen madde var, diğer tarafta 23 tane farklı
kanunda düzenleme var. Burada şu yapılmak isteniliyor: Gizli olan bazı maddeler
var, gizli olan maddeler ana komisyonlarda tartışılmadan ve ilgili birimlerden
görüş alınmadan bu Parlamentoya getiriliyor. Üniversitelerin görüşü alınmadı,
sivil toplum kuruluşlarının görüşü alınmadı, baroların görüşü alınmadı, Sosyal
Güvenlik Kurumu alanında uzman olan insanların görüşü alınmadı. 
Değerli
arkadaşlar, 24’üncü Dönemde de biz burada milletvekiliydik, o dönemdeki yasama
faaliyeti daha kaliteliydi, daha nitelikliydi, daha istişare ediliyordu ve şu
aşamada “Efendim, biz getirdik bu iş oldu.” Bu, Anayasa’nın ruhuna, kanun yapma
tekniğine aykırı, âdeta çoğunluk olarak, şu anda mevcut olan bu çoğunluğunuzla
bunu istismar ediyorsunuz.
(Mikrofon
otomatik cihaz tarafından kapatıldı) 
MAHMUT
TANAL (Devamla) – Son cümlelerim Başkanım. 
BAŞKAN
– Tamamlayın Sayın Tanal.
Buyurun.
MAHMUT
TANAL (Devamla) – Sizi Türk milletine şikâyet ediyoruz. Bu anlamda bu düzenleme
hatta Anayasa’mızın 20’nci maddesindeki açık ve net “Herkes, kendisiyle
ilgili…” Kişisel Verileri Koruma Kanunu açısından Anayasa’nın 20’nci maddesinin
son fıkrası… Anayasa'nın 11’inci maddesi diyor ki: Bu Anayasa hükümleri herkesi
bağlar. Yani herkesi bağlar da AK PARTİ’lileri bağlamıyor mu arkadaşlar, sizi
burada istisna mı etmiş durumda? Yok. Orada “Herkes…” dediğine göre, demek ki
bu mevcut olan Anayasa'nın 11’inci maddesi uyarınca sizi de bağladığına göre,
herkesi bağladığına göre, mevcut olan bu düzenleme yerinde değildir.
Birbirlerinden kopuk, ilgisiz, alakasız olan kanunların birlikte görüşülmesi
Anayasa'nın ruhuna, kanun yapma tekniğine, amacına aykırıdır.
Teşekkür
ediyorum, saygılarımı sunuyorum. (CHP sıralarından alkışlar)
MUHAMMET
EMİN AKBAŞOĞLU (Çankırı) – Sayın Başkanım, bir şey söyleyeceğim konuşmayla
ilgili, bir ifadede bulundu.
BAŞKAN
– Neyle ilgili Sayın Akbaşoğlu?
MUHAMMET
EMİN AKBAŞOĞLU (Çankırı) – Genel Başkanımızın yalan söylediği…
MAHMUT
TANAL (İstanbul) – Evet, yalan söyledi.
BAŞKAN
– Şimdi, şöyle yapalım…
MUHAMMET
EMİN AKBAŞOĞLU (Çankırı) – Dolayısıyla onunla ilgili bir açıklamada bulunmak
istiyorum.
MAHMUT
TANAL (İstanbul) – Davutoğlu söyledi, evet, Başbakandı, Genel Başkanlarıydı,
yalan söyledi.
MUHAMMET
EMİN AKBAŞOĞLU (Çankırı) – Bununla ilgili bir açıklama, konuyla ilgili bir
açıklama…
ENGİN
ALTAY (İstanbul) – Sayın Akbaşoğlu Sayın Ahmet Davutoğlu’nu savunsun efendim,
söz verin efendim.
BAŞKAN
– Bir saniye Sayın Altay…
Şöyle
yapalım: Bir önceki döneme ithafen söyledi, o konuda…
MUHAMMET
EMİN AKBAŞOĞLU (Çankırı) – Grubumuza ithafen bir şey söyledi. 
ENGİN
ALTAY (İstanbul) – Gelecek Partisine atıfta bulundu efendim, AK PARTİ’ye
bulunmadı. Akbaşoğlu, Gelecek Partisinin grup başkan vekili olmuş!
BAŞKAN
– Peki, kısa bir açıklama yapın.
Buyurun.
V.- AÇIKLAMALAR (Devam)
51.- Çankırı Milletvekili Muhammet Emin Akbaşoğlu’nun, İstanbul
Milletvekili Mahmut Tanal’ın usul görüşmeleri üzerinde aleyhte yaptığı
konuşmasındaki bazı ifadelerine ve Başkanlığın tutumunun mevzuata uygun olduğuna
ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; şunu ifade
etmek istiyorum: Biraz evvel ortaya konan yaklaşımı tasvip etmek mümkün değil,
tabii, bunu ifade etmek istiyorum. Kesinlikle yalan söyleme veya istismar etme
durumu söz konusu değil. Anayasa ve İç Tüzük çok sarih, açık. Bu uygulamalar
uzun yıllardan beri, AK PARTİ döneminden önce de devam edegelen uygulamalar.
Sonuç itibarıyla, ihtiyaç odaklı olarak Anayasa, İç Tüzük, ilgili mevzuat,
Genel Kurul kararları ve teamüller çerçevesinde bu konuda kararlar verilip
Genel Kurul iradesiyle hangi kanun teklifinin nasıl görüşüleceği nettir. Bu,
bugün oluşmuş bir mevzu değildir ve bu nedenle tutumunuzun mevzuata da uygun
olduğu kanaatini taşıdığımızı ifade etmek istiyorum.
Teşekkür
ediyorum.
BAŞKAN
– Değerli milletvekilleri…
MAHMUT
TANAL (İstanbul) – Sayın Başkanım, internete girerseniz… O dönemde AK PARTİ
Genel Başkanı Sayın Davutoğlu bu lafı söylüyor.
LÜTFÜ
TÜRKKAN (Kocaeli) – Bir fazla lehte söz almış oldu. Sayın Başkan, lehte bir
fazla söz almış oldu. 
BAŞKAN
– Değerli arkadaşlar, lütfen…
MAHMUT
TANAL (İstanbul) – “Temel kanun olarak görüşülecek, torba kanun olarak
görüşülmeyecek.” O dönemde Davutoğlu AK PARTİ’nin Genel Başkanıydı. Sayın
Akbaşoğlu şimdi onu mu savunuyor? Yani yanlış bir şey mi söylüyorum, neyi
söylüyor, bunu anlamadım. 
BAŞKAN
– Peki, kayıtlara geçmiştir. 
AHMET
HAMDİ ÇAMLI (İstanbul) – Yalancı! Senden güzel yalan söyleyen var mı!
BAŞKAN
– Değerli arkadaşlarım, lütfen sessiz olalım. 
AHMET
HAMDİ ÇAMLI (İstanbul) – Mahmutçuğum, senden güzel yalancı var mı be!
BAŞKAN
– Değerli arkadaşlarım, İç Tüzük’e göre bir usul tartışması yaptık…
AHMET
HAMDİ ÇAMLI (İstanbul) – Burada, muhatabın da burada. 
BAŞKAN
– Değerli arkadaşlarım, lütfen…
MAHMUT
TANAL (İstanbul) – Ne oldu Yeliz! Ne oldu Yeliz, söyler misin!
AHMET
HAMDİ ÇAMLI (İstanbul) – Senden daha güzel yalan söyleyen var mı! İşin gücün
yalan, bak hâlâ yalan söylüyorsun.
MAHMUT
TANAL (İstanbul) – Ne oldu Yeliz!
BAŞKAN
– Rica ediyoruz değerli arkadaşlarım, nasıl bir üslup bu!
AHMET
HAMDİ ÇAMLI (İstanbul) – Hâlâ yalan söylüyorsun!
BAŞKAN
- Sayın Akbaşoğlu, lütfen müdahil olunuz. Bir usul tartışmasını karara
bağlayacağız. Rica ediyorum…
AHMET
HAMDİ ÇAMLI (İstanbul) – Bire bir muhatabıyım, yalancı, bildiğin yalancı!
BAŞKAN
– Lütfen karşılıklı konuşmayalım değerli arkadaşlarım. 
AHMET
HAMDİ ÇAMLI (İstanbul) – Bayağı yalancı yani bayağı bayağı yalancı!
BAŞKAN
– Meclisin mehabetini kimse bozmasın değerli arkadaşlarım. 
AHMET
HAMDİ ÇAMLI (İstanbul) – Gözünde bir tane sinir bile oynamaz, öyle yalan
söylersin sen! Ah sen yok musun…
BAŞKAN
– Sayın Çamlı, lütfen… Lütfen oturun. 
AHMET
HAMDİ ÇAMLI (İstanbul) – Sen ne yalancısın, sen! Sen ne yalancısın, sen!
BAŞKAN
– Değerli arkadaşlarım, bakın, bugün sabahtan beri kadın milletvekillerimiz
konuştu, Mecliste güzel bir dayanışma duygusu oldu. 
AHMET
HAMDİ ÇAMLI (İstanbul) – Güzel… Başkanım, sıkıntı yok. 
BAŞKAN
– Rica ediyorum böyle karşılıklı laf atmalar olmasın değerli arkadaşlar. Bakın,
ben söz isteyen her arkadaşımıza sabahtan beri -olağanüstü sayıda- söz verdim;
buna müsaade etmem. Biz burada -bütün dünyanın gözü, Türkiye’nin gözü
Meclisimizin üzerinde- itibarlı ve saygın bir şekilde görüşmeleri yürütelim.
Sizlerden beklentim budur. Karşılıklı söz atmaları hiçbir zaman tasvip
etmiyorum. Ben sisteme girdiği zaman her isteyene söz veriyorum. Doğru mu
arkadaşlar?
RECEP
ÖZEL (Isparta) – Doğru.
BAŞKAN
– Sabahtan beri bunu yapıyoruz, kimse de bu Meclisin işleyişini engelleyici bir
tutum içerisinde olmasın. 
X.- USUL HAKKINDA GÖRÜŞMELER (Devam)
1.- 196 sıra sayılı Kanun Teklifi’nin temel kanun olarak görüşülmesinin
İç Tüzük hükümlerine uygun olup olmadığı hakkında (Devam)
BAŞKAN
- Sevgili arkadaşlarım, bu yaptığımız usul tartışmalarından sonra… Meclis
Başkan Vekilleri olarak bizler Meclisi yönetirken Meclis İçtüzüğü’yle bağlıyız.
Meclis Genel Kurulumuzda görüşülen, tartışılan konularda bizim İç Tüzük’ümüzün
Meclis Başkan Vekillerinin yönetim şekline göre değerlendirdiği hususlar var,
onlardan bir tanesi de temel kanunlardır. Temel kanunlar, İç Tüzük’ümüzün
91’inci maddesinde belirtildiği gibi, bir Danışma Kurulu önerisi olarak da
Meclisin gündemine gelebilir ve burada yapılacak görüşmeyle, daha doğrusu
Danışma Kurulunun önerisinin kabulüyle Genel Kurulca karar verilebilir. Danışma
Kurulunun önerisinin olamadığı zamanlarda teklifi getiren siyasi partinin grup
önerisi de Mecliste tartışılabilir, bu da Meclisin onayına sunulduğu anda
bizleri bağlayan bir hüküm olur. 
İç
Tüzük’ümüzün 91’inci maddesinin (b) fıkrası “Danışma Kurulunda oybirliği
sağlanamaması halinde siyasî parti gruplarının önerisi üzerine de (a) bendinde
belirtilen yasama yönteminin uygulanmasına Genel Kurulca karar verilebilir.”
der. (a) bendi de temel kanun olarak görüşülmeye ilişkin husustur değerli
arkadaşlarım. 
Dolayısıyla,
grup önerisinin 4/3/2020 tarihli 64’üncü Birleşimde kabul edilmesiyle artık
Genel Kurul tarafından 91’inci madde hükümleri çerçevesinde temel kanun olarak
görüşülmesi benimsenmiştir ve buna göre sıra sayısı alıp, bastırılıp dağıtılmış
ve gündeme alınmıştır. Grup önerisinin kabul edilmesiyle Genel Kurul kararına
konu olmuş bir hususta oturumu yöneten Başkan Vekili olarak İç Tüzük’ün 91’inci
maddesindeki usulün dışına çıkmam söz konusu değildir. Daha önceki uygulamalar
da geçmiş Meclis uygulamaları da buna uygundur.
Başta
da belirttiğim gibi zaten Komisyonun da yerinde olup olmadığını tespit ettik.
Başlangıçtaki tutumum çerçevesinde kanun görüşmelerine devam edeceğiz. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196) (Devam)
BAŞKAN
– Değerli milletvekilleri, şimdi, teklifin tümü üzerinde söz isteyen
gruplarımız ve sözcülerimize söz vereceğim. 
Teklifin
tümü üzerinde ilk söz, İYİ PARTİ Grubu adına Kocaeli Milletvekilimiz Sayın
Lütfü Türkkan’a aittir. (İYİ PARTİ sıralarından alkışlar) 
Süreniz
yirmi dakika Sayın Türkkan. 
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; Bazı Kanunlarda Değişiklik Yapılmasına Dair Kanun Teklifi
hakkında İYİ PARTİ Grubu adına söz aldım. Yüce Parlamentoyu saygıyla
selamlıyorum.
Ne
diyordu başlıkta? Bazı Kanunlarda Değişiklik Yapılmasına Dair… Yani başlığa
bakın, başlıkta bile ne olduğu belli değil, “Bazı Kanunlarda...” Hangi
kanunlar? “Bazı kanunlar.” Bazı bazı kanunları görüşüyoruz. Her zaman önümüze
getirdiğiniz bu torba kanun teklifleri bugünkü yapılarıyla yasama kalitemizdeki
düşüklüğün bir göstergesi âdeta, bunu hep söylüyoruz. Fransızların bir özdeyişi
var, diyor ki: “Bir ülkede yasa sayısı 5 bini geçmişse o ülkede hukuktan söz
edilemez.” Bizde yasa sayısı kaç biliyor musunuz? 14.987. Yani uygulanması
mümkün olmayan yasalar çıkarıyoruz, onu düzeltecek bir yasa daha, o da olmadı,
bir yasa daha; yasalar çorba oluyor, uygulamacılar da bu işten ciddi mutazarrır
oluyorlar. Bir uygulamacı orada var, Devlet Demiryolları Genel Müdürü, bürokrat
olarak bu konulara sıkça mutazarrır olmuştur diye düşünüyorum. 
Meclisimizin
100’üncü yılını kutlamamıza az kalmışken hatta biraz daha geriye gidersek ilk
Meclis-i Mebusandan bu yana yüz kırk dört sene geçmiş; yüz kırk dört yıllık bir
Parlamento geleneğimizin bugün vardığı nokta gerçek anlamda düşündürücüdür.
Yasama faaliyetlerinin en önemli unsuru kuşkusuz ki müzakeredir. Toplumun
tümünün temsili ve devletimizin etkin işleyişi açısından istişare ve müzakere
etmek Parlamentomuz aritmetiği dikkate alındığında önemle değerlendirilmesi
gereken bir husustur. Türkiye’nin mevcut şartları da göz önünde bulundurulursa
kanun tekliflerinin komisyon görüşmelerinde müzakeresine yeterince imkân
sağlanmaması, uzmanlardan ve sivil toplum kuruluşu temsilcilerinden yeterince
bilgi alınmaması, Cumhurbaşkanlığı hükûmet sisteminin en önemli iddialarından
biri olan güçlü milletvekilliği ve kanun yapımının temel taşı olan Türkiye
Büyük Millet Meclisi algısının çöktüğünün ve hatta hiç işletilmediğinin bir
örneğidir. Bütün bu kanunların hangisi milletvekilleri tarafından yapılıyor?
Hiçbiri, tamamı sarayda yapılan kanunlar ama tamamı, istisnası yok. Samimi
olarak aranızdan hiç kimse bu sözlerime itiraz edemez. Buradan bir Grup Başkan
Vekili arkadaşımız saraya gidiyor Meclisi temsilen, Adalet ve Kalkınma Partisi
Grup Başkan Vekili, orada Cumhurbaşkanlığı köşkünde yapılan –saray, köşk,
külliye; ne derseniz- orada yapılan kanunlar Meclise geliyor. Yani bu sistemin
“Milletvekilleri kanun yapacak.” iddiası, havada kalan bir iddia. Bu örnek,
sistemsel, yapısal tıkanmanın aslında bir tezahürü. 
Yasa
yapma faaliyetlerinin getirdiği sonuçlar, toplum hayatını ve faaliyetlerini
doğrudan etkileyen, genel hayatın işleyişini değiştiren süreçlerdir. Kanun
yapım tekniği de bu sürecin kalitesini etkileyen bir faktördür. Torba kanun
hazırlama tekniği, bu sürecin bir yöntemi olarak karşımıza çıkıyor. Torba
kanun, Adalet ve Kalkınma Partisi tarafından artık bir alışkanlık hâline
getirildi. Zira, kanun yapma tekniğinden ziyade, sarayın buyruklarını yerine
getirme mekanizması hâline dönüştü kanunlar. Bu teknik, birbiriyle alakasız
kanun maddelerinin bir teklifin içine konulup bir komisyonda görüşülmeye
çalışıldığı, karar alma sürecinin etkin ve etkili işletilmediği bir teknik
olmaktan öteye geçememiştir. İYİ PARTİ Grubu olarak bu hususları Genel Kurulda
defalarca dile getirmiş olmamıza rağmen iktidar bu yöntemde ısrar ediyor. 
Yine
şunu net olarak ifade edebilirim ki birçok konuyu kapsayan torba kanunların
yürürlükteki mevzuata olan etkileri hakkında ve içerik hâkimiyeti olarak iktidar
partisi milletvekilleri sıkıntıya düşüyorlar. Ben şu anda eminim ki iktidar
sıralarında oturan arkadaşlarımızın önemli bir bölümü, görüştüğümüz torba kanun
teklifinin maddeleriyle ilgili yeterli bilgiye sahip değil, maalesef böyle. 
Torba
kanunlar çıkarken muhalefetin ve sivil toplum kuruluşlarının yasa yapım
süreçlerine etkili biçimde katılımının sağlanmadığı, görüşlerinin dinlenmediği,
hatta dikkate alınmadığı gün gibi aşikâr. Adalet ve Kalkınma Partisi
milletvekillerince hazırlandığı ifade edilen, ilk hâli 38 madde olan ve
Komisyon görüşmeleri sırasında 40 madde olarak yeniden düzenlenen bu teklif,
daha kapsamlı, detaylı ve müzakereye açık bir süreç içinde, siyasi parti
gruplarının istişaresiyle, çok daha geniş sivil toplum kesimlerinin katılımıyla
tartışılmalı ve analiz edilmeliydi. Söz konusu teklifle, içeriği itibarıyla,
Komisyonda eklenen 2 yeni maddeyle 23 farklı kanunda değişiklik yapıyoruz.
Aslında bunun başında, değişiklik yapılan 23 farklı kanunun 1 tanesinin ismi
olmalıydı. 23 farklı kanunda değişiklik yapan kanunun ismi olsa olsa “Bazı
Kanunlarda Değişiklik…” olur yani bir çorbadır. 
Teklif
havale edildiği hiçbir komisyonda görüşülmeksizin Plan ve Bütçe Komisyonu
gündemine alındı, değerlendirmeye açıldı. Plan ve Bütçe Komisyonunda
arkadaşlarımız var, diğer partilerden de var, haklı olarak diyorlar ki: “Ya,
bu, bizim ihtisasımız olan bir konu değil. Bunun ihtisas komisyonunda görüşülüp
ondan sonra buraya gelmesi gerekirken hiç alakasız bir şekilde, bütün bu 23
ayrı madde Plan ve Bütçe Komisyonuna gönderilip ‘Bir seferde çözelim, bitsin.’
mantığıyla gelmiş.” Oysaki Meclis İçtüzüğü’nün 23’üncü ve 34’üncü maddelerinde
yer alan düzenlemeler çerçevesinde tali komisyonlar da bu teklifi görüşmek
isterlerse görüşebilirdi. Tek bir ihtisas komisyonunun görüşlerine bırakılan
teklifin komisyon süreci bu bağlamda son derece sağlıksız olmuştur. 
Sayın
Başkan, değerli milletvekilleri; getirdiğiniz teklifteki 20’nci maddeye
baktığımızda, kredi garanti kurumlarına aktarılacak kaynağı 25 milyar liradan
35 milyar liraya çıkarmayı amaçladığınızı görüyoruz. Kredi Garanti Fonu,
bankadan kolay kredi alabilmesi için şirketlere kefalet vererek yardımcı
oluyor. Bankalar şirketlere kredi kullandırırken sistemde Kredi Garanti Fonu
varsa işlemler kolaylaşıyor. Türk ekonomisinin reel sektör borçlarının
gayrisafi yurt içi hasılaya oranının yüzde 68 ile dünyanın en riskli
ülkelerinden biri olduğunu göz önüne aldığımızda fonun üstlendiği rolün önemini
anlamamız da hiç zor olmuyor. 
Bizim
yapısal çözümlere ve kalkınma planlarına ihtiyacımız var ama sizin derdiniz
başka. Biz “Üretim ekonomisine, bilgi ekonomisine geçelim.” derken siz bu
milletin kaynaklarını hasta ve yolcu garantilerine, Kanal İstanbul gibi son
kullanma tarihi olan projelere aktarma peşindesiniz. Hatırlayın, 2008 yılında
Amerikan Merkez Bankası FED, krizden kurtulmak için bir çeşit Keynesyen para
politikasına sarılmıştı, trilyonlarca dolar para basmıştı ve dünya piyasasına
bu sıcak parayı sürmüştü. Uluslararası kredi imkânlarının geniş olduğu
dönemlerde siz ne yaptınız? Gelişmekte olan Güney Kore gibi ülkeler bu
kredileri üretim ekonomisi için kullanırken siz betona yani kendinize yakın
inşaat şirketlerine aktardınız. Ancak uluslararası kredi imkânlarının daralmaya
başladığı ve paranın başta Amerika olmak üzere gelişmiş ülkelere dönme
eğilimine girdiği 2013 sonrasında Hükûmetin yandaş şirketler üzerinden
ekonominin yeniden üretimini sağlayan bu saadet zinciri gerilemeye başladı ve
en sonunda çökme noktasına geldi. Aşırı finansallaşma ekonomide çare değil,
aksine büyük riskleri beraberinde getiren tehlikeli bir ekonomi politikasıdır.
Yapılması gereken, yine Güney Kore gibi aşırı finansallaşmayı kontrol etmek ve
derhâl üretimden kazanç elde edeceğimiz bir düzen kurmaktır. 
Eğer
2008’den bu yana üretime dayalı bir ekonomi modelini benimsemiş olsaydınız
üretimle birlikte kalıcı istihdam artacak, cari açık düşecek, birtakım mal ve
hizmetlerde yurt dışına bağımlı olmayacaktık. Bugün, bahsedilen işsiz rakamı
4,4 milyon olmuş. Bu sayede meydana gelen sürdürülebilir bir kalkınma hem
insanımızın refah seviyesini artırmış olacaktı hem de onu en temel ihtiyaçları
için borçlanmak zorunda bırakmayacaktı. 
Siz,
insanımıza istihdam atmosferi yaratmak yerine, onları âdeta oksijen tüpüne
mahkûm ettiniz. İnşaatla hızlı bir şekilde geçici ve tüketime yönelik günü ve
seçim dönemlerini kurtaran bir büyümeye yöneldiniz. Artık beton kurudu, üstelik
karın da doyurmuyor. Geçici bir kalkınma modelinin istihdamı da geçici olur.
Şimdi, insanımız iş ve aş bekliyor ama çalışabilecekleri, üretime katılabilecekleri
istihdam ortamı yaratmadığınız için, TÜİK verilerine göre -biraz evvel bahsetti
arkadaşlarımız- 4,4 milyon insanımız çaresiz yani işsiz. Üstelik kriz o kadar
derinleşiyor, o kadar derinleşiyor ki konkordatolar ve iflaslar öyle hızlı
büyüyor ki var olan istihdam alanlarımız daha da kapanıp gidiyor. 
Ben
Kocaeli Milletvekiliyim; Türkiye sanayisinin kalbi olan Kocaeli’de ekonomik
kriz fabrikaları vurdu, sanayi kuruluşları günü kurtarmak için uğraşıyor, krize
ve piyasada küçülmeye dayanamayan yılların markaları, fabrikaları kapanıyor.
İnsanlar, fabrikaların kapanması ya da kapasite düşürmesi nedeniyle çaresizler.
Kocaeli’ye baktığınızda durum o kadar kötüyse Türkiye’nin diğer yörelerindeki
içler acısı hâli tahmin etmek çok zor değil. 
Peki,
insanların kısa süreliğine de olsa yeni bir iş bulana kadar endişelerini
azaltacak olan geçim desteği, yani İşsizlik Fonu’na ne oldu? İşsizlik
rakamlarındaki artışa baktığınızda krizin istihdam üzerindeki yıkıcı etkisi
ortada. O hâlde, alın terinden kesinti yapılarak oluşturulan İşsizlik Fonu’ndan
daha fazla insanın yararlanması için neden bir düzenlemeyi Meclise
getirmediniz? Bu fon kriz anlarında işe yaramayacak da ne zaman yarayacak?
Batık şirketleri kurtarmak için mi ya da yol yapmak için mi? Adı İşsizlik Fonu
ama 2017 yılında 4,8 milyar lira işsizlere, 2,5 milyar lira işverene giderken,
2019’da -bakın, çok önemli bir rakam vereceğim- işsize 9 milyar lira, işverene
ise 14 milyar lira aktarıldı İşsizlik Fonu’ndan. 
İşsizlik
Fonu işçiden kesiliyor, işverene aktarılıyor. Ne kadar garip bir şey
yapıyorsunuz, farkında mısınız? Sanki fonu işçiler değil de işverenler işsiz
kalmasın diye kurmuşsunuz, üstüne bir de milyonlarca çalışanın kul hakkını da
yemişsiniz. Bu fondan bu ülkede yararlanmak üzere 4,5 milyon işsiz var ama gelin
görün ki bunların sadece 600 bini civarında bir işsiz bu fondan destek alıyor,
geçinmeye ve gelir kaybını önlemeye çalışıyor. Sizler ne yapıyorsunuz? İşsiz
kalanı ekonomik hayatın içinde bir şekilde tutunmaya itelemek yerine, “Yok.”
dediğiniz krizi önleme aracı olarak işsizin hakkını işsize değil, işverene,
yani yandaşlarınıza aktarıyorsunuz, gerçek üreticilere de aktarmıyorsunuz,
müteahhitlere aktarıyorsunuz. Bu yöntem işsizliği önlemenin, istihdamı
desteklemenin çözümü değildir. Bu sadece daha büyük tıkanmaların önünü açacak
bir aldatmacadır. Dünyada örneği olmayan bu tür teşvikleri içeren teklifleriniz
ekonomiyi canlandırmıyor; işsize, işçiye veya işverene can vermiyor. Bu paralar
vatandaşın çalışırken maaşlarından keserek oluşturduğunuz bir havuzda toplanıyor.
Bu parayı işçi için vatandaştan çalışırken alıyorsunuz, bari işsiz kaldığında
da o parayı o işsiz adamın cebine koyun. Bu, yapılan kanuna aykırı, kanunla
çelişen bir işlemdir, bunu da dikkatinize sunuyorum. Amacından sapmış bir
İşsizlik Sigortası Kanunu’yla da karşı karşıya bırakıyorsunuz bu Parlamentoyu. 
BURHAN
ÇAKIR (Erzincan) – İftira atıyorlar…
LÜTFÜ
TÜRKKAN (Devamla) – Sayın Akbaşoğlu, bu arkadaşımıza ilk fırsatta bir söz
verin, kürsüden bir konuşsun, bayağı özlemiş konuşmayı. 
BURHAN
ÇAKIR (Erzincan) – Yalan söylüyorsun! Sizler zaten…
BAŞKAN
– Lütfen susar mısınız, bu yaptığınız hiç hoş değil. Rica ediyorum,
sizin de sözcüleriniz var, olur mu böyle bir şey?
LÜTFÜ
TÜRKKAN (Devamla) - Her işiniz niye bu kadar bakkal işletir gibi? 
Bakkal
çırağı gibi bağırdığına bakmayın çünkü bakkal işletir gibi ülke yönetiyorlar. 
BAŞKAN
– Sayın Türkkan, lütfen…
LÜTFÜ
TÜRKKAN (Devamla) – Bakkal çırağı gibi bağırması normal. (İYİ PARTİ
sıralarından alkışlar)
BAŞKAN
– Sayın Türkkan, lütfen, biz sakince Genel Kurula hitap edelim. 
LÜTFÜ
TÜRKKAN (Devamla) – Hatırlatmak istiyorum arkadaşlar: Siz devlet
yönetiyorsunuz, bakkal işletmiyorsunuz. 
İşsizlik
giderek artıyor, toplum mutsuz; bir de fişlenme korkusu yaratıyorsunuz şimdi.
Birkaç ay önce geri çektiğiniz bir kanun teklifi vardı, o düzenlemeyi şimdi
tekrar getiriyorsunuz. Bu doğrultuda, dernekteki üyelikler ve üyeliklerin
iptali durumlarında, üye olanların ya da üyeliği bitenlerin adlarının,
soyadlarının, doğum tarihlerinin ve kimlik numaralarının mülki idare amirliklerine
bildirilmesi zorunluluğu getiriyor bu kanun teklifi. İnsanların iyice
kısıtladığınız kişisel özgürlük alanlarını bu teklifle tamamen baskı altına
alıyorsunuz; yani, artık toplum mühendisliğiyle insanları iyice nefes alamaz
hâle getiriyorsunuz; Anayasa’nın 33’üncü maddesi doğrultusunda, vatandaş
istediği derneğe üye olup istediği dernek üyeliğinden çekilme hakkına sahipken
siz bu temel hak ve hürriyeti baskı altına almış oluyorsunuz; kişisel, özel
bilgilerin birtakım mahrem ellere geçmesine imkân veriyorsunuz. Böyle bir
durumun, demokratik devlet yapısını tehlikeye sokacağını hepimiz biliyoruz. Bu
maddelerle getirilen dernek üyeliklerinde ve üyeliklerin bitiminde kimlik
bildirme zorunluluğu, uygulamada yaşanması muhtemel suistimallerin önünü açma tehlikesi
yaratıyor; özellikle içinde bulunduğumuz koşullar bu konudaki tereddütlerin de
artmasına neden oluyor. On sekiz yıldır cumhuriyetin tüm temel kazanımlarını
eritmek için elinizden ne geliyorsa yaptınız, şimdi sıra doğrudan vatandaşa
geldi yani başka bir evreye geçtiniz aslında. 
Buradan
açıkça soruyorum: Amacınız, cumhuriyet tarihinin en büyük fişlemesini yapmak
mı? Kafanızdaki Türkiye modelinde size uymayan insanları filtreden mi geçirmek
istiyorsunuz? Kendine Müslüman olan iktidarınızın “bizden olanlar ve bizden
olmayanlar” düsturuyla siyaseti kutuplara ayırdığı yetmezmiş gibi bu kez sivil
toplumu da “bizden olanlar ve bizden olmayanlar” diye ayırma niyetindesiniz;
aslında çok daha önceden bu faza geçmiştiniz. Demokrasilerde insanlar yalnız
kendilerinin değil, başkalarının da haklarını savunur ki bu da ancak
demokrasinin, siyasal ve sosyal hayatın vazgeçilmez ögeleri olan sivil toplum
kuruluşlarında örgütlenerek yapılır. 
Her
baskıcı rejim, siyasette olduğu kadar, meşruiyetin asıl kaynağı olan sivil
toplumda da kontrol sahibi olmak ister. Bu sadece baskıcı sistemlerde olur.
İşte, bu yasa teklifiyle getirilmek istenen, demokrasinin temelini oluşturan
sivil toplumun siyasi erk tarafından tahakküm altına alınmasından başka hiçbir
şey değildir. 
Sayın
Başkan, değerli milletvekilleri; dikkatinizi çekmek istediğim bir konu daha
var: Bu ülke için, Türk vatanı için, milleti için canını vermekten kaçınmayan,
omuz omuza çatışırken, silah arkadaşları şehitlik mertebesine ulaşırken kendisi
yaralanan, yaralanmaktansa şehit olmayı tercih eden gazilerimizin durumunun
iyileştirilmesi, yaşam kalitesinin yükseltilmesi, bizler sıcak yatağımızda
uyurken bu vatan uğruna bedeninden parça kaybeden insanlarımızın
onurlandırılması her şeyden önce önemlidir. 
Evet,
bu kanun teklifiyle yirmi yılı ya da 5000 prim gününü doldurmuş gazilerimize
yaşlılık aylığı verilmesini destekliyoruz. Ancak bu prim günü süreleri
maluliyet oranına göre azaltılabilir. Ayrıca maluliyetin idari kurumlarca
tespit edildiği tarih değil, olayın gerçekleştiği tarih esas alınmalıdır yani
kahramanlarımızın gazi olduğu tarih dikkate alınmalıdır diye düşünüyoruz. 
Teklifte
yer alan 6’ncı ve 30’uncu maddelerdeki, gazilerimizle ilgili düzenlemeleri
olumlu buluyoruz. Ancak iktidarın nedense görmezden geldiği, çatışmalardan,
operasyonlardan sonra “gazi” diye hastanede ziyaret ettiği ama kameralar
gittikten sonra kaderine terk edilen askerlerimizle ilgili bu torba kanunda da
düzenlemeler olmasını beklerdik. 
Gazilerimizle
ilgili bir düzenleme yapıyorsanız önce gaziliği santim santim ölçme utancından
bu kahramanlarımızı kurtarın. Anadolu’nun dört bir yanında devletin bekası ve
milletin bölünmez bütünlüğü için hiçbir fedakârlıktan kaçınmayan, bölücü ve
yıkıcı kanlı terör örgütleriyle mücadele eden Mehmetçik’ten bahsediyorum. 15
Temmuz hain darbe gecesi sokaklarda devletinin bekası uğruna canını adayan
vatandaşlarımız için uyguladığınız gazilik kriterlerini, onlara verilen
imkânları neden Mehmetçik’e tanımıyorsunuz? Onlar başka bir ülkenin askeri mi?
O kahraman Mehmetçik’imizin kimisi vatan için vücudunun bir uzvunu feda etti,
kimisi göğüs kafesinde terör kurşunuyla, kimisi vücudunun birçok yerinde
şarapnel parçalarıyla yaşıyor. Yavaş yavaş zehirlenerek ölümü bekliyorlar hem
de. Bu durumda olan 20 bin vatan evladımız var. Onların gözü kulağı
getirdiğiniz bu torba kanundaydı, Meclise gazilerimizle ilgili düzenlemenin
geldiğini duymuşlardı ama bütün umutlarını yine tükettiniz, beklentilerini boşa
çıkardınız. O tükenen umudun acısı, içinde taşıdıkları kurşundan daha çok acıttı
canlarını. 
Bu
durumda olan ve bana ulaşan kahramanlarımız diyor ki: “Hastanelerde bizi
‘Geçmiş olsun gazim.’ diyerek ziyaret ettikten sonra bu siyasiler ve
komutanlarımız hastaneden çıkıyorlar, sonra yüzümüze bile bakmıyorlar. Bu
ilgisizlik bizleri bir kez daha yaralıyor. Bizler devletimizin şerefli ve
onurlu gazileriyiz fakat Sosyal Güvenlik Kurumu bizleri santim santim, milim
milim ölçüyor, gazilik onurumuzu vermiyorlar.” Mevcut uygulama içinde Sosyal
Güvenlik Kurumu eline metreyi almış “Senin parmağın bu kadar kopmuş, biraz daha
kopması gerekiyor. Sen gazi olamazsın.” “Kurşun senin kalbine girmemiş,
kalbinin 1 santim altında kalmış, sen gazi olamazsın.” “Sen ağır metal
zehirlenmesinden az zehirlenmişsin, gazi olamazsın, daha çok zehirlenmen
gerekirdi.” diyor. Gazilik hak edilmiş bir onurdur, santimle ölçülmez. 
Ben
buradan sormak istiyorum: İdlib’de, Afrin’de, El Bab’da ve diğer pek çok
cephede yaralanan kahraman Mehmetçik’imiz gazi mi olacak, yoksa 20 bin vatan
evladı gibi santim santim kaderine mi terk edilecek? Sorunun çözümü, yine, o
kahraman askerlerimize borcu olan bu yüce Meclisin çatısıdır. 1953 yılında
çıkarılan ve altmış yedi yıldır değişiklik yapılmayan 1053 sayılı Kanun’da
değişiklik yapılmalıdır. 20 bin malul sayılmayan gazimizin sorunlarını çözerek
geç de olsa hak ettikleri gazilik onurunun verilmesini ve Türk gazisinin hak
ettiği onura kavuşmasını istiyoruz. 
Bu
kanunun ülkemiz için hayırlı olmasını diliyor, yüce Parlamentoyu saygıyla
selamlıyorum.
Teşekkür
ederim. (İYİ PARTİ sıralarından alkışlar)
BAŞKAN
– Söz sırası Milliyetçi Hareket Partisi Grubu adına Konya Milletvekilimiz Sayın
Mustafa Kalaycı’ya aittir. (MHP sıralarından alkışlar)
Süreniz
yirmi dakika Sayın Kalaycı.
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
görüşülmekte olan 196 sıra sayılı Kanun Teklifi’nin tümü üzerine Milliyetçi
Hareket Partisi Grubu adına söz aldım. Bu vesileyle yüksek heyetinizi hürmetle
selamlıyorum.
Kanun
teklifi 23 ayrı kanunda değişiklikler içermektedir. Torba düzenlemeye gidilmesi
ve tekliflerin etki analizinin olmaması hep eleştirdiğimiz konulardır. Yasama
kalitesi için Meclis İçtüzüğü’nün yepyeni bir anlayışla ele alınması konusunda
tüm siyasi parti gruplarına sorumluluk düşmektedir. Bu yapılmazsa yıllardır
yaşanan tartışmalar ve gereksiz zaman kayıplarının hâliyle aynen devam edeceği
açıktır. 
Kanun
teklifinde vazife ve harp malullerimizden çalışmaya devam edenlere en az yirmi
yıllık sigortalılık süresi ve 5000 gün prim ödenmiş olması şartıyla 2’nci bir
aylık bağlanma imkânı verilmekte ve daha önce sehven bağlandığı gerekçesiyle
emekli maaşları kesilen gazilerimizin mağduriyetinin giderilmesi
amaçlanmaktadır. 
Komisyon
görüşmelerinde gazilerimize daha da kolaylık getirilmesi talebimiz üzerine, söz
konusu aylığın bağlanmasında olay gününün ve maluliyet derecelerinin esas
alınması için Genel Kurul görüşmelerine kadar çalışma yapılması
kararlaştırılmıştır. Temennimiz, bu yönde iyileştirme yapılmasıdır. 
Türk
vatanı şehit ve gazilerimizin kutlu bir mirasıdır. Türk milleti, hem şehitlik
anıtı hem de gaziliğin adıdır. Elbette şehit ve gazilerimize çok şey borçluyuz;
onların mücadelelerini sahiplenmek, hak taleplerini savunmak siyasi ve manevi
sorumluluğumuza emanettir. Gazilerin ve şehit ailelerinin haklı talepleri
mutlaka yerine getirilmelidir. Şehitlerin, özellikle de şehit er ve erbaşların
dul ve yetimleri ile ana ve babalarına bağlanan aylık artırılmalı, şehit
çocuklarının hepsine iş hakkı verilmelidir. Engellilere sağlanan ÖTV’siz araç
alma imkânı gazilerimize de verilmelidir. 
Muharip
gazilerimize bağlanan şeref aylığının farklılaştırılması asla kabul edilemez
olup yıllardır gazilerimizi üzmektedir. Muharip gazilerimizin gelir ve iş
durumuna bakılmaksızın hepsine aynı tutarda şeref aylığı bağlanmalı, bazı hak
ve imkânlar sağlanmalıdır. Malul sayılmayan gazilerimize onurla taşıyacakları
ve çocuklarına gururla anlatacakları gazilik madalyası verilmelidir. Kimseye
muhtaç olmadan hayatlarını devam ettirebilmeleri sağlanmalı, özellikle de
sağlık hizmetlerinde katılım payı muafiyeti tanınmalıdır. Bu vesileyle tarih
boyunca vatan ve millet sevdasıyla şehit düşmüş ecdadımıza, milletin bekası ve
esenliği uğruna can vermiş kahramanlarımıza Cenab-ı Allah’tan rahmet diliyorum;
şeref abidesi gazilerimize de minnet ve şükranlarımı sunuyorum.
Değerli
milletvekilleri, kanun teklifinde kredi garanti kurumlarına aktarılacak
kaynağın 25 milyar liradan 35 milyar liraya çıkarılması düzenlenmektedir.
Böylelikle kefalet desteği sağlanarak Kredi Garanti Fonu aracılığıyla 142,9
milyar liralık kredinin daha kullandırılabilmesinin önü açılmaktadır. Bu
çerçevede son yıllarda uygulanan KOBİ değer kredisi ve ekonomi değer kredisi
paketleri, ihracat ve destek kredileri bilhassa reel sektörümüz için can suyu
niteliği taşımakta olup KOBİ’lerin desteklenmesi ve finansmana erişimi
açısından büyük önem arz etmektedir. 
Bu
uygulamaların ve alınan diğer tedbirlerin katkısıyla Türkiye ekonomisi 2019
yılının son çeyreğinde yüzde 6, genelinde yüzde 0,9 büyümeyle beklentilerden
hızlı büyümüştür. Toplam yatırım harcamaları azalmakla birlikte makine ve
teçhizat yatırımlarının 5 çeyreklik aranın ardından hem de yüzde 11,7 artış
kaydetmesi olumlu bir gelişmedir. 2020 ilk çeyreğinde de yüksek büyüme oranının
yakalanacağı görülmektedir. Ekonomik büyümenin öncü göstergesi olan İmalat
Sanayi Satın Alma Yöneticileri Endeksi şubatta 52,4’e yükselerek üst üste 2’nci
ay eşik değerin üstünde gerçekleşmiştir. Türk imalat sektörü performansı güçlü
bir şekilde seyretmekte olup hem üretim hem de yeni siparişlerdeki belirgin
artışlara bağlı olarak firmaların faaliyet koşullarında son iki yılın en hızlı
iyileşmesi gerçekleşmiştir. 
Ekonomiye
olan güven her geçen ay daha da artmaktadır. Buna mukabil ekonomide ortaya
çıkan olumlu gelişmeleri bilinçli olarak gölgeleme ve gerçekleri saptırma gayreti
içinde olanları, kriz ve kaos tacirlerini de görüyoruz. Siyasetten ekonomiye
karamsarlık aşılamaya çalışanlar mazruftan daha çok zarfla ilgilenmektedir.
Temel ekonomik göstergeleri, son dönemde yaşadığımız beka düzeyindeki sorunları
ve verilen mücadeleyi göz ardı ederek değerlendirmek doğru bir yaklaşım
değildir. FETÖ kumpasları, gezi olayları, terör saldırıları, hendek terörü,
isyan denemeleri, hain darbe girişimi, sınırlarımız boyunca terör devleti kurma
teşebbüsü ve ülkemizi Doğu Akdeniz’den dışlama girişimi gibi gelişmelerin yanı
sıra, münhasıran ekonomi üzerinden yapılan saldırıların ekonomimiz üzerinde
ağır sonuçları olduğu muhakkaktır. Tüm bu saldırı, tehlike ve tehditlere karşı
verilen kararlı ve başarılı mücadele sonucu ekonomide 2019 yılının ikinci
yarısından itibaren toparlanma ve dengelenme sağlanmaya başlamıştır. 
Uluslararası
kuruluşların bile Türkiye ekonomisinin güçlü bir şekilde toparlandığını
açıklayarak 2020 büyüme tahminlerini yükseltmelerine rağmen içerideki bazı
kesimlerin ekonomiye yönelik yıkıcı söylemleri çok dikkat çekici ve
düşündürücüdür. Ekonomi üzerinden kara propaganda yapan odakların
Cumhurbaşkanlığı hükûmet sistemini karalama konusunda da emel ve ağız birliği
içinde olmaları son derece manidardır. Türkiye, yoğun bir şekilde maruz kaldığı
bölgesel ve küresel dayatmalara, ekonomik ve siyasi baskılara Cumhurbaşkanlığı
hükûmet sisteminin sağladığı imkânlar ve bu çerçevede alınan tedbirler
sayesinde daha güçlü karşılık vermiştir. Yeni hükûmet sistemi, husumet ve
hıyanete karşı güvencedir, millî bekamızın sigortasıdır.
İstismar
etmenin dışında milletimizin hiçbir derdiyle dertlenmeyen, hiçbir vizyon
pırıltısı ve umut ışığı veremeyen, ekonomik sorunlardan siyasal önerilere kadar
yeni hiçbir şey söyleyemeyen odakları milletimiz görmekte, bilmekte ve
tanımaktadır. Milletimizin boş laflara karnı toktur. Ekonomi yüksek büyüme
patikasına girmiş olup mevcut sorunlar da elbette aşılacaktır. Türkiye’nin
gelişmesi parlak bir geleceğe doğrudur.
Kim ne derse desin, Cumhurbaşkanlığı hükûmet sistemi geleceğin daha güçlü ve
büyük Türkiye’sinin yönetimsel mimarı olacaktır. Türk milleti “Lider ülke
Türkiye” hedefine ve Kızılelma ülküsüne mutlaka ulaşacaktır. 
Değerli
milletvekilleri, kanun teklifinde, işverenlerin iş gücü maliyetlerini düşürerek
istihdamı korumak ve artırmak amacıyla 2016 yılında başlatılan asgari ücret
desteği uygulamasının sigortalı için aylık 75 lira olarak 2020 yılında da devam
ettirilmesi düzenlenmektedir. Asgari ücretten yapılan vergi ve prim kesintileri
çalışanların net ücretini azaltırken işverenlerin de maliyetini artırmaktadır.
Asgari ücretten vergi alınmamalı ve çalışanların asgari ücret kadar geliri
vergi dışı bırakılmalıdır.
Asgari
ücretteki artış, esnaf ve çiftçinin BAĞ-KUR primlerini de artırmaktadır. Bugün
en düşük BAĞ-KUR primi, esnaf için aylık 1.015 lira, çiftçi için aylık 914
liradır. Eğer prim borçları yoksa 5 puanlık prim indirimi yapılmaktadır. Esnaf
ve çiftçinin bu primleri ödeyebilmesi çok zordur; nitekim, birçok esnaf ve
çiftçi ödeyememektedir. Bundan dolayıdır ki prim borcu olanların sağlık
hizmetlerinden yararlanabilmesi için Cumhurbaşkanlığı kararı çıkarılmıştır, o
da sadece tedavi hizmetlerini kapsadığından ilaç alınamamakta ya da parayla
alınabilmektedir.
Esnaf
Ahilik Sandığı uygulaması, esnafın yüzde 2 ilave prim ödeyebilme güçlüğü
dikkate alınarak, bu kanun teklifiyle bir yıl daha ertelenmektedir. Hâlbuki, iş
yeri kapanan, işini kaybeden esnafa destek olmak üzere kurulan Esnaf Ahilik
Sandığı uygulamasının hayata geçirilmesi, esnaf için büyük yarar sağlayacaktır.
Bu itibarla, esnaf ve çiftçinin prim oranlarında indirim yapılmalı, işverenlere
sağlanan destekte olduğu gibi, esnaf ve çiftçiye de destek sağlanmalıdır.
Ekonominin ve toplumsal yapının temelini oluşturan esnaf ve sanatkâr kesimi
güçlendirilmeli, faaliyetlerine dinamizm kazandırılmalıdır. KOSGEB kredi ve
desteklerinden yararlanmak üzere sadece esnafa özgü bir destek programı uygulamaya konulmalıdır. Esnafımızdan istenen teminat
mektubunun komisyon bedeli yüksek olup mutlaka düşürülmelidir. Esnafı yok eden
AVM ve büyük market zincirlerinin şehir merkezinde şube açmaları adil rekabet
şartlarını bozmayacak şekilde mutlaka kurallara bağlanmalıdır. 
Sosyal
güvenlik sisteminde esnaf ve çiftçi BAĞ-KUR’lulara yönelik eşitsizlikler
bulunmaktadır. Emekli olabilmek için SSK’liler 7200 gün, BAĞ-KUR’lular 9000 gün
prim ödemektedir, üstelik en düşük maaş BAĞ-KUR’luya bağlanmaktadır.
BAĞ-KUR’lulara yapılan haksızlık telafi edilmeli, prim gün sayısında ve emekli
aylıklarında eşitlik sağlanmalıdır. 
Bugün
sanayide birçok esnafımızın ve çalışanların çıraklık ve staj süreleri emeklilik
hizmetine sayılmamaktadır. Çıraklık ve mesleki eğitimin özendirilmesi de
dikkate alınarak çıraklık ve staj süreleri hizmetten sayılmalı ve sigortalılık
başlangıç tarihi olarak esas alınmalıdır. 
Nakliyeci
esnafımız da zor günler yaşamaktadır. Nakliye ücretleri giderleri
karşılamamaktadır. Kamyonların çoğu takoza çekilmiş, birçoğu da yanmış yağ
kullanarak tekerlerini döndürmeye çalışmaktadır. Taşımacılık yapabilmek için
zorunlu olan onlarca yetki belgesinin ücretleri yüksek olup uygulamada pek çok
problemle karşılaşılmaktadır. Şoför esnafı yakıt konusunda desteklenmeli, yetki
belgeleri şoför esnafına yük olmaktan çıkarılmalı ve takograf takılması
konusundaki sorunlar giderilmelidir. Şoför esnafına yıpranma payı hakkı da
verilmelidir. 
Değerli
milletvekilleri, kanun teklifinde, izinsiz tüfek üretimi ve satışlarını
önlemeye yönelik yaptırımlar artırılmakta ve bazı yeni cezalar öngörülmektedir.
Bu düzenlemeler yasal üretimi engellemeyecek şekilde uygulanmalıdır. Özellikle,
faaliyet izni bulunan firmalara yorum farklılıklarından kaynaklı mağduriyet
yaşatılmamalıdır. Ayrıca, faaliyet izin belgesi bulunan imalatçı firmaların
yanı sıra, av bayilik belgeli ihracatçı firmalar da olduğundan sektörde problemlere
yol açılmaması için önlemler alınmalıdır. Ülkemizde tüfeklerin test edilip
onaylanmasıyla ilgili uluslararası standartlarda bir test altyapısı ve buna
bağlı olarak yasal bir düzenleme bulunmamaktadır. Avrupa’da Uluslararası Daimi
Komisyonu (CIP) adındaki organizasyon tarafından ateşli silahlar için standart
kurallar belirlenmektedir. Ülkemiz bu uluslararası komisyonun üyesi ülkelere
yapılan ihracatlar için yurt dışındaki laboratuvarlara tüfek başına ortalama 18
avro gibi yüksek bir para ödemektedir. Bu testlerin yurt dışında yaptırılma
zorunluluğu üretici ve ihracatçılarımızı hem maddi açıdan hem de nakliye ve
zaman yönünden sıkıntıya sokmaktadır. Bu sıkıntıların çözümü için ülkemizde
silah test merkezinin kurulması ve tüfeklerin test ve tescilinin yapılır hâle
gelmesi gerekmektedir. Bu durum, tüfeklerimizin piyasa ve marka değerini tüm
dünyada daha da artıracaktır.
Türkiye,
İtalya’dan sonra dünyanın en büyük 2’nci av tüfeği ihracatçısı olup
ihracatımızın yaklaşık yarısı Konya’dan; Üzümlü, Huğlu ve Gencek’ten
yapılmaktadır. 
Ülkemizde
av tüfeği üreticilerinin yüzde 75’i, üretim kapasitesinin yüzde 65’i
Konya’dadır. Bunun da tamamına yakını Beyşehir bölgesindedir. Bölgenin küresel
pazarlarda tanınması ve bir marka değer oluşturması müthiş bir başarıdır ve çok
değerli bir kalkınma modelidir.
Konya,
savunma sanayisinde olumlu bir ivme yakalamıştır. 7 Ocak 2020 tarihli
Cumhurbaşkanlığı Kararnamesi’yle Konya’da Teknoloji Endüstri Bölgesi ilan
edilmiş, ASELSAN Konya Silah Sistemleri Tesisi inşa hâlindedir. Söz konusu
laboratuvar da burada yer alabilecek durumdadır.
Ülke
ekonomisine önemli katma değer sağlayan üretim merkezlerinden birisi olan
Konya, endüstriyel tasarımda; marka, patent ve faydalı model tescilinde önde
gelen iller arasındadır. 
Konya’da
2 teknokent ve 25 AR-GE merkezi mevcuttur. Türkiye'nin ilk bölgesel inovasyon
merkezi olan INNOPARK ve TÜBİTAK destekli ilk bilim merkezi Konya’dadır.
Lojistik merkezi projesi bitmek üzere olan ve şehir içi çağdaş ulaşım için
metro projesine de başlanılan Konya kara, hava ve demir yolu bağlantılarıyla
merkezî bir konumdadır. 
100
binden fazla öğrenciye sahip 5 üniversitesi bulunan Konya, Teknik Üniversitesi,
Silah Teknikerliği Bölümü olan Huğlu Meslek Yüksekokulu, savunma mekanik
sistemleri ve mikro mekanik bölümleri bulunan meslek liseleriyle nitelikli
personel temini açısından çok önemli özellikleri taşımaktadır. 
Konya,
hem imalatçı sayısı hem ihracat rakamları hem de sahip olduğu nitelikli iş gücü
itibarıyla lider durumda olup üretilen silahların test ve tescilini sağlayacak
uluslararası akreditasyona sahip laboratuvara en çok ihtiyaç duyulan coğrafya
konumundadır. Nitekim, Mevlana Kalkınma Ajansı tarafından CIP Laboratuvarı
yatırım fizibilitesi yapılmış ve Konya en uygun il olarak ortaya çıkmıştır. Tüm
bu hususlar dikkate alınarak ülkemizde tescil testleri ve tescil test
merkezinin kurulmasına yönelik kanun bir an önce çıkarılmalı ve uluslararası
akreditasyona sahip laboratuvar Konya’da kurularak ülkemiz, silah test
merkezine hızla kavuşturulmalıdır. 
Değerli
milletvekilleri, kanun teklifinde kültür ve turizm koruma ve gelişim bölgeleri
ve turizm merkezlerindeki taşınmaz ve tesislere yönelik bazı düzenlemeler
yapılmaktadır. Geçen yıl, kültür ve turizm koruma ve gelişim bölgeleri ve
turizm merkezleriyle ilgili yeni kararlar alınmış, yeni bölge ve merkezler
belirlenmiştir. Bu bölge ve merkezler arasında Konya olmadığı gibi, Ilgın
Termal Turizm Merkezi de listeden çıkarılmıştır. Konya’da kültür ve turizm
yönünden önem taşıyan hiçbir yer bulamamak gerçekten büyük haksızlıktır. Konya,
Mevlâna gibi dünyaca bilinen bir değere, UNESCO Dünya Mirası’na girmiş gerek
eski medeniyetlere gerekse Selçuklu’ya ait birçok esere sahiptir. Konya, sahip
olduğu doğal, tarihî ve kültürel değerlere rağmen turizm sektöründen ekonomik
anlamda payını alamamakta ve bir cazibe
merkezine dönüşememektedir. Konya’nın açık hava müzesi görünümündeki kent
merkezi başta olmak üzere, kültür ve turizm yönünden büyük önem arz eden
yerleri kültür ve turizm koruma ve gelişim bölgesi ilan edilmelidir. Aldığımız
bilgilere göre, termal turizmi için yeniden Ilgın’da ve kayak turizmi için
Derbent ilçemizde turizm merkezi ilan edilmesi çalışması bulunmaktadır.
Selçuklu
Sultanı Alâeddin Keykubad’ın “Cennet ya burası ya da buranın altında.” dediği
Beyşehir Gölü çevresi de turizm yönünden keşfedilmeyi bekleyen gizli cennetler
arasındadır. Beyşehir Gölü’nün 2021’e kadar temizlenmesi amacıyla Çevre ve
Şehircilik Bakanlığı ile Konya Büyükşehir Belediyesinin geçen yıl sonu
imzaladığı iş birliği protokolü çok önemlidir. Bu konuda Çevre ve Şehircilik
Bakanımız Sayın Murat Kurum’a da teşekkür ediyorum. 
Kanun
teklifinde ayrıca afet ve acil durum hâllerinde AFAD, ilgili valilik veya acil
çağrı merkezlerinin ihtiyaç duyduğu telefon, abone ve konum bilgilerinin
gecikmeksizin karşılanması, mücbir sebep hâllerinde Enerji Bakanlığı tarafından
Maden Kanunu kapsamındaki mali yükümlülüklerin ertelenmesi ve
taksitlendirilmesine karar verilebilmesi, tabii afetlerden dolayı mağdur olan
vatandaşların elektrik ve doğal gaz faturalarının Cumhurbaşkanı tarafından bir
yıla kadar ertelenebilmesi ve dağıtım şirketlerinin bundan kaynaklı finansman
maliyetlerinin karşılanması, yurt dışında yaşayan insanımızın döviz cinsinden
bireysel emeklilik sistemine girebilmeleri, yurt dışında süresiz ikamet iznine
sahip olan vatandaşlarımızın çalışma şartı aranmadan dövizle askerlik
uygulamasından yararlanabilmeleri, Kimlik Bildirme Kanunu’na göre yapılan
bildirimlerin elektronik ortamda yapılabilmesi, dernek üyelik bilgilerinin
mülki idare amirliğine bildirilmesi, bunu yerine getirmeyenlere idari para
cezası verilmesi ve derneklerle ilgili kayıtların elektronik ortamda
yapılabilmesi ve diğer bazı konularla ilgili düzenlemeler de yapılmaktadır.
Konuşmama
son verirken Milliyetçi Hareket Partisi olarak destek verdiğimiz kanun
teklifinin ülkemiz ve milletimiz için hayırlı olmasını diliyor, saygılarımı
sunuyorum. (MHP ve AK PARTİ sıralarından alkışlar)
BAŞKAN
– Söz sırası Halkların Demokratik Partisi
Grubu adına Diyarbakır Milletvekilimiz Sayın Garo Paylan’da. (HDP sıralarından
alkışlar) 
Süreniz
yirmi dakika Sayın Paylan.
HDP
GRUBU ADINA GARO PAYLAN (Diyarbakır) – Sayın Başkan, değerli milletvekilleri;
hepinizi saygıyla selamlıyorum.
Öncelikle
bütün dünya kadınlarının 8 Mart Dünya Kadınlar Günü’nü tebrik ediyorum. Cezaevinde
rehin tutulan sevgili arkadaşlarım Sebahat Tuncel, Gültan Kışanak, Figen
Yüksekdağ şahsında cezaevindeki bütün yoldaşlarıma selamlar gönderiyorum.
Değerli
arkadaşlar, derin bir siyasi ve ekonomik kriz yaşıyoruz. Şimdi, böyle bir
durumda demokratik ülkelerin meclisleri sorumluluk alırlar yani derin bir
siyasi ve ekonomik kriz varsa o ülkelerin meclisleri de der ki: “Arkadaş, bir
şeyler yanlış gidiyor, gelin bu siyasi ve ekonomik krize bir çare bulalım.” 
Bakın,
ben yaklaşık beş yıldır milletvekiliyim, beş yıldır aynı çağrıyı yapıyorum,
diyorum ki: Arkadaşlar, bu Meclis devreye girmeli çünkü bu Meclis milletin
Meclisi, milletin sorunlarını çözmeli ve yapısal reformlarla çözmeli. Ama ne hikmetse,
beş yıldır Plan ve Bütçe Komisyonundayız -burada arkadaşlarımız var- yaklaşık
60 torba yasa görüştük ve 60 torba yasa burada görüşüldü, şimdi 61’incisini
görüşüyoruz, diyoruz ki, bu torba yasayla ülkenin ekonomik dertleri çözülecek.
Ya,
arkadaşlar, eğer ki bu yöntemle iyi bir şey yapıyor olsaydık, bakın, eğer ki bu
torbalarla iyi bir şey yapıyor olsaydık şu anda durumumuz iyi olurdu değil mi?
Her birinizin seçim bölgeleri var, sokağa çıkıyorsunuz, vatandaş ne diyor?
“İşler iyi.” diyor mu? Esnaf “Her şey yolunda.” diyor mu? Vatandaşımız
“Tencerem kaynıyor, elimde bolluk var.” diyor mu? Hayır. Ya aynı şeyleri yapıp
nasıl farklı bir sonuç elde etmeyi düşünüyoruz, hayretler içindeyim.
Değerli
arkadaşlar, AK PARTİ Grubu referandumdan önce “Güçlü Meclis olacak, yasaları
Meclis yapacak.” dedi, öyle değil mi? Ya, geçen dönem bir torbacı vekil vardı,
Grup Başkan Vekili Sayın Mustafa Elitaş; saraydan torbaları alıp buraya
getiriyordu, biz görüşüyorduk. Şimdi de yeni torbacı Vekilimiz Mehmet Muş.
Sayın Mehmet Muş gidiyor saraydan torbaları alıyor getiriyor. Sayın Lütfi Elvan’a
geliyor o torbalar ve bizler görüşüyormuş gibi yapıp buraya getiriyoruz
fermanları. Fermanlar üzerinde herhangi bir değişiklik yapamıyoruz. Meclisimiz
güçlü filan değil arkadaşlar. Bu meseleyi de önümüze koymadığımız sürece bu
ülkede ne huzur olacak ne de refah olacak. 
Yine
palyatif tedbirlerle karşı karşıyayız. Vatandaşın sorunlarından bahsediyor
getiren teklif sahipleri. Hangi vatandaşın sorunu bu torbada var arkadaşlar ya?
Vatandaş “Açım.” diyor, “İşsizim.” diyor, “Yoksulum.” diyor. Emeklilikte yaşa takılanların
derdi var mı bu torbada? Yok. 3600 ek gösterge var mı? Yok. 31 milyon
vatandaşımız bankalara borçlu, bunların derdi var mı? Yok. Ne var? Patronların
dertleri varmış, patronlar işini çeviremiyormuş. Ne yapacağız? Patronlara
İşsizlik Sigortası Fonu’ndan yine destek vereceğiz. Değerli arkadaşlar, bunu
yaptık mı? Yaptık. İşe yaradı mı? Yarar gibi oldu. Geçici olarak bir hormon
verdiniz piyasaya. Sonucu ne oldu? Daha derin bir ekonomik krize düştük. Demek
ki yaptığımız şeyleri bir daha yapmak çözüm değil. Yapmamız gereken,
yapmadıklarımızı yapmak, şapkayı önümüze koyup yapısal tedbirleri ele almak.
Yani bu torbayla da bir şey değişmeyecek arkadaşlar ve bu torbayla da maalesef,
şimdi söyleyeceğim çok büyük bir hatayı daha yapıyoruz. 
Şimdi,
Plan ve Bütçe Komisyonu, biliyorsunuz, genelde ekonomik meseleleri konuşur.
Elbette özgürlük meselesi ile ekonomik alanın bağlantısını da kurar. Bu torbada
güya, patronları destekleyerek ekonomiyi düzelteceğinizi düşünüyorsunuz ama çok
büyük bir hata yapıyorsunuz. Çok yaman bir çelişki var bu torbada. Bu torba bir
yandan da özgürlük alanını daraltıyor arkadaşlar.
Yıllardır
özgürlük alanını daraltıyorsunuz. Özgürlük alanı daraldıkça ekonomik kriz de
derinleşti arkadaşlar. Yapısal reformlar yapmadığımız sürece, kurumlarımızı
çökerttiğimiz sürece ekonomimizin de çöktüğünü yaşadık mı, yaşamadık mı
arkadaşlar? Bakın, bu ülkede millî gelir 12.800 dolardan 8 bin dolara düştü mü
düşmedi mi? Neden düştü? Gelin şapkayı önümüze koyup düşünelim. Çünkü
kurumlarımız işlemiyor, yapısal reformlar yapmıyoruz ve bunun sonucu olarak da
arkadaşlar, özgürlük alanları daralıyor ve ekonomik kriz derinleşiyor. Bu
yasada özgürlük alanını daraltacak bir madde var arkadaşlar, çok hayati bir
madde. Demokrasilerde en önemli kurumları -benim başa koyduğum kurumu- sivil
toplum kuruluşu olarak değerlendiririm. Elbette devletin kurumları da güçlü
olacak ama vatandaş kendini devlete karşı korumak için sivil toplum kuruluşları
kurar. O sivil toplum kuruluşlarında fikirlerini geliştirir, kendi alanında savını
yapar. Mesela İnsan Hakları Derneği vardır arkadaşlar, İnsan Hakları Derneği
insan haklarının savunuculuğunu yapar. Türkiye’de de binlerce sivil toplum
kuruluşu var, binlerce dernek var, bunlar hak savunuculuğu yaparlar, kendi
alanlarında mücadele verirler.
Değerli
arkadaşlar, bu torbada, hani “Ekonomiyi düzelteceğiz.” diye gelen torbada sivil
toplum alanına da bir saldırı var, dernekler alanına bir saldırı var. Her alanı
zapturapt altına aldınız, bir sivil toplum kalmıştı, şimdi o alana da
saldırıyorsunuz. Dernekler alanını zapturapt altına alacak bir madde var
arkadaşlar. Ne yapacakmış Süleyman Soylu’nun gönderdiği madde? Geçen yıl da
göndermişti, biliyorsunuz burada mutabakatla geri çevirmiştik. Bütün dernekleri
zapturapt altına alacakmış. Bütün dernekler bütün üyelerini İçişleri Bakanı
Süleyman Soylu’ya bildirmek durumunda kalacaklarmış. 
Değerli
arkadaşlar, demokrasilerde dernekler en esnek yapılanmadır ve o yapılanmaya
insanlar rahatça üye olurlar, rahatça çıkarlar. Siz o alanı zapturapt altına
almaya kalkarsanız tarumar edersiniz arkadaşlar. Nasıl ki sendikal alanda sarı
sendikalar kurduysanız ve sendikal alanı sarı sendikalaştırmaya çalışıyorsanız
dernekler alanında da sarı dernekler yaratma girişimidir bu, dernekler arasında
bir baskı mekanizmasını kurma girişimidir arkadaşlar. Ben bu Meclisin buna yol
vermeyeceğini düşünmek istiyorum ve biz, Halkların Demokratik Partisi Grubu
olarak bu yasanın buradan geçmemesi için elimizden gelen mücadeleyi vereceğiz.
Çünkü, demokrasi alanını, özgürlükler alanını tarumar ettikçe ekonomik kriz de
derinleşiyor.
Değerli
arkadaşlar, ekonomik krizi yalnızca bir hukuk devleti çözebilir ve hukuk
devletimiz maalesef devre dışı kalmış durumda. Bakın, yalnızca şu örneği
vereyim: Biliyor musunuz, son iki ayda -hani hep yabancı sermaye gelirdi ya
ülkeye- yalnızca iki ayda yani ocak ve şubat aylarında Türkiye’den 4 milyar
dolar daha yabancı sermaye çıktı arkadaşlar. Yabancı sermaye kaçıyor. Bunun
yanında, yine milyarlarca dolarlık yerli sermaye de yurt dışına gidiyor. Neden?
Çünkü ülkemizde kimse kendini güvende hissetmediği gibi sermaye de kendini
güvende hissetmiyor ve hep beraber yoksullaşıyoruz. Polis devleti olan bir
ülkeye kimse sermaye getirmez arkadaşlar ve kimse yatırım da yapmaz. O yüzden
yatırımlar olmuyor, o yüzden ekonomi büyümüyor arkadaşlar.
Bakın,
savaş politikalarının sürdüğü bir ülkeye kimse yatırım yapmaz arkadaşlar.
İdlib’e gittiniz, savaş politikalarını sürdürdünüz, maalesef sahada da masada
da büyük bir hezimet yaşadınız. Diplomatik anlamda da büyük bir hezimet
yaşandı. Bakın, fotoğrafı burada; Erdoğan ve Putin. Putin, maalesef,
Osmanlı-Rus Savaşı’ndaki Rus’un zaferini ortaya koyan bir biblo koymuş
arkasına.
MÜŞERREF
PERVİN TUBA DURGUT (İstanbul) – O hep sabit orada.
GARO
PAYLAN (Devamla) – Değerli arkadaşlar, bakın, Katerina’nın heykelinin önüne
bizim bakanlarımızı dizmiş Putin.
MÜŞERREF
PERVİN TUBA DURGUT (İstanbul) – O salonun dizaynı değişmiyor.
GARO
PAYLAN (Devamla) – Ve Erdoğan’ı iki dakika dışarıda bekletiyor. Bu olabilir ama
bunu kaydediyor Putin ve devlet televizyonunda yayınlatıyor arkadaşlar, devlet
televizyonunda yayınlatıyor.
MÜŞERREF
PERVİN TUBA DURGUT (İstanbul) – Eski fotoğrafları açıp bakabiliriz.
GARO
PAYLAN (Devamla) – Düşünsenize ya, biz Putin’i böyle çeksek, TRT’de yayınlasak
ne olur arkadaşlar, bir düşünün bakalım. Putin kıyameti koparır, değil mi?
Erdoğan ne dedi? “Teessüf ediyorum.” dedi yalnızca. Normalde kıyameti koparması
gerekirken teessüf edebiliyor çünkü diplomatik anlamda sahada da masada da
kaybettiğimiz bir düzlemi yaşıyoruz arkadaşlar. Neden? Türkiye yönetilemiyor
arkadaşlar, maalesef.
Bakın,
dün de Sayın Erdoğan Brüksel’deydi, biliyorsunuz. Neyin pazarlığını yaptı?
Biliyorsunuz, on beş gündür sınıra mülteciler sürülüyor. Devletin planlamasıyla
sürülüyor arkadaşlar. Belediyeler, kamu kuruluşları otobüslerle insanları
sınıra taşıyorlar ve bunun pazarlığı yapılmaya çalışıldı Brüksel’de. Yeniden
birkaç milyar dolar para alabilmek için Erdoğan Brüksel’e gitti. Erdoğan
Brüksel’de Kopenhag Kriterleri’nin pazarlığını yapmadı biliyor musunuz? Keşke
Kopenhag Kriterleri’nin pazarlığını yapsaydı; mültecilerin pazarlığını yaptı.
“Benim mültecileri göndermemem karşılığı bana ne vereceksiniz?” dedi. Maalesef,
böyle bir düzlemde yaşıyoruz, bu da ülkemiz adına bir utançtır arkadaşlar. 
Bakın,
böyle torbalarla yapısal krizlerin, yapısal sorunların önüne geçilemeyeceğini
söyledim. Ekonomide çarkları ne çevirir arkadaşlar? Bakın, az önce örneğini
verdim. Ekonomide çarkları güven çevirir, hukuk devleti çevirir. Arkadaşlar,
yalnızca bir otobüsteyseniz bile otobüsün şoförüne bakarsınız değil mi, otobüsü
iyi kullanabiliyor mu diye. Eğer kötü kullanıyorsa denge, denetim ve fren
mekanizmalarını devreye sokarsınız, frenleri sağlam mı diye bakarsınız, bir
denetçi var mı diye bakarsınız. Maalesef, bizim otobüsün şoförüne kimse
güvenmiyor arkadaşlar, hiç kimse güvenmiyor. Ve dışarıda -az önce anlattığım
gibi- dayak yiyen zalim baba –hani evlerde vardır ya zalim babalar, dışarıda
dayak yemiştir, eve gelir eşini ve çocuklarını döver- bu zalim baba da, güveni
yok eden baba da, bu Erdoğan da arkadaşlar, gelip içeride bir haftalık bir
uygulama yaptı, bir haftadır bir şeyler yapıyor. İşte, bu bir haftalık
uygulamalara bakmamız gerektiğini düşünüyorum. Bakın, bir haftada Erdoğan neler
yaptı? Sayın Selçuk Mızraklı, Diyarbakır Belediye Başkanımız, kendisi bir yıl
önce burada oturuyordu, milletvekili olarak seçilmişti Diyarbakır halkının
iradesi olarak, sonra, geçen yıl mart ayında, bir yıl önce Diyarbakır halkının
yüzde 63 oyuyla belediye başkanı seçildi. Değerli arkadaşlar, seçildiği günün
ertesi günü Diyarbakır Valisi kayyum atanma talebi yazısını yazmıştı. Ve
iftiracı bir tanıkla arkadaşlar, Diyarbakır Belediye Başkanımız Sevgili Selçuk
Mızraklı dün dokuz yıl dört ay hapis cezasına maalesef mahkûm edildi. Değerli
arkadaşlar, düşünebiliyor musunuz, bir Belediye Başkanı… Erdoğan da bir
Belediye Başkanıydı, ona karşı da bir saldırı olmuştu, millet karşı çıkmıştı.
Maalesef “Nereden nereye?” diyeceğimiz bir uygulamayla Sevgili Selçuk
Mızraklı’yı iftiracı bir tanığın ifadesiyle dokuz yıl dört ay hapis cezasına
mahkûm ettiniz. İşte, böyle bir ülkeye, arkadaşlar, hiç kimse güvenmez. Hukuk
devleti olmayan bir ülkeye hiç kimse güvenmez. İftiracı tanıklarla belediye
başkanlarının mahkûm ettirildiği bir ülkeye hiç kimse yatırım yapmaz
arkadaşlar.
Bakın,
Sayın Osman Kavala… Sayın Osman Kavala, arkadaşlar, biliyorsunuz, 2017 yılının
Kasım ayında Gezi isyanını organize etmekten tutuklanmıştı. Burada AKP'liler
konuşmuştu, MHP'liler konuşmuştu, efendim, demişlerdi ki: “O, Gezi isyanını organize
etti, şöyle yaptı, böyle yaptı, Soros’la görüştü…” filan. Ne oldu? İki yıl üç
ay Osman Kavala tutuklu kaldı, geçenlerde beraat etti Gezi’den. Meğer Gezi
isyanını organize etmemiş Sevgili Osman Kavala. Aynı akşam, pelikan çetesinin,
maalesef, provokasyonuyla, ortaya attığı yalanlarla Sevgili Osman Kavala bu
sefer neden tutuklandı arkadaşlar? Aynı akşam, bakın, beş saat içinde 15 Temmuz
darbe girişimini organize etmekten tutuklandı arkadaşlar, aynı akşam yani
bundan birkaç hafta önce.
Şimdi,
arkadaşlar, yargı baktı ki Osman Kavala’yı bu davadan da içeride tutamıyor
çünkü beraat kararı var, aynı zamanda AİHM’in kararı var -ki bugün Osman
Kavala’nın bırakılması gerekiyordu bu davalardan, 2 davadan da- dün akşam Osman
Kavala bir kez daha hâkim karşısına çıkarıldı. Neymiş? Osman Kavala casusmuş
arkadaşlar bu sefer.
Bakın
arkadaşlar, Osman Kavala’yı Gezi isyanını organize etmekten tutukladınız,
olmadı, tutmadı; 15 Temmuz darbe girişimini organize etmekten tutukladınız,
tutmadı; şimdi de Osman Kavala’ya, Sevgili Osman Kavala’ya, bu ülkenin daha
demokratik, daha güzel bir ülke olması için hayatını vakfetmiş bir insana, o
güzel insana bu sefer “casus” diyorsunuz. Haddinizi bilin arkadaşlar. Osman
Kavala bu ülkenin en güzel insanlarından birisidir. Ona “casus” demek kimsenin
haddine değildir, tıpkı “15 Temmuz darbesinin parçası olmak” diyemeyeceğiniz
gibi bunu da dememelisiniz.
ERKAN
AKÇAY (Manisa) – Sen bil haddini, kime diyorsun sen “Haddini bil.” diye ya?
GARO
PAYLAN (Devamla) - Bunu dediğiniz sürece işte bu ülkede ekonomik kriz bitmez
arkadaşlar. Osman Kavala aynı zamanda bir iş insanı, bir sivil toplum
aktivisti; bir iş insanına bunları yaptığınız sürece hiçbir iş insanı gelip bu
ülkeye yatırım yapmaz arkadaşlar.
Başka
ne oldu bir hafta içinde? Hani Brüksel’e gitti ya Erdoğan -ne diye gittiyse- 6
gazeteciyi tutukladı Erdoğan biliyor musunuz? 6 gazeteciyi tutukladı. Oda
TV’den Barış Terkoğlu’nu, Barış Pehlivan’ı; Yeni Yaşam gazetesinden Mehmet
Ferhat Çelik’i, Aydın Keser’i; Yeniçağ gazetesinden de Murat Ağırel’i tutukladı.
6 gazeteci tutuklandı arkadaşlar. Ya, İYİ PARTİ’den bir arkadaşımızın yaptığı
bir açıklama üzerine -gazetelerde bir haber yapıldı ve bunun üzerine- 6
gazeteci tutuklandı arkadaşlar. Gazetecilerin tutuklandığı bir ülkeye hiç kimse
yatırım yapmaz arkadaşlar çünkü bakın, siz -içinizde iş insanları var-
gazetecilerin tutuklandığı bir ülkeye yatırım yapar mısınız? Niye? Çünkü
gazeteciler, bir haksızlığa uğradığınızda sizin derdinizi yazan kişilerdir.
Yerli de olsa, yabancı da olsa o insanın haksızlığa uğradığını gazeteciler
yazarlar. Gazetecilerin tutuklandığı bir ülkeye hiç kimse yatırım yapmaz
arkadaşlar. O açıdan, meselemiz torba meselesi değil, ekonomiyi böyle
canlandıramazsınız.
Başka
ne oldu? Bakın, Sevgili Eren Erdem’i içeride yatırdınız iki buçuk sene. Şimdi
bir kez daha hapse sokmak için uğraşıyorsunuz Sayın Eren Erdem’le, Meclisin bir
üyesiyle ve yargı eliyle, yargı sopası eliyle. 
İşte,
arkadaşlar, bütün bu örneklere baktığımızda yargı özgür, bağımsız, tarafsız
olmadığı sürece, bir hukuk devleti olmadığımız sürece -Nilgün Hanım yok ama- 40
değil 400 maddelik torba yapsanız inanın bu ülkede ekonomi düzelmez, yatırım da
olmaz, işsizlik de aşsızlık da devam eder.
Değerli
arkadaşlar, bu torbada neler yapıyoruz? Bakın, yıllardır yaptıklarınızı yapıyoruz.
Ekonomide çarklar işlemiyor, bünye hasta, vatandaşlarımız işsiz, aşsız,
ekmeksiz, yoksul. Ne yapıyorsunuz? “Patronları teşvik etmemiz gerekir.”
diyorsunuz. Tamam, yapabilirsiniz. Nereden yapıyorsunuz bunu peki? İşsizlik
Sigortası Fonu’ndan yapıyorsunuz. Bakın arkadaşlar, bugün TÜİK rakamları
açıkladı -o da resmî rakamlar, ne kadar inanırsanız- 4 milyon 400 bin resmî
işsizimiz var. Geniş tanımlı işsizliğimiz ne? 8 milyon işsizimiz var
arkadaşlar, geniş tanımlı işsizliğe göre.
Bakın,
gençlerde bu durum daha da vahim. Gençlerde işsizlik oranı yüzde 25, geniş
tanımlı işsizlik oranı yüzde 35 yani her 3 gencimizden 1’i işsiz. 
Bakın,
vatandaşımız “İşsizim, aşsızım.” diye Hatay Valiliğinin önünde intihar etti,
biliyorsunuz. Sayın Adem Yarıcı “İşsizim, çocuklarım aç.” dedi. 
Şimdi,
böyle bir ortamda, arkadaşlar, vicdanlı bir Meclisin üyeleri ne yapar? 8 milyon
vatandaşımız işsiz, vatandaşlarımız intihar ediyor, “Açım, çocuklarım aç.”
diyor. Böyle bir ortamda vicdanlı bir Meclisin üyeleri ne yapar? İşsizlik Sigortası
Fonu’nu devreye sokar. İşsizlerin en azından intihar etmeyeceği şartları
yaratır, onlarla ilgili tedbirler alır -öyle değil mi- onun faydalanma
şartlarını iyileştirir. Bunu önerdik ama siz ne yapıyorsunuz? Bu şartlarda
İşsizlik Sigortası Fonu’ndan patronlara teşvik verme peşindesiniz tekrar. Bunu
yapmadık mı arkadaşlar? Yaptık. Dört yıldır yapıyoruz, işe yaramıyor. Yapmamız
gereken, İşsizlik Sigortası Fonu’nu işçilerin lehine kullanmak arkadaşlar.
Türkiye’de,
maalesef, arkadaşlar, ciddi bir hastalık yaşıyoruz. Bünyemiz hasta, bunun için
de teşhis ve tedaviyi ortaya koymuyoruz. Teşhis koymadığımız sürece de kortizon
tedavilerini yaparsınız ama bunlar da işe yaramaz. 
Bakın,
üç yıl önce burada Binalı Yıldırım müjde vermişti, “Kredi Garanti Fonu’nu
devreye sokuyoruz.” demişti. Ee, ne yapacağız? “İşte, efendim, işletmeler kredi
alamıyorlar, onlar teminat veremiyorlar, biz onlara teminat vereceğiz, Kredi
Garanti Fonu’nu devreye sokacağız.” dedi. Yaptı mı? Yaptı. 250 milyar lira
piyasaya verdiler. Biz “Yapmayın, bunun yan etkileri olur.” dedik. Yaptılar
arkadaşlar, piyasaya bir kortizon verdiler. 
Bakın,
o dönemde, 2017 yılında ticari kredileri patlattılar -2017’nin sonuna kadar-
2018’de kriz patladı arkadaşlar. Siz hasta bir bünyeye kortizonu
verebilirsiniz, bünye geçici olarak kendini iyi hisseder ama ardından hastalığa
genel bir tedavi yoksa daha derin bir kriz yaşarsınız, maalesef daha derin
sağlık sorunları yaşarsınız, işte bünye bunu yaşadı. 
Değerli
arkadaşlar, şimdi iktidar diyor ki: “Yahu bu işletmeler yine iyileşmedi, biz
bir tedavi yaptık iyileşmedi, kortizon verdik olmadı, ne yapacağız? 150 milyar
lira daha piyasaya para vereceğiz.” Değerli arkadaşlar, ya bu Meclis buna yol
verecek mi? Bakın, iki buçuk yıl önce yaptığımız uygulamanın sonucu belli, iki
buçuk yıl sonra 150 milyar lira daha kortizon vermeye kalkıyoruz. Bunun da işe
yarayacağını düşünmüyorum.
(Mikrofon
otomatik cihaz tarafından kapatıldı) 
BAŞKAN
– Sayın Paylan, tamamlayın.
GARO
PAYLAN (Devamla) – Son olarak Sayın Başkan, çok manidar bir madde var. AK PARTİ
iktidarını muhafazakâr bir iktidar olarak biliyoruz, ne yapacak bu torbayla
biliyor musunuz? Yasa dışı bahsin reklamlarını yasaklayacak. E, güzel. Peki,
arkadaşlar, bu maddenin arkasındaki hinliği görmüyor musunuz? Yasa dışı bahsi
yasaklıyorsunuz da yasal bahsi niye yasaklamıyorsunuz? Yasa dışı kumarı
yasaklıyorsunuz da yasal kumarı niye yasaklamıyorsunuz? Ben size söyleyeyim:
Niye biliyor musunuz? Çünkü tüpçü var tüpçü, Demirören. Demirören, İddaa’yı
aldı, “İddaa’ya ben 1 milyar lira verdim, ben bunun reklamlarını yapıyorum.”
dedi. “Prime time”da da yapıyor, gün içinde çocuklarımız izliyor ve lise
öğrencileri gidip İddaa bayilerinde kumar oynuyor. “Ama başkaları da reklam
veriyor yasal veya yasa dışı, onları yasaklayacaksınız.” dedi ve bu torbayı
sizin önünüze getirdi. Arkadaşlar, ben Plan ve Bütçe Komisyonunda söyledim:
Niye yasal kumarı serbest bırakıyorsunuz da yasa dışı kumarı yasaklıyorsunuz? 
(Mikrofon
otomatik cihaz tarafından kapatıldı) 
BAŞKAN
– Tamamlayın.
GARO
PAYLAN (Devamla) – Gelin, bu anlamdaki yasaları buradan geçirtmeyelim
arkadaşlar. En azından kumar maddesiyle ilgili arkadaşlar, gerçekten büyük bir
skandaldır. Düşünün, yasa dışı içki reklamı yasak ama yasal içki reklamı
serbest demek gibi bir şey, yasa dışı sigara reklamı yasak ama yasal sigara
reklamı serbest demek gibi bir şey. Ben, en azından AK PARTİ’li arkadaşların
-hani diğer maddeleri geçtim- buna, Demirören’in, tüpçünün gönderdiği,
İddaa’nın gönderdiği bu maddeye “hayır” diyeceğini düşünüyorum.
Hepinize
saygılar sunuyorum.(HDP sıralarından alkışlar) 
BAŞKAN
– Sayın Akbaşoğlu, bir söz talebiniz oldu. 
Buyurun.
V.- AÇIKLAMALAR (Devam)
52.- Çankırı Milletvekili Muhammet Emin Akbaşoğlu’nun, Diyarbakır
Milletvekili Garo Paylan’ın görüşülmekte olan 196 sıra sayılı Kanun Teklifi’nin
tümü üzerinde HDP Grubu adına yaptığı konuşmasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Sayın Başkanım, değerli milletvekilleri; tabii,
biraz evvel kürsüde konuşan hatibin birçok tutarsız, gerçek dışı ve katılmadığımız
yönü var. Birkaç hususa açıklık getirmek istiyorum. 
Öncelikli
olarak, Türkiye’de cezaevlerinde bir rehine bulunmamakta. Tarafsız ve
yargısız... Tarafsız ve bağımsız... 
MEHMET
RUŞTU TİRYAKİ (Batman) – Bravo! “Tarafsız ve yargısız...” 
MUHAMMET
EMİN AKBAŞOĞLU (Çankırı) – Tarafsız ve bağımsız... [HDP sıralarından “Bravo”
sesleri, alkışlar (!)]
BAŞKAN
– Arkadaşlar...
MUHAMMET
EMİN AKBAŞOĞLU (Çankırı) – Tarafsız ve bağımsız yargı tarafından verilen...
[HDP sıralarından “Doğru söyledi” sesleri, alkışlar (!)]
BAŞKAN
– Arkadaşlar, sakin olalım.
MUHAMMET
EMİN AKBAŞOĞLU (Çankırı) – Tarafsız ve bağımsız...
BAŞKAN
– Sayın Akbaşoğlu, bir saniye lütfen.
Değerli
arkadaşlar, lütfen, rica ediyorum. Bakın, konuşmacınız konuştu. 
ERKAN
BAŞ (İstanbul) – Alkışladık Başkan, doğru söyledi.
GARO
PAYLAN (Diyarbakır) – Doğru söyledi, doğru söyledi.
BAŞKAN
– Bir saniye lütfen, rica ediyorum, tamam.
MEHMET
RUŞTU TİRYAKİ (Batman) – Doğru söyledi, doğru söyledi.
BAŞKAN
– Arkadaşlar, lütfen...
Sayın
Akbaşoğlu, buyurun.
MUHAMMET
EMİN AKBAŞOĞLU (Çankırı) – Tarafsız ve bağımsız yargı tarafından verilen
kararlarla tutuklu ve hükümlü insanlar bulunmaktadır.
(Mikrofon
otomatik cihaz tarafından kapatıldı) 
BAŞKAN
– Buyurun.
MUHAMMET
EMİN AKBAŞOĞLU (Çankırı) – Biraz evvel konuşmacı, hakikaten, gerçek dışı
birtakım beyanlarda bulunmuştur Sayın Cumhurbaşkanımızın gazetecileri
tutuklattığıyla ilgili.
ALİ
ŞEKER (İstanbul) – Haşa, olmaz öyle şey!
MUHAMMET
EMİN AKBAŞOĞLU (Çankırı) – Evet, bunlar külliyen iftiradır. MİT Kanunu’nda açık
bir şekilde düzenlemeler söz konusudur. Kişilerin gazeteci olması suç
işlemesine cevaz vermez. Hiçbir meslek grubu mevzuatın üstünde değildir. (CHP
ve HDP sıralarından gürültüler) 
BAŞKAN
– Arkadaşlar, sessiz olalım.
MUHAMMET
EMİN AKBAŞOĞLU (Çankırı) – Öncelikli olarak, açık bir kuralı ihlal eden, suçu
ve suçluyu öven bu yaklaşımı asıl kınıyorum. Suçu ve suçluyu öven bu yaklaşım
kabul edilemez. Sonuç itibarıyla, değerli arkadaşlar... (CHP ve HDP
sıralarından gürültüler)
BAŞKAN
– Sessiz olalım değerli arkadaşlar.
Toparlayalım
Sayın Akbaşoğlu, toparlayalım.
Buyurun.
MUHAMMET
EMİN AKBAŞOĞLU (Çankırı) – Bakın, biz, hiçbir laf atmadan sonuna kadar dinledik
arkadaşlar.
(Mikrofon
otomatik cihaz tarafından kapatıldı)
BAŞKAN
– Açalım, son bir dakika verelim. 
Tamamlayalım
Sayın Akbaşoğlu, devam edelim, buyurun.
MUHAMMET
EMİN AKBAŞOĞLU (Çankırı) – Sakin bir şekilde fikirlerinizi dinledik.
Fikirlerimizi ifade ediyoruz. Tahammüllü olun gerçeklere, gerçeklere tahammüllü
olun. 
Sonuçta,
bakın, Yunanistan’ın ortaya koyduğu tavır ortadayken, Türkiye’nin ortaya
koyduğu tavır ortadayken, ne yazık ki biraz evvelki hatip Yunanistan’ın
tarafından Türkiye’ye birtakım salvo atışlarda bulunmuştur ve Suriye rejiminin
milletvekilinin dile getirdiği Katerina’yla ilgili birtakım yaklaşımları hakikaten
buradan dile getirme durumunda kalmıştır. Profesör Doktor İlber Ortaylı’nın
verdiği cevabı hatırlatmak isterim kendilerine 
Ve
şunu ifade ederim ki: Asla ve kata bir bekleme, bekletilme durumu söz konusu
değildir, bu, bilgisizliğin bir işaretidir, devlet protokolünü, Dışişlerindeki
protokolü bilmemenin bir yansımasıdır. (CHP sıralarından gürültüler)
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Bitiriyorum Sayın Başkan.
BAŞKAN
– Lütfen, bir cümleyle tamamlayın. 
Bir
dakika arkadaşlar…
MUHAMMET
EMİN AKBAŞOĞLU (Çankırı) – Görüşmeler şu şekilde yapılır 2 heyet arasında:
Ortada salon söz konusudur, bir heyet sağ tarafta, bir heyet sol tarafta kendi
odalarında bulunurlar, sonra iş hazır olduğu zaman da beraberce orta salonda
ilgili devletler buluşurlar. Tek taraflı bir görüntünün Türkiye lehine mi,
başkalarının lehine mi duruş sergilediğini de millet görmektedir. Dolayısıyla
bu konuda söz söyleyenlerin hakikate yönelik söz söylemelerini rica ediyorum. 
Aynı
şekilde, hakikaten, derneklerle ilgili, sivil toplum kuruluşlarıyla ilgili bir
fişlemeden bahsediliyor. Bütün partilerin üyeleri Yargıtaya, sendika üyeleri
ilgili bakanlığa gönderilmektedir. Dolayısıyla bu, fişlemeden kaynaklanmamakta,
yargılama neticesinde görülen olaylardan hareketle, yaşanılan olaylardan
hareketle istifa ettiği hâlde istifasını yerine getirmeyen dernek
yönetimleriyle ilgili…
(Mikrofon
otomatik cihaz tarafından kapatıldı)
BAŞKAN
– Son cümlenizi alalım çünkü sözcünüz de birazdan konuşacak, ona söz vereceğim.

MUHAMMET
EMİN AKBAŞOĞLU (Çankırı) – Grup adına konuşmayacağımız için… Şu ana kadar 3
grup konuştu, ben ilk defa söz aldım. 
HAYDAR
AKAR (Kocaeli) – Kürsüden konuş, kürsüden. 
BAŞKAN
– Değerli arkadaşlar, lütfen…
MUHAMMET
EMİN AKBAŞOĞLU (Çankırı) – Kürsüden de konuşabiliriz arkadaşlar. 
LÜTFÜ
TÜRKKAN (Kocaeli) – Çıkın konuşun bakalım. Buyurun, konuşun ya. Siz de buyurun.

BAŞKAN
– Sayın Akbaşoğlu, toparlayın, devam edelim. Devam edelim, işlemlerimizi
tamamlayalım. 
MUHAMMET
EMİN AKBAŞOĞLU (Çankırı) – Ancak şöyle: Bakın, kürsüden de konuşuruz, her
taraftan konuşuruz ama şu açıklamaları yapmama ve hakikatin ortaya çıkmasına,
kamuoyunun doğru bilgilerle bilgilenmesine niye tahammül gösteremiyorsunuz? 
LÜTFÜ
TÜRKKAN (Kocaeli) – Orası açık, orası açık. 
MUHAMMET
EMİN AKBAŞOĞLU (Çankırı) – Sonuç itibarıyla, bu, uygulamada şeffaflığın,
kişinin kendisinin derneklere üye olma ve istifasını e-devlet üzerinden de
takip edebilmesinin ve herhangi bir haksızlığa, yanlışlığa sebebiyet
verilmemesinin bir unsuru olarak uygulamada ihtiyaç hissedilmesi nedeniyle
ortaya konmuştur, asla bir fişleme söz konusu değildir. 
Teşekkür
ederim. 
BAŞKAN
– Peki. 
Değerli
arkadaşlar… 
HAKKI
SARUHAN OLUÇ (İstanbul) – Sayın Başkan… 
BAŞKAN
- Sayın Oluç, sizin de söz talebiniz oldu, kısaca değerlendirelim. Ben de
televizyon saati süresince arkadaşlarımın konuşmalarını yetiştirmelerini
istiyorum.
Buyurun.
53.- İstanbul Milletvekili Hakkı Saruhan Oluç’un, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
HAKKI
SARUHAN OLUÇ (İstanbul) – Teşekkür ederim.
Sayın
Başkan, sayın vekiller; Sayın Akbaşoğlu’yla bu konuya hep tesadüfen biz denk
geliyoruz, tartışıyoruz; olsun, ben yine de kayıtlara geçsin diye söyleyeceğim.

Efendim,
hep söyledik, böyle olmasını istemezdik elbette fakat maalesef bu iktidarın
cezaevinde tuttuğu siyasi rehineleri vardır çok net, açık. Bakın, hiyerarşik
bir sıralama yapmak için söylemiyorum bunu, bir numara Selahattin Demirtaş’tır,
bizim geçmiş dönem Eş Genel Başkanımız. Bu iktidarın, hatta bu iktidarın da
ötesinde, sizin Genel Başkanınızın bizzat siyasi rehinesidir; net, tartışmasız.
3 kere tahliye kararı verilmesine rağmen Sayın Selahattin Demirtaş rehine
tutulmuştur ve tahliye edilmemiştir, hâlâ da hukuksuz bir şekilde orada
tutulmaktadır. Ama sadece o değil, Osman Kavala’yı biraz evvel hatibimiz
aktardı, gerçekten inanılır gibi bir durum değil, en son “casus” diye
tutukladılar. Ben eminim, bir sonraki adım da şu olacak: “Bir ülkenin de casusu
değilmiş, aynı zamanda Amerika, Fransa, Almanya, İngiltere, İsrail…”
Sıralayacaksınız yani. 
(Mikrofon
otomatik cihaz tarafından kapatıldı) 
BAŞKAN
– Sayın Oluç, lütfen toparlayın. 
HAKKI
SARUHAN OLUÇ (İstanbul) – Toparlıyorum efendim.
Birincisi,
bunu söylemiş olayım. 
İkincisi:
Yani, şimdi, on günde 8 gazeteci tutuklandı, on günde 8 gazeteci. Şimdi, bu
gazeteciler, haber yaptıkları için tutuklandılar. Haber yapmak, haberin
kendisine “suç” diye bakıyor bu iktidar; böyle bir durumdayız. Varsayalım ki
bunlar bir suç işlediler. Efendim, delilleri ortadan kaldırma imkânı var mı?
Yok. Niye tutuksuz yargılamıyorsunuz? Tutuksuz yargılayabilirler. Hayır, zaten
önce tutuklama yapmadı mahkeme, biliyorsunuz gözaltından sonra serbest bıraktı.
Savcı itiraz etti hemen, bir başka mahkeme tutukladı onları yani bir mahkeme
salıyor, öbür mahkeme tutukluyor. Neden tutukluyorsunuz? Haber yapmaya çalışan
gazetecilere gözdağı vermek için, başka bir şey değil yoksa bir delil karartma
imkânı yok. Daha önce Anayasa Mahkemesinin bu konuda verdiği kararlar var; Can
Dündar, Erdem Gül kararları var. Yani tutuksuz yargılanabilirler. Hayır,
tutukluyorsunuz ki gözdağı vererek gazetecilerin başka haber yapması
gerçekleşmesin diye. 
(Mikrofon
otomatik cihaz tarafından kapatıldı)
BAŞKAN
– Bir dakika ilave ediyorum, toparlayın lütfen Sayın Oluç.
Bakın,
bu tartışmayı karşılıklı yapmayalım.
HAKKI
SARUHAN OLUÇ (İstanbul) – Evet, tabii. 
Şimdi
son konu olarak şunu söylemek istiyorum; bugün, yarın tartışacağız, bu torba
kanun teklifi konuşulduğu sürece tartışacağız, net olarak söyleyelim:
Cumhuriyet tarihinin en büyük fişleme teklifini getirdiniz, cumhuriyet
tarihinin en büyük fişleme teklifi. “Sivil toplum örgütleri” dediğimiz
–İngilizcede- NGO’lar yani hükûmet dışı örgütler; bunlar, evet, iktidarı
eleştiren sivil toplum örgütleridir, derneklerdir; insanların özgürce
örgütlendikleri, bir araya geldikleri, sorunlarını konuştukları yerlerdir. Siz,
bu sivil toplum kuruluşlarına üye olan herkesi fişleyerek iktidar karşısındaki
eleştirel her tutumu kontrol altına almaya çalışıyorsunuz.
BAŞKAN
– Toparlayın Sayın Oluç lütfen.
HAKKI
SARUHAN OLUÇ (İstanbul) – Evet, yani cumhuriyet tarihinin en büyük
fişlemesidir, onu da söylemiş olayım. 
Daha
uzatmayacağım, nasıl olsa konuşma imkânımız olacak.
GARO
PAYLAN (Diyarbakır) – Sayın Başkanım, Yunanistan tarafından taş atmakla itham
etti. Ağır bir ithamdır. Sataşmadan söz talep ediyorum.
BAŞKAN
– Sayın Paylan, bakın, ben şöyle yapıyorum: Grup Başkan Vekillerinin
karşılıklı…
GARO
PAYLAN (Diyarbakır) – Ama şahsıma söyledi.
BAŞKAN
– Bir saniye... (HDP sıralarından gürültüler)
Arkadaşlar,
değerlendirmeyi lütfen bana bırakın. Bir Grup Başkan Vekili söz istediği zaman
ben Grup Başkan Vekiline söz veriyorum. 
GARO
PAYLAN (Diyarbakır) – Ama şahsıma…
BAŞKAN
– Ama onun da değerlendirmesini beraber yapın. Yani belki Sayın Grup Başkan
Vekiliniz alır sözü, size verebilir sözü. Ben kayıtlara geçmesi açısından bir
cümle söyleyeyim: Grup Başkan Vekillerinin tartışmalarına diğer
milletvekillerimizin de dâhil olması hoş bir şey olmuyor. 
GARO
PAYLAN (Diyarbakır) – Sayın Başkanım…
BAŞKAN
– Ben anladım sizin talebinizi. Bu konuda lütfen yerinizden değerlendirin,
söyleyin Sayın Paylan. Yunanistan’la ilgili konuyu söyleyeceksiniz.
Buyurun.

54.- Diyarbakır Milletvekili Garo Paylan’ın, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ve
mültecilerin araç olarak kullanıldığına ilişkin açıklaması
GARO
PAYLAN (Diyarbakır) – Sayın Başkanım, maalesef, Sayın Cumhurbaşkanı mültecileri
yıllardır bir araç olarak kullanmaktadır.
ERKAN
AKÇAY (Manisa) – İşte, “Yunan ağzı” dediğimiz bu, “Avrupalı ağzı” dediğimiz bu.

GARO
PAYLAN (Diyarbakır) – Ve yine bir araç olarak kullanıyor. Oraya gidenlerin
tamamına yakını Suriyeli değil.
ERKAN
AKÇAY (Manisa) – Merkel de aynı şeyi söylüyor, Yunanistan da aynı şeyi
söylüyor.
GARO
PAYLAN (Diyarbakır) – Yüzde 99’u, yani sınıra taşınanların yüzde 99’u Suriyeli
veya İdlibli değil, yüzde 99’u Afganistanlı olan mülteciler.
NİLGÜN
ÖK (Denizli) – Bu veriyi nereden elde ettiniz? Sayın Paylan, “yüzde 99”
verisini nereden elde ettiniz?
GARO
PAYLAN (Diyarbakır) – Ve onları bir koz olarak kullanıyor. 
ERKAN
AKÇAY (Manisa) – Allah rızası için Yunanlıların yaptığı zulme iki cümle
söyleyin ya! 
GARO
PAYLAN (Diyarbakır) – Bu koz olarak kullanma meselesi ülkemize yakışmamaktadır.

METİN
NURULLAH SAZAK (Eskişehir) – Ondan mı öldürüyorlar?
BAŞKAN
– Laf atmayalım arkadaşlar lütfen.
GARO
PAYLAN (Diyarbakır) – Ve Brüksel’le bir pazarlık yapmak için bu kullanılmıştır.
Bu meseleyi kınıyorum bir kez daha Sayın Başkanım. 
BAŞKAN
– Peki, teşekkür ederim. 
(Uğultular)
BAŞKAN
- Değerli arkadaşlar, bir sessiz olabilir miyiz lütfen, bir sessiz olalım. Ne
oluyor? Sabahtan bu yana gayet güzel götürüyoruz.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, sizden ricam bir cümleyle toparlamanız; bir cümleyle
toparlayın lütfen çünkü diğer grup bekliyor.
55.- Çankırı Milletvekili Muhammet Emin Akbaşoğlu’nun, İstanbul
Milletvekili Hakkı Saruhan Oluç’un yaptığı açıklamasındaki bazı ifadelerine ve
MİT Kanunu’nun 27’nci maddesine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim.
Sayın
Başkanım, değerli milletvekilleri; tabii, şunu söyleyeyim: Asla ve kata bir
rehine söz konusu değildir. 6-8 Ekim olaylarıyla ve diğer başka olaylarla
ilgili, Selahattin Demirtaş’ın yürümekte olan davaları vardır. Bu konuda kimin
tutuklu kimin tutuksuz yargılanacağına bağımsız ve tarafsız mahkemeler karar
verir. 
TURAN
AYDOĞAN (İstanbul) – Hadi oradan!
MAHMUT
TOĞRUL (Gaziantep) – Mahkemelerin hepsi bağımlı.
MUHAMMET
EMİN AKBAŞOĞLU (Çankırı) - Tutuksuz olduğu zaman “eyvallah”, tutuklu olduğu
zaman “tu kaka” gibi bir yaklaşım sizin kendi yaklaşımınızdır; bu doğru
değildir. 
BAŞKAN
– Peki…
MUHAMMET
EMİN AKBAŞOĞLU (Çankırı) – Bir cümleyle… MİT Kanunu’nun 27’nci maddesi çok açık
bir şekilde şunu düzenlemektedir: “MİT mensupları ve ailelerinin kimliklerini,
makam, görev ve faaliyetlerini herhangi bir yolla ifşa edenler…” 
(Mikrofon
otomatik cihaz tarafından kapatıldı) 
BAŞKAN
– Sayın Akbaşoğlu, bir dakikalık süre ilave ediyorum. Lütfen toparlayın; bakın,
çok geciktik.
MUHAMMET
EMİN AKBAŞOĞLU (Çankırı) – “…MİT mensuplarına ait bilgi ve belgelerin radyo,
televizyon, internet, sosyal medya, gazete, dergi, kitap ve diğer tüm medya
araçları ile her türlü yazılı, görsel, işitsel ve elektronik kitle iletişim
araçları vasıtasıyla yayımlanması, yayılması ve açıklanması hâlinde
sorumlulukları belirlenenler ile bunları yayanlar hakkında üç yıldan dokuz yıla
kadar hapis cezası verilir.” Açık bir hüküm.
ÜNAL
DEMİRTAŞ (Zonguldak) – Tutuklanıyor mu? “Tutuklanır.” diyor mu?
MUHAMMET
EMİN AKBAŞOĞLU (Çankırı) - Tutuklu mu tutuksuz mu yargılanacak, bunlara da
bağımsız mahkemeler karar verir, sizler veya bizler değil! (AK PARTİ
sıralarından alkışlar)
Teşekkür
ederim. 
(Uğultular)
BAŞKAN
– Sakin olalım… Sakin olalım… 
Değerli
arkadaşlarım, bir saniye… Sakin olalım değerli arkadaşlarım, sesimizi de hiç
yükseltmeyelim.
HAKKI
SARUHAN OLUÇ (Antalya) – Sayın Başkan… 
BAŞKAN
- Sayın Oluç, bir cümle rica ediyorum, bakın, bundan sonra tartışmayı devam
ettirmeyeceğim çünkü. Tamamlayalım.
HAKKI
SARUHAN OLUÇ (Antalya) – Teşekkür ederim Sayın Başkan.
Bir
cümle söyleyeceğim gerçekten, diğer konuları zaten tartışacağız. Selahattin
Demirtaş 6-8 Ekimle ilgili herhangi bir davadan yargılandığı için
tutuklanmamıştır, kayıtlara geçsin bu da. 
BAŞKAN
– Peki, teşekkür ederim. 
Sayın
Akçay, genel bir toparlama yapalım ki diğer arkadaşlarımızı da konuşmaya davet
edelim, epey geciktik.
Buyurun
Sayın Akçay.
56.- Manisa Milletvekili Erkan Akçay’ın, dernek üyeliklerinin İçişleri
Bakanlığına bildirilmesinin fişleme olmadığına ve Diyarbakır Milletvekili Garo
Paylan’ın yaptığı açıklamasındaki bazı ifadelerine ilişkin açıklaması
ERKAN
AKÇAY (Manisa) – Çok teşekkür ediyorum Sayın Başkan.
İki
hususta görüşümüzü ifade etmek istiyorum: Bu dernek üyeliklerinin İçişleri
Bakanlığına bildirilmesi kesinlikle bir fişleme değildir ve pek çok illegal
örgütün, başta FETÖ olmak üzere, insanları hiç haberi olmadan üye yapıp
birtakım sıkıntılara yol açtığını geçmişten de biliyoruz. Şimdi, siyasi
partilere üyeliklerin de kayıtları Yargıtayda var. Yani hepimiz de bir siyasi
partinin üyesiyiz, neticede bizim kayıt bilgilerimiz de Yargıtayda var.
Dolayısıyla, bu “sivil toplum kuruluşu” dediğimiz derneklerin üyelerinin
yöneticilerinin de bildirilmesinde bir beis görmüyoruz; bir.
(Mikrofon
otomatik cihaz tarafından kapatıldı) 
BAŞKAN
– Lütfen tamamlayın.
ERKAN
AKÇAY (Manisa) – İkincisi: Yunanistan’ın günlerdir yaptığı insanlık dışı
muameleye, sığınmacılara karşı gösterdiği saldırıya hatta öldürmeye varan her
türlü aşağılık saldırıya tek cümle sarf etmeyip de Yunanistan’ın teziyle
“Efendim, Türkiye bu sığınmacıları araç olarak kullanıyor.” demek
vicdansızlıktır.
Teşekkür
ederim. (MHP ve AK PARTİ sıralarından alkışlar)
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196) (Devam)
BAŞKAN
– Değerli arkadaşlarım, gündemimize göre görüşmelere devam ediyoruz. 
Şimdi
teklifin tümü üzerinde söz sırası Cumhuriyet Halk Partisi Grubu adına Ankara
Milletvekillimiz Sayın Bülent Kuşoğlu’na aittir. (CHP sıralarından alkışlar)
Sizi
biraz beklettik Sayın Kuşoğlu.
Süreniz
yirmi dakika.
CHP
GRUBU ADINA BÜLENT KUŞOĞLU (Ankara) – Teşekkür ederim Sayın Başkan nezaketiniz
için.
Sayın
Başkan, değerli milletvekilleri; hepinizi saygıyla selamlıyorum. 
Yemek
arası vermedik, bu saatte konuşmak zor olacak onun için ama önemli bir konuyla,
gündemle bir aradayız. Sıra sayısı 196 olan Kanun Teklifi’yle ilgili olarak
konuşacağım. Sıra sayısı 196 diyorum çünkü kanun teklifinde “bazı kanunlarda
değişiklik” diyor, 22 kanunda -21 kanun olarak geldi- değişiklik yapan bir
torba kanun bu.
Değerli
Nilgün Ök Milletvekilimizin ve 46 arkadaşının teklifi. Nilgün Hanım sizi burada
görüyoruz ama 46 arkadaşınız yok.
NİLGÜN
ÖK (Denizli) – Olabilir.
BÜLENT
KUŞOĞLU (Devamla) – Bilmiyorum, 20 arkadaşımız var mı?
ONURSAL
ADIGÜZEL (İstanbul) - Kimse yok ki.
UĞUR
AYDEMİR (Manisa) - Vekilimiz tek başına yeterli. 
BÜLENT
KUŞOĞLU (Devamla) – Komisyonda tek başına yeterliydi tabii ki, kendisini de
gayet güzel takdir ettik, teklifle ilgili gayet güzel sunumlar yaptı ama bütün
milletvekillerinin, ilgili olanların burada, Genel Kurulda olması gerekir tabii
ki. 46 milletvekili arkadaşımız imzalamışsa en azından onların burada olmaları
gerekirdi.
Değerli
arkadaşlar, “devlet aklı” diye bir kavram var, hepimiz biliyoruz, devlet aklı.
Neden birey aklından devlet aklı daha önemlidir? “Devlet aklı” kavramını neden
kullanıyoruz? Çünkü bireyden, insandan daha uzun ömürlüdür devletler ve devlet
aklı kurumsaldır, devlet aklı yazılıdır; “devlet hafızası” diye bir kavram
vardır onunla beraber ve devletler toplumları için vardır, milletleri için
vardır. Ülkelerin ömründen daha fazladır devletlerin ömrü ve “devlet aklı”
dediğimiz kavram devleti yönetenlerin, yöneticilerin ferasetine bağlıdır,
ferasetleriyle ilgili bir kavramdır ve farklılıklar gösterir. 
Şimdi,
burada, değerli arkadaşlar, bir kriz var; çok önemli bir krizdeyiz epeyden
beri, Türkiye’de bir ekonomik kriz var ama son günlerde bu corona virüsüyle
birlikte dünyada eşi benzeri hiç görülmedik bir hadise daha ortaya çıktı; 105
ülkede corona virüsü tespit edilmiş vaziyette, bugün itibarıyla ölen sayısı 4
bini geçmiş. Dünya tarihinde görülmemiş şekilde bir sıkıntı var; neredeyse
kimse seyahat etmiyor, evinden çıkmıyor, birçok firma -Türkiye’de bulunan
yabancı firmalar da dâhil- mesai saatlerini değiştirdi, o kalabalık sabah ve akşam
mesailerinden farklı saatler tespit etmiş vaziyetteler; birçok kişi -dışarıda
veya Türkiye’de- özellikle yabancılar farklı saatlerde mesai yapıyor, farklı
bir durum söz konusu. 
1,7
trilyon dolarlık bir turizm gelirinin bu sene olmayacağı hesaplanıyor. Sadece
Çinlilerden dolayı 300 milyar dolara yakın -bu sene seyahat etmeyecekler- bir
kayıp söz konusu olacak, böyle hesaplanıyor. Haziranda Avrupa Futbol
Şampiyonası var, birçok ülke de İtalya dâhil -biliyorsunuz, İtalya’da da 400’ün
üzerinde ölüm vakası var- büyük bir sıkıntıyla hazırlanmaya çalışıyor. Belki
ilk maç -İtalya-Türkiye arasında- iptal edilecek; onlar soruluyor, büyük
sıkıntılar var. Böyle bir ortamda, ekonominin böyle etkilendiği, sıkıntılı
olduğu bir dönemde; alışverişin yapılamadığı, seyahat edilemediği böyle bir
dönemde; havaalanlarının boşaldığı, yolların boşaldığı, iş yerlerinin demin
dediğim gibi evden idare edildiği bir dönemde herkes etkilenmiş, peki biz ne
yapıyoruz? Biz ne yapıyoruz? Şanslıyız, corona virüsüne bizde rastlanmamış bu tarihe
kadar; Sayın Bakan öyle açıkladı ama bugünkü açıklaması biraz sıkıntılıydı:
“Şimdiye kadar yok ama bundan sonra olmayacak demek değil.” dedi, “Bundan sonra
olabilir.” dedi. İnşallah olmaz ama kimse corona virüsünden bizim
etkilenmeyeceğimizi söyleyemez, bu virüsten etkilenmeyeceğimizi söyleyemez. 
Ayrıca,
virüs nedeniyle, bu corona virüsü nedeniyle tam bir ekonomik kriz başladı;
biliyorsunuz, petrol fiyatları birdenbire düşürüldü virüs nedeniyle çıkan
rekabette. Şu anda ekonomik krizi, sıkıntıları çok daha büyük bir şekilde
yaşamaya başladık. 
Şimdi,
böyle bir ortamda, bu kadar sıkıntılı, dünyada eşi benzeri görülmemiş bir
ortamda bizim görüştüğümüz konuya bakın, getirilen bu 22 maddeye bakın; bu
virüsle, dünyada olan bitenle, dünyada alınan tedbirlerle hiçbir ilgisi yok,
biz sanki bundan bihabermişiz gibi. Ya, burası Türkiye Büyük Millet Meclisi. Bu
kadar sıkıntılı bir dönem, dünya tarihinde olmamış bir dönem bu dönem. Böyle
bir dönemde Türkiye Büyük Millet Meclisinin gündemi bu mu olmalı? Yani getirilen
kanun teklifi, torba kanun teklifi bu mu olmalı? Madem bu kadar çok farklı
kanun teklifi getirilebiliyor; bu virüsle ilgili, bu dünyadaki krizle ilgili,
sıkıntıyla ilgili, sağlık kriziyle ilgili, ekonomik krizle ilgili, seyahat
kriziyle ilgili, gıda güvenliğiyle ilgili, gıda kriziyle ilgili konuların
gündeme gelmesi gerekmez mi? Bunlara ilişkin önlemlerin gündeme getirilmesi ve
burada tartışılması gerekmez mi? Burası milletin Meclisiyse yapılması gereken
bu değil midir? Peki, yürütme erki -bürokratıyla beraber burada- bizi yöneten
yürütme erki ne yapıyor? Şimdi, yürütme erkiyle ilgili de burada siyasi iradeye
sahip kimse yok. Sizler de bizler gibi, iktidara mensup olsanız da
milletvekillerisiniz; muhalefetiyle iktidarıyla biz milletvekiliyiz, yasa
yaparız. İktidarın öngördüğü, gerekli gördüğü yasaların buradan çıkması
gerekiyor, bizim tarafımızdan yapılması gerekiyor ama iktidarın gerekli gördüğü
yasalar arasında bu krizle ilgili hiçbir şey yok. Ekonomik krizle ilgili 2
madde var, bunlar da doğrudan bu konuyla ilgili değil. Bir tanesi Kredi Garanti
Fonu’yla ilgili, o da büyük yanlışlıklar içeriyor -biraz sonra ben de ona
geleceğim- özellikle şu anda bu kriz sonrası daha büyük yanlışlıklar içeren bir
hâlde, yeniden düzenlemesi lazım. Bir diğeri de işverenlere çalıştırdıkları
kişi başına 75 liralık bir destek, teşvik verilmesi, ki bu da ayrıca bir
yanlışlık; düşünülmeden, tartışılmadan getirilmiş ayrı bir konu; bunları ele
alacağız birlikte. 
Şimdi,
yönetim erkinin layık gördükleri bu. Şimdi ben, normalde, milletvekili olarak,
yürütme erkini, bizi idare edenleri buradan eleştireceğim. Bizim, Türkiye Büyük
Millet Meclisi olarak bir görevimiz de yasa yapmak kadar denetlemektir yani
ilgili kanunları burada masaya yatırmaktır. Bu 21-22 kanunla ilgili kurumları
burada masaya yatırmamız gerekiyor ama burada muhatap olacağımız tek bir bakan
yok, siyasi iradeye sahip tek bir kişi yok. Kime yapacağız bu eleştirileri,
kime yapacağız? Kayıtlara geçsin diye bazı eleştirilerde bulunacağız ama burada
siyasi iradenin olması lazım, bizi dinlemesi lazım; Meclisin, Millet
Meclisinin, biz milletvekillerinin halk adına, millet adına gerekli gördüğü
eleştirilerimizi yerine getirmeleri lazım, eleştirilerimizi dinlemeleri lazım,
cevap vermeleri lazım ama maalesef bunu göremiyoruz; olması gereken buydu. Onun
için şöyle söyledim: Devlet aklı bir sistem aklıdır, kurumsal akıldır; birlikte
çalışması lazım, kurumsal bir çalışma içerisinde olması lazım; maalesef yok. 
Torba
kanunda her şey var ama dünyanın harıl harıl uğraştığı konular yok çünkü bu
sistemde, Cumhurbaşkanlığı hükûmet sisteminde devlet aklı yok, devlet hafızası
yok, maalesef yok. Hâlbuki, biz, devlet geleneği olarak Almanya’dan,
Fransa’dan, İtalya’dan -bunlar birliklerini daha sonra, bizden sonra sağlamış
olan ülkeler- Amerika’dan çok daha geçmişi olan bir devlet geleneğine sahibiz
ama maalesef devlet aklını onlar kadar işletemiyoruz; bunun sebebi sistemdir ve
yöneticilerin maalesef ferasetsizliğidir. Ve maalesef -Sayın Grup Başkan
Vekilimiz dile getirdi- bu torba kanun bir temel kanun gibi görüşülecek yani
detayına giremeyeceğiz, hızlıca geçilecek, ne olduğu bile anlaşılmayacak.
Anayasa Mahkemesine götüreceğimiz için fazla girmiyorum, değerli İbrahim
Kaboğlu Hocam da değinecektir herhâlde konuya; o yönü de ayrı bir sıkıntı,
sorun. 
Şimdi,
bugün Meclisimizde gündem dışı olarak corona virüsünün etkileri, alınması
gereken tedbirler gündeme geldi. Ben genel olarak onlara tabii ki
değinmeyeceğim ama bu vesileyle, ekonomiyle ilgili olarak sistemin, Türkiye’nin nasıl etkileneceğini gündeme getirmek
istiyorum. Çünkü petrol üzerinden de anormal bir düşüş söz konusu oldu ve dünya
ekonomileri çok anormal bir şekilde etkilenmeye başladı. Bir ekonomik savaş
başladı ve biliyorsunuz, dolar, dünya parası olan dolar, rezerv para olan dolar
aslında petrole bağlıdır. Petrolün, petrol fiyatlarının bu şekilde düşmesiyle
beraber doların da dünya parası olması, rezerv para olmasıyla ilgili bir savaş
da söz konusu olmaya başladı; işin bu tarafını da kaçırmamamız, kaybetmememiz
gerekir, unutmamamız gerekir. Çok önemli bir sıkıntı, savaş var tüm dünyada.
Türkiye’de
ekonomiyle ilgili olarak etkilenecek sektörlerin başında turizm ve taşımacılık
geliyor, bu 2 sektör çok fazla etkilenecek. Turizmle ilgili olarak konuştum
turizmci arkadaşlarla. Mesela, sadece Antalya’da 600 bin kişi mevsimlik olarak
çalışıyor yaz aylarında, turizm mevsiminde; 600 bin kişinin işini kaybetmesi
söz konusu olabilir. Ayrıca, turizm dönemlerinde otellere, turistik otellere
yönelik olarak sürekli gıda üreten ya da gerekli malzemeyi üreten firmalar var;
bunlar işlerini kaybedebilirler. Rusya en fazla etkilenecek ülkelerin başında
geliyor. Rusya petrol ihracatçısı, biliyorsunuz. Rusya’dan geçen yıl bize 7
milyon turist gelmiş. Eğer Rusya bu krizden çok etkilenirse geçen yılki 7
milyon turisti bulamayız biz ve Türkiye çok büyük bir şekilde etkilenir.
Etkilenecek
diğer ülkelerden bir tanesi de İran. Geçen yıl -2019’da-İran’dan da 2 milyon
turist almışız. Aynı şekilde, İran’dan da 2 milyon turist gelmeyebilir bu kriz
devam ederse. Bunlarla ilgili önlemlerin alınması gerekiyor, işte bunları
konuşmamız gerekiyordu burada, önemli.
Ayrıca,
İtalya mesela, Avrupa, Almanya, buralar şaşırtıcı bir şekilde corona virüsünün
çok fazla etkisinde; oralardan bu sene çok
fazla turist gelmeyecek. Bize Almanya’dan çok fazla turist geliyor. Turizm en
fazla etkilenecek sektörlerden biri olacak ve turizme yönelik, turizm sektörüne
destek olan tüm sektörler de etkilenecek. Bizim, turizm ve taşımacılık
konusunda özel toplantılar yapmamız lazım, sorunları tespit etmemiz lazım. Ama
işin çözümü büyük ölçüde de tarım sektöründe çünkü ekonomiler kapalı hâle
geliyor yani sınırlar kapatılıyor, ekonomiler kendi kendilerine yetmesi gereken
duruma geliyorlar. İnşallah Türkiye'de görülmez ama dışarıda görüldüğünde bile
biz kapılarımızı kapatacağız, o zaman da kendi kendimize yeter hâle gelmemiz
lazım. Bir de -Avrupa'da da bu oldu- insanlar panikle marketlere koşuyor, çok
gereksiz gıda maddelerini stok ediyorlar, anormal ölçülerde bunlar yapılıyor.
Bu konuların da ayrıca düzenlenmesi lazım değerli arkadaşlar. 
Şimdi
ben, ayrıca -demin söylediğim gibi siyasi irade sahibi kimse yok ama- başlıklar
hâlinde bazı konulara bu konuyla ilgili değinmek istiyorum. Mesela ihracat…
İhracat ne olur? Düşünceniz nedir bilmiyorum ama ihracatın bu şartlar altında
düşmesi çok normal. Çünkü en fazla Avrupa ülkelerine, AB’ye ihracat yapıyoruz;
AB ülkeleri maalesef bu dönemde daha fazla mal almayacaklardır. Şöyle bir görüş
var: “Efendim, Çin’den artık mal alınmayacak, dolayısıyla alternatif olarak
Türkiye ortaya çıkacak; büyük bir avantajdır bu.” deniliyor ama öyle değil; Çin
birçok malda aynı zamanda ham maddeye de sahip olduğu için -mesela kâğıtta-
onun çıkışı olmadığında biz de üretemiyoruz. Bizim ihracatımız yüzde 80
ölçüsünde ithalata bağlı, ithalat yapamadığımız ölçüde de ihracat yapamıyoruz,
dolayısıyla sıkıntılı hâle gelecek demektir bu. Yani Çin’in avantajını kapmamız
o kadar kolay değil, bunu görmemiz lazım, ihracatta bir düşüş söz konusu
olacak.
İthalat…
İthalatta, biraz önce söylediğim gibi, bir düşüş söz konusu olacak çünkü dünya
ticareti daralacak zaten. 
Turizmi
ve ulaştırmayı özellikle söyledim, her ikisinde de büyük sıkıntılar var. 
Peki,
Türkiye’nin üretimi ne olacak? Bu şartlar altında üretimimizde de genel anlamda
bir düşüş söz konusu olacak. Üretimin düşmesi ne demek? Bugün açıklandı, resmî
açıklamaya göre zaten 4 buçuk milyon işsizimiz var, bu işsizlerimizin artması
demek. Üretimin düşmesi demek işsizliğin artması demek; öbür taraftan da daha
az vergi toplaması demek devletin, daha az vergi toplayacak devlet. Daha az
vergi toplanması piyasadaki hareketliliği azaltacak, daha büyük sıkıntılara
sebep olacak. Bunları görmemiz, buna göre tedbir almamız gerekirdi. Yani bugün
bizim burada tartışmamız gereken konu -bu torba yasa madem gündeme geldi, ekonomi
konuları gündeme geldi- bunlar olmalıydı; piyasada hareketlilik nasıl sağlanır,
bunları gündeme getirebilmeliydik. 
Demin
söyledim, bu kanunda KGF dışında iki konu var: Bir KGF bir de her işletmeye
çalıştırdığı kişi başına aylık 75 liralık destek verilmesi. Şimdi, çalıştırdığı
kişi için 75 lira destek veriyoruz; bu, geçen yıllarda 150 liraydı; geçen
yıllarda, 2016-2019 arasında 150 lira olarak uygulandı ve kişi başına 150 lira
desteğe rağmen hem işletme sayısında düşüş var -burada rakamlar var bende, tek
tek verebilirim- hem de sigortalı sayısında, çalışan sayısında azalma var bu
yıllar içerisinde, her ikisinde de azalma var. Şimdi, böyle bir durum söz
konusu. 150 lirayla bunu yapamamışız, 75 lira vererek hiç yapamayız; bir.
İkincisi:
Peki, 75 lirayı biz işverene veriyoruz çalıştırdığı kişi için; kişilere versek
-belki bunun tartışılması lazım- piyasada bir talep yaratacaktır bu, bir
canlılık yaratacaktır. Böyle bir dönemde de piyasada talep yaratılması şarttır.
Yani içe dönük bir ekonomi olacaksa -ki bu corona virüsü hadisesiyle öyle
oluyor- Türkiye'nin kendi talebini artırması lazım, yaratması lazım; talebi
yaratabilmek, artırabilmek için de piyasaya para vermek lazım. Bunlar
konuşulmadan biz burada ne yapıyoruz, onun için anlamak mümkün değil.
Değerli
arkadaşlar, 2020 için bütçe açığı da 139 milyar olarak öngörülmüştü
biliyorsunuz, biraz önce söylediğim gibi, bu da artacak bu şartlar altında
çünkü üretimde azalma olacak, çünkü toplanan vergilerde bir düşme söz konusu
olacak ve maalesef diğer taraftan da harcamalarda bir artış söz konusu olacak.
Dolayısıyla da bütçe açığı daha da artacak, böyle görünüyor. Bütçe açığının
artması demek enflasyonun da artması demektir. Normalde, Amerika bir petrol
ihracatçısı olarak en fazla etkilenmesi gereken ülkelerden bir tanesi ama
Amerikan doları düşüyor, Avrupa eurosu düşüyor, bunlara rağmen Türk lirası
onlar karşısında değer kaybediyor; buna rağmen, bakın, böyle bir sıkıntı da
ayrıca var. Dolayısıyla, cari açıkta da bir sıkıntı söz konusu olacak.
Değerli
arkadaşlar, tabii ki petrol fiyatlarının bu kadar düşüşüyle beraber, bu
ekonomik krizle beraber, corona virüsüyle beraber bir risk aldığımız ortada,
sıkıntı var ama Türkiye'nin en önemli sorunu bütün bunlardan önce güven
kriziydi ekonomiyle ilgili olarak. Biz kendi ekonomimize güvenmiyorduk; iş
adamları, yatırımcılar -hem içerideki hem de dışarıdaki yatırımcılar-
güvenmiyordu. Öncelikle bu güven krizini bizim çözmemiz gerekiyordu ve en
fazla, bu dönemde, servet sahibi olmuş kişiler yurt dışına yatırım
yapıyorlardı. Bunları da görmek, buna göre torba kanuna maddeler ihdas etmek
gerekirdi; maalesef bunları yapamadık.
Sürem
doluyor, bu KGF’yle ilgili olarak çok daha fazla konuşmak istiyordum.
(Mikrofon
otomatik cihaz tarafından kapatıldı)
BÜLENT
KUŞOĞLU (Devamla) – Sayın Başkanım, bir dakika verebilirseniz…
BAŞKAN
– Buyurun, devam edin.
BÜLENT
KUŞOĞLU (Devamla) – Teşekkür ederim Sayın Başkan.
KGF’yle
ilgili olarak şunu söyleyeyim: Çok önemli maddeler var, değerli arkadaşlarımız
anlattı, anlatacak ama KGF’den şimdiye
kadar 295 bin işletme yararlanmış. 2 milyonun üzerinde KOBİ var Türkiye'de. 295
bin işletme yararlanmış ve KGF’de 25 milyar hazine sermayesi var, 8 milyar TL
civarında bir meblağ maalesef zarar olarak yazılmış yani 8 milyar TL civarında
batık kredi söz konusu. Yani aşağı yukarı üçte 1’i yok olmuş vaziyette. Bunları
dikkate almamız lazım. Şimdi, KGF 25’ten 35’e çıkıyor ama KGF gitmesi gereken
işletmelere mi gidiyor? Bu dönemde selektif politikaların özellikle izlenmesi
gerekir. Hangi işletmelere, hangi sektörlere destek verebileceğimizi iyi
bilmemiz lazım. 
(Mikrofon
otomatik cihaz tarafından kapatıldı)
Başkan
– Tamamlayın Sayın Kuşoğlu.
BÜLENT
KUŞOĞLU (Devamla) – Çok teşekkür ederim.
Bunları
bilmeden, ezbere, sadece kendinize yakın olan 295 bin işletmeye kredi vermişsiniz,
olur mu böyle şey, değil mi Vedat Bey? Olmaz tabii ki. Bunları oturup tartışmak
gerekir, doğru iş yapmak gerekir. Böyle bir dönemde yönetimde olmak… Doğru iş
yapmakla aslında fırsata dönüştürülebilir bir krizdir bu. Bu tarafını da görmek
lazım. Maalesef bir fırsatı kaçırıyoruz. İnşallah kısa zamanda, bütün bunları
toparlayan, bu sıkıntıları yok edecek bir teklifle siyasi iktidar gelir
“Gerekli kanunlar bunlardır.” der, biz de burada onları tartışırız, ülkemiz
için gerekenleri yaparız. 
Hepinize
bu vesileyle saygılar sunuyorum.
Teşekkür
ederim. (CHP ve HDP sıralarından alkışlar)
BAŞKAN
– Değerli milletvekilleri, şimdi şahıslar adına söz taleplerini karşılayacağım.

Şahıslar
adına ilk söz, İstanbul Milletvekilimiz Sayın İbrahim Özden Kaboğlu’na aittir.
(CHP sıralarından alkışlar)
Süreniz
on dakika Sayın Kaboğlu.
İBRAHİM
ÖZDEN KABOĞLU (İstanbul) – Sayın Başkan, Divan, değerli milletvekilleri; 196
sıra sayılı Yasa Teklifi üzerine söz almış bulunuyorum. 
Öncelikle
iki ön saptama yapmakta yarar var, sonra özellikle teknik açıdan anayasallık
sorunu üzerine değineceğim. İlk saptama şu: 27’nci Yasama Döneminin 22’nci
torba önerisiyle toplamda 782 maddeyi görüşmüş olacağız. Bu isimsiz torbayla,
adsız torbayla 40 maddeyle 21 kanunda değişiklik yapılıyor ve bunların içinden
12 yasa 5 farklı komisyonda birden çok kez görüşülmüş. Bugüne kadar Mecliste
görüşülen 78 teklifin madde sayısı 1.207, bunların yarıdan fazlası, yüzde 65’i
yani 782 maddesi torba maddelerden oluştu. Sarayda 56 CBK’yle 2.078 madde
gerekçesiz olarak yürürlüğe sokuldu. Neredeyse Meclisin 2 katı kadar çalışmış
oldu tek kişi. 
Şimdi,
anayasallık sorununa baktığımız zaman anayasallık sorununu iki açıdan, iki
başlık altında ele alacağım. Birincisi, usul açısından; ikincisi, esas
bakımdan. Usul açısından iki alt başlık: Yapılması gerekenin yapılmamış olması
birincisi, ikincisi ise kaçınılması gerekenin yapılmış olması. Nedir yapılması
gerekenin yapılmamış olması? İç Tüzük madde 38’e göre Anayasa’ya uygunluk
incelemesinin yapılmamış olması. İç Tüzük madde 38’de şu 4 koşul
öngörülmektedir: İlkin anayasallık değerlendirmesi yapılmalı ön koşul olarak ve
anayasallık değerlendirmesi üzerine bir ön karar verilmeli. Bu yetki münhasır
yetkidir yani Komisyonun tekel biçiminde sahip olduğu yetkidir, bu birincisi. İkincisi,
bu inceleme yapıldıktan sonra ön karar verilmelidir. Üçüncüsü, Anayasa’nın
sözüne ve özüne uygunluk açısından incelemelidir Komisyon. Dördüncü olarak da
Anayasa’ya aykırıysa gerekçeli biçimde reddetmeli, değilse kabul etmelidir. Bu
4 koşuldan hiçbiri bu torba yasanın, bu adsız yasanın görüşülmesi sırasında
yerine getirilmemiştir. Komisyon Başkanı “Anayasa’ya aykırılık sorunu yok. Biz
bu konuyu inceledik, Anayasa’ya aykırı bir durum söz konusu değildir.”
biçiminde yanıt vermiştir. Oysa 38’inci maddeye göre bu yetki, Komisyonun
tekelci yetkisidir, bir başka birim böyle bir incelemede bulunamaz. Bu nedenle
Anayasa madde 11’deki “Kanunlar Anayasa’ya aykırı olamaz.” kuralının başlangıç
maddesi olan İç Tüzük 38 ihlal edildiği için Anayasa’ya aykırılık oluşturmaktadır.

İkincisi
ise kaçınılması gereken bir yasa yapım tarzına başvurulmuş olması, bu da torba
yasadır. Torba yasa üzerinde duruldu ama ben durulmayan konularına, yönlerine
özellikle dikkat çekmeye çalışacağım. Üzerinde çok durulan alanlar: Anayasa’ya
neden aykırıdır? Çünkü genel ve soyut norm olma özelliğini ihlal etmektedir,
bir. İkincisi, ulaşılabilir, anlaşılabilir ve öngörülebilir olma özelliğini
ihlal etmektedir yasanın. Üçüncüsü, torba yasa yapım tarzı normlar
hiyerarşisini alt üst etmektedir ama tabii ki yerindelik açısından da yasa kamu
yararını sağlama yerine yeni toplumsal sorunları yaratma riskini de beraberinde
getirmektedir. Ama daha yakından incelendiği zaman torba yasa yapım tarzı,
esasen Mecliste uzmanlık incelemesi açısından asıl komisyon-tali komisyon
ayrımını ortadan kaldırmaktadır. Komisyonlar arasında iş yükü eşitsizliği
yarattığından, nimet ve külfetlerin paylaşımı bakımından bir eşitsizlik
yaratmaktadır. Üçüncüsü, uzmanlık ilkesini yok etmektedir. Bu çerçevede, Plan
ve Bütçe Komisyonu “her şey komisyonu”na dönüştürülmüş bulunmakta ve daha önce
birçok komisyonda görüşülen, kabul edilmeyen, reddedilen maddeler buraya
getirilmekte ve âdeta bu adsız yasada olduğu gibi Plan ve Bütçe Komisyonu bir
perdeleme komisyonuna dönüştürülmektedir. Bu açıdan, esasen, Plan ve Bütçe
Komisyonunun saygınlığı açısından ciddi bir sorun karşısında bulunuyoruz.
Bir
komisyonun mutfak görevi görmesi, uzmanlık işlevi görmesi bir yana, bir kiler
işlevi bile görememektedir bu komisyon. Ama bununla sınırlı kalmamaktadır torba
yasa uygulaması, aslında Anayasa Mahkemesinin de denetimini zorlaştırmaktadır.
Çünkü, Anayasa Mahkemesi, kendisine gelen yasaları uzmanlık alanlarına göre
raportörlere dağıtmaktadır. Fakat, 20-30 kanunu kapsamına alan bir torba
yasanın uzmanlara dağıtılması, raportörlere dağıtılması söz konusu olamamakta
ve Anayasa’ya uygunluk denetimi Anayasa Mahkemesi tarafından yapılamamakta ve
çoğu zaman reddedilmek suretiyle uygulamaya bırakılmaktadır bu iş. Neden
Anayasa’ya aykırıdır? Dikkat edin, 6771 sayılı Yasa’yı, 2017 Anayasa
değişikliğini alkışlayan ve destekleyen milletvekilleri lütfen dinlesin. Evet,
sayı olarak çok azsınız ama lütfen dinleyin. (CHP sıralarından “Bravo” sesleri,
alkışlar)
Çünkü,
sizin yaptığınız Anayasa değişikliğini şu anda savunma konumuna düşmüş
bulunuyorum. Anayasa’ya saygı adına, Anayasa’ya, ortak andımız adına bunu
yapmaya çalışıyoruz. 
Birincisi,
artık bakanlar kurulu lağvedildiği için yasa tasarısı söz konusu değildir, bu
nedenle esasen torba yasanın kaynağı olan yasa tasarısı söz konusu değildir. 
İkincisi,
Türkiye Büyük Millet Meclisi, kanun teklifini tekelci yetki olarak
kullanmaktadır ve bu yetkiyle torba yasa bağdaşmamaktadır. 
Üçüncüsü,
daha önce mevcut olmayan Cumhurbaşkanlığı kararnamesi, 2017 Anayasa değişikliğinde
kabul edildiği için, bu tür düzenlemeler, Anayasa’ya uygunluk kaydı altında
hızlı düzenlemeler Cumhurbaşkanlığı kararnamesiyle yapılacağından torba yasaya
gerek yoktur. 
Dördüncüsü,
torba yasayla esasen kaldırılmış olan yasama inisiyatifi yasa tasarısı örtülü
bir biçimde kullanıldığından Anayasa’ya karşı hileli bir durum söz konusu
olmaktadır. 
Beşincisi,
biraz önce sevgili Başkan Vekilimizin belirttiği ve Sayın Tanal’ın da
vurguladığı gibi, bu torba yasanın temel kanun olarak görüşülmesi açıkça eylemli
İç Tüzük ihlalidir. Bu bakımdan, İç Tüzük madde 90’a aykırıdır.
Altıncısı,
bu düzenleme tarzı İç Tüzük’ten kaynaklanmamaktadır yani torba yasa
düzenlemesinin kaynağı İç Tüzük değildir. İç Tüzük tematik yasayı, kod yasayı
düzenlemek için herhangi bir engel oluşturmamaktadır.
Yedincisi,
biraz önce belirttiğim üzere sayın vekiller, Anayasa Mahkemesinin denetimi
zorlaşmaktadır. Nasıl ki biz komisyonlarda uzmanlık denetimini yapamıyorsak,
Anayasa Mahkemesi de Anayasa’ya aykırılık denetimini yapamamaktadır. 
Bu
açıdan, usul bakımından belirttiğim iki nedenle -birincisi, 38’inci maddenin
uygulanmaması; ikincisi, torba yasa uygulaması nedeniyle- Anayasa’ya aykırıdır.
Her ikisi bir araya gelince açıkça Anayasa’ya aykırı hâle gelmektedir. 
Esasa
ilişkin olarak baktığımız zaman, birincisi -madde 2 ve 23- Cumhurbaşkanlığı
kararnamelerinin yasa alanına müdahalesinin bir itirafıdır. Bu nedenle
Cumhurbaşkanlığı kararnameleri yoluyla gidilen yasasızlaştırma sürecinin
sakıncası burada açıkça itiraf edilmiştir, bu önemlidir. 
İkinci
bir konu, dernekler konusudur. Çok üzerinde duruldu, ben sadece değineceğim.
Burada kullanılan gerekçe cemaatlerin örgütlenmesinin yarattığı sakıncadır.
Oysa eğer cemaatlerin bu özgürlüğü kötüye kullanmasının önüne geçilmek
isteniyorsa Anayasa madde 24 çerçevesinde örgütlenen cemaatlerin cemiyet
biçiminde örgütlenmesi özendirilir ve bu sakınca ortadan kaldırılır yoksa
Anayasa’nın 33’üncü maddesinin ihlal sonucunu doğuran bir düzenlemeyle değil.
(Mikrofon
otomatik cihaz tarafından kapatıldı) 
BAŞKAN
– Sayın Kaboğlu, devam edelim.
İBRAHİM
ÖZDEN KABOĞLU (Devamla) – Teşekkür ederim Sayın Başkanım. 
Ayrıca,
tabii ki üniversiteler konusundaki düzenlemedeki gayriciddi ve samimi olmayan
yaklaşım; yine, dövizle bireysel emeklilikte Cumhurbaşkanına tanınan yetkinin
Anayasa’ya aykırılığı; ayrıca 24’üncü maddeyle getirilen düzenleme özellikle
yenilenebilir enerji alanı ilan edilen özel mülkiyete tapuda üç yıl süreyle
şerh konmasının Anayasa madde 35’e aykırılığının ötesinde, size çok önemli bir
konuda, özellikle silah üretiminde, izinsiz silah üretiminin yaptırıma
bağlanması konusunda, Anadolu topraklarında, Türkiye ülkesinde Amerikalı karı
kocanın mutluluğu adına dağ keçisinin öldürülmesi… Hangi döneme rastlamıştır?
(CHP sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Sayın Kaboğlu, tamamlayalım. 
İBRAHİM
ÖZDEN KABOĞLU (Devamla) – Tamamlıyorum. 
Özellikle
Türkiye Büyük Millet Meclisinde Hayvan Hakları Komisyonu üzerinde yapılan ciddi
çalışmalar sonucu bütün partilerin havyan haklarını güvence altına alma
konusunda uzlaşmaya vardığı dönemde Amerikalı karı kocanın Türkiye ülkesinde
hayvanlarımızı, katletmesi, esasen, neden silahsızlanma konusunda Türkiye Büyük
Millet Meclisinin öncü olması gerektiğinin ciddi bir kanıtıdır. Tabii ki ben
Dünya Kadınlar Günü’nde erkeklerin kadınlarımızı katletmesini de buraya dâhil
ediyorum neden bireysel silahsızlanmaya gitmemiz gerektiği konusunda. Bu
vesileyle Türkiye Büyük Millet Meclisi silahlanmayı meşrulaştırıcı bir
düzenleme yapmamalıdır, bu tür düzenlemelerden kaçınmalıdır. Bizim için önemli
olan yaşam hakkıdır, silahlanma hiçbir biçimde hak değildir, hele hele deniz
ötesi ülkelerden gelip Anadolu’da hayvan katleden kişilere olanak tanımak
olmamalıdır Türkiye Büyük Millet Meclisinin görevi.
Hepinize
saygılar sunarım. (CHP sıralarından alkışlar)
BAŞKAN
– Sayın Akbaşoğlu, bir söz talebiniz oldu.
V.- AÇIKLAMALAR (Devam)
57.- Çankırı Milletvekili Muhammet Emin Akbaşoğlu’nun, İstanbul
Milletvekili İbrahim Özden Kaboğlu’nun görüşülmekte olan 196 sıra sayılı Kanun
Teklifi’nin tümü üzerinde şahsı adına yaptığı konuşmasındaki bazı ifadelerine
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Değerli
milletvekilleri, tabii, Sayın Kaboğlu’nun ortaya koyduğu fikirleri dinledik.
Bu, görüşmeye başlamadan önce, zatıalinizin de usul tartışmasıyla bu konuyu
gündeme getirmesi, lehte ve aleyhte görüşlerin de ortaya konulması neticesinde
karara bağlanmıştı. Dolayısıyla bu uygulama Anayasa'ya, İç Tüzük'e, Genel Kurul
kararlarına ve Meclis teamüllerine uygundur, herhangi bir aksaklık, eksiklik ve
aykırılık söz konusu değildir.
Teşekkür
ederim.
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196) (Devam)
BAŞKAN
– Değerli milletvekilleri, teklifin tümü üzerinde şahıslar adına son
konuşmacımız Denizli Milletvekilimiz Sayın Nilgün Ök.
Süreniz
on dakika Sayın Ök. (AK PARTİ sıralarından alkışlar) 
NİLGÜN
ÖK (Denizli) – Sayın Başkan, değerli milletvekilleri; teklif sahibi olduğum 196
sıra sayılı Bazı Kanunlarda Değişiklik Yapılmasına Dair Kanun Teklifi’nin tümü
üzerine şahsım adına söz almış bulunmaktayım. Bu vesileyle yüce Meclisi ve
ekranları başında bizleri izleyen vatandaşlarımızı sevgi ve saygıyla
selamlıyorum.
Görüşmekte
olduğumuz kanun teklifini, vatandaşlarımızın, gurbetçilerimizin, esnafımızın,
iş insanlarımızın, gazilerimizin, STK'lerin sorunlarını çözmeye ve milletimize
daha iyi bir hizmet verme amacına yönelik olarak hazırlamış bulunmaktayız.
Hepimizin bildiği üzere, yakın tarihte Elâzığ, Malatya ve Van’da, Başkale’de
depremler yaşadık. Maalesef bu depremler sonucu acı kayıplarımız oldu. Bu
vesileyle bu depremlerde hayatını kaybeden vatandaşlarımıza Allah’tan rahmet,
yakınlarına başsağlığı diliyorum, yaralılarımıza da acil şifalar diliyorum.
Deprem
haberlerinin alınmasıyla birlikte devlet ve millet olarak el ele vererek büyük
bir seferberlik başlattık. Devletimizin tüm kurumlarıyla depremzede
vatandaşlarımızın yanında yer aldık. Aslında bu depremlerde ülke tarihinin en
hızlı ve etkili afete müdahale faaliyetini yürütmüş bulunmaktayız. Bu anlamda,
emeği geçen herkese teşekkür ediyorum. 
Bu
kanun teklifiyle, doğal afetler sonucu ortaya çıkan vatandaş mağduriyetlerinin
giderilmesine yönelik düzenlemelerimiz bulunmakta. Madde 1’le, afet ve acil
durum hâllerinde vatandaşlarımıza ulaşmak için ihtiyaç duyulan telefon abone ve
konum bilgileri -afetten veya acil durumdan etkilenen kişilerle sınırlı olmak
üzere- Bilgi Teknolojileri ve İletişim Kurumu tarafından Afet ve Acil Durum
Yönetimi Başkanlığıyla veya valilikle paylaşılabilecektir. Afet ve acil durum
hâlinin ortadan kalkması durumunda veya aranılan kişiye ulaşılması ve buna
benzer durumlar sonucunda kişisel veriler, veri sorumlusu tarafından kanuna
uygun olarak silinecektir.
Yine,
doğal afet sonrası zarar gören bölgelerimizde mağdur olan tüketicilerimiz için,
ödemek zorunda oldukları elektrik ve doğal gaz gibi faturaların Cumhurbaşkanı
onayıyla bir yıla kadar ertelenmesi, ayrıca bu ertelemeden kaynaklanan dağıtım
ve tedarik şirketlerinin gecikme zammının Enerji ve Tabii Kaynaklar Bakanlığı
bütçesinden karşılanması sağlanacaktır. Yine, deprem, sel, grizu patlaması gibi
mücbir sebep hâllerinde zarar gören maden işletmelerinden her yıl ödemek
zorunda oldukları ruhsat bedeli, devlet hakkı bedeli gibi mali yükümlülükleri
yerine getiremeyecek olanların Enerji ve Tabii Kaynaklar Bakanlığınca tespit
edilerek söz konusu bedellerin ertelenmesi veya taksitlendirilmesi için
Bakanlığa yetki vermekteyiz. 
Sayın
Başkan, değerli milletvekilleri; görüşülmekte olan kanun teklifiyle getirilen
önemli düzenlemelerden bir tanesi de yenilenebilir enerji kaynak alanı olarak
ilan edilen ve tapu kütüğüne şerh konulan yerlerde üç yıllık süre içinde
kamulaştırma işlemlerini başlatma şartını getiriyoruz. Eğer bu süre içerisinde
kamulaştırma işlemleri başlamazsa tapu idarelerine bu şerhi resen kaldırma
yetkisi verilmekte olup böylece yaşanılabilecek vatandaş mağduriyetlerinin de
önüne geçmiş olacağız. Ayrıca YEKA yarışmaları kapsamında uygulanan döviz
cinsinden tavan fiyatı yerine artık Türk lirası cinsinden tavan fiyatı
uygulamasına geçiyoruz. Bu madde, Sayın Cumhurbaşkanımızın başlattığı Türk
lirası seferberliği doğrultusunda çok önemlidir. Kamu kurum ve kuruluşlarımızın
yapacağı yatırımlar ve çalışmalarda Türk lirasına dönerek yerliliğimizi ve
millîliğimizi bu konuda da göstermeyi önemsemekteyiz.
Hepimizin
bildiği gibi, artık günümüzde çevreye duyarlı hâle gelen tüketici sayısı her
geçen gün artıyor. Çevreye duyarlı firmalar da bunu pazarlama stratejisi olarak
kullanıyor. Getirdiğimiz teklifle eğer bir vatandaşımız “Ben kullandığım
elektriğin yenilenebilir enerji kaynaklarından gelmesini istiyorum.” derse buna
imkân sağlıyoruz. Tüketiciden gelen yeşil enerji kullanım talebi doğrultusunda
da EPDK’ye farklı tarifeler uygulama yetkisini getiriyoruz. Teklifimizle Türk
Standartları Enstitüsünün gerek yurt içinde gerekse yurt dışında alacağı özel
bilgi ve uzmanlık gerektiren işlerde hem rekabetçiliğini artırmak hem de hızlı
davranabilmesini amaçlamak için yurt içinde ve yurt dışında iş akdiyle enstitü
dışından inceleme elemanı ve uzmanı istihdam edebilmesinin önünü açmaktayız.
Sayın
Başkan, değerli milletvekilleri; maalesef günümüzde işlenen birçok silahlı
terör eylemi, yaralama ve cinayet gibi olaylarda kullanılan silahların çoğunun
ruhsatsız ve kaçak olduğunu aynı zamanda illegal yollardan temin edildiğini
görmekteyiz. Son beş yıldaki olaylara baktığımızda, kullanılan silahların
istatistiklerinde ruhsatsız silahların kullanım sayısı ruhsatlılara göre
yaklaşık 10 kat daha fazladır. Dolayısıyla, silaha erişimi zorlaştırmak için
internet üzerinden silah satışını yasaklıyoruz. Caydırıcılığı olması için de
idari ve adli para cezalarını ciddi oranda artırıyoruz. Ayrıca, internet başta
olmak üzere, silahların görsel, işitsel ve buna benzer reklam ve tanıtımlarına
ciddi anlamda cezalar ve yaptırımlar getiriyoruz.
Sayın
Başkan, değerli milletvekilleri; tamamen demokratik temsili doğru bir şekilde
işletebilmek, yerine getirebilmek ve şeffaflık adına vatandaşlarımızın izni ve
bilgisi dâhilinde olmayan dernek üyelikleri nedeniyle mağduriyet yaşamalarını
engellemek için derneklere üye olma ve üyelikten çıkarma işlemlerinin
bildirimini zorunlu hâle getiriyoruz. Bu teklifin hayata geçmesiyle birlikte,
vatandaşlarımızın hangi derneğe üye olduklarını veya hangi dernekten
ayrıldıklarını e-devlet sistemi üzerinden takip edebilmelerine de imkân
sağlıyoruz. Biliyorsunuz ki bir derneğin fesih edilmesi durumunda derneğin
bütün para ve mal varlığı, mahkeme kararıyla, derneğin amacına en yakın ve
kapatıldığı tarihte en fazla üyeye sahip olan derneğe devrediliyor. Dolayısıyla
en fazla üyeye sahip derneğin üye sayısının doğru bir şekilde bilinmesi hem
temsilci atamalarında hem de derneğin feshedilmesi durumunda çok büyük önem arz
etmektedir. Yapılacak olan düzenlemeyle derneklerin üye sayısını net olarak
bilindik hâle getiriyoruz. Bizim bu getirmiş olduğumuz düzenlemeyle hiç
kimsenin herhangi bir derneğe ya da bir organizasyona ya da siyasi faaliyete
katılmasına engel teşkil etmiyoruz, her türlü anayasal hakları mevcuttur;
sadece dernek üye sayılarının net ve doğru bir şekilde bilinmesinin önünü
açıyoruz. (AK PARTİ sıralarından alkışlar) 
Sayın
Başkan, değerli milletvekilleri; her gazimiz, her şehidimiz bizim ortak
değerimiz ve onurumuzdur. Bu vatan için çekinmeden canını ortaya koyan gazi
vatandaşlarımız için düzenlemeler ve iyileştirmeler getiriyoruz. Gazilerimize
bağlanan ikinci aylık yani emeklilik aylığının bağlanma şartlarında iyileştirme
yapıyoruz. Gazilerimiz zaten gazi olduğu tarihten itibaren en üst seviyeden,
otuz yıl hizmet etmiş gibi en üst seviyeden bir malullük maaşı alıyor. Bu,
emeklilik aylığıyla ilgili düzenleme. Bu düzenlemeyle prim gün ve sayılarında
düşüş sağlayarak 5000 gün prim gün ödeme süresi ve yirmi yıl sigorta süresi
olarak düzenliyoruz. Normal şartlarda eğer 2008 yılından sonra emekli olsalardı
7200 gün prim ödeme iş günü ve 65 yaş sınırı vardı, bu sınırı da kaldırıyoruz.
Sayın
Başkan, değerli milletvekilleri; hem çalışanların hem işverenlerin
desteklenmesi amacıyla hâlihazırda tehlikeli ve çok tehlikeli işlerde mesleki
yeterlilik belgesi zorunluluğundan dolayı bu mesleklere yönelik yapılacak sınav
ve belge için alınacak ücretin İşsizlik Sigortası Fonu’ndan karşılanması
süresini de uzatıyoruz. Ayrıca Esnaf Ahilik Sandığının faaliyete başlama
tarihini de esnaflarımız, esnaf birliklerinden gelen talepler doğrultusunda
2020 yılı sonuna kadar uzatıyoruz.
Sayın
Başkan, değerli milletvekilleri; işverenlerimizin iş gücü maliyetlerini
düşürmek ve istihdamı artırmak amacıyla, 2000 yılı için gerekli şartları
sağlayan işverenlere çalıştırdıkları işçi başına sektör ayrımı yapılmaksızın
aylık 75 TL asgari ücret desteği sağlayacağız. (AK PARTİ sıralarından alkışlar)
2020 yılı için yaklaşık 7 milyon sigortalının bundan yararlanacağını
öngörmekteyiz.
Sayın
Başkan, değerli milletvekilleri; Kültür ve Turizm Bakanlığımız tarafından
yatırımcılara tahsis edilen taşınmazlarımızın amacı dışında kullanılması veya
tahsis şartlarının yerine getirilmemesi sonucunda tahsisi iptal oluyor. Tahsisi
iptal olmuş ve davası bitmiş ancak irtifak hakkından dolayı devam eden dava
süreci nedeniyle atıl durumda kalan taşınmazlarımız var. Dolayısıyla bu
taşınmazların tekrar ekonomiye kazandırılması adına bu uzun süren davaların
basit yargılama usulüyle görülmesini ve sürecin hızlanmasını hedeflemekteyiz.
Ayrıca, madde 11’le, turizm tesislerinin yüksek nitelikli ve özgün hâle
getirilmesi için düzenleme yapma konusunda Bakanlığa yetki vereceğiz. 
Biliyorsunuz,
başta KOBİ’ler olmak üzere, teminat eksikliği nedeniyle finansmana erişim
olanakları kısıtlı olan firmaların finansmana erişiminin kolaylaştırılması ve
gelişimini sağlamak için Hazine destekli kredi garanti sistemi kapsamında
kefalet desteği sağlanmaktadır. Teklifimizle, kredi garanti kurumlarına
aktarılacak kaynağı 25 milyar TL’den 35 milyar TL’ye çıkartıyoruz.
(Mikrofon
otomatik cihaz tarafından kapatıldı)
BAŞKAN
– Devam edin.
NİLGÜN
ÖK (Devamla) – Söz konusu KGS kaynak destek tutarının 10 milyar TL artmasıyla
piyasada yaklaşık 142,86 milyar TL yeni imkân oluşacaktır. (AK PARTİ
sıralarından alkışlar) Şunun altını çizmek istiyorum: Bu kaynak ve destekler
-evet, bugüne kadar 295 bin şirket bundan yararlanmıştır- bunlar tamamen banka
vasıtasıyla verilip öyle sizin söylediğiniz gibi yandaş falan söz konusu
değildir, kim şartları sağlıyorsa gidip bu destekten yararlanabilmektedir. (AK
PARTİ sıralarından alkışlar) Ayrıca, böyle bir uygulama sayesinde şirketlerin
finansman maliyetleri de düşmekte, belki de o teminat gösteremedikleri için
daha düşük faizle kredi kullanma imkânlarının da önü açılmış olmaktadır.
Sayın
Başkan, değerli milletvekilleri; maalesef, yasa dışı bahis ve kumar siteleri,
neredeyse her yaştaki ve her ekonomik durumdaki vatandaşımızla bir şekilde
temas ediyor, onları bu karanlık dünyaya çekerek hem ekonomik hem de ailevi
durumlarına zarar veriyor. Kanun teklifimizle, erişime engelleme kararı
verilecek katalog suçlara illegal yani yasa dışı bahis ve şans oyunlarını da
ekliyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayın.
NİLGÜN
ÖK (Devamla) - Hepimizin bildiği gibi, günümüzde ecdat yadigârı binlerce tarihî
eserin bakımı, onarımı ve yaşatılması Vakıflar Genel Müdürlüğü… Getirmiş
olduğumuz teklifle Vakıflar Genel Müdürlüğünün kira alamama sorununa çözüm
getiriyoruz. Onarım veya inşa karşılığı uzun süreli kiraya verilen vakıf
taşınmazlarının, kirasını da ödemeyen kiracılar için mülki amirliklerce
tahliyesinin önünü açıyoruz. 
Teklifimizin
18’inci maddesiyle yurt dışında yaşayan vatandaşlarımızın da bireysel emeklilik
sistemine döviz cinsinden katılımını sağlıyoruz. TL’de yüzde 25 olan devlet
katkısının dolarda yüzde 10’a kadar indirimi için Cumhurbaşkanına yetki
veriyoruz. 
Ayrıca,
madde 28’le Nüfus Hizmetleri Kanunu’nda yer alan, yurt dışında yaşayan
vatandaşlarımızın boşanma bildirimlerine kolaylaştırıcı bir düzenleme getirerek
her iki tarafın da başvurma şartını kaldırıyoruz. Taraflardan biri başvuru
yaparak bu işlem sağlanacak.
Yine,
madde 38’le yurt dışında yaşayan gençlerimizin dövizli askerlik yapabilmeleri
için mevcutta gereken üç yıl çalışma şartını kaldırıyoruz.
(Mikrofon
otomatik cihaz tarafından kapatıldı) 
BAŞKAN
– Devam edin, tamamlayın.
NİLGÜN
ÖK (Devamla) - Sayın Başkan, değerli milletvekilleri; sözlerime son verirken bu
kanun teklifinin hazırlanmasında emeği geçen milletvekili arkadaşlarımıza ve
Plan ve Bütçe Komisyonu üyelerimize teşekkür ediyor, yüce Meclisi saygı ve
sevgiyle selamlıyorum.(AK PARTİ sıralarından alkışlar)
BAŞKAN
– Değerli arkadaşlar, başkaca kimse sisteme girmesin lütfen. 8, 10 arkadaşımıza
söz vereceğim, ondan sonra diğer işlemlerimizi yapacağım. 
Sayın
Tanal, 60’a göre bir söz talebiniz var. 
Buyurun.

MAHMUT
TANAL (İstanbul) - Teşekkür ederim Sayın Başkan. 
Teklifin
13’üncü maddesinde “Semerkand Bilim ve Medeniyet Üniversitesi” ibaresi
“İstanbul Sağlık ve Teknoloji Üniversitesi şeklinde değiştirilmesi” deniyor.
Basında çıktığı kadarıyla bu üniversitenin geçmişte Menzil tarikatına ait
olduğu ve geçmişte FETÖ’nün yaptığı gibi isim değişiklikleriyle bu imajı
perdeleme adına yaptığı söyleniyor. Bu isim değişikliği hangi ihtiyaçtan
kaynaklandı? 
İkincisi,
bu kanun teklifiyle ilgili bugüne kadar etki analizi yapıldı mı? Yapıldıysa
bize birer tane etki analizini dağıtır mısınız? 
Üçüncüsü,
bu kanun teklifinde değişiklik yapılan tüm kanunların isimlerini tek tek sayar
mısınız?
Teşekkür
ediyorum.
BAŞKAN
– Sayın Bulut...
BURHANETTİN
BULUT (Adana) – Teşekkür ederim Sayın Başkan.
Geçtiğimiz
hafta Resmî Gazete’de yayımlanan Cumhurbaşkanı kararıyla 11 ilde 14 milyon 92
bin 800 metrekarelik alan yayla alanı olmaktan çıkarıldı. Cumhurbaşkanı
imzasıyla, aralarında Adana’nın da bulunduğu 9 yaylanın, 126 alanın yayla alanı
vasfı kaldırıldı, yapılaşmanın önü açılmış oldu. Cumhurbaşkanı kararına göre,
Çevre ve Orman Bakanlığı, kamu yararı ve zarureti olması hâlinde gerçek ve
tüzel kişilere bu alanların üzerinde betonlaşmaya izin verecek. Tek seferde bu
kadar büyük bir alan yayla alanı olmaktan çıkarılınca aklımıza “Yeni bir rant
alanı mı yaratılıyor?” sorusu geliyor. Hemşehrilerimiz de yayladaki
taşınmazların akıbetini merak ediyor. Yayla alanı olmaktan çıkarılan bu yerler
hangi alanlarda kullanılacak? Kararda belirtilen kamu yararı ve zaruret hâlleri
nelerdir? 
Teşekkür
ediyorum. 
BAŞKAN
– Sayın Kaya… 
AHMET
KAYA (Trabzon) – Teşekkürler Sayın Başkan. 
Libya’da
ara buluculuk görevi üstlenmek yerine çatışmanın tarafı olmayı seçen AKP
Hükûmetinin dış politikadaki hataları Libya’da yaşayan insanlarımızı hedef
hâline getirmiştir. Trablus’un Zaviye bölgesinde yol kesip kimlik kontrolü
yapan Hafter güçleri yaklaşık bir ay önce 5 vatandaşımızı kaçırmıştır. Bu
vatandaşlarımızın aileleri, konsolosluğumuza başvurmalarına rağmen, kaçırılan
yakınlarından bir aydır haber alamadıkları için endişe içindedirler. Uzun
yıllardır Libya’da lokantacılık yapan ve kaçırılan 5 vatandaşımızdan biri olan
Trabzon Araklılı hemşehrimiz Ahmet Çeliktaş’ın yakınları bize ulaşarak yardım
çağrılarına ses olmamızı istemişlerdir. Dışişleri Bakanlığı yetkililerini
göreve çağırıyoruz. Kaçırılan vatandaşlarımızın sağ salim evlerine
dönebilmeleri için ve Libya’da yaşayan, iş yapan, çalışan çok sayıda
insanımızın can ve mal güvenliğinin sağlanması için gerekli girişim ve görüşmelerin
ivedilikle yapılmasını talep ediyoruz. 
BAŞKAN
– Sayın Keven… 
ALİ
KEVEN (Yozgat) – Sayın Başkan, Türkiye’nin dört bir tarafında şeker pancarı
üreticilerine yüksek miktarlarda kota cezası kesiliyor. Yozgat’ın Yerköy
ilçesinde de binlerce çiftçiye tonajına göre 8-10 bin liradan 50 bin liraya
kadar ulaşan kota cezaları kesildi. Bu gördükleriniz kesilen cezaların
makbuzlarıdır. Yerköy ilçesi, Çorum Şeker Fabrikasının sorumluluk sahasındadır.
Burası özelleştirildi ve o günden beri üreticilerin mağduriyetleri her geçen
gün arttı. Pancar üreticileri kuraklık ve fabrikaca verilen gübre ve tohumdan
kaynaklı olarak verim düşüşü yaşandığını, kotayı tutturamadıklarını ve bundan
dolayı yüksek cezalar kesildiğini söylüyorlar. Ancak Muş’ta bu kota cezaları
iptal edilirken Çorum Şeker Fabrikasının kestiği kota cezaları neden iptal
edilmiyor? Yozgat çiftçisinin suçu nedir? Çiftçi öz yurdunda, kendi toprağında
garip bırakıldı. Bu kota cezaları iptal edilmezse pancar ekecek çiftçi
bulamayacaksınız. 
BAŞKAN
– Sayın Ünsal…
SERVET
ÜNSAL (Ankara) – Teşekkürler Sayın Başkan. 
Kamu
kurumlarında atama ve göreve başlama sıkıntıları çok sayıda yurttaşı mağdur
etmeye devam ediyor. Aile, Çalışma ve Sosyal Hizmetler Bakanlığı bünyesinde
sosyal çalışmacı, öğretmen, psikolog, çocuk gelişimci, paramedik, hemşire gibi
pozisyonlarda yaklaşık 2.300 kişinin atama ve işe başlama sorunu bulunuyor.
Bize gelen bilgilere göre, bu vatandaşlarımız 6 Aralık 2019 tarihinde merkezî
atamayla yerleştirilmelerine rağmen hâlâ işe başlayamamışlardır. Aile, Çalışma
ve Sosyal Hizmetler Bakanlığı daha önce çok sayıda pozisyon için aylar
geçmesine rağmen sınav sonuçlarını açıklamadığı için yine mağduriyet yaratmış
ve buradan bu sorunu dile getirmiştim. Yurttaşlarımızın mağduriyetinin
giderilmesi için Aile, Çalışma ve Sosyal Hizmetler Bakanı Sayın Zehra Zümrüt
Selçuk’tan, söz konusu atamalar neden gerçekleştirilmiyor, cevaplanmasını
bekliyoruz. 
Teşekkürler.
BAŞKAN
– Sayın Girgin…
SÜLEYMAN
GİRGİN (Muğla) – Teşekkürler Sayın Başkan. 
Sağlık
Bakanlığına: Türk Tabipleri Birliği verilerine göre, 8 Mart itibarıyla tespit
edilen yeni coronavirüs olgu sayısı 101 ülkede 105 bindir. Türkiye’ye komşu
ülkelerden sadece Suriye’den henüz olgu bildirilmemiştir. En fazla vakanın ve
ölümün görüldüğü İran’la geniş bir sınırımız olmasına ve yoğun göç almamıza
rağmen ülkemizde henüz coronavirüs olgusu görülmemiş olması sevindirici olduğu
kadar şaşırtıcıdır. Sağlık Bakanlığı bünyesinde yapılan yerli testlerde henüz
coronavirüs tanısı alan hasta olmamıştır. Dünyada coronavirüs yayılırken
Türkiye’de görülmemesi “Teste ilişkin bir sıkıntı mı var?” şüphesini
doğurmaktadır. Yerli testin tanı kapasitesini artırmayı ve taramaları
sıklaştırmayı düşünüyor musunuz? Salgın durumunda tanı için test sayısı yeterli
olacak mıdır? Süreci, başta Türk Tabipleri Birliği olmak üzere, sağlık meslek
örgütleriyle paylaşarak yönetmeyi düşünüyor musunuz? 
Teşekkür
ediyorum. 
BAŞKAN
– Sayın Kılıç…
İMRAN
KILIÇ (Kahramanmaraş) – Teşekkür ederim Sayın Başkanım.
Kanun
teklifiyle gazilerimizle ilgili yaşanan bir problem ortadan kaldırılmaktadır;
bunu memnuniyetle karşılıyoruz. 
Sorum
şudur: Uygulamada, malullüğe neden olan olaydan ne kadar süre sonra malullüğün
tespiti yapılmakta ve aylık bağlanmaktadır? 
Kültür,
medeniyet ve devlet geleneğimizde kadın çok önemli bir değere sahiptir; bu
değerin ortaya çıkışında kültürel bakış açımız büyük rol oynamıştır. Bu
anlamda, erkek ve kadın birbirlerinin tamamlayıcısı konumundadır. Kadının yeri,
tarihsel süreç içerisinde birtakım değişiklikler göstermesine rağmen, devlet ve
toplum içerisinde her dönemde özel bir öneme sahip olmuştur; bugün de öyle.
BAŞKAN
– Sayın Nasır…
NECİP
NASIR (İzmir) – Teşekkür ediyorum Sayın Başkan.
Afet
meydana gelen bölgelerde vatandaşların cep telefonu numaralarına ve konum
bilgilerine nasıl ulaşılacaktır? Sadece afetin meydana geldiği yer, mahalle
olarak mı baz alınacaktır? Bu hususun kapsamının ne şekilde belirlenmesi
öngörülmektedir?
Teşekkür
ediyorum.
BAŞKAN
– Sayın Yıldız…
AHMET
YILDIZ (Denizli) – Teşekkürler Sayın Başkanım.
Yasanın
konusu olan bazı düzenlemeler konusunda yurt dışına yaptığımız ziyaretlerde
oradaki vatandaşlarımız da beklentilerini dile getirdi, onun için ben Komisyona
çok teşekkür ediyorum. 
Ayrıca,
Sayın Kılıç’ın dile getirdiği soru -bu harp ve vazife malullüğünün şartları,
tespit süresi ve aylık bağlanma süresi- bize de çokça soruluyor. Görüşmelerin
seyri içinde Komisyon kamuoyuna açık şekilde o konuda da bilgi verirse
sevinirim. 
Teşekkürler.
BAŞKAN
– Sayın Sümer…
ORHAN
SÜMER (Adana) – Teşekkür ederim Sayın Başkan. 
Suudi
Arabistan ve Rusya arasındaki petrol anlaşmazlığı petrolde bugüne kadar
görülmemiş oranda bir fiyat düşüşüne neden oldu, petrolün fiyatı bir günde
yüzde 32 oranında düştü; küresel ölçekte bir krizin habercisi olan bu
dalgalanma Türkiye açısından bir fırsat doğurmuş oldu. Türkiye petrol ve
enerjide ithalata bağımlı bir ülke; mevcut ithalatın en büyük dilimini enerji,
enerji ithalatının en büyük dilimini ise ham petrol ve motorin oluşturuyor.
Petroldeki en küçük bir artış bile anında pompa fiyatlarına yansıtılıyor; dolayısıyla,
tüm enflasyonu ve alım gücünü belirleyen en önemli faktörlerden biri petrol
fiyatları oluyor. Bu düşüşün bir an önce pompa fiyatlarına yansıtılması
gerekiyor. Sayın Cumhurbaşkanı Erdoğan benzinde 60 kuruş, motorinde 55 kuruş
düşüş olacağını söyledi fakat bu yeterli değil, ekonominin yeniden canlanması,
enflasyonun düşmesi, dış ticaret açığının azalması için bu fırsatın
değerlendirilmesi gerekiyor.
BAŞKAN
- Sayın Durmuşoğlu…
MÜCAHİT
DURMUŞOĞLU (Osmaniye) – Teşekkürler Sayın Başkan.
Başta
şehit anneleri olmak üzere, sevgileri, merhametleri ve fedakârlıklarıyla
hayatımızı güzelleştiren kadınlarımızın 8 Mart Dünya Kadınlar Günü’nü
kutluyorum. 
7
Mart Kadirli’nin kurtuluşunun 100’üncü yıl dönümü. Esareti tarih boyunca kabul
etmeyen ecdadımız Kurtuluş Savaşı’nı şanla, şerefle ve destansı mücadeleyle
kazanmıştır. 7 Mart bu destanın Kadirli’ye yansıyan yüzüdür. Diğer bir deyişle,
Çukurova’nın hürriyet ve istiklal güneşi Kadirli’de doğmuştur. Şehitlerimizin
kanlarıyla rengini bulan ay yıldızlı bayrağımız, vatanımızın en güzel
köşelerinden biri olan Kadirli’mizde de gurur ve onurla dalgalanmaktadır. 
Sözlerime
son verirken başta Gazi Mustafa Kemal olmak üzere, Osman Tufan Bey, Yaycıoğlu
İbrahim Ağa, Hacı Zülfigaroğlu, Musa Bayazıt, Tevfik Coşkun, Hasan Tekerek,
Halil Tekerek, Latifoğlu Ahmet Paşa, Hacı Bozdoğan Bey ve dedem Bıyıklı Ali Ağa
Durmuşoğlu ile o günden bugüne canlarını hiçe sayan tüm şehitlerimizi ve
gazilerimizi minnet, şükran ve saygıyla yâd ediyorum. 
BAŞKAN
– Son olarak, Sayın Kayan…
TÜRABİ
KAYAN (Kırklareli) – Teşekkür ederim Sayın Başkan.
Kırklareli
Lüleburgaz ilçesi Evrensekiz beldesi ile D100 Kara Yolu arasında 4 kilometrelik
bir yol vardır. Yol, özel idareye bağlı olduğundan soğuk asfaltla döşenmiştir.
Soğuk asfaltlarda zift, mıcırların üzerine çıktığından kaygan zemin
oluşturmaktadır. Hele yağmurlu havalarda büyük tehlike arz etmektedir.
Geçtiğimiz on beş gün içerisinde 5 maddi hasarlı kaza olmuştur. Bu yolun önce
yeniden asfalt döşemesi yapılmalı, daha sonra Karayollarına bağlanıp sıcak asfalt
döşenmelidir. Lüleburgaz, Evrensekiz, Ahmetbey, Vize, Pehlivanköy ve
Pınarhisar’ı birbirine bağlayan bu yolumuz trafik açısından çok yoğunluk arz
etmektedir.
Teşekkür
ediyorum.
BAŞKAN
– Değerli arkadaşlar, 60’a göre verdiğim bu sözlerde bir iki hususu belki Sayın
Komisyon hemen cevaplandırabilir.
Size
çok kısa bir süre vereyim, bir iki konuya temas edip geçelim ondan sonra.
Buyurun.
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Sayın Başkan, çok teşekkür
ediyorum.
Semerkand
Üniversitesine yönelik bir soru yöneltildi. Vakfın yönetimi değişiyor tamamıyla
ve yeni yönetim kurulunun bir talebi söz konusu ve yeni yönetim kurulu Başkanı
özellikle sağlık alanında, ilaç üretiminde çalışan bir kişi ve sağlık alanına
yoğunlaşmak istiyor ve dolayısıyla bu nedenle üniversitenin isminin
değiştirilmesi talebinde bulunuyor ki Komisyonumuza da ilgili kişi ve yönetim
kurulu üyeleri geldiler, bu açıklamaları yaptılar. Bu nedenle bir isim
değişikliğine gidiliyor.
Diğer
bir husus, afete yönelik, afet meydana gelen bölgelerde vatandaşların cep
telefon numaraları ve konum bilgilerine nasıl ulaşılacağı ve sadece afetin
meydana geldiği yer, mahallî olarak mı baz alınacağı hususu. İhtiyaç duyulan
telefon abone ve konum numaraları afet ve acil durum hâllerinde arama kurtarma
ve müdahale faaliyetleri kapsamında afetten veya acil durumdan etkilenen
kişilerle sınırlı kalmak kaydıyla bu bilgiler kullanılacaktır. 
Diğer
taraftan, örneğin, kayak yapan bir kişinin kaybolması hâlinde o kişiye ait
bilgilere ulaşma imkânı da yine bu düzenlemeyle getiriliyor. 
Bir
başka soru: Vazife malullerine yönelik özellikle aylık bağlama süresinin
ortalama ne kadar olduğu soruldu. Şu anki ortalama dokuz ay.
Benim
söyleyeceklerim bu kadar.
Çok
teşekkür ediyorum efendim.
BAŞKAN
– Teşekkür ederim.
Değerli
milletvekilleri, teklifin tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
Birleşime
iki dakika ara veriyorum.
Kapanma Saati: 21.11
ÜÇÜNCÜ OTURUM
Açılma Saati: 21.13
BAŞKAN: Başkan Vekili Levent GÖK
KÂTİP ÜYELER: Şeyhmus DİNÇEL (Mardin), Enez KAPLAN
(Tekirdağ)
-----0-----
BAŞKAN
– Sayın milletvekilleri, Türkiye Büyük Millet Meclisinin 66’ncı Birleşiminin
Üçüncü Oturumunu açıyorum.
Danışma
Kurulunun bir önerisi vardır, okutup oylarınıza sunacağım. 
VII.- ÖNERİLER (Devam)
B) Danışma Kurulu Önerileri
1.- Danışma Kurulunun, Genel Kurulun 11 Mart 2020 Çarşamba günkü
birleşiminde Gündem’in “Seçim” kısmında 15/2/2011 tarihli ve 6112 sayılı Radyo
ve Televizyonların Kuruluş ve Yayın Hizmetleri Hakkında Kanunun 35’inci
maddesine göre RTÜK’te boş bulunan 1 üyelik için seçimin yapılmasına, 12 Mart
2020 Perşembe günkü birleşiminde 175 Sıra Sayılı Kanun Teklifi’nin
görüşmelerinin tamamlanmasına kadar çalışmalarını sürdürmesine ilişkin önerisi
10/3/2020
Danışma Kurulu Önerisi
Danışma
Kurulunun 10/3/2020 Salı günü (bugün) yaptığı toplantıda, aşağıdaki önerilerin
Genel Kurulun onayına sunulması uygun görülmüştür.
 Mustafa
Şentop
 Türkiye
Büyük Millet Meclisi
 Başkanı
 Muhammet
Emin Akbaşoğlu Engin Altay
 Adalet
ve Kalkınma Partisi Cumhuriyet Halk
Partisi
 Grubu
Başkan Vekili  Grubu Başkan
Vekili

 Meral
Danış Beştaş Erkan
Akçay
 Halkların
Demokratik Partisi  Milliyetçi Hareket
Partisi
 Grubu
Başkan Vekili  Grubu Başkan
Vekili

 Lütfü
Türkkan
 İYİ
PARTİ 
 Grubu
Başkan Vekili 
Öneriler:

Genel
Kurulun;
11
Mart 2020 Çarşamba günkü birleşiminde gündemin "Seçim” kısmında 15/2/2011 tarihli
ve 6112 sayılı Radyo ve Televizyonların Kuruluş ve Yayın Hizmetleri Hakkında
Kanunun 35'inci maddesine göre RTÜK'te boş bulunan 1 üyelik için seçimin
yapılması, 
12
Mart 2020 Perşembe günkü birleşiminde 175 Sıra Sayılı Kanun Teklifi'nin
görüşmelerinin tamamlanmasına kadar çalışmalarını sürdürmesi,
Önerilmiştir.
BAŞKAN
– Danışma Kurulu önerisini oylarınıza sunuyorum: Kabul edenler... Kabul
etmeyenler... Kabul edilmiştir.
Değerli
milletvekilleri, 196 sıra sayılı Kanun Teklifi’nin görüşmelerine devam
ediyoruz. 
IX.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Denizli Milletvekili Nilgün Ök ile 46 Milletvekilinin Bazı
Kanunlarda Değişiklik Yapılmasına Dair Kanun Teklifi (2/2633) ile Plan ve Bütçe
Komisyonu Raporu (S. Sayısı: 196) (Devam)
BAŞKAN
– Komisyon? Yok.
Ertelenmiştir.
Gündemimizde
başka bir konu bulunmamaktadır. 
Alınan
karar gereğince, Radyo ve Televizyon Üst Kurulunda boş bulunan 1 üyelik için
seçim yapmak ve kanun teklifleri ile komisyonlardan gelen diğer işleri
sırasıyla görüşmek için 11 Mart 2020 Çarşamba günü saat 14.00’te toplanmak
üzere birleşimi kapatıyorum.
Kapanma Saati: 21.16 




(X) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi. 


(x) Bu bölümlerde hatip tarafından Türkçe
olmayan kelimeler ifade edildi.





(x)
Bu bölümde hatip tarafından Türkçe olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) 196 S. Sayılı Basmayazı tutanağa
eklidir.




