



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 83’üncü
Birleşim
 16
Mart 2017 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Mahmut Tanal’ın, İstanbul’un
Şile ilçesinin sorunlarına ilişkin gündem dışı konuşması
2.- Gaziantep Milletvekili Mahmut Toğrul’un,
cezaevlerindeki hasta tutsaklara ilişkin gündem dışı konuşması
3.- Erzurum Milletvekili İbrahim Aydemir’in, 12 Mart
Erzurum’un düşman işgalinden kurtuluşunun 99’uncu ve İstiklal Marşı’nın
kabulünün 96’ncı yıl dönümlerine ilişkin gündem dışı konuşması

IV.- AÇIKLAMALAR
1.- Hatay Milletvekili Serkan Topal’ın, Anayasa
değişikliğiyle getirilmek istenen yeni sistemde Cumhurbaşkanının yetkilerine
ilişkin açıklaması
2.- Niğde Milletvekili Ömer Fethi Gürer’in, Anayasa
değişikliği teklifiyle milletvekili sayısının 600’e çıkarılacak olması ile
başkan yardımcılarının sayısının belirli olmamasının vatandaşa maliyetine
ilişkin açıklaması
3.- İstanbul Milletvekili Fatma Benli’nin, 16 Mart
Halepçe katliamının 29’uncu yıl dönümüne ilişkin açıklaması
4.- İstanbul Milletvekili Ravza Kavakcı Kan’ın,
Birleşmiş Milletler Çölleşmeyle Mücadele Sözleşmesi Parlamenterler Forumu Türkiye
Dönem Başkanlığına ilişkin açıklaması
5.- İstanbul Milletvekili Yakup Akkaya’nın, Anayasa
değişikliği teklifiyle Cumhurbaşkanının tek başına OHAL ilan edebileceğine
ilişkin açıklaması
6.- Artvin Milletvekili Uğur Bayraktutan’ın, Anayasa
değişikliği teklifiyle milletvekili sayısının 600’e çıkarılacak olmasına
ilişkin açıklaması
7.- Bolu Milletvekili Ali Ercoşkun’un, Bolu’da Başbakanın
katılımıyla yapılan mitinge ilişkin açıklaması
8.- Konya Milletvekili Hüsnüye Erdoğan’ın, Pakistan’da
13 ülkenin katılımıyla yapılan “Demokrasi ve Sosyal Adaletin Güçlendirilmesinde
Kadın Parlamenterlerin Rolü” konulu konferansa ilişkin açıklaması
9.- Erzurum Milletvekili Mustafa Ilıcalı’nın, turizmin
gelişmesi için verilen desteğe Erzurum Havalimanı’nın eklenmesi nedeniyle
Kültür ve Turizm Bakanı Nabi Avcı’ya, 2026 Kış Olimpiyatları için destek veren
herkese ve Başbakan Yardımcısı Numan Kurtulmuş’a teşekkür ettiğine ilişkin
açıklaması
10.- Hatay Milletvekili Hilmi Yarayıcı’nın, Anayasa
değişikliği teklifiyle Cumhurbaşkanına tanınan hakların ve sınırsız yetkilerin
yardımcısı tarafından da aynen kullanılabileceğine ilişkin açıklaması
11.- İzmir Milletvekili Müslüm Doğan’ın, HDP İzmir İl
Eş Başkanının da içinde bulunduğu 55 kişinin gözaltına alınmasına ve Manisa’da
on dört aydır tutuklu bulunan partililer hakkında henüz bir iddianame
hazırlanmadığına ilişkin açıklaması
12.- Gaziantep Milletvekili Mahmut Toğrul’un, AKP
Hükûmetinin HDP’ye karşı tutuklama furyasını bir işkenceye, bir psikolojik
savaş aygıtına dönüştürdüğüne ilişkin açıklaması
13.- Kocaeli Milletvekili Tahsin Tarhan’ın, Anayasa
değişikliği teklifiyle milletvekili seçilme yaşının 18’e düşürülmesine ilişkin
açıklaması
14.- İstanbul Milletvekili Mahmut Tanal’ın, kuvvetler
ayrılığının muhafaza edilerek demokrasinin korunması gerektiğine ilişkin
açıklaması
15.- Malatya Milletvekili Veli Ağbaba’nın, Anayasa
değişikliği teklifiyle Cumhurbaşkanının tek başına millî güvenlik
politikalarını belirlemesi yetkisine sahip olduğuna ilişkin açıklaması
16.- Samsun Milletvekili Erhan Usta’nın, 18 Mart 1915
Çanakkale Zaferi’nin 102’nci yıl dönümüne, Fetullahçı terör örgütüyle mücadelenin
hiç aksatılmadan devam ettirilmesi ancak ortaya çıkan mağduriyetler konusunda
hassas davranılması gerektiğine ve atanamayan öğretmenler, sağlık personeli ile
taşeron işçilere kadro verilmesinin son derece yerinde olacağına ilişkin
açıklaması
17.- İstanbul Milletvekili Filiz Kerestecioğlu Demir’in,
16 Mart İstanbul Üniversitesinde yaşanan bombalı ve silahlı saldırının 39’uncu,
Halepçe katliamının 29’uncu yıl dönümlerine, “Nevroz”u kutladığına ve 21 Martın
tatil yapılması gerektiğine, “hayır” çalışması yürüten ya da “Nevroz” için
kutlama yapmak isteyenlere karşı uygulanan gözaltılara Meclisin ses vermesi
gerektiğine ilişkin açıklaması
18.- İstanbul Milletvekili Engin Altay’ın, 16 Mart
Halepçe katliamının 29’uncu ve 18 Mart Çanakkale Zaferi’nin 102’nci yıl dönümlerine
ilişkin açıklaması
19.- Çanakkale Milletvekili Bülent Turan’ın, 18 Mart
Çanakkale Zaferi’nin 102’nci yıl dönümüne ilişkin açıklaması
20.- Manisa Milletvekili Erkan Akçay’ın, İstanbul
Milletvekili Mahmut Tanal’ın sataşma nedeniyle yaptığı konuşmasındaki bazı ifadelerine
ilişkin açıklaması
21.- İstanbul Milletvekili Engin Altay’ın, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
22.- Kırıkkale Milletvekili Ramazan Can’ın,
milletvekillerinin şahsiyetiyle uğraşmayı kesinlikle doğru bulmadığına ilişkin
açıklaması
23.- Konya Milletvekili Hüsnüye Erdoğan’ın, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadeleri nedeniyle özür dilemesi gerektiğine ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mehmet Akif
Hamzaçebi’nin, 16 Mart İstanbul Üniversitesinde yaşanan olayların 39’uncu,
Halepçe katliamının 29’uncu yıl dönümlerine ve Türkiye Büyük Millet Meclisi
Başkan Vekili olarak Anayasa ve İç Tüzük gereğince herhangi bir şekilde Genel
Kuruldaki tartışmalara katılma olanağı olmadığına ilişkin konuşması
2.- Oturum Başkanı TBMM Başkan Vekili Mehmet Akif
Hamzaçebi’nin, Bursa Milletvekili Hakan Çavuşoğlu ile Aksaray Milletvekili İlknur
İnceöz’ün yerlerinden sarf ettikleri bazı ifadelerine ilişkin açıklaması 

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- CHP Grubu adına, Grup Başkan Vekili Ankara
Milletvekili Levent Gök’ün, elektriğin üretimi ve tüketiciye ulaştırılması aşamalarındaki
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/503)
2.- Kocaeli Milletvekili Haydar Akar ve 25
milletvekilinin, 17 Ağustos 1999 Gölcük ve 12 Kasım 1999 Düzce depremleri
sonrasında binaların onarım ve güçlendirme çalışmalarının uygunluğunun ve bu
konuda yaşanan aksaklıkların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/504)
3.- Konya Milletvekili Mustafa Hüsnü Bozkurt ve 21
milletvekilinin, emniyet kemeri kullanımı konusunda toplumsal bilincin arttırılması
için yapılması gerekenlerin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/505)

VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili İstanbul
Milletvekili Filiz Kerestecioğlu Demir tarafından, yaklaşmakta olan referandum
için "hayır" kampanyası yürüten yurttaşların karşılaştıkları
baskılar, idari makamların yasakları, polis müdahaleleri ve sivil gruplar
tarafından yapılan saldırıların tespit edilerek yurttaşların propaganda yapma
hakkını güvence altına alacak çözümlerin belirlenmesi amacıyla 16/3/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 16 Mart 2017 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi 

VIII.- SATAŞMALARA İLİŞKİN KONUŞMALAR
1.- Aksaray Milletvekili İlknur İnceöz’ün, İstanbul
Milletvekili Filiz Kerestecioğlu Demir’in HDP grup önerisi üzerinde yaptığı konuşması
sırasında Adalet ve Kalkınma Partisine sataşması nedeniyle konuşması
2.- İstanbul Milletvekili Filiz Kerestecioğlu Demir’in,
Aksaray Milletvekili İlknur İnceöz’ün sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
3.- İstanbul Milletvekili Engin Altay’ın, Muğla
Milletvekili Mehmet Erdoğan’ın HDP grup önerisi üzerinde yaptığı konuşması sırasında
şahsına ve Cumhuriyet Halk Partisine sataşması nedeniyle konuşması
4.- Samsun Milletvekili Erhan Usta’nın, İstanbul
Milletvekili Engin Altay’ın sataşma nedeniyle yaptığı konuşması sırasında Milliyetçi
Hareket Partisine sataşması nedeniyle konuşması
5.- İstanbul Milletvekili Mahmut Tanal’ın, Muğla
Milletvekili Mehmet Erdoğan’ın HDP grup önerisi üzerinde yaptığı konuşması
sırasında şahsına sataşması nedeniyle konuşması 
6.- Muğla Milletvekili Mehmet Erdoğan’ın, İstanbul
Milletvekili Mahmut Tanal’ın sataşma nedeniyle yaptığı konuşması sırasında
şahsına sataşması nedeniyle konuşması
7.- İstanbul Milletvekili Mahmut Tanal’ın, Muğla
Milletvekili Mehmet Erdoğan’ın sataşma nedeniyle yaptığı konuşması ile Samsun
Milletvekili Erhan Usta’nın yerinden sarf ettiği bazı ifadeleri sırasında
şahsına sataşması nedeniyle konuşması
8.- İstanbul Milletvekili Engin Altay’ın, Bartın
Milletvekili Yılmaz Tunç’un HDP grup önerisi üzerinde yaptığı konuşması sırasında
Cumhuriyet Halk Partisine sataşması nedeniyle konuşması
9.- İstanbul Milletvekili Filiz Kerestecioğlu Demir’in,
Bartın Milletvekili Yılmaz Tunç’un HDP grup önerisi üzerinde yaptığı konuşması
sırasında şahsına ve HDP Grubuna sataşması nedeniyle konuşması
10.- Bartın Milletvekili Yılmaz Tunç’un, İstanbul
Milletvekili Engin Altay ile İstanbul Milletvekili Filiz Kerestecioğlu Demir’in
sataşma nedeniyle yaptıkları konuşmaları sırasında şahsına sataşması nedeniyle
konuşması
11.- İstanbul Milletvekili Engin Altay’ın, Bartın
Milletvekili Yılmaz Tunç’un sataşma nedeniyle yaptığı konuşması sırasında şahsına
sataşması nedeniyle konuşması
12.- Bartın Milletvekili Yılmaz Tunç’un, İstanbul
Milletvekili Engin Altay’ın sataşma nedeniyle yaptığı konuşması sırasında şahsına
sataşması nedeniyle konuşması
13.- İstanbul Milletvekili Engin Altay’ın, Bartın
Milletvekili Yılmaz Tunç’un sataşma nedeniyle yaptığı konuşması sırasında CHP
Grup Başkanına sataşması nedeniyle konuşması





IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Çevre ve Orman Bakanlığı ile
Irak Cumhuriyeti Çevre Bakanlığı Arasında Çevre Alanında Mutabakat Zaptının
Onaylanmasının Uygun Bulunduğuna Dair Kanun Tasarısı (1/634) ve Dışişleri
Komisyonu Raporu (S. Sayısı: 354) 

X.- YAZILI SORULAR VE CEVAPLARI
1.- İstanbul Milletvekili Mahmut Tanal'ın, TBMM
bünyesinde görev yapan müşavirlere ilişkin sorusu
ve Türkiye Büyük Millet Meclisi Başkan Vekili Ahmet Aydın’ın cevabı (7/11768)
2.- İstanbul Milletvekili Filiz Kerestecioğlu Demir'in,
tutuklu bulunan Adana Milletvekili Meral Danış Beştaş'ın durumuna ve cezaevi
koşullarına ilişkin sorusu ve Türkiye
Büyük Millet Meclisi Başkan Vekili Ahmet Aydın’ın cevabı (7/12001)
3.- Antalya Milletvekili Niyazi Nefi Kara'nın, 15
Temmuz darbe girişimi sonrasında kamu kurum ve kuruluşları ile üniversitelerden
yapılan ihraçlara ilişkin Başbakandan sorusu
ve Başbakan Yardımcısı NurettinCanikli’nin cevabı (7/12022







16 Mart 2017 Perşembe
BİRİNCİ OTURUM
Açılma Saati: 14.02
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: İshak GAZEL (Kütahya), Mehmet
Necmettin AHRAZOĞLU (Hatay)
-----0-----
BAŞKAN
– Türkiye Büyük Millet Meclisinin 83’üncü Birleşimini açıyorum.
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline söz vereceğim.
Gündem
dışı ilk söz, Şile’nin sorunları hakkında söz isteyen İstanbul Milletvekili
Mahmut Tanal’a aittir.
Buyurunuz
Sayın Tanal. (CHP sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Mahmut Tanal’ın, İstanbul’un
Şile ilçesinin sorunlarına ilişkin gündem dışı konuşması
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla
selamlıyorum. 
Gerçekten
bugüne kadar Şile’nin sorunlarıyla ilgili epey gündem dışı söz almak istedik
ancak… Sayın Meclis başkan vekillerinden adil davranan Sayın Başkana ben çok
teşekkür ediyorum bu sözü ve bu fırsatı tanıdığı için. 
Değerli
arkadaşlar, Şile ilçemizin sorunları saymakla bitmiyor. Hastaneye erişim
açısından yeteri kadar doktoru yok, uzman doktor yok, gelen hastaların hepsi
Şile’den İstanbul’a havale ediliyor, otoparkı yok; öğretmeni yetersiz,
derslikleri yetersiz, öğrencilerin sayısı çok fazla. Bu açıdan Şile’miz mağdur.

Esasen,
bugün söz konusu olan, Şile ilçemizde yapımı planlanan barajla ilgili. 1960
yılından beri, Şile ilçesinin Ağva ve civar mahallelerinde tarım ve
hayvancılıkla uğraşan Şile halkımız mağdur. Neden mağdur? Şile’de 1960 yılından
beri baraj projesi kapsamına alınan, halkının yerleşik ve düzenli hayatı olan
13 tane köyümüz var. Bu, Osmangazi Barajı. Osmangazi Barajı’yla ilgili, bugüne
kadar, proje kapsamına alındığı hâlde herhangi bir ilerleme sağlanmamakta, 1987
yılından itibaren Şile ilçemizde bulunan vatandaşlarımızın o Osmangazi Barajı
kapsamına alınan köylerdeki gayrimenkullerinin üzerine şerh düşülmüş durumda,
İSKİ şerhi düşülmesi nedeniyle herhangi bir satış işlemi yapılamamakta,
herhangi bir yapı yapılamamakta. Bu anlamda, nüfus çoğalması nedeniyle de
vatandaşımızın bir göz ev yapabilecek bir durumu olmadığı için köylerden
sürekli göç yaşanmakta. 
Bu
anlamda, 2016 yılında, Devlet Su İşleri 14’üncü Bölge Müdürlüğü tarafından,
bölgede, ek bir bütçe hesap edilerek, projesi mevcut olan bu barajın yapılması
planlanmıştır ancak bu barajla birlikte Çataklı köyü, Gökmaslı, Göksu ve
Soğullu köyleri su altında kalmakta, mezarlıklar, camiler su altında kalmakta,
bu anlamda, gerçekten, Şile’deki vatandaşlarımızı bu baraj bu şekliyle mağdur
etmekte.
Peki,
bu mevcut olan… Bu barajların yapılma ihtiyacı var mı, kamu yararı var mı veya
bu projenin tekrar revize edilerek gözden geçirilme ihtimali var mı? Baktığımız
zaman, yasal anlamda, gerçekten, bu proje kamu yararı olup olmaması açısından
tartışma götürmekte, kamu yararını idare tam anlamıyla izah edememekte. Esas
dedikleri amaç, bu barajın İstanbul’un su ihtiyacını temin etmesi açısından
deniliyor. Alternatif anlamda, biz, gayet rahat, bununla ilgili projeleri
sunabiliriz. 
1960
yılında baraj kapsamında bu proje yapılmış durumda. Elli yedi yıldır bu proje
gerçekleştirilmediği hâlde, son günlerde bunun hareketlendirilmesine biz bir
anlam veremiyoruz. Eğer gerçekten bunda kamu yararı varsa, elli yedi yıldan beri
neden bu proje askıya alındı?
Bu
proje:
1)
Kamu yararı yoktur.
2)
Orantılı değildir. 
3)
Ölçülülük ilkesi ihlal edilmiş durumdadır. 
Peki,
burada benzer mahiyette projeler yapılabilir mi? Yapılabilir. Yurt dışında buna
benzer… Küçük barajlarla, alçak yatakların bulunduğu alanlarda yapılabilir.
Aynı zamanda burada su baskınları da giderilebilir, İstanbul’un su ihtiyacı da
karşılanabilir. Ancak, bir bütün olarak büyük bir baraj yapıldığı zaman
buradaki köylerimiz mağdur edilmiş olacak. 
Deniliyor
ki: “Bu projenin bir maliyeti var. Biz bu maliyetini kimden çıkaracağız? Bu
proje yapıldığı için, maliyet nedeniyle projeye devam etmek zorundayız.” Asıl
olan insanın maliyetinin biçilmemesi lazım. Burada asıl söz konusu olan insan
unsuruysa, Anayasa’mızın 5’inci maddesi uyarınca, devlet vatandaşımızın huzur
ve mutluluğunu sağlamak zorunda, yerine getirmek zorunda. 
Şile
halkımızın, bu anlamda, huzur ve mutluluğu mevcut olan bu projeyle bozulmuş
olacak. Bu proje, Anayasa’mızın 35’inci maddesindeki mülkiyet hakkı, 45’inci
maddesindeki tarım ve hayvancılık alanlarının korunmasına ilişkin hükümlerine
aykırıdır. ÇED raporu güncelleştirilmemiştir. Mevcut olan projeyle ilgili,
vatandaşımız bilgilendirilmemiştir, bu yetersizdir. Bu koşullar altında bu
barajın yapılmış olması yöre halkımızı…
(Mikrofon
otomatik cihaz tarafından kapatıldı) 
BAŞKAN
– Sayın Tanal, önemli bir konuyu gündeme getirdiniz. 
Süreniz
yetmedi, ilave bir dakikalık süre veriyorum. 
Buyurunuz.
MAHMUT
TANAL (Devamla) – Çok teşekkür ederim Değerli Başkanım.
1)
Mevcut olan bu projeye bakıldığı zaman, projeyle ilgili bu rapor çok eskidir. 
2)
ÇED raporunun yeniden gözden geçirilip güncelleştirilmesi lazım.
3)
Bu güncelleştirilmediği için de aynı zamanda konuyla ilgili vatandaşımız o
bölgede bilgilendirilmemiştir. 
4)
Oradaki bilgilendirmeler de eksik ve siyasi baskılar nedeniyle yetersiz ve yok
hükmündedir. 
Bu
nedenle, aslında planlanan bölgenin fiziki ve coğrafi koşulları baraj yapılmasına
uygun olmadığı hâlde, baraj projesinin uygulanması halka yapılabilecek olan en
büyük kötülüktür ve felakettir.
Sayın
Başkanım, duyarlılığınıza teşekkür ediyorum. 
Milletvekillerimizi,
televizyonlarının başında bizi dinleyen tüm vatandaşlarımızı saygı ve hürmetle
selamlıyorum. 
Dilerim
ve umarım siyasi iktidar bu projeden vazgeçer. Asıl unsur, insan unsurudur.
İnsan maliyetinin ekonomik maliyetle karşılaştırılmaması lazım.
Hepinize
saygı ve hürmetlerimi sunuyorum. (CHP sıralarından alkışlar)
BAŞKAN
– Teşekkür ederim Sayın Tanal.
Gündem
dışı ikinci söz, hasta tutsaklar hakkında söz isteyen Gaziantep Milletvekili
Mahmut Toğrul’a aittir. 
Buyurunuz
Sayın Toğrul. 
2.- Gaziantep Milletvekili Mahmut Toğrul’un,
cezaevlerindeki hasta tutsaklara ilişkin gündem dışı konuşması
MAHMUT
TOĞRUL (Gaziantep) – Teşekkür ederim Sayın Başkan.
Değerli
milletvekilleri, bugün ülkemizin en önemli sorunlarından biri de
cezaevlerindeki hasta tutsaklar meselesidir. Hasta tutsaklar ülkenin kanayan
bir yarası olarak maalesef gündemdeki yerini korumaktadır, henüz bir çözüm
geliştirilmesi mümkün olmamıştır.
Avrupa
Cezaevi Kuralları’nın ilk sırasında “Özgürlüğünden yoksun bırakılan her bireye
insan haklarının gerektirdiği gibi davranılmalıdır.” maddesi yer alır. Hapsedilme,
aynı zamanda bir insan hakları konusu olarak ele alınmaktadır. Bununla
birlikte, özgürlüğünden mahrum bırakılmış bireylere ek bir cezalandırma
yapılamayacağı açıkça vurgulanmıştır.
Türkiye
cezaevlerinde, her geçen gün ağırlaşan, hiçbir hukuksal dayanağı olmayan,
vicdan ilkelerini yerle bir eden bir durum söz konusudur. Ağır hastalığı olan
tutuklu ve hükümlüler, hiçbir geçerli nedeni olmamasına rağmen, siyasal bir
tutum takınılarak, ölüme ve psikolojik işkenceye terk edilmektedir.
OHAL
süreciyle birlikte Türkiye’de hasta tutuklu sayısı binleri aşmış durumdadır.
OHAL’in ardından artan kitlesel tutuklamalar hasta tutuklu sayısını gittikçe
artırmıştır. Bugün hasta tutsaklar yeterince sağlık hizmetine erişme imkânından
maalesef yoksundurlar. Penceresi olmayan, havasız, kutu gibi ring araçlarıyla
hastanelere götürülmek zorunda bırakılmakta, hatta saatlerce o ring aracında
tutulmakta, tedavi ettirilmeden gerisin geri cezaevine getirildiğine sıklıkla
rastlanılmaktadır. 
Değerli
arkadaşlar, diğer yandan, o tedavi sırasında ellerinin kelepçelerinin
sökülmemesi veya hastane bodrumlarında tedaviye zorlanması, askerlerin o
ortamda bulunmak istemesi sağlıklı bir tedavi hizmetinin alınmasını
engellemektedir. 
Cezaevlerinde
özellikle personelin tavrı da OHAL’le birlikte değişmiş ve keyfîleşmiştir.
Fırsat bu fırsat “Hükûmetim, hele şu aralar da sıkıntılıyım, onun için
istediğimi yaparım, bu aralar hassasiyetim yüksek.” der gibi, maalesef tüm hıncını
hasta tutsaklardan çıkarmaya çalışıyor. Hasta tutsaklar, soğukta, nemli
havalarda ve özellikle OHAL’le beraber kapasitesi 2 katına, 3 katına çıkmış
koğuşlarda yaşamaya zorlanmaktadır. Kendi başlarına yaşamaları imkânsız olduğu
çeşitli zamanlarda ATK raporlarıyla tespit edilen hasta tutsaklar bile maalesef
salıverilmemektedir, ölüme terk edilmektedir. Bakın, bunlardan bir tanesi Ergin
Aktaş. 3 kez ATK tarafından Ergin Aktaş hakkında tedavisinin içeride mümkün
olmadığı ve dışarı çıkarılması gerektiği ifade edilmesine rağmen, mahkeme bu
raporu hiçe saymış ve tutukluluğuna devam etmiştir. 2016 yılında 47 hasta
tutsak hayatını kaybetmiştir. 
Değerli
arkadaşlar, bakın, durum buyken bazı özel durumlara da rastladığımız oluyor.
AKP iktidarı döneminde bazı cihadist çeteler, gerici tutuklular, hırsızlar,
taciz ve tecavüzden tutsak olanlar hastalık gerekçesiyle de salıveriliyor.
Mesela, bunlardan bir tanesi, Anadolu Federe İslam Devleti üyesi olan Metin
Kaplan hastalığı sebebiyle salıveriliyor. Bir başka örnek: Taksim İstiklal
Caddesi’nde geçen yıl 4 kişinin hayatını kaybettiği olayın faili olan Erkan
Çapkın sağlık durumu gerekçe gösterilerek salıveriliyor. 
Değerli
arkadaşlar, bunlar salıverilirken cezaevi koşullarından dolayı sağ ayağından
kısmi felç geçiren Grup Başkan Vekilimiz İdris Baluken’in, kısmi felcin kalıcı
hâle gelmemesi için hastanede görmesi gereken fiziki tedavilerin yapılmasına
müsaade edilmemiş, nekahet dönemi tamamlanmadan hastane kapısından cezaevine
götürülmüştür. Bu nasıl bir vicdansızlıktır? Buradaki bir mesai arkadaşınızdır
bahsettiğimiz şahıs. Buna nasıl vicdanlarınız elveriyor?
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Sayın Başkan…
BAŞKAN
– Sayın Toğrul, size de bir dakikalık ek süre veriyorum. 
Buyurunuz.

MAHMUT
TOĞRUL (Devamla) – Teşekkür ediyorum Sayın Başkan.
İdris
Baluken burada hepinizin tanıdığı bir arkadaşımızdır. İdris Baluken’in bugün o
hâliyle gözaltına alınmasını eğer AKP iktidarı içine sindiriyorsa, gerçekten
vicdanını tamamen kaybettiği anlaşılıyor, vicdanının köreldiği anlaşılıyor. 
Değerli
arkadaşlar, cihadistlere yönelik sadece bunlar mı var? Mesela, basından
okumuşsunuzdur, cihadist çeteler adresleri sabittir diye serbest bırakılırken
HDP milletvekilleri, grup başkan vekillerimiz, hele hele eş başkanlarımız sanki
adresleri sabit değilmiş gibi cezaevine götürüldü. Bu nasıl bir anlayıştır?
HDP’ye bu düşmanlığınız asla ve asla size bir şey kazandırmayacak, 16 Nisanda
size “hayır”la bu diktanızı o gün kaybettirecektir. 
Genel
Kurulu bu vesileyle saygıyla selamlıyorum.
Teşekkür
ediyorum. (HDP sıralarından alkışlar)
BAŞKAN
– Teşekkür ederim Sayın Toğrul.
Gündem
dışı üçüncü söz, Erzurum’un düşman işgalinden kurtuluşunun 99’uncu yıl dönümü
ve İstiklal Marşı’mızın kabulü hakkında söz isteyen Erzurum Milletvekili
İbrahim Aydemir’e aittir. 
Buyurunuz
Sayın Aydemir. (AK PARTİ sıralarından alkışlar)
3.- Erzurum Milletvekili İbrahim Aydemir’in, 12 Mart
Erzurum’un düşman işgalinden kurtuluşunun 99’uncu ve İstiklal Marşı’nın
kabulünün 96’ncı yıl dönümlerine ilişkin gündem dışı konuşması
İBRAHİM
AYDEMİR (Erzurum) – Başkanım, çok teşekkür ediyorum. 
Üzerinden
dört gün geçse de hem ülkemiz için hem de Erzurum özeli için çok önem ifade
ettiği için 12 Mart üzerine birkaç not düşmek istiyorum. 
Değerli
Başkanım, saygıdeğer milletvekilleri; varsın bu topraklardan kar beş altı ay
kalkmasın; bu topraklar sıcaktır, insanı mübarektir. Bu şekliyle tarif edilen,
şehitler yurdu, mukaddesata can adayanların şehri Erzurum adına hepinizi
saygıyla selamlıyorum.
12
Mart özel bir tarihtir, özel bir andır. Zira, bu milletin istiklalini ifade
eden marşın şu yüksek millet mabedinde kabul edildiği tarihin yıl dönümüdür. Bu
tarih hususidir çünkü 12 Mart 1918, merhum Kuntay’ın millî hafızamıza
kaydettiği üzere “Bayrakları bayrak yapan üstündeki kandır/ Toprak, eğer
uğrunda ölen varsa vatandır.” amentüsünün dadaşça kaydedildiği tarihtir. Ve 12
Mart, mübarek bir zaman kesitidir; ömrünü mukaddes değerlere harceden, büyük
İslam âlimi ve düşünce adamı, dadaş tarifinin kimliğinde ifade bulduğu abide
bir şahsiyetin, Alvarlı Muhammed Lütfi Efe hazretlerinin vuslata eriştiği bir
zaman dilimidir. Özetle, 12 Mart, tıpkı yarın kutlayacağımız 18 Mart Çanakkale
Şehitlerini Anma Günü gibi, Erzurum için olduğu kadar, şüheda kanıyla bezeli
Anadolu coğrafyasının da kutlu bir vaktidir. 
Erzurum’umuzun
99’uncu şahlanış yıl dönümünü vesile kılarak biz de Erzurum için yürekten bir
tarif yaptık. Tarif her ne kadar Erzurum özeli için olsa da hakikatte bütün bir
vatan coğrafyasını ifade etmektedir. Bu anlamı havi olarak diyoruz ki: Erzurum,
tarihin nabzının attığı yerdir. Tarihin yazdığı değil, tarih yazan bir kenttir.
(AK PARTİ sıralarından alkışlar) Ezan için, bayrak için, vatan için serden
geçme sırrına erenlerin otağıdır. Hak için, Hak rızası için nefsini feda
edenlerin, İlayıkelimetullah’a varlığını adayanların kentidir. İnsani tüm
haslet ve asaletleri tarif eden dadaş mertebesinin ocağıdır, kefensiz
yatanların kucağıdır. Erzurum, üç hecelik bir isim değildir. Erzurum, millî
ruhun kaynağı, vicdani ve sosyal şuurun membası, iman ordularının saf tuttuğu
bir mekândır. Hasılı, Erzurum, tarihin, önünde ayağa kalkarak edeple yaklaştığı
mübarek bir yurdun adıdır; Şehrierzurum’dur, şehriazizdir, şehrimübarektir.
Erzurum, İstiklal Marşı’na özel anlam kazandıran bir ahenktir. Bütün övgüler
Erzurum tanımlamasında eksiktir; zira, Erzurum, bir hilal uğruna batan
güneşlerin doğduğu bir kenttir. O yüzden, 12 Mart sıradan bir tarih değildir.
12
Mart dolayısıyla, millî tefekkürümüzün müellifi Mehmet Akif Ersoy’u bir kez
daha huzurlarınızda saygı, şükran ve minnetle yâd ediyor, onun vurguladığı
değerlere sadakatten ayrılmayacağımızı yeniden ahdediyoruz. 
Bu
bapta, 18 Mart Şehitler Günü’müzü de tebrikle; şühedayı rahmetle, minnetle
anıyoruz.
Bir
temenni ve bir hedefimizi de bu vesileyle kayda geçmek istiyorum. Malum,
Erzurum 2011’de Dünya Üniversitelerarası Kış Oyunlarını başarıyla tamamladı, bu
sene de Avrupa Gençlik Olimpik Kış Oyunlarında başarılı bir süreç yaşadık.
Öyleyse, yeni merhale, yeni hedef 2026 Dünya Kış Oyunları Olimpiyatları
olmalıdır. (AK PARTİ sıralarından alkışlar) Şu an cazibe merkezleri bağlamında
şerik olduğumuz Erzincan, Bayburt, Gümüşhane’yle birlikte Kars’ı da kapsayan
bir hinterlantta bu oyunları pekâlâ başarıyla gerçekleştirebiliriz. Bu noktada,
yüce Meclisimizin bu hedefimize desteğini bekliyoruz.
TAHSİN
TARHAN (Kocaeli) – Veriyoruz, veriyoruz.
İBRAHİM
AYDEMİR (Devamla) – Çok teşekkür ediyorum.
Sayın
Başbakanımızın çok berceste bir ifadesiyle “her doğan için” millet huzuruna
getirdiğimiz, ülkemizi çağlar üzerinden aşırtıp muasır medeniyetler seviyesine
getirecek olan…
(Mikrofon
otomatik cihaz tarafından kapatıldı) 
BAŞKAN
– Sayın Aydemir, size de bir dakika ek süre veriyorum.
Buyurunuz.
İBRAHİM
AYDEMİR (Devamla) – Başkanım, çok teşekkür ediyorum.
…yeni
Anayasa sürecine, referandum sürecine Erzurum’un Karayazı’dan Hınıs’a, Çat’tan
Aşkale’ye, İspir’e, Tortum’a, Şenkaya’ya varıncaya kadar bütün beldelerinde
neredeyse ittifaka varan bir kabulle “evet” kararlılığında olduğunu kayda
geçerek hepinize kalbî saygılar sunuyorum.
Başkanım,
size de kibarlığınızdan, alicenaplığınızdan dolayı ayrıca hürmetlerimi ifade
ediyorum, sağ olun, var olun. (AK PARTİ, CHP, MHP sıralarından alkışlar)
BAŞKAN
– Çok teşekkür ederim. Biz de size bu güzel konuşmanız için teşekkür ediyoruz
Sayın Aydemir.
Sayın
milletvekilleri, İç Tüzük’ün 59’uncu maddesine göre yapılan gündem dışı
konuşmalar sona ermiştir. 
Şimdi,
elektronik sisteme girerek söz talep eden milletvekillerine söz vereceğim.
Söz
verme işlemini başlatıyorum.
Sayın
Topal…
IV.- AÇIKLAMALAR
1.- Hatay Milletvekili Serkan Topal’ın, Anayasa
değişikliğiyle getirilmek istenen yeni sistemde Cumhurbaşkanının yetkilerine
ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Buradan
Türkiye Büyük Millet Meclisi Başkanına şunu sormak istiyorum: Önerilen sistemle
Cumhurbaşkanı daima Mecliste çoğunluğa sahip olan iktidar partisinden oluyor.
Cumhurbaşkanı, iktidar partisi genel başkanı sıfatıyla genel seçimlerde
milletvekilleri adaylarını belirliyor, istediğini seçtiriyor. Böyle oluşan bir
Meclis zaten, Cumhurbaşkanının önüne onun istemediği bir kanunu getirmiyor.
Cumhurbaşkanı Meclisin kabul ettiği bir kanunu veto edip “Yeniden görüşülsün.”
diye geri gönderir ise Meclisin bu kanunu üye tam sayısının salt çoğunluğuyla
aynen kabul etmesi gerekiyor yani Cumhurbaşkanının istemediği bir kanunu
Meclisin kabul etmesi imkânsız hâle getiriliyor. Cumhurbaşkanı dilediği zaman
Meclisi feshetme yetkisine sahip kılınıyor. Bu durumda kendi seçimi de
yenileniyor ama parti genel başkanı sıfatına da sahip olduğu için genel
seçimlerde kimin partisinden aday olacağına yine kendisi karar veriyor.
Cumhurbaşkanının Meclisi feshetme yetkisine sahip olması dahi
milletvekillerinin Cumhurbaşkanının isteğine karşı…
(Mikrofon
otomatik cihaz tarafından kapatıldı)
BAŞKAN
– Sayın Gürer…
2.- Niğde Milletvekili Ömer Fethi Gürer’in, Anayasa
değişikliği teklifiyle milletvekili sayısının 600’e çıkarılacak olması ile
başkan yardımcılarının sayısının belirli olmamasının vatandaşa maliyetine
ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Buradan
Türkiye Büyük Millet Meclisi Başkanına şunu sormak istiyorum: Anayasa
değişikliği teklifiyle Türkiye Büyük Millet Meclisinde milletvekili sayısı
600’e çıkarılarak 50 yeni milletvekilliği getirilmesi teklif ediliyor. Ayrıca
bakanlar ve sayısının ne olacağı belli olmayan başkan yardımcılarıyla bu sayı
100’ü bulabilir. Bunun vatandaşa maliyeti 400 milyon liradır. Bu parayla
vatandaşın birçok ihtiyacı karşılanabilir. Bu parayla kamuda taşeronlara kadro
verilebilir. Bu parayla iş cinayetlerinin önlenebilmesi için denetim yapacak 2
bin iş müfettişi istihdam edilebilir. Bu parayla emeklilere zam yapılabilir. Bu
parayla primlerini ödemiş ancak yaşa takılmış, iş bulamayan 400 bin kişi emekli
edilebilir. Bu parayla yurttaşlarımız tarafından ödenen muayene katılım payları
ödenebilir, ilaç katılım payları ödenebilir. Bu parayla işsizliği azaltmak için
kamuya 15 bin yeni personel alınabilir, 15 bin kişiye devlette iş olanağı
yaratılabilir. Bu parayla 40 adet hastane yapılabilir. Hâl böyleyken bu
milletin vergilerinin daha doğru alanlarda millete hizmet için kullanılması
daha uygun olmaz mı? 
Referandumda
“hayır” ülkemizin hayrınadır.
BAŞKAN
– Sayın Benli…
3.- İstanbul Milletvekili Fatma Benli’nin, 16 Mart
Halepçe katliamının 29’uncu yıl dönümüne ilişkin açıklaması
FATMA
BENLİ (İstanbul) – Teşekkürler Sayın Başkan.
Bugün
insanlık tarihine kara bir leke olarak geçen Halepçe katliamının yıl dönümü. 16
Mart 1988 aslında utancın tarihi. Üzerinden yirmi dokuz yıl geçti ancak hâlen
vicdanlarda açtığı yaranın sızısı taze. O gün Irak savaş uçakları Halepçe’yi
bombalarken çocuklar etrafa yayılan keskin elma kokusuna doğru bir daha geri
dönmemek üzere koşmuşlardı. O gün sivil halk kimyasal silahla öldürüldü,
binlercesi yaralandı. Tarih boyunca her zaman mazlumun yanında olan Türkiye,
Halepçe katliamından kaçan Iraklı Kürt kardeşlerimize de kucak açtı, onlar için
bütün imkânlarını seferber etti. Bu vahşeti, şüphesiz, insanlığa karşı işlenmiş
bir suç olarak kabul ediyor ve özellikle de kimyasal silahlarla mücadele için,
hep beraber mücadele etmeye herkesi çağırıyorum. Bu vahşeti bir daha hiçbir
coğrafyada yaşanmaması ümidiyle lanetliyorum.
MAHMUT
TOĞRUL (Gaziantep) – Soykırım olarak kabul edelim Sayın Vekilim.
BAŞKAN
– Sayın Kavakcı...
4.- İstanbul Milletvekili Ravza Kavakcı Kan’ın,
Birleşmiş Milletler Çölleşmeyle Mücadele Sözleşmesi Parlamenterler Forumu
Türkiye Dönem Başkanlığına ilişkin açıklaması
RAVZA
KAVAKCI KAN (İstanbul) – Teşekkür ederim Sayın Başkan.
Birleşmiş
Milletler Çölleşmeyle Mücadele Sözleşmesi Parlamenterler Forumu Türkiye Dönem
Başkanlığı konusunda Gazi Meclisimize bilgi arz etmek istiyorum.
Birleşmiş
Milletler Çölleşmeyle Mücadele Sözleşmesi 12’nci Taraflar Konferansı (COP 12),
12-23 Ekim tarihleri arasında Türkiye’nin ev sahipliğinde Ankara’da
gerçekleşti. 2017 yılında yapılacak olan COP 13’e kadar Parlamenterler Forumu
Başkanlığı Meclis Başkanlığı tarafından yürütülmektedir. Meclis Başkanımız asıl
bu forumun Başkanıdır ancak bu çerçevede bizlere bu Başkanlık vazifesi ve
çalışma grubu toplantılarını yürütme vazifesi verilmiştir. Parlamenterler
Forumu’nun maksadı, arazi tahribatı, çölleşme konularında Meclisin
farkındalığını ve arazi politikalarının etkinliğini artırmaktır. 
(Mikrofon
otomatik cihaz tarafından kapatıldı) 
BAŞKAN
– Sayın Akkaya...
5.- İstanbul Milletvekili Yakup Akkaya’nın, Anayasa
değişikliği teklifiyle Cumhurbaşkanının tek başına OHAL ilan edebileceğine
ilişkin açıklaması
YAKUP
AKKAYA (İstanbul) – Sayın Başkan, buradan Türkiye Büyük Millet Meclisi
Başkanına şunu sormak istiyorum: Mevcut Anayasa’mıza göre olağanüstü hâl ilan
etme yetkisi Cumhurbaşkanı Başkanlığında toplanan Bakanlar Kuruluna aittir.
Anayasa’mız bu hâliyle, ülkenin büyük risk ve sorunlarla karşılaştığı anlarda
konunun Bakanlar Kurulunda istişare edilmesini yani bir kurulun ortak aklına
başvurulmasını öngörür. Getirilen Anayasa teklifiyle Cumhurbaşkanı OHAL’i tek
başına ilan edecek. Tek adam vesayeti altındaki Meclisin kararıyla bu süreyi
istediği kadar uzatacak ve ülkeyi OHAL kararnameleriyle istediği gibi
yönetecek. Devlet yönetiminde istişare bitecek. OHAL kararnamelerinde de
herhangi bir sınır olmaksızın istediği kararı alabilecek. Buna vatandaşın can
ve mal hürriyetini ortadan kaldıran düzenlemeler de dâhil olacak. Süresiz
gözaltı yapılabilecek ve bu kararnameler Anayasa Mahkemesine dahi
götürülemeyecek. Böyle bir yetkinin parti başkanı da olan bir tek adama
verilmesi…
(Mikrofon
otomatik cihaz tarafından kapatıldı) 
BAŞKAN
– Sayın Bayraktutan...
6.- Artvin Milletvekili Uğur Bayraktutan’ın, Anayasa
değişikliği teklifiyle milletvekili sayısının 600’e çıkarılacak olmasına
ilişkin açıklaması
UĞUR
BAYRAKTUTAN (Artvin) – Teşekkür ediyorum Sayın Başkan.
Buradan
ben de Meclis Başkanına şunu sormak istiyorum: Anayasa değişiklik teklifiyle
Meclisteki milletvekili sayısının 600’e çıkarılarak 50 yeni milletvekilliği
getirilmesi teklif ediliyor. Bu değişikliği savunanlar, yurttaşların iradesinin
temsilinin daha güçlü hâle geleceğini, Batılı demokrasilerde nüfusa oranla en
az milletvekilinin Türkiye’de olduğunu belirtmektedirler. Oysa yurttaşlarımızın
siyasette demokratik bir biçimde temsilinin sağlanmasının en önemli yollarından
birisi yerel yönetimlerdir. Siyasal iktidar 2012 yılında çıkardığı bir kanunla
belde belediyelerini kapatmış, gerekçe olarak da maliyeti ve israfı
göstermiştir. Sanayi ve Ticaret Bakanı Fikri Işık bu konuyla ilgili beyanında
“Bunu Türkiye’nin hayrı için yaptık. Kamu kaynağı milletin kaynağıdır; bunların
çarçur edilmemesi, doğru kullanılması ve bu noktada kamunun her açıdan verimli
ve etkin çalışması için alınan bir karardır. Artık belediyelerin bütün ödeneği,
belediye başkanının maaşına, özel kalemine ve arabasının yakıtına gitmiyor.”
demiştir. Görüldüğü üzere, demokrasinin doğrudan işlediği belediyeler
kapatılırken…
(Mikrofon
otomatik cihaz tarafından kapatıldı)
BAŞKAN
– Sayın Ercoşkun…
7.- Bolu Milletvekili Ali Ercoşkun’un, Bolu’da Başbakanın
katılımıyla yapılan mitinge ilişkin açıklaması
ALİ
ERCOŞKUN (Bolu) – Sayın Başkanım, teşekkür ediyorum. 
Geçtiğimiz
cuma günü Bolu’da Sayın Başbakanımızın katıldığı ve Bolu’nun her köşesinden
yani Mudurnu’dan Taşkesti’ye, Göynük’ten Seben’e, Kıbrıscık’a, Dörtdivan’dan
Yeniçağa’ya, Gerede’den Mengen’e, Gökçesu’ya, Pazarköy’e, Karacasu’dan
Çaydurt’a kadar Bolu’nun her köşesinden katılan vatandaşlarımızla gerçekten
muhteşem bir miting tertip ettik ve bu mitingin yansımaları da hem Bolu’ya hem
de çevresine çok olumlu neticelendi. Tabii, belki bu mitingin verdiği
şaşkınlıkla CHP milletvekili Barış Yarkadaş’ın gene bir provokasyonu söz
konusu. Orada meydana asılan afişlerden tutun kullanılan araçlara kadar
asılsız, mesnetsiz bazı iddialar söz konusu; resmî araçların kullanıldığı,
afişlerin resmî dairelerde kullanıldığı şeklinde. Millî İrade Meydanı,
Demokrasi Meydanı’ndaki…
(Mikrofon
otomatik cihaz tarafından kapatıldı)
BAŞKAN
– Sayın Hüsnüye Erdoğan…
8.- Konya Milletvekili Hüsnüye Erdoğan’ın, Pakistan’da
13 ülkenin katılımıyla yapılan “Demokrasi ve Sosyal Adaletin Güçlendirilmesinde
Kadın Parlamenterlerin Rolü” konulu konferansa ilişkin açıklaması
HÜSNÜYE
ERDOĞAN (Konya) – Teşekkür ederim Sayın Başkanım. 
Pakistan’da
yapılan, 13 ülkenin katıldığı “Demokrasi ve Sosyal Adaletin Güçlendirilmesinde
Kadın Parlamenterlerin Rolü” konulu konferansa katıldık, Pakistan’daki kız
kardeşlerimizin sizlere selamlarını getirdik. “Barışçıl, Demokratik Bir Dünya
İçin Terörizmle Mücadele ve Bu Konuda Kadın Parlamenterlerin Rolü” açılış
oturumunda ilk konuşmamızı yaptık. Ayrıca, “Kadına Şiddet” oturumunda Sayın
Bakanımız Fatma Betül Sayan Kaya’ya yapılan vahşice saldırıyı da şiddetle, en
şiddetli şekilde kınadık ve katılan ülkeleri de bu konuda bilgilendirip
desteklerini aldık. Tüm dünyada insanların, özellikle kadın ve çocukların
insanca yaşaması için hep beraber mücadele etmeye devam etmek ümidiyle Gazi
Meclisi saygıyla selamlıyorum efendim.
BAŞKAN
– Sayın Ilıcalı…
9.- Erzurum Milletvekili Mustafa Ilıcalı’nın, turizmin
gelişmesi için verilen desteğe Erzurum Havalimanı’nın eklenmesi nedeniyle
Kültür ve Turizm Bakanı Nabi Avcı’ya, 2026 Kış Olimpiyatları için destek veren
herkese ve Başbakan Yardımcısı Numan Kurtulmuş’a teşekkür ettiğine ilişkin
açıklaması
MUSTAFA
ILICALI (Erzurum) – Teşekkür ederim Değerli Başkanım.
Bazı
teşekkürlerim var, buradan onu arz etmek istiyorum.
Birinci
teşekkürüm, Kültür ve Turizm Bakanımız Sayın Nabi Avcı’ya. Turizmin gelişmesi için
bazı havalimanlarına -ki 10 havalimanıydı- verilen uçak başı 6 bin dolarlık
desteğe, bu son Bakanlar Kurulu kararıyla Erzurum Havalimanı da eklenmiştir.
Erzurum’daki turizmin gelişmesi açısından son derece önemlidir. 
İkinci
önemli konu ise: 2026 Kış Olimpiyatları için bu yılın eylül ayında niyet
mektubunu vermemiz lazım. Daha önce destek veren ana muhalefet, muhalefet, tüm
Türkiye Büyük Millet Meclisine teşekkür ediyoruz. En son, geçen cuma günü
şehrimizi ziyaret eden Başbakan Yardımcısı Hükûmet sözcüsü Numan Kurtulmuş
Bey’e teşekkür ediyoruz. Bundan sonra da devletimizin büyükleri, Olimpiyat
Komitesi Başkanımız bu desteği vererek inşallah biraz önce de İbrahim Bey’in
belirttiği gibi Erzurum, Erzincan, Kars, Sarıkamış olimpiyatı alacaktır. 
BAŞKAN
– Sayın Yarayıcı…
10.- Hatay Milletvekili Hilmi Yarayıcı’nın, Anayasa
değişikliği teklifiyle Cumhurbaşkanına tanınan hakların ve sınırsız yetkilerin
yardımcısı tarafından da aynen kullanılabileceğine ilişkin açıklaması
HİLMİ
YARAYICI (Hatay) – Teşekkür ederim Sayın Başkanım.
Anayasa
değişikliğinin 10’uncu maddesiyle Cumhurbaşkanına tanınan hakların ve sınırsız
yetkilerin tamamı yardımcısı tarafından aynen kullanılabilmektedir; bu da
halktan alınan yetkinin seçimle gelmemiş bir atanmışa devredilebilmesi
demektir. Cumhurbaşkanı yaverinin FETÖ soruşturmasında tutuklanmasını
düşünürsek tehlikenin büyüklüğü ortadadır. Cumhurbaşkanı, seçildikten sonra,
milletvekili seçilme yeterliliğine sahip olanlar arasından sınırsız sayıda
cumhurbaşkanı yardımcısı atayabilir. Biz milletvekilleri, kayırmacılık olmasın
diye üçüncü derece kan bağı dâhil hiçbir yakınımızı danışmanımız olarak
istihdam edemiyorken Cumhurbaşkanına birinci dereceden kan bağıyla bağlı
olanların yardımcı olarak atanmasına dönük hiçbir engel yok. Tıpkı Azerbaycan’da
olduğu gibi eşini ve çocuklarını kendisine yardımcı olarak atayabilecek böylece
fiilî olarak hanedanlığın önü açılmış olacaktır. Olmayacağı iddia ediliyorsa
Cumhurbaşkanı, şimdiden hiçbir yakınını yardımcısı olarak…
(Mikrofon
otomatik cihaz tarafından kapatıldı)
BAŞKAN
– Sayın Müslüm Doğan…
11.- İzmir Milletvekili Müslüm Doğan’ın, HDP İzmir İl
Eş Başkanının da içinde bulunduğu 55 kişinin gözaltına alınmasına ve Manisa’da
on dört aydır tutuklu bulunan partililer hakkında henüz bir iddianame
hazırlanmadığına ilişkin açıklaması
MÜSLÜM
DOĞAN (İzmir) – Teşekkürler Sayın Başkan. 
Bugün,
partimiz İzmir İl Eş Başkanının da içinde bulunduğu -Gülay Bilici’nin yer
aldığı- 55 kişi evlerinden alınmak suretiyle gözaltına alınmışlardır. “Nevroz”
bayramı haftasında gözaltına alınanlara hiçbir hukuki gerekçe ortaya
konulamamıştır. Manisa’da ayrıca on dört aydır tutuklu bulunan partili
arkadaşlarımız hakkında henüz bir iddianame hazırlanamamıştır. Dosyaya bakan
savcının ön yargılı ve hukuk dışı bakışının incelenmesi ve bu savcı hakkında
gerekli araştırmanın yapılarak mağduriyetlerin giderilmesi hususlarını Adalet
Bakanının dikkatine sunuyorum. 
BAŞKAN
– Sayın Toğrul… 
12.- Gaziantep Milletvekili Mahmut Toğrul’un, AKP
Hükûmetinin HDP’ye karşı tutuklama furyasını bir işkenceye, bir psikolojik
savaş aygıtına dönüştürdüğüne ilişkin açıklaması
MAHMUT
TOĞRUL (Gaziantep) – Teşekkür ediyorum Sayın Başkan. 
Sayın
Başkan, AKP Hükûmeti, HDP’ye karşı tutuklama furyasını bir işkenceye, bir
psikolojik savaş aygıtına dönüştürmüştür. Bakın, iki somut örnek vereceğim
Sayın Başkan. 
Kahramanmaraş’ta
HDP’nin 7 Haziran döneminde İl Başkanı olan Erhan Yapıcı hemen seçimlerden
sonra tutuklandı. Daha sonra yaptığımız kongrede yerine gelen Metin Gönülşen
kongrenin ikinci günü tutuklandı. Bugün de geçen hafta atamayla yerine gelen
Mehmet Eren gözaltına alındı. 
Sayın
Başkan, ikinci örnek Gaziantep. Gaziantep’te daha önce kadın İl Eş Başkanımız
Güler Erat tutuklandı, kırk sekiz gün içeride kaldı, bırakıldı. Bu sefer erkek
İl Eş Başkanımız Erkan Şahin gözaltına alındı. Bugün de bir hafta geçmeden,
Güler Erat tekrar gözaltına alındı. Zulmünüz artsın ki sonunuz yakın olsun
diyorum. Zulümle kimse abat olmaz, bir kez daha ifade ediyorum. 
Teşekkür
ederim. 
BAŞKAN
– Sayın Tarhan…. 
13.- Kocaeli Milletvekili Tahsin Tarhan’ın, Anayasa
değişikliği teklifiyle milletvekili seçilme yaşının 18’e düşürülmesine ilişkin
açıklaması
TAHSİN
TARHAN (Kocaeli) – Teşekkür ederim Sayın Başkan. 
Buradan
Meclis Başkanına şunu sormak istiyorum: Getirilen Anayasa değişikliği
teklifiyle milletvekili seçilme yaşı 18’e düşürülüyor. 18 yaşında bir genç
seçme hakkına sahipse seçilme hakkına da sahip olmalıdır ancak Cumhurbaşkanının
milletvekili seçilecek gençlerin askerlikten muaf tutmayı önermesini anlamak da
mümkün değildir. Bu durumda ağalar, beyler çocuklarını milletvekili seçtirip
vatan görevinden muaf tutulmasını sağlayacak ama fakir fukara çocuğu askerlik yapacak.
Milletvekilliğini askerlikten kaçmanın bir yolu hâline getiren bu çözüm kabul
edilemez. Askerden muaf tutulma hususu dışında bu düzenleme doğrudur ama tek
adam rejimini getiren bu paketin içine tat versin diye konulması gençlere
yapılan büyük bir haksızlık ve ayıptır. Meclis Başkanı olarak güçlü Türkiye…
(Mikrofon
otomatik cihaz tarafından kapatıldı)
BAŞKAN
– Sayın Tanal…
14.- İstanbul Milletvekili Mahmut Tanal’ın, kuvvetler
ayrılığının muhafaza edilerek demokrasinin korunması gerektiğine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Değerli
milletvekilleri, şu anda içinde bulunduğumuz Meclis Genel Kurulu binası
takriben on altı tane sütundan oluşmaktadır. Bu binadaki on altı sütunu biz tek
bir sütuna indirirsek bu Meclis Genel Kurulu çöker. Devleti ayakta tutan
yasama, yürütme, yargıdır; devletin kolonları da bunlardır. Eğer devletin
kolonları yasama, yürütme, yargıyı tek kolon olarak yürütmenin eline verirsek
devlet de çöker. Gelin, devletimizi çöktürtmeyelim. Gelin, devleti tek kolona
indirtmeyelim. Yasama, yürütme, yargı; kuvvetler ayrılığını muhafaza edelim,
demokrasiyi koruyalım, çocuklarımızın geleceği için hep birlikte “hayır”
diyelim. 
Teşekkür
ediyorum. Saygılarımı sunarım.
BAŞKAN
– Sayın Ağbaba… 
15.- Malatya Milletvekili Veli Ağbaba’nın, Anayasa
değişikliği teklifiyle Cumhurbaşkanının tek başına millî güvenlik
politikalarını belirlemesi yetkisine sahip olduğuna ilişkin açıklaması
VELİ
AĞBABA (Malatya) – Teşekkür ederim.
Buradan
Türkiye Büyük Millet Meclisi Başkanına sormak istiyorum: Getirilen Anayasa
teklifiyle “Cumhurbaşkanı tek başına millî güvenlik politikalarını belirler ve
gerekli tedbirleri alır.” şeklinde bir yetki getirilmekte. Bunun anlamı, iç
düşman ve dış düşman tanımını tek başına yapmasıdır, içerideki siyasi
partileri, sendikaları, demokratik kitle örgütlerini, dernekleri de terörist
örgüt olarak tanımlayabilir; canının istediği şekilde, greve çıkan işçileri,
barışçıl eylem yapan yurttaşları devlet düşmanı ilan edebilir, kolluk
kuvvetlerine müdahale için gerekli talimatları doğrudan verebilir. Böyle bir
yetkinin devletin en önemli kurumlarının temsil edildiği bir Millî Güvenlik
Kurulundan alınıp tek kişiye hem de parti başkanına verilmesi demokrasiyi
zedeleyecek bir yetki değil midir? İleride, bu yetki verilen kişi, kendi
partisinin çıkarları doğrultusunda, partisini desteklemeyen bütün herkesi
terörist ilan ederse ne yapacaksınız? CHP’li vekiller olarak soruyor ve…
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Ağbaba.
Şimdi,
sayın grup başkan vekillerine söz vereceğim. 
Sayın
Usta…
16.- Samsun Milletvekili Erhan Usta’nın, 18 Mart 1915
Çanakkale Zaferi’nin 102’nci yıl dönümüne, Fetullahçı terör örgütüyle
mücadelenin hiç aksatılmadan devam ettirilmesi ancak ortaya çıkan mağduriyetler
konusunda hassas davranılması gerektiğine ve atanamayan öğretmenler, sağlık
personeli ile taşeron işçilere kadro verilmesinin son derece yerinde olacağına
ilişkin açıklaması
ERHAN
USTA (Samsun) – Teşekkür ederim Sayın Başkan.
18
Mart 1915 Çanakkale Zaferi’nin 102’nci yıl dönümü. Anadolu topraklarında
bağımsız olarak yaşamımızı sağlayan Çanakkale Zaferi’nin 102’nci yılını
kutluyorum. Bu mukaddes zafer, vatanın bütünlüğü ve milletin bağımsızlığı söz
konusu olduğunda Türk milletinin nasıl engelleri aşacağının en belirgin
örneğidir. 
Buradan
milletimize şu şekilde seslenmek istiyorum: Çanakkale ruhunu iliklerimize kadar
hissetmediğimiz bir gün dahi yaşamayalım. Bu bilinçlerle, bu duygularla,
birlik, beraberlik içerisinde çalışalım, üretelim, ülkemizde huzur ortamını hep
birlikte sağlayalım.
Ve
öncelikle, tabii ki bizlere bu büyük zaferin gururunu armağan eden Başkomutan
Mustafa Kemal Atatürk ve onun silah arkadaşları olmak üzere, bu mücadeleye
iştirak eden bütün kahraman ordu mensuplarımıza, destek veren milletimize ve
vatanları uğruna hayatlarını feda eden bütün şehitlerimize Cenab-ı Allah’tan
bir kez daha rahmet diliyorum. 
Sayın
Başkan, 16 Nisanda, malum, bir referanduma gidiyoruz. Bugün, referandum
öncesinde son mesai günü Meclisin. Dolayısıyla, bu anlamda, aslında, toplumda
bekleyen bir kısım sıkıntıları da rahatlatacak bazı adımların atılmasının ben
uygun olacağını düşünüyorum. 
Bu
Fetullahçı terör örgütüyle mücadele tabii ki hiç aksatılmadan, esnetilmeden
devam ettirilmelidir ancak ortaya çıkan bir kısım mağduriyetler konusunda da biraz
daha hassas davranmamız gerektiğini tekrar ifade etmek istiyorum. Özellikle
tutuklu erler, tutuklu askerî öğrenciler, hak kaybına uğrayan askerî
öğrencilerle ilgili bir adım atılması gerekiyor. Mümkünse bunların tutuksuz
yargılanmalarının sağlanmasının ben toplumu rahatlatacağına inanıyorum. 
Aynı
zamanda, yine, sendika gibi veya bilinçli bir hesap hareketi olmadan, banka
gibi kriterler nedeniyle açığa alınan veya işinden olan insanlara karşı da
çalışanlarımıza karşı da bir miktar daha dikkatli davranmamız gerekir. 
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum Sayın Usta. 
ERHAN
USTA (Samsun) – Yine, suçsuz olduğu belirlenen kamu görevlilerinin bir an evvel
işlerine dönmesine ilişkin kanun hükmünde kararnamenin de bir an evvel
çıkartılması lazım. Bir gün dahi bu insanlara gereksiz yere mağduriyet
yaşatmayalım. Cidden toplum çok sıkışmış, çok bunalmış durumdadır. Bunun
farkında olmamız gerekir. Her gün “KHK çıkacak.” diye söyleniyor ama aylardır
doğru düzgün bir KHK çıkmadı esasında. 
Yine,
toplumu rahatlatma amacıyla, atanamayan öğretmenlere, atanamayan sağlık
personeline, taşeron işçilere kadro verilmesine ilişkin bir kısım hususlarda da
Hükûmetin adım atmasının son derece yerinde olacağını ve buna ilişkin bir eylem
planı açıklamasının bu süreç içerisinde faydalı olacağını düşünüyorum. 
Genel
Kurulu saygıyla selamlarım.
BAŞKAN
– Teşekkür ederim Sayın Usta.
Sayın
Kerestecioğlu….
17.- İstanbul Milletvekili Filiz Kerestecioğlu Demir’in,
16 Mart İstanbul Üniversitesinde yaşanan bombalı ve silahlı saldırının 39’uncu,
Halepçe katliamının 29’uncu yıl dönümlerine, “Nevroz”u kutladığına ve 21 Martın
tatil yapılması gerektiğine, “hayır” çalışması yürüten ya da “Nevroz” için
kutlama yapmak isteyenlere karşı uygulanan gözaltılara Meclisin ses vermesi
gerektiğine ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Bugün
16 Mart ve maalesef, aslında hep katliamları anıyoruz ve bundan yorulduk.
Umuyorum bir gün sadece başarılarımızı, yaptığımız iyi şeyleri andığımız
günlere ulaşırız. 
16
Mart 1978’de İstanbul Üniversitesinde bombalı ve silahlı saldırı sonucu 7
üniversite öğrencisi katledildi ve 41 öğrenci de yaralandı ve o saldırının
davası cezasızlıkla hâlâ aslında derinlerde, dehlizlerde saklı duruyor. 
Aynı
şekilde bugün Halepçe katliamının da yıl dönümü maalesef ve bu Enfal
operasyonuyla, altı yıl süren Enfal operasyonuyla başlayan sürecin sonu Halepçe
katliamı ve etkileri de yıllarca sürdü. O gazın, gazdan zehirlenenlerde daha
sonra etkileri de yıllarca sürdü. Aslında, Halepçe katliamı için “Orta Doğu’nun
Hiroşiması’dır.” demek mümkün. Katliamdan sonra İslam İşbirliği Teşkilatının 53
ülkesi toplandı ve onlar da sessiz kaldılar bu duruma. Zaten kimyasal gazlar da
aslında Batı’dan temin edilmişti. 
Şimdi,
bugün Kürdistan bayrağını Türkiye’de göndere çeken Adalet ve Kalkınma Partisi
gerçekten samimi ise Halepçe soykırımını da Norveç, İsveç, İngiltere gibi
tanımalıdır ve bütün partiler de aslında bu katliamı kınamalı ve bununla ilgili
bir karar almalıdır tıpkı Srebrenitsa, Hocalı gibi katliamlara gösterilen
duyarlılıkla diye düşünüyoruz. 
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum Sayın Kerestecioğlu.
FİLİZ
KERESTECİOĞLU DEMİR (İstanbul) – Teşekkür ederim.
Bir
başka önemli nokta, evet biz “Nevroz”u kutlamak istiyoruz. Bu bir kardeşlik
bayramıdır ve bugün onlarca hatta yüzlerceye varan üyemiz aslında sadece
“Nevroz” kutlamalarında tertip komitesi başkanı olup işte, çalışmalar
yürüttükleri için gözaltına alınıyorlar. Bu galiba bir başka fırsat da
doğuruyor iktidar için; aynı zamanda, referandum sürecinde de bu kampanyayı
yürütecek arkadaşlarımızın gözaltında olması onların çalışmalarını
engelleyecektir.
Şimdi,
“Nevroz” gerçekten 21 Martta ve coşkuyla kutlanacaksa o zaman 21 Martın da
tatil yapılması gerekir; bununla ilgili de bir teklifimiz söz konusudur. Bütün
bu gözaltılara, haksız uygulamalara bir an önce son verilmelidir çünkü ben,
hakikaten hangi birini sayacağımı, ele alacağımı şaşırdım yani, bugün 100’den
fazla arkadaşımız gözaltına alındı, sadece bugünden bahsediyorum. O nedenle,
aynı zamanda size de sormak istiyorum. Yani, demokrasinin bir merkezi olması
gereken bu Meclisin de “hayır” çalışması yürüten ya da “Nevroz” için kutlama
yapmak isteyen, barışçıl gösteriler yapmak isteyen insanlara karşı uygulanan bu
gözaltılara karşı bir ses vermenizi rica ediyoruz. Yani, buradan bir ses
çıkması gerekir, aksi takdirde adil bir çalışma olamaz bu. “Nevroz”a bile engel
getiriliyorsa ya da iki seçenek konulmuş “evet”, “hayır” denirken “hayır”a
engel getiriliyorsa o zaman buradan adil hiçbir şey çıkamaz. 
(Mikrofon
otomatik cihaz tarafından kapatıldı) 
BAŞKAN
- Tamamlayınız Sayın Kerestecioğlu.
FİLİZ
KERESTECİOĞLU DEMİR (İstanbul) - Buna da Meclisin ve Meclis Başkanı olarak
sizin bir ses vermenizi rica ediyoruz. Partimize özellikle bu kadar sessiz
kalınmasını da anlayamıyoruz çünkü evet, biz Türkiye’de milyonlarca insandan oy
almış bir partiyiz; tutuklu vekillerimizi şimdi bir kenara bıraktık, gözaltına
alınan diğer arkadaşlarımıza bakıyoruz bir yandan da. Yani, gerçekten bunun adı
demokrasiyse böyle bir şey asla kabul edilemez. O zaman bunun adı demokrasi
değildir, biz bu rejimin adını değiştirelim.
Teşekkür
ediyorum.
BAŞKAN
- Teşekkür ederim Sayın Kerestecioğlu.
Sayın
Altay…
18.- İstanbul Milletvekili Engin Altay’ın, 16 Mart
Halepçe katliamının 29’uncu ve 18 Mart Çanakkale Zaferi’nin 102’nci yıl
dönümlerine ilişkin açıklaması
ENGİN
ALTAY (İstanbul) - Teşekkür ederim Sayın Başkanım.
Ben
de 16 Mart vesilesiyle Halepçe katliamında yaşamını yitirenlere Allah’tan
tekrar rahmet diliyorum partimiz adına. Dünyada ve bölgemizde barışın egemen
olması arzu ve irademizi bir kere daha teyit etmek istiyorum.
Sayın
Başkan, bununla beraber, önümüzdeki cumartesi günü 18 Mart Şehitleri Anma Günü
etkinliklerini gerçekleştireceğiz, şehitlerimize olan minnet ve şükran
duygularımızı çeşitli etkinliklerle yerine getireceğiz. Aynı zamanda, Çanakkale
Deniz Zaferi’mizin de 102’nci yıl dönümünü kutlayacağız. 
Sayın
Başkan, sayın milletvekilleri; 1071 Malazgirt’ten bugüne kadar iç ve dış
tehditlere karşı can veren, kan akıtan, ebediyete intikal etmiş kahraman şehit
ve gazilerimizi, özellikle son dönemlerde terör örgütlerinin hain
saldırılarından dolayı hayatını kaybeden sivil şehitlerimizi, 1960, 1971, 1980
ve en son 15 Temmuz 2016 tarihinde yaşamını yitiren demokrasi şehitlerimizi ve
elbette Gazi Mustafa Kemal Atatürk’ü vefa, gönül ve şükran hisleriyle
Cumhuriyet Halk Partisi Türkiye Büyük Millet Meclisi Grubu adına minnet ve
rahmetle anıyoruz.
BAŞKAN
– Peki, çok teşekkür ederim.
Sayın
Turan…
19.- Çanakkale Milletvekili Bülent Turan’ın, 18 Mart
Çanakkale Zaferi’nin 102’nci yıl dönümüne ilişkin açıklaması
BÜLENT
TURAN (Çanakkale) – Sayın Başkan, değerli milletvekilleri; 18 Mart zaferimiz
için söz aldım. Hepinizi saygıyla selamlıyorum.
Yüz
iki yıl önce Çanakkale toprakları eşsiz bir mücadeleye tanık oldu. Vatanımızı,
milletimizi tarih sahnesinden silmek isteyen düşman orduları bütün imkânlarıyla
üzerimize geldiler, toplarını, tüfeklerini kullanarak milletimizin direncini
kırmaya çalıştılar. Bu saldırılar karşısında milletimiz, bir kahramanlık
destanı öncülüğünü yaptı, toplara, silahlara karşı inançla, imanla direndi,
üstün fedakârlıklar gösterdi, şehit düştü, gazi oldu ama vatan toprağını
düşmana ezdirmedi. Bu inanmışlık ve adanmışlık karşısında düşman orduları
çaresiz kaldılar. Mustafa Kemal’in, Seyit Çavuşların destansı mücadelesi
tarihin onurlu sayfalarında yerini aldı, gururumuz oldu. Milletimiz, Çanakkale
Zaferi’nden aldığı ruhla istikbaline ve istiklaline sahip çıktı, bir medeniyet
destanının öncüsü oldu. 
Sayın
Başkan, değerli milletvekilleri; ayrıca, Çanakkale’miz bugün çok daha güçlü ve
kendinden emin şekilde geleceğe doğru yol alıyor. Yüz iki yıl önce şehadet
şerbeti içilerek kurtarılan bu topraklar, bugün Türkiye’nin yükselen gücü
hâline gelmeye başladı. Cumartesi günü yani 18 Martta, Çanakkale Zaferi’ni
kutlamamızın yanında, sadece Çanakkale’nin değil Türkiye’nin sembolü ve gururu
olmaya aday 1915 köprüsünün temel atma törenini yapacağız. 2023 yılında hizmete
girecek olan köprü 2.023 metre ayak aralığıyla, 5 kilometreye yakın toplam
uzunluğuyla dünyanın en uzun asma köprüsü olacak. Trakya ile Ege arasındaki
ulaşımı kolaylaştıracak olan 1915 köprüsü bölgenin ticari hacmini artıracak.
Temel atma törenimize Cumhurbaşkanımız, Başbakanımız katılacaklar. 
(Mikrofon
otomatik cihaz tarafından kapatıldı) 
BAŞKAN
– Tamamlayınız Sayın Turan.
BÜLENT
TURAN (Çanakkale) – Türkiye’nin gururu olan bu tarihî ana bütün siyasi parti
genel başkanlarımızı, bütün bakanlarımızı, bütün vekillerimizi ve tüm
milletimizi davet ediyorum bir Çanakkale vekili olarak. Çanakkale, bütün siyasi
ideolojileri aşan, bizi millet yapan ortak bir paydadır. Çanakkale, Türkiye
Cumhuriyeti’nin ön sözüdür. Türkiye’nin küresel saldırılarla karşı karşıya
kaldığı böylesi bir dönemde Çanakkale bizi birbirimize bağlayacak olan özel bir
değerdir. 
Bu
vesileyle Çanakkale’de can veren şehitlerimizi bir kez daha rahmetle anıyorum.
Tüm Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Turan.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mehmet Akif
Hamzaçebi’nin, 16 Mart İstanbul Üniversitesinde yaşanan olayların 39’uncu,
Halepçe katliamının 29’uncu yıl dönümlerine ve Türkiye Büyük Millet Meclisi
Başkan Vekili olarak Anayasa ve İç Tüzük gereğince herhangi bir şekilde Genel
Kuruldaki tartışmalara katılma olanağı olmadığına ilişkin konuşması
BAŞKAN
– Sayın milletvekilleri, bugün 16 Mart 2017. 16 Mart tarihi bazı acı olayların
yıl dönümüdür. Bunlardan bir tanesi, 16 Mart 1978 tarihinde İstanbul’da meydana
gelen olayda 7 öğrencimizin hayatının sona ermesiyle sonuçlanan bir faili
meçhul olarak isimlendirebileceğimiz bir cinayet eylemidir, bir katliamdır, bu
katliamın yıl dönümüdür, Türkiye'nin karanlık dönemlerinin katliamlarından
birisidir. Ben bu katliamda hayatını kaybeden insanlarımızı, öğrencilerimizi
rahmetle anıyorum; ailelerine bu vesileyle sabır diliyorum, başsağlığı
diliyorum. 
16
Mart, ayrıca Halepçe katliamının yıl dönümüdür. Bundan yirmi dokuz yıl önce,
İran-Irak Savaşı sırasında, zamanın Irak yönetiminin, Saddam yönetiminin
kimyasal gaz kullanması suretiyle binlerce Kürt kardeşimizin hayatını
kaybetmesiyle sonuçlanan insanlık tarihinin en acımasız katliamlarından birinin
yıl dönümüdür 16 Mart. Bu yıl dönümünde, Halepçe katliamında hayatını kaybetmiş
olan insanlarımıza Allah’tan rahmet diliyorum, ailelerine başsağlığı diliyorum.
İnsanlık tarihinin, değil Orta Doğu’da hiçbir zaman, dünyanın hiçbir coğrafyasında
böylesi bir acı olayı, böylesi bir katliamı yaşamamasını diliyorum. Dünyada
barış içinde yaşamak için, huzur içinde yaşamak için, özgürlük içinde yaşamak
için birçok neden var. İnsanlığın bu nedenleri fark ederek barış içinde, huzur
içinde yaşayacağımız bir yüzyılın kapılarını açmasını yürekten diliyorum. 
Sayın
milletvekilleri, Türkiye Büyük Millet Meclisi Başkan Vekili olarak Anayasa’nın
94’üncü, İç Tüzük’ün 64’üncü maddesinin koymuş olduğu kısıtlamalar nedeniyle,
Genel Kuruldaki tartışmalara herhangi bir şekilde katılma olanağım yok,
kürsüden bu konularda bir değerlendirme yapma imkânım yok, Genel Kurul
sıralarındayken de mensup olduğum parti grubu adına dahi bir konuşma yapma
imkânım bulunmamaktadır. Anayasa’nın ve İç Tüzük’ün koymuş olduğu tarafsızlık
kuralları bunu engelliyor. Ancak, anlayışım daima özgürlükçü demokrasidir,
daima bundan yana olmuştur. Bütün siyaset anlayışım, Genel Kurul yönetme tarzım
bu çerçevededir. 
Bunun
dışında, siyasi parti gruplarının ifade ettiği konularda benim onları tasdik
eden ya da onların görüşleri karşısında görüş ifade eden bir konumda bulunmam
mümkün değildir; bunu sizlerin takdirine, değerlendirmesine sunuyorum.
Gündem
dışı konuşmalar sona ermiştir.
FİLİZ
KERESTECİOĞLU DEMİR (İstanbul) – Efendim, tutanaklara geçsin diye söylüyorum.
Bizi tasdik etmek değil, sadece…
BAŞKAN
– Mikrofonunuzu açayım Sayın Kerestecioğlu.
FİLİZ
KERESTECİOĞLU DEMİR (İstanbul) – Teşekkür ederim. 
Kesinlikle
bizi tasdik etmek değil, özgürlükleri tasdik etmek için aslında sizden bir
çağrı yapmanızı rica etmiştim. Çünkü, ülkenin kaderi için önemli bir
referanduma gidiliyor. Sadece temennimiz, bu referandum sürecinde bütün
halkımızın, bütün partilerin, bütün siyasilerin veya siyasetçi olmayanların
özgürce düşüncelerini ifade edebilmesinin yolunun açılması ve bunun
engellenmemesidir. Sadece yapmanızı rica edeceğim çağrı budur.
BAŞKAN
– Teşekkür ederim.
Sayın
Kerestecioğlu, Genel Kurulda referanduma giderken “evet” oyu lehinde görüşler
ifade eden siyasi partilerimiz olduğu gibi, “hayır” oyu lehinde görüş ifade
eden siyasi partilerimiz de vardır. Tabii ki siz de aksini söylemediniz ama bir
kez daha ifade edeyim: Benim herhangi birisinden yana bir görüşü ifade etme
şansım yok. Ancak, demokrasi anlayışım, özgürlük anlayışım, Anayasa’mız, bütün
evrensel hukuk kuralları, bütün görüşlerin, “evet” oyu lehinde ifade edilecek
görüşlerin ya da “hayır” oyu lehinde ifade edilecek görüşlerin özgürce herkes
tarafından her ortamda ifade edilebilmesi yönündedir.
Teşekkür
ederim.
Gündeme
geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum.
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- CHP Grubu adına, Grup Başkan Vekili Ankara
Milletvekili Levent Gök’ün, elektriğin üretimi ve tüketiciye ulaştırılması aşamalarındaki
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/503)
Türkiye Büyük Millet Meclisi Başkanlığına
Elektrik
faturalarına yansıtılan kayıp kaçak elektrik kullanım bedeli ve diğer bedeller
ile elektrik dağıtım şirketlerinin tüketicileri mağdur eden uygulamaları
yıllardır başta tüketici haklarıyla ilgili dernekler, Elektrik Mühendisleri
Odası ve gerçek kişiler tarafından toplum adına yakınmalara konu edilmiştir.
TBMM dâhil birçok zeminde ele alınmasına rağmen, tüketicilerin mağduriyeti daha
da derinleşmiştir.
Dağıtım
şirketlerinin kayırılması kayıp kaçak bedellerinin tüketiciye yüklenmesiyle
sınırlı olmamıştır. Dağıtım bedeli, iletim bedeli, sayaç okuma, perakende satış
hizmeti bedeli gibi ek kalemler hukuksal dayanak olmaksızın dağıtım
şirketlerini kayırmış, tüketicileri mağdur etmiştir.
Şirketler,
mülkiyeti tüketiciye ait elektrik sayaçlarını kendiliğinden, sökme takma işlemi
bedelini haksızca tüketicilere yükleyerek değiştirmiştir.
Tüketici
mağduriyeti bunlarla da sınırlı kalmamıştır. Elektrik faturalarında yer alan
tüm bedel, fon ve pay üzerinden katma değer vergisi tahakkuk ettirilerek
tüketicilerin mağduriyeti katlanarak büyümüştür.
Elektrik
piyasasını düzenleme ve denetlemeyle görevlendirilen EPDK'nın, tüketicileri
kullandıkları enerji bedeliyle birlikte dağıtım bedeli, hizmet bedeli ve sayaç
okuma bedeli gibi kalemlere ilaveten kayıp kaçak kullanım bedelini de ödemek
durumunda bırakması ve elektrik sayaçlarının tüketicilerin bilgisi dışında
dağıtım şirketlerince değiştirilerek bedelinin tüketicilere yüklenmesinin
doğurduğu bu mağduriyetlerin giderilmesiyle görevli olduğu hâlde, tam tersine
şirketleri koruması yıllar önce de büyük gerginliklere yol açmıştır.
EPDK,
yoğun tepkiler üzerine, 4628 sayılı Elektrik Piyasası Kanunu ile elektrik
piyasasında tarifelerin düzenlenmesi konusunda kayıp kaçak elektrik kullanım
bedeli 2003 yılı öncesi tarife düzenlemelerinde de enerji maliyetinin bir
unsuru olarak dikkate almıştır. 2011 yılından itibaren ise maliyet kalemleri
ayrıştırılarak daha önce perakende satış bedeli içerisinde bulunan maliyet
unsurları faturalarda ayrı kalemler hâlinde gösterilmeye başlanmıştır.
Ancak,
1 Ocak 2016 tarihinden itibaren geçerli olan ve tarifeye ilişkin Enerji
Piyasası Düzenleme Kurulunun (EPDK) kararının, 6446 sayılı Elektrik Piyasası
Yasası'nın şeffaflık ilkesi çiğnenmiş faaliyet bazlı ayrıştırmanın yok
edildiği, maliyet içeriklerinin gizlendiği tarifelerin kullanıcılar tarafından
denetlenemez hâle getirildiği yeni bir belirsiz faturalama uygulaması
başlatılmıştır.
Daha
önce 1 kilovatsaatlik enerji için, kayıp kaçak bedeli, dağıtım bedeli,
perakende satış hizmet bedeli, iletim bedeli ile perakende tek zamanlı enerji
bedelinin kaç kuruş olduğunun ayrı ayrı belirtildiği; sayaç okuma bedelinin de
maktu bir bedel olarak tanımlandığı faturalar yerine tüm tarife bileşenlerinin
enerji bedeli ve dağıtım bedeli adı altında saklandığı yeni bir uygulama
başlatılmış bulunmaktadır. 
Yeni
uygulama, kayıp kaçak oranını düşürücü mahiyette değildir. Bu uygulama, yüksek
kayıp kaçak oranlı bölgelerdeki firmaları hizmet kalitesiyle ilgili yükümlülüklerden
muaf tutmakla hukuka ve Elektrik Piyasası Yasası’nın amacına aykırı bir
uygulamadır ve bu konuda yine yoğun tepkiler ortaya çıkmıştır.
Konu
yargıdadır. Bu koşullarda kısa sürede sağlıklı bir karar üretilmesi zor
görünmektedir. Ülkede girilemeyen yerler bulunduğu öne sürülerek kaçak kontrolü
yapılamayacağına hükmetmek, ancak güvenlik güçlerinin işidir. Dağıtım
şirketlerinin buna karar vermesi hukuka aykırıdır. TBMM'nin yetki devrinden söz
edilemez. Firmalar, yüksek kayıplı şirket statüsüyle muafiyetlere kavuşunca
kayıp kaçak oranlarını kâğıt üzerinde yüksek göstererek kalitesiz enerji
sunumuyla elektrik kesintilerinden doğan zararların tazmininde tüketiciler
aleyhine uygulamaları kalıcılaştırmada devletten teşvik görmüş olacaklardır.
Bu
bakımdan, elektriğin üretimi ve tüketiciye ulaştırılması aşamalarındaki
sorunların belirlenmesi, normal üretim maliyetlerine yasal olmayan şekilde
eklenen ve tüketicilere yansıtılan kayıp kaçak bedelleri, faturada gizlenmiş
ödeme kalemleri gibi haksız uygulamaların tespiti için Anayasa’nın 98’inci, İç
Tüzük’ün 104, 105’inci maddeleri uyarınca Meclis araştırması açılmasını arz
ederim. 
 Levent
Gök 
 Ankara

 CHP
Grup Başkan Vekili
2.- Kocaeli Milletvekili Haydar Akar ve 25
milletvekilinin, 17 Ağustos 1999 Gölcük ve 12 Kasım 1999 Düzce depremleri
sonrasında binaların onarım ve güçlendirme çalışmalarının uygunluğunun ve bu
konuda yaşanan aksaklıkların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/504)
Türkiye Büyük Millet Meclisi
Başkanlığına
Ülkemizi
yasa boğan, binlerce vatandaşımızın hayatını kaybettiği ve binlercesinin
yaralandığı 17 Ağustos depreminin üzerinden yaklaşık on yedi yıl geçmesine
rağmen hâlâ yeterli tedbirlerin alınmadığı bilinmektedir.
Ülkemizin
yüzde 96'sının aktif deprem kuşağında yer aldığı konunun uzmanlarınca
belirtilmektedir. Nitekim, ülkemizin bir çok yerinde irili ufaklı bir çok
depremin meydana geldiği yaşanan gerçeklerdir.
17
Ağustos 1999 tarihinde yaşanan ve Gölcük depremi olarak bilinen 7,4 olarak
kaydedilen deprem felaketi ülkemizin 20’nci yüzyıl da yaşadığı en büyük felaket
olarak tarihe geçmiştir. Resmî rakamlara göre 17.733 vatandaşımız hayatını
kaybederken 48.901 vatandaşımız da yaralanmıştır.
17
Ağustos 1999 Gölcük depremi ve 12 Kasım 1999 Düzce depremlerinde 103 bin ağır
hasarlı, 119 bin orta hasarlı, 128 bin hafif hasarlı ve tespiti yapılmayanlar
da dâhil edildiğinde bazı kaynaklara göre 400 bin yapının hasar gördüğü tespit
edilmiştir. 
Depremin
üzerinden yaklaşık on yedi yıl geçmesine rağmen, deprem yaşanan illerimiz de
depremin yarattığı sorunlar maalesef tam olarak çözülememiştir. Depremde hasar
gören yapıların onarımı ve güçlendirme işlemi hâlâ sonuçlandırılamadığı gibi bu
alanda sıkıntıların yaşandığı da resmî ağızlardan belirtilmektedir. Şöyle ki:
Deprem sonrası Kocaeli’de 617 adet yıkılması gereken bina belirlenmesine
rağmen, 2012 yılında valilik tarafından tekrar yapılan tespitler sonrasında
3.756 bina olduğu, bu binalarda 9.971 konut ve iş yeri bulunduğu, yıkılması
gereken binalarda 4.200 kiracının bulunduğu belirtilmiştir.
Bu
rakamlar ve çelişkileri göstermektedir ki deprem konusunda bir çok acı
tecrübeler yaşanmasına rağmen, hâlâ gereken tedbir ve önlemler alınmamakta,
birçok vatandaşımız da habersiz olarak bu hasarlı binalarda yaşamına devam
etmektedir.
Depremde
mal ve can kaybını önlemenin en etkili ve en ucuz yönteminin binaları depremi
göz önüne alarak depreme karşı dayanıklı yapmak olduğu net bir şekilde yakın
geçmişte yaşadıklarımızla ortaya çıkmaktadır.
Bu
nedenlerle 17 Ağustos 1999 Gölcük depremi ve 12 Kasım 1999 Düzce depreminin
etkilediği Kocaeli, Sakarya, Bolu, Düzce ve Yalova illeri ile yine bu
depremlerde etkilenen ve olası bir depremin de beklendiği İstanbul'da orta
hasarlı binaların onarım ve güçlendirme çalışmalarının amaca ve tekniğe uygun
yapılıp yapılmadığının, bu konuda bugüne kadar yaşanan aksaklıkların neden
kaynaklandığının tespit edilmesi ve gereken tedbirlerin bir an önce alınması
için Anayasa’nın 98'inci ve TBMM İçtüzüğü’nün 104 ve 105’inci maddeleri
gereğince bir Meclis araştırması açılmasını arz ve teklif ederiz.
1)
Haydar Akar  (Kocaeli)
2)
Onursal Adıgüzel  (İstanbul)
3)
Namık Havutça  (Balıkesir)
4)
Zeynep Altıok  (İzmir)
5)
Tahsin Tarhan  (Kocaeli)
6)
Ceyhun İrgil  (Bursa)
7)
Barış Karadeniz  (Sinop)
8)
Oğuz Kaan Salıcı  (İstanbul)
9)
İbrahim Özdiş  (Adana)
10)
Hüseyin Yıldız  (Aydın)
11)
Orhan Sarıbal  (Bursa)
12)
Çetin Arık  (Kayseri)
13)
Kadim Durmaz  (Tokat)
14)
Ömer Fethi Gürer  (Niğde)
15)
Bülent Yener Bektaşoğlu  (Giresun)
16)
Didem Engin  (İstanbul)
17)
Mustafa Tuncer  (Amasya)
18)
Özkan Yalım  (Uşak)
19)
Kazım Arslan (Denizli)
20)
Elif Doğan Türkmen  (Adana)
21)
Nihat Yeşil  (Ankara)
22)
Melike Basmacı  (Denizli)
23)
Özcan Purçu  (İzmir)
24)
Mustafa Hüsnü Bozkurt  (Konya)
25)
Dursun Çiçek  (İstanbul)
26)
Erkan Aydın  (Bursa)
3.- Konya Milletvekili Mustafa Hüsnü Bozkurt ve 21
milletvekilinin, emniyet kemeri kullanımı konusunda toplumsal bilincin
arttırılması için yapılması gerekenlerin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/505)
Türkiye Büyük Millet Meclisi Başkanlığına
2918
sayılı Karayolları Trafik Kanunu’nun sürücülerin ve yolcuların koruyucu
tertibat kullanma zorunluluğunu düzenleyen 78’inci maddesi, “Belirli
sürücülerin ve yolcuların, araçların sürülmesi sırasında koruyucu tertibat
kullanmaları zorunludur ve kullanma ve yolların özelliği gözetilerek hangi tip
araçlarda sürücülerinin ve yolcularının şehir içi ve şehirlerarası yollarda hangi
şartlarda hangi koruyucu tertibatı kullanacakları ve koruyucuların nitelikleri
ve nicelikleri ile emniyet kemerlerinin hangi araçlarda hangi tarihten itibaren
kullanılacağı yönetmelikte belirtilir." şeklinde hükmetmektedir. Kuralları
ihlal eden sürücülere uygulanacak cezaların yer aldığı Karayolları Trafik
Yönetmeliği'nde de araçların türüne göre hangi koruyucu tertibatların
kullanılacağına dair bilgiler yer almaktadır.
Ceza
konusu ise 2918 sayılı Karayolları Trafik Kanunu'nun 78/1-a maddesinde
düzenlenmiştir. Buna göre, emniyet kemeri bulundurulması zorunluluğu olan
araçlarda emniyet kemeri bulundurmamak veya kullanmamak 2016 Yılı Trafik İdari
Para Ceza Rehberi’ne göre 92 TL, erken ödemede 69 TL olarak belirlenmiştir.
Ne
var ki ülkemizde trafiğe çıkan pek çok sürücü, zorunlu olmasına rağmen emniyet
kemeri takmamakta, hem kendi hem de trafikteki diğer sürücülerin güvenliğini
tehlikeye sokmaktadır. Her gün binlerce kazanın yaşandığı ülkemizde pek çok
insan emniyet kemerini kullanmadığı için yaşamını kaybetmektedir. Her ne kadar
bu kayıpları önleyecek uygulamalara 2014 yılında geçilse de hâlen birçok sürücü
emniyet kemerini takmamakta ısrar etmektedir.
Oysa
araştırmalar, ölümlü kazalarda emniyet kemeri kullananların yüzde 24,8'inin hiç
zarar görmeden kazayı atlatırken, emniyet kemeri kullanmayanlarda bu oranın
yüzde 6,3 olduğuna işaret etmektedir. Emniyet kemeri kullanımının arka koltukta
meydana gelen ölüm ve yaralanmaların 2/3'nü ve ön koltuktaki ölümlerin ise
yüzde 6'sını önlediği saptanmıştır. Bütün ağır yaralanmalarda ise, arka koltuk
emniyet kemerleri yaralanmanın şiddetini yüzde 50 oranında azaltmaktadır.
Emniyet
Genel Müdürlüğünün Eylül 2014 içinde gerçekleştirdiği ulusal çalışmanın
neticesine göre ise, ülkemizde sürücülerin sadece yüzde 43,6'sı, ön koltuk
yolcularının ise yüzde 35,9'u emniyet kemeri kullanmaktadır. Emniyet Genel
Müdürlüğü ve Jandarma Genel Komutanlığı trafik ekiplerinin yaptığı denetimlerde
2013 yılında 719.583 kişi emniyet kemeri kullanmama cezası almışken, 2014
yılında 533.400 kişiye ceza verilmiştir.
Türkiye,
küresel trafik kazası ölümlerinin neredeyse yarısını oluşturan 10 ülke arasında
yer almaktadır. Sıklıkları, sağlık ve ekonomik sonuçları açısından trafik
kazalarının halk sağlığı gündeminde öncelikli bir yeri olmalıdır. Dünya Sağlık
Örgütünün trafik kazasına neden olan 5 temel faktörü kask kullanmamak, emniyet
kemeri takmamak, alkollü sürüş, aşırı hız ve çocuk koltuğu kullanmamak olarak
açıkladığı ve ülkemizde emniyet kemeri kullanım oranının yüzde 50'lileri dahi
yakalamadığı göz önünde bulundurulduğunda bunun bir tercih değil, zorunluluk
olduğu bilinci yerleştirilmelidir.
Bu
doğrultuda, emniyet kemeri kullanımı konusunda toplumsal bilincin arttırılması
konusunda politikaların oluşturulması amacıyla Anayasa'nın 98, TBMM
İçtüzüğü'nün 104 ve 105’inci maddeleri uyarınca Meclis araştırması açılmasını
saygılarımla arz ederim.
1) Mustafa
Hüsnü Bozkurt (Konya)
2) Ceyhun
İrgil  (Bursa)
3) Tahsin
Tarhan  (Kocaeli)
4) Barış
Karadeniz  (Sinop)
5) Oğuz
Kaan Salıcı  (İstanbul)
6) Hüseyin
Yıldız  (Aydın)
7) Kazım
Arslan  (Denizli)
8) İbrahim
Özdiş  (Adana)
9) Orhan
Sarıbal  (Bursa)
10) Ömer
Fethi Gürer  (Niğde)
11) Çetin
Arık  (Kayseri)
12) Bülent
Yener Bektaşoğlu  (Giresun)
13) Özkan
Yalım  (Uşak)
14) Kadim
Durmaz  (Tokat)
15) Elif
Doğan Türkmen  (Adana)
16) Melike
Basmacı  (Denizli)
17) Mustafa
Tuncer  (Amasya)
18) Didem
Engin  (İstanbul)
19) Nihat
Yeşil  (Ankara)
20) Özcan
Purçu  (İzmir)
21) Dursun
Çiçek  (İstanbul)
22) Erkan
Aydın  (Bursa)
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili İstanbul
Milletvekili Filiz Kerestecioğlu Demir tarafından, yaklaşmakta olan referandum
için "hayır" kampanyası yürüten yurttaşların karşılaştıkları
baskılar, idari makamların yasakları, polis müdahaleleri ve sivil gruplar
tarafından yapılan saldırıların tespit edilerek yurttaşların propaganda yapma
hakkını güvence altına alacak çözümlerin belirlenmesi amacıyla 16/3/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 16 Mart 2017 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi 
Türkiye Büyük Millet Meclisi Başkanlığına
Danışma
Kurulu 16/3/2017 Perşembe günü (bugün) toplanamadığından Grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Filiz
Kerestecioğlu Demir
 İstanbul
 Grup
Başkan Vekili
Öneri:
16
Mart 2017 tarihinde İstanbul Milletvekili Grup Başkan Vekili Filiz
Kerestecioğlu Demir tarafından verilen 4168 sıra numaralı, ülkemizde yaklaşmakta
olan referandum için "hayır" kampanyası yürüten yurttaşların
karşılaştıkları baskılar, idari makamların yasakları, polis müdahaleleri ve
sivil gruplar tarafından yapılan saldırıların tespit edilerek yurttaşların
propaganda yapma hakkını güvence altına alacak çözümlerin belirlenmesi amacıyla
Türkiye Büyük Millet Meclisine verilmiş olan Meclis araştırma önergesinin,
Genel Kurulun bilgisine sunulmak üzere bekleyen diğer önergelerin önüne
alınarak, 16/3/2017 Perşembe günlü birleşiminde sunuşlarda okunması ve
görüşmelerin aynı tarihli birleşiminde yapılması önerilmiştir.
BAŞKAN
– Halkların Demokratik Partisi Grubu önerisi lehinde Filiz Kerestecioğlu,
İstanbul Milletvekili. 
Buyurunuz
Sayın Kerestecioğlu. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Teşekkürler Sayın Başkan.
Değerli
milletvekilleri ve boş olan Meclis koltukları, değerli halkımız; tek başına
seçimlerin yapılması bir ülkeyi demokratik yapmasa da bir ülkede seçimlerin
layıkıyla yapılmaması o ülkede demokrasi olmadığının kanıtıdır. Bugün,
partilerin neredeyse hepsi kendisine “demokrat” diyor ama gerçek maalesef böyle
değil. Diktatörce yönetimler copu, sopayı, tehdidi kullanırken demokrasilerde
kişiler propaganda hakkını kullanırlar; insanlar sopayla değil, kıyasıya
birbirlerini fikirlerini savunarak ikna ederler. Fakat bugün Türkiye’de “hayır”
diyorsanız propaganda yapmanız imkânsız. “Hayır” broşürü dağıtırken ya da afiş
asarken “evet” mi diyor, “hayır” mı diyor fark etmeksizin her yurttaşın hakkını
koruması gereken kolluk kuvvetlerinin saldırısına uğrayabilirsiniz. Kolluk
kuvvetleri artık vatandaşın değil, yalnızca Cumhurbaşkanının çıkarını
korumaktadır. Zaten Cumhurbaşkanı Anayasa’yı çiğnerse, tarafsızlık ilkesini
ihlal ederse kolluk kuvvetlerinin de Anayasa’yı çiğnememesini beklemek mümkün
değil tabii ki. 
Anayasa’da,
devleti temsil eden Cumhurbaşkanının, tarafsızlık ilkesine uyması gerekliliği
defalarca belirtildi. Ancak Cumhurbaşkanı aktif bir şekilde devlet imkânlarıyla
“evet” kampanyası yürütüyor, “hayır” kampanyası yürütenleri de darbe ve terör
destekçisi olmakla suçluyor. 13 Şubat 2017 tarihinde, Cumhurbaşkanı, Bahreyn
ziyareti öncesi Atatürk Havalimanı’nda yaptığı açıklamada “‘Hayır’ diyenler 15
Temmuzun yanındadır.” diyerek referandumda “hayır” oyu kullanacakları açıkça
darbeci ilan etti. Aynı şekilde, 13 Mart 2017 tarihinde bir özel TV kanalında
katıldığı programda “‘Hayır’cılar ve terör aynı safta. ‘Hayır’ demek bölücü
terör örgütüne destek vermektir. ‘Hayır’ diyenlerin bu ülkede bir dikili ağacı
bile yok.” dedi. Cumhurbaşkanı bu minvaldeki açıklamalarını, katıldığı tüm
programlarda defaatle dile getiriyor, Başbakan ve diğer Hükûmet sözcüleri de
onun peşinden gidiyorlar. Oysa, hepimizin bu ülkede bir dikili ağacı var
arkadaşlar. Hepimizin bir dikili ağacı var ve demokrasi de bunu görmek ve kabul
etmektir, ayrımcılık yapmak değil. 
Sözde
darbe girişimine karşı getirilen OHAL ve KHK’lar yüz binlerce insanın canını
yakarken şimdi de sabahlara kadar Meclisi canhıraş âdeta köleler gibi
çalıştırıp getirdiğiniz referanduma karşı “hayır” oyları yükseldikçe şimdi,
“hayır” diyenlerin canını yakmak için kullanılıyor OHAL. Anayasa değişikliğinin
Mecliste kabul edildiği 21 Ocaktan sonra, “hayır” kampanyası yürüten 70 kişi
gözaltına alındı. Şimdi ise “Nevroz” kutlamaları bahane edilerek aynı şekilde
OHAL, “Nevroz” kutlamak isteyenlere, aslında yine referandumda kampanya
yürütemesinler diye gözaltı uygulamaları yapılarak uygulanıyor. Adana, Van,
Mersin, Gaziantep başta olmak üzere çok sayıda ilde her türlü eylem ve etkinlik
birer ay süreyle yasaklandı. Bu yasak, ne hikmetse, sadece “hayır” kampanyası
yürütenlere yönelik. Şimdi, gelin, bu referandumda muhalif olan herkese karşı
getirilen engellere bakalım. 
16
ilimizde aslında “hayır”ı engellemek için 16 ilin valisine Jandarma Genel
Komutanı Yaşar Güler ve İçişleri Bakanı Süleyman Soylu imzasıyla operasyon
genelgesi gönderiliyor, 16 ilde operasyon talimatı veriyorlar. 
Partimizin
etkili bir seçim kampanyası yürütmemesi için eş genel başkanları dâhil olmak
üzere 13 milletvekili ve binlerce parti çalışanı ve yöneticisi gözaltına alınıp
tutuklandı. HDP’ye yönelik büyük bir medya sansürü uygulanıyor. Partimizin
yapacağı tüm eylem ve etkinlikler mülki amirler tarafından peşi sıra
yasaklanıyor. 
Neredeyse
“hayır” çalışması yürütülen tüm üniversitelerde, Antalya, Karadeniz, İstanbul,
Van, Ankara’da, Teknik Üniversitede, Ankara Üniversitesinde, Karadeniz Teknik
Üniversitesinde “hayır keki” dağıtan, “hayır koşusu” düzenleyen, bildiri
dağıtan her öğrenci hemen hemen mağdur edildi, gözaltına alındı ya da saldırıya
uğradı. Ankara Valiliği üniversite rektörlerine gönderdiği bir yazıyla kampüs
içlerinde seçim propagandasını yasakladı. 
“Hayır”
çağrısı yapan KAMU-SEN Genel Merkezine 25 kişilik bir grup saldırdı,
konfederasyon binası basıldı. 
İstanbul
Maltepe’de referandumla ilgili “hayır” afişi asan CHP Gençlik Kolları üyesi,
kimliği belirsiz kişi veya kişilerce silahlı saldırıya uğradı. 
Ankara’nın
Yüksel Caddesi’nde “Ne yaparsanız yapın başkanlığa liselerden de hayır” diyen
DEV-LİS üyesi 4 öğrenci darbedildi. 
Bursa’da
referandumda “hayır” oyu vereceğini söyleyen esnaf, muhbir vatandaş tarafından
şikâyet edildi, esnaf gözaltına alındı. 
Ümit
Özdağ ve Yusuf Halaçoğlu’na 8 Mart 2017 günü konuşma yapacakları Mersin
Silifke’de “Hareketin lideri Devlet Bahçeli” sloganları atan bir grup saldırdı.

Mersin’de
Özgecan Aslan’ın ölüm yıl dönümü nedeniyle “Erkek şiddetini meşrulaştıran
eşitsiz yaşama hayır diyoruz” pankartı asan 5 kadın gözaltına alındı. 
Erciş’te
referandum için “hayır” çalışması yürüten HDP ve DBP’nin anons aracını durduran
polis araca el koydu. Ve daha burada sayamayacağımız niceleri. 
Evet,
Türkiye bir referanduma gidiyor, kutlu olsun, bunu engelleyenlere tabii
propaganda özgürlüğünü ve eşit olmayan bir çalışma biçimini yaratanlara. 
Şimdi,
AKP iktidarlarından önceki dönemlerde, Türkiye’de, siyasi iklim ne kadar sert
olursa olsun, liderler ve siyasi temsilciler açık oturum gibi televizyon
programlarında görüşlerini tüm kamuoyu önünde açıkça ifade edip tartışırlardı.
Bugün bu iklim iktidar tarafından tamamen ortadan kaldırılmış durumda. Ben size
mesela şu fotoğrafı göstermek istiyorum: Rahmetli Orhan Doğan ve Alparslan
Türkeş, görüşleri birbirlerine tamamen zıt iki siyasetçi televizyonda saatlerce
tartışmalar yapabiliyorlardı. 
Evet,
seçimlerden önce siyasi liderlerin karikatürleri dergilerin kapaklarını
süsleyebiliyordu ve Gırgır dergisi, Leman dergisi -hepimizin tarihinde önemli
yer tutar- bu dergiler bunun örnekleriyle doludur, bütün siyasi liderler de
buna hoşgörüyle bakıyorlardı. Şu anda ortada ne haber ne mizah dergisi
kalmayacak bir noktaya geldik ve yılların Gırgır dergisi dahi kapatıldı bugün. 
Size
bir fotoğraf daha göstermek istiyorum. Bu fotoğraf da aslında gerçekten tarihî
bir fotoğraf. 
HAYDAR
AKAR (Kocaeli) – Çok belli olmuyor, kimler var orada?
FİLİZ
KERESTECİOĞLU DEMİR (Devamla) – Necmettin Erbakan, Mesut Yılmaz, Süleyman
Demirel, Bülent Ecevit, İsmet İnönü, Doğu Perinçek…
MÜSLÜM
DOĞAN (İzmir) – Erdal İnönü.
HAYDAR
AKAR (Kocaeli) – Erdal İnönü de var.
FİLİZ
KERESTECİOĞLU DEMİR (Devamla) – Erdal İnönü, rahmetli; hepsi.
HAYDAR
AKAR (Kocaeli) – Hepsi orada değil mi?
FİLİZ
KERESTECİOĞLU DEMİR (Devamla) – Hepsi aslında bu ülkenin tarihinde önemli yer
eden yani farklı kesimlerce önemli yer eden liderler, bir arada
tartışabiliyorlar ve gerçekten, aslında hepimiz bunları özledik diye
düşünüyorum, halkımız da özledi. Gerçi ben, hepsi erkek siyasetçilerden oluşan
bu tabloyu özlememiş olabilirim, daha farklı bir tabloyu tercih ederdim ama
sonuçta, fikirlerin tartışılmasını, hoşgörüyle birbirine yaklaşılabilmesini
özledik; bunları yaşadı bu ülke. Ve şu gün ise baktığımızda, liderler
-iktidardakiler tabii ki- bir karikatüre, bir yazıya dahi dava açmakla
uğraşıyorlar.
Ünlü
bir söz vardır: “Halklar hükûmetlerden değil, hükûmetler halktan korkmalıdır.”
Ancak Türkiye'de halk direndikçe Hükûmet halkı korkutmak için elinden geleni
yapıyor. Yolumuzu kaybettik, açgözlülük bazılarının ruhlarını zehirledi,
dünyalarımız nefretle kısıtlanıyor.
Şimdi,
söylemek istiyorum, sormak istiyorum: On beş yıldır iktidardaydınız ve bırakın,
insanlar artık fikirlerini rahatça ifade etsinler. Bakın, onca eleştirdiğiniz
Hollanda’da 13 parti Meclise girdi ve siz on beş yıldır hâlâ barajı
kaldırmadınız. Bunun sözünü verdiniz.
(Mikrofon
otomatik cihaz tarafından kapatıldı) 
HAYDAR
AKAR (Kocaeli) – Ekonomik olarak bizden geriler de onun için; hatta demokraside
de bizden geriler(!)
BAŞKAN
– Tamamlayınız lütfen.
FİLİZ
KERESTECİOĞLU DEMİR (Devamla) – On beş yıldır “Seçim barajını düşüreceğiz.”
dendi ve hâlâ düşürülmedi, yüzde 10’luk seçim barajı engeli var halkın önünde.
Tamam,
hükûmet ettiniz, hayırlı olsun ama artık yeter. Yani güç, iktidarı zehirler ve
artık bu zehirlenmeyle ülke yönetilemez hâle gelmiş durumda. Değişim zamanı
geldi. Zaten demokrasi de bunu gerektirir, bunda korkulacak bir şey yoktur.
Değişimdir önemli olan, demokrasidir.
Ben,
Meclisin ara vermeden önceki bu son gününde, halkımızın değişime ve hayırlara
vesile olacağı inancıyla hepinizi tekrar sevgiyle, saygıyla selamlıyorum. (HDP
sıralarından alkışlar) 
BAŞKAN
– Teşekkür ederim Sayın Kerestecioğlu.
Önerinin
aleyhinde…
İLKNUR
İNCEÖZ (Aksaray) – Sayın Başkan…
BAŞKAN
– Sayın İnceöz…
İLKNUR
İNCEÖZ (Aksaray) – Az evvel hatip iktidarımızı, Hükûmeti ve bizleri “hayır”a
baskı yapmakla, ilzam etmekle…
MAHMUT
TOĞRUL (Gaziantep) – Yalan. Zaten hiç öyle bir şey yok yahu!
İLKNUR
İNCEÖZ (Aksaray) - …suçlayıcı bir konuşma yapmıştır. Buna cevap verme
zorunluluğu doğmuştur 69’a göre. 
BAŞKAN
– Yani Adalet ve Kalkınma Partisini…
İLKNUR
İNCEÖZ (Aksaray) – Aynen öyle, aynen öyle…
BAŞKAN
– Değil mi yani Hükûmeti değil, Adalet ve Kalkınma Partisini?
İLKNUR
İNCEÖZ (Aksaray) – Hükûmeti, Adalet ve Kalkınma Partisini, herkesi suçlayıcı
bir konuşma yapmıştır. 
HAYDAR
AKAR (Kocaeli) – Benim kentte 3 tane belediye salonunu iptal ettiler. 
BAŞKAN
– Buyurunuz Sayın İnceöz. (AK PARTİ sıralarından alkışlar)
VIII.- SATAŞMALARA İLİŞKİN KONUŞMALAR
1.- Aksaray Milletvekili İlknur İnceöz’ün, İstanbul
Milletvekili Filiz Kerestecioğlu Demir’in HDP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri; öncelikle şunu
belirtmek lazım ki, burada on dört yıldır biz kendi irademizle gelmiş durumda
değiliz, bizi buraya getiren aziz milletimizin, kahraman milletimizin
temsilcisiyiz. Girmiş olduğumuz 11 seçimde bu iradeyi vermiş olmaları nedeniyle
burada olduğumuzun bilinmesi gerekmektedir. Burada atamayla gelinmiş bir durum
falan söz konusu değildir. Bunun düzeltilmesi gerekmekte. 
Demokrasi…
On dört yılda elbette ki demokrasi, hak, özgürlükler noktasında kriterlerimizi,
çıtayı yükseltme noktasında attığımız adımları tartışmamız mümkün değildir.
Burada, demokrasi, hak ve özgürlüklerle, özgürlükler çerçevesi içerisinde,
terör, teröre yandaşlık yapmak, terörün sözcülüğünü yapmak, bu Parlamentoda
gelip terör örgütleri adına konuşmak bu kapsamların içerisinde asla ve kata
değildir. Mücadele, terör ve terör örgütleriyle bir mücadeledir. 
Biraz
evvel bahsi geçen illerde de oradaki vatandaşlarımız PKK gibi alçak, hain terör
örgütlerinin tehdidi altında. Vatandaşlarımızı tehdidinden kurtarmak,
iradesiyle seçimlere gidebilmesini sağlayabilmek için, evet, özellikle yakın
zamanda terör örgütleriyle kararlı bir mücadele başladı ve bu mücadele taarruz
şeklinde, temizlenene kadar sürecek ve herkesin iradesini sandığa hür bir
şekilde yansıtabilmesi sağlanacaktır. 
Eğer
bir kampanyaya bakacak olursak, “evet”le ilgili kampanya, bir baskı söz
konusuysa “evet” kampanyasını yürütenlere. Daha toprağı kurumamış Esendere İlçe
Başkanımın kardeşi, ağabeyi, daha yeni şehit oldu PKK terör örgütünün kalleş
saldırısıyla, işte buna bakmak lazım. O bölgede rahat seçim çalışmalarını
yapabilmek, millet iradesini temsil edebilmek adına bütün bunları sağlamak
durumundayız. 
Bu
söylenenleri asla ve kata kabul etmiyoruz. Dün de buna benzer söylemler burada
dile getirildi ve kendileriyle…
(Mikrofon
otomatik cihaz tarafından kapatıldı)
İLKNUR
İNCEÖZ (Devamla) - …görüştüğümüzde bunların da asılsız olduğuna hep beraber
tanıklık etmiş durumdayız.
Saygılarımı
sunuyorum. (AK PARTİ sıralarından alkışlar)
BAŞKAN
– Teşekkür ederim Sayın İnceöz.
FİLİZ
KERESTECİOĞLU DEMİR (İstanbul) – Sayın Başkan, konuşmacı benim konuşmama cevap
vererek sataşmadan dolayı söz aldığından ve orada “Terör örgütlerini burada
dile getirenler, ifade edenler…” diyerek de… Aslında çok alakasız bir konuşma
ama…
BAŞKAN
– Ya, bir parti ismi zikretmedi ama size yönelik olduğunu mu
değerlendiriyorsunuz?
FİLİZ
KERESTECİOĞLU DEMİR (İstanbul) – Evet. 
Yani
artık biz alıştık zaten “terörist” denilmesine. 
İLKNUR
İNCEÖZ (Aksaray) – Niye üstlerine alınıyorlar?
FİLİZ
KERESTECİOĞLU DEMİR (İstanbul) – O nedenle üzerimize alınmış bulunuyoruz.
BAŞKAN
– Buyurunuz Sayın Kerestecioğlu.
MİHRİMAH
BELMA SATIR (İstanbul) – PKK’dan bahsettik.
MAHMUT
TOĞRUL (Gaziantep) – Kimin konuşmasından sonra Sayın Başkan? Hayret bir şey ya.
MİHRİMAH
BELMA SATIR (İstanbul) – Siz niye üstünüze alınıyorsunuz? “PKK” dedi Sayın
Başkan.
2.- İstanbul Milletvekili Filiz Kerestecioğlu Demir’in,
Aksaray Milletvekili İlknur İnceöz’ün sataşma nedeniyle yaptığı konuşması
sırasında Halkların Demokratik Partisine sataşması nedeniyle konuşması
FİLİZ
KERESTECİOĞLU DEMİR (İstanbul) – Şimdi, uzun zamandır yaşadığımız bir şey var.
Biz burada mesela bir gensoru veriyoruz ve diyoruz ki: “Bu kadar yıl boyunca,
özellikle son iki yılda bu ülkede şu kadar patlama gerçekleşti, şu kadar can
kaybı oldu, bu kadar insan öldü.” Şimdi iktidarda kim var? Biz değiliz, değil
mi? Dolayısıyla, bunun hesabını verecek olan da biz değiliz. Yani iktidar
demek, adı üstünde, sorumluluk gerektiren bir şeydir. Sorumluluk almak için
soyunmuş, bunun için yola çıkmış olanların bu sorumlulukla ilgili denetlenme
biçimi nedir? Aynı zamanda, yargıdır, hesap vermektir ya da halkın sözünü
dinlemektir, halkın önünü açmaktır. 
Şimdi,
burada biz ne söylesek, sürekli karşımıza “terör, terör, terör…” Terörle
mücadele edin, kimse size etmeyin demiyor. Ne yapıyorsanız yapın. İktidar olan
sizsiniz, devletin bütün güçlerini elinde bulunduran sizsiniz zaten. Bunu
yapın. 
Ben
size İzmir’deki “hayır” anons aracının yolunun kesilmesinden bahsediyorum; ben
size Maraş’ta “Nevroz” kutlayacak olanların gözaltına alınmasından
bahsediyorum; “hayır” diyen bütün partilere yapılan saldırılardan bahsediyorum.

Çıkıyorsunuz,
kendiniz, gayet güzel, bakın, “evet” paketli çaylar, makarnalar dağıtıyorsunuz.
Hayır ama şimdi bu araç nedir yani? Bu fotoğraflar İstanbul’da Büyükçekmece’de
çekildi. Yani biz bunun da aslında çok yakışıksız bir şey olduğunu düşünüyoruz,
hakikaten yakışıksız bir şey olduğunu düşünüyoruz. 
ŞİRİN
ÜNAL (İstanbul) – HDP’nindir onlar, HDP’nindir.
FİLİZ
KERESTECİOĞLU DEMİR (Devamla) – Yani bu mu HDP’nin? 
ŞİRİN
ÜNAL (İstanbul) – Evet.
FİLİZ
KERESTECİOĞLU DEMİR (Devamla) – “Evet.” yazıyor üstünde, öyle mi? 
ŞİRİN
ÜNAL (İstanbul) – Olabilir.
MAHMUT
TOĞRUL (Gaziantep) – Terbiyesizlik yaparak müdahale etme!
FİLİZ
KERESTECİOĞLU DEMİR (Devamla) – Evet, çay ve makarna dağıtılıyor.
Biz
hayatımızda böyle bir şeye hiçbir zaman tevessül etmedik. İktidar olanakları
kullanılarak da bunlara tevessül edilmemesi gerekiyor ya da ediyorsanız da
“hayır” propagandası yapanların da önünü, yolunu açık bırakıp cevap verecekseniz
de buna cevap verin.
BAŞKAN
– Teşekkür ederim Sayın Kerestecioğlu.
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili İstanbul
Milletvekili Filiz Kerestecioğlu Demir tarafından, yaklaşmakta olan referandum
için "hayır" kampanyası yürüten yurttaşların karşılaştıkları
baskılar, idari makamların yasakları, polis müdahaleleri ve sivil gruplar
tarafından yapılan saldırıların tespit edilerek yurttaşların propaganda yapma
hakkını güvence altına alacak çözümlerin belirlenmesi amacıyla 16/3/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 16 Mart 2017 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN
- Aleyhte Mehmet Erdoğan, Muğla Milletvekili konuşacak.
Buyurunuz
Sayın Erdoğan. (MHP sıralarından alkışlar)
MEHMET
ERDOĞAN (Muğla) - Sayın Başkan, değerli milletvekilleri; bugün HDP grup önerisi
aleyhinde Milliyetçi Hareket Partisi Grubu adına söz almış bulunmaktayım. Yüce
heyetinizi saygıyla selamlıyorum.
Öncelikle,
Türkiye millî iradenin ortaya konulacağı 16 Nisanda bir referanduma gidiyor. Bu
referandumun Türk devletinin, Türk milletinin bekası için bir çıkış kapısı
olmasını biz istiyoruz Milliyetçi Hareket Partisi olarak ve ilk günden beri
dediğimiz gibi Milliyetçi Hareket Partisi “evet” diyen, “hayır” diyen her Türk
vatandaşının iradesine saygılıdır ve 16 Nisanda çıkacak olan millî iradenin
bizi de herkesi de bağlayacağının bilincindedir. Bu sebeple “evet” ya da
“hayır” dediği için kimsenin engellenmesini yani bu referandum kampanyasında
kimseye zorluk çıkartılmasını Milliyetçi Hareket Partisi olarak kabul
etmemekteyiz. Bu referandumda millî iradenin doğru tecelli etmesi için herkesin
hür iradesiyle sandığa giderek elini vicdanına koyup oyunu kullanması lazım. 
Ancak
burada “‘Hayır’ kampanyası yapanlar engelleniyor.” denilerek bazı şeylerin üstü
örtülmeye çalışılmaktadır. Terör örgütü üyesi olanlara ya da terör örgütleriyle
irtibatlı olanlara yapılan adli ve idari işlemlerin “hayır” kampanyasının
engellenmesi gibi gösterilmesini biz kabul edemeyiz. “Bugün ‘hayır’ kampanyası
yürütenler baskı altında.” Bunu kabul edemeyiz. Çünkü, “hayır” kampanyası
“evet” kampanyasından aylarca önce başlamıştır. “Hayır” kampanyası, Milliyetçi
Hareket Partisi Genel Başkanı Sayın liderimiz Devlet Bahçeli’nin, 11 Ekim
2016’da bu 18 maddelik Anayasa değişiklik teklifinin ilk işaretlerini verdiği
günden bugüne sürmektedir. “Evet” kampanyası, ancak 21 Ocakta, bu paket Türkiye
Büyük Millet Meclisinde kabul edildikten, referandum yolu açıldıktan sonra
başlamıştır. 
Bugün,
asıl baskı “evet” diyenler üzerinde yapılmaktadır. Yani şimdi, çıkmış birçok
“hayır” sözcüsü, “hayır” kampanyası yürütenler özellikle Milliyetçi Hareket
Partisini de hedef kitle olarak belirlemişler ve bizi ihanetle
suçlamaktadırlar. Bizi, Milliyetçi Hareket Partisini ihanetle suçlayanların
arşivlere iyi bakması lazım. 2011 seçimlerinden sonra kurulan Anayasa Uzlaşma
Komisyonunda kimin neler söylediği Türkiye Büyük Millet Meclisinin arşivlerinde
vardır. Herkesin ve bütün milletimizin de bu arşivlere ulaşması mümkündür. Dün
orada Türkiye'nin üniter yapısını tehdit edecek birçok değişikliği gündeme
getirenlerin, yine birçok mitingde ve seçim çalışmalarında bunları gündeme
getirenlerin bugün Milliyetçi Hareket Partisine bu manada söz etmesi son derece
anlamsızdır, tarafımızdan anlaşılamamaktadır. Milletimizin iradesini ortaya
koyacağı bir referandumun ikinci kurtuluş savaşı olarak ilan edilmesi, lanse
edilmesi kime hizmettir? Bunu, bu iddiaları ortaya koyanların çok iyi bir
şekilde burada anlatması lazım. 18 maddelik Anayasa değişiklik paketi Türkiye
Büyük Millet Meclisine geldiğinden itibaren “hayır” kampanyası yürüten bazı
milletvekilleri, Milliyetçi Hareket Partisi Grubundaki bütün
milletvekillerimizin telefonlarını sosyal medya üzerinden paylaşarak bizlerin
iradesini baskı altına almaya çalışmışlardır, bize mobbing uygulamaya
çalışmışlardır. Bu kampanya hâlen de devam etmektedir.
Avrupa
ülkelerine gelince, Avrupa ülkeleri, 12 Eylül 2010’da yapılan referandumda
“evet” kampanyası yürütmüşler, bu kampanyayı, bırakın Avrupa ülkelerinde,
ülkemizde bile çeşitli yollarla yürütmenin çarelerini aramışlardır ama aynı AB
ülkeleri bugün hem “hayır” kampanyası yürütmekte hem de siyasi partilerin AB
ülkelerinde yaşayan Türk vatandaşlarımıza yapmak istediği “evet” kampanyasını
engellemektedir. Bu, sadece iktidar partisine yönelik bir engelleme değildir.
Milliyetçi Hareket Partisinin de Avrupa Birliği ülkelerinde düzenlemek için
müracaat ettiği ya da planladığı bütün toplantılar engellenmiştir. Bu bakımdan,
dün yapılanlarla ilgili bugün farklı tavırlar içinde olan herkesin “hayır”
kampanyasının engellendiğinden bahsetmesi burada çok şaşırtıcıdır.
Yine,
burada -ifade edilen- Yusuf Halaçoğlu ve Ümit Özdağ’ın ve bazılarının
kampanyasına Milliyetçi Hareket Partisinin lideri Sayın Devlet Bahçeli’nin ismi
kullanılarak birtakım müdahaleler yapıldığı söylenmiştir. Milliyetçi Hareket
Partisinin bu müdahalelerle hiçbir ilgisi ve alakası yoktur. Bugün, Sayın Genel
Başkanımızın bir gazeteye vermiş olduğu röportajda da bu açıkça tekrar Sayın
Genel Başkanımızın kendi ifadeleriyle yer bulmuştur. Yine, geçtiğimiz günlerde
gerek basın mensuplarının sorusu üzerine gerekse grup toplantılarında Sayın
Genel Başkanımız bu konunun altını defaatle çizmiştir. 
Bazıları
gündemde kalmak için Milliyetçi Hareket Partisini kullanmaya kalkmasınlar.
Herkes, kampanyasını kendi yürütmek istediği edep, adap içerisinde yürütsün;
kimse, kendi kampanyasını Milliyetçi Hareket Partisinin üzerinden yürütmeye
kalkmasın. Böyle bir provokasyonun içerisine Milliyetçi Hareket Partisi bugüne
kadar girmemiştir, bundan sonra da girmeyecektir. 
Yine,
tabii ki Türkiye yıllardır terörle mücadele konusunda çok ciddi sıkıntılarla
karşı karşıyadır. Türkiye'de, bugün, birden fazla terör örgütü Türk devletinin,
Türk milletinin birliğine karşı ortak saldırı içindedir. FETÖ, PKK, PYD,
DHKP-C, DEAŞ gibi bütün terör örgütleri senkronize çalışmaktadır. Böyle bir
ortamda terörle mücadelenin, Türkiye'de özellikle şu referandum sürecinde
herhangi bir provokasyona sebep olmayacak şekilde Hükûmet tarafından çok iyi
koordine edilmesi lazım çünkü bu süreçte terör örgütleri, Türkiye’de düzenlenen
referandum kampanyasını sabote ederek Türkiye’de yeni oyunlarını oynamaya
gayret edeceklerdir. Bu, bütün terör örgütü sözcülerince Kandil’den de, Irak’tan
da, başka yerlerden de bugün Türkiye’de ifade edilmiş ve ifade edilmeye devam
etmektedir. Türkiye’nin bu kadar terör tehdidi altında bulunduğu bir süreçte,
terör örgütlerine karşı yapılan bu operasyonları engelleyecek, o operasyonları
etkisiz hâle getirecek herhangi bir çağrışım içerisine kimsenin girmemesi
gerekmektedir. 
Milliyetçi
Hareket Partisi bu konuda, referandum konusunda bütün fikirlerini çok açık bir
şekilde belirtmiştir. Burada Sayın Genel Başkanımızın ifadesiyle bazı hususları
tekrar etmek istiyorum. Sayın Genel Başkanımız Devlet Bahçeli, 18 maddelik
Anayasa değişiklik paketi Türkiye Büyük Millet Meclisi Genel Kurulunda
görüşülerken kuliste basın mensuplarına tansiyonun bu kadar yükseltilmesinin
doğru olmadığını, dolayısıyla 18 maddelik Anayasa oylaması Parlamentodan
geçtikten sonra referandum sürecinde bunun da alandaki tansiyonun yükselmesine
sebep olabileceğini, dolayısıyla herkesin attığı adımı dikkatle atması
gerektiğini ifade etmiştir. 
Gene,
herkesin şunu tabii çok iyi bilmesi lazım: 18 maddelik Anayasa değişikliği
referandumundan sonra bu ülkede “hayır” çıkarsa “evet” diyenler bu ülkeyi terk
etmeyecek, “evet” çıkarsa “hayır” diyenler bu ülkeyi terk etmeyecek. Ortada bir
üslup sorunu varsa burada sadece “evet” diyenleri ve özellikle Milliyetçi
Hareket Partisini suçlayarak kimse bir yere varamaz, aynı şekilde “hayır”
diyenlerin de kendi üslubuna dikkat etmesi lazım. Referandumdan çıkacak kararın
meşruiyetine halel getirmeyecek bir üslubun herkes tarafından kullanılması
lazım. Oysa, Anayasa değişikliği ülke gündemine geldiği andan itibaren belirli
bir kesim, tehditlerle seçmen davranışını şekillendirmek istemektedir. Son
günlerde, Milliyetçi Hareket Partisi Genel Başkanı Sayın Devlet Bahçeli’yi ve
Başbakan Sayın Binali Yıldırım’ı Anayasa değişikliği için yapmış oldukları
konuşmaları sebebiyle eleştirenlerin, yapmış olduğu konuşmalara çok dikkat
etmesi lazım. Halk, bu ülkenin birliğini, bütünlüğünü düşünmez mi; iç savaştan
yana mıdır yoksa barıştan yana mıdır? Bu tip açıklamaları yapanların yani bu
bakış açısına göre “‘Evet’ diyenler iç savaştan yanadır ve ‘evet’ çıkması
hâlinde ülkemizde bir iç savaş çıkacaktır.” imajını yaymaya çalışanların
üslubuna çok dikkat etmesi lazım. 
Yine
“Bu ülkede devlet partisi inşa edilirse bunun sonucu bir kaos olur.” diyenlerin
bu söyledikleri sözlerin nereye gideceğine çok dikkat etmesi lazım. “Neredeyse
bir iç savaş arifesindeyiz.” gibi açıklamaları sıkça kullananların da bu
açıklamaların sonuçlarını iyi düşünmesi lazım. “Evet” diyen birtakım sanat
erbabını da “hayırsız çocuklar” olarak nitelemenin de yarın ülkemizin birliği,
bütünlüğü için doğru olmadığına inanıyor, bu referandumun devletimiz,
milletimiz için bir yeni çıkış kapısı olmasını diliyor, yüce heyetinizi
saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Erdoğan. 
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Teşekkür ederim Sayın Başkanım. 
Sayın
hatip konuşmasının son bölümünde “hayır” oyu isteyenlerin söylemlerinin iç
savaş çığırtkanlığı şeklinde tezahür ettiği anlaşılacak bir konuşma yaptı.
Örnek olarak da “‘Parti devleti inşa ederseniz bu ülkede kaos çıkar.’ gibi
sözlerin nereye varacağının iyi düşünülmesi lazım.” dedi. Bu sözü ben söyledim.
Kafalarda bir karışıklık yaratmaması için, bu bir sataşmadır…
BAŞKAN
– Buyurunuz Sayın Altay. (CHP sıralarından alkışlar)
İki
dakika süreyle söz veriyorum. 
VIII.- SATAŞMALARA İLİŞKİN KONUŞMALAR (Devam)
3.- İstanbul Milletvekili Engin Altay’ın, Muğla
Milletvekili Mehmet Erdoğan’ın HDP grup önerisi üzerinde yaptığı konuşması
sırasında şahsına ve Cumhuriyet Halk Partisine sataşması nedeniyle konuşması
ENGİN
ALTAY (İstanbul) – Teşekkür ederim Sayın Başkan. 
Sayın
milletvekilleri, sayın hatibin endişelerine ben de katılıyorum. Ben başka bir
pencereden katılıyorum. Biz, elbette “evet” oyu veren ile “hayır” oyu verenin
eşit kıymette, bu devletin, bu ülkenin eşit haklara sahip vatandaşları ve
siyasetçileri olduğunu düşünüyoruz. Ama, siyaset elbette, hiç şüphesiz bir
nezaket ve vicdan işidir; siyaset seviye işidir, üslup işidir. Dün de söyledim,
mahalle ağzıyla siyaset yapılmaz, diplomasi de yapılmaz; sözüm size değil,
yukarıya. Ama, şimdi, siyasetçinin orta yerdeki hadiseyle ilgili kimi
endişeleri ortaya koyması da asli görevidir. 
Şimdi,
siz şuna katılmaz mısınız: Bir ülkede parti devleti inşa edilirse, parti
devleti…
YILMAZ
TUNÇ (Bartın) – Ama, o, sana göre.
ENGİN
ALTAY (Devamla) - …o ülkede…
YILMAZ
TUNÇ (Bartın) – Sana göredir Engin Bey.
ENGİN
ALTAY (Devamla) – Dur, sana geleceğim.
…o
ülkede kaos çıkmaz diyebilir misiniz? Lütfen cevap verin, lütfen. Parti devleti
inşa edilirse –gene söylüyorum- bir ülkede…
ERHAN
USTA (Samsun) – Geçersiz bir varsayım.
ENGİN
ALTAY (Devamla) – Ne demek geçersiz bir varsayım?
ERHAN
USTA (Samsun) – Geçersiz bir varsayım, tabii.
ENGİN
ALTAY (Devamla) - Gene söylüyorum, bir ülkede parti devleti inşa ederseniz o
ülkede kaos ortamı yaratırsınız. Bunun da nereye gideceği… Bu, her şekilde
olabilir. Bu, referandumla ilgili bir mesele değil sadece. Devletin uyması
gereken normlar var. Devletin, hukukun şemsiyesinin altından çıkmaması lazım.
Devletin yapacağı her işin uluslararası ve ulusal hukuk normlarımız içinde
olması lazım. 
Ben
şimdi, madem söyleyeyim, işte “‘Evet’ olursa öyle olur, böyle olur.” deniyor.
Ya, bu ülkede cumhuriyet başsavcı vekili “‘Hayır’ oyu veren herkese PKK terör
örgütü mensubuna muamele ettiğim gibi muamele ederim.” diye milleti tehdit
etti. Bu edepsizliğe karşı sessiz kalan sizlerin, şimdi bu konuda laf etmeye
hakkınız yoktur.
Genel
Kurulu saygıyla selamlarım. (CHP sıralarından alkışlar)
BAŞKAN
– Teşekkür ederim Sayın Altay.
ERHAN
USTA (Samsun) – Sayın Başkanım…
MAHMUT
TANAL (İstanbul) – Sayın Başkan…
BAŞKAN
– Sayın Usta…
ERHAN
USTA (Samsun) – “Bu edepsizliğe sessiz kalarak.” deyip doğrudan partimize
sataşmıştır.
BAŞKAN
– Siz mi konuşacaksınız?
ERHAN
USTA (Samsun) – Evet.
BAŞKAN
– Buyurunuz Sayın Usta.
ENGİN
ALTAY (İstanbul) – Size de AK PARTİ’ye de. AK PARTİ için de aynı şey geçerli,
söylediğim “sessiz kalma” noktasında.
BAŞKAN
– Böylece, sataşma kısmını çoğaltmış oldunuz. 
Buyurunuz
Sayın Usta.
4.- Samsun Milletvekili Erhan Usta’nın, İstanbul
Milletvekili Engin Altay’ın sataşma nedeniyle yaptığı konuşması sırasında
Milliyetçi Hareket Partisine sataşması nedeniyle konuşması
ERHAN
USTA (Samsun) – Milliyetçi Hareket Partisi, bir defa -bu tür şeylere- her zaman
kendi çizgisinde hareket etmiştir, doğru bildiği şeyleri her zaman söylemiştir,
yanlış bildiği şeylere de her zaman karşı çıkmıştır. Bir defa bunu görmemiz
lazım.
Siyasetin
seviye işi olduğuna katılıyoruz. Hakikaten, burada üsluba da herkesin dikkat
etmesi lazım.
İkincisi:
Bu süreçte de başka bir zamanda da kimse bu milleti korkutma üzerine siyaset
yapmasın. 
FATMA
KAPLAN HÜRRİYET (Kocaeli) – Aynı şeyi söylüyoruz.
ERHAN
USTA (Devamla) - Biz bundan yanayız, Milliyetçi Hareket Partisi olarak biz de
bunu söylüyoruz. Yani ama buna sizin de dikkat etmeniz lazım. Yani bir “iç
savaş” meselesi filan türü laflar şurada… Bunu kim söylerse söylesin,
yanlıştır. İnsanları korkutarak siyaset yapmanın bir anlamı yok. Milletimize
doğruları söyleyelim. Bakın, televizyon ekranlarına çıkılıyor, şu 18 maddeyle
ilgili, milletimize doğruları söylemiyor siyasetçiler. Bunu maalesef üzülerek
müşahede ediyoruz. O 18 maddeyi aslında biz çok güzel bir şekilde milletimize
anlatmış olsak, ondan sonra milletimizin ferasetine biz güveniyoruz, onun ne
yapacağını biz biliyoruz ve oradan kesinlikle “evet” çıkacaktır bu anlamda.
ÖMER
FETHİ GÜRER (Niğde) – Biz de “hayır” çıkacağını söylüyoruz.
ERHAN
USTA (Devamla) – Son husus: Sayın Grup Başkan Vekili, parti devletine biz de
elbette karşıyız.
ENGİN ALTAY (İstanbul) – Onu söyleyin.
ERHAN
USTA (Devamla) – Yani şimdi “Niye karşı çıkmıyorsunuz?” şeklinde bir şey
söyleniyor. Ama burada referandum bağlamında “parti devleti” diye bir varsayım
yapmak da geçersiz bir varsayım yani bu başka bir zaman konuşulduğunda buna
karşı olduğumuzu söyleriz ancak bu referandumun sonucu itibarıyla “‘Evet’
çıkması durumunda Türkiye’de bir parti devleti oluşur.” dersek bu da yanlış bir
değerlendirme olur, bu değerlendirmeye de hiçbir şekilde katılmayız. 
ÖMER
FETHİ GÜRER (Niğde) – Niye yanlış olsun?
HAYDAR
AKAR (Kocaeli) – Sen buna inanmıyorsun Sayın Usta.
ERHAN
USTA (Devamla) – Ama onun haricinde, ne geçmişte ne gelecekte bir parti devleti
oluşmasına biz de Milliyetçi Hareket Partisi olarak karşıyız.
Teşekkür
ederim.
BAŞKAN
– Teşekkür ederim Sayın Usta.
MAHMUT
TANAL (İstanbul) – Sayın Başkan…
BAŞKAN
– Sayın Tanal…
MAHMUT
TANAL (İstanbul) – Biraz önce sayın hatip konuşurken dedi ki: “Efendim, bazı
milletvekilleri sosyal medyada bizim telefonlarımızı vererek bize baskı
kuruyorlar.” Bu telefonları veren benim. Bu sataşmadır, sataşmadan dolayı söz
istiyorum.
BAŞKAN
– Bir isim vermedi ama.
MEHMET
ERDOĞAN (Muğla) – Ben isimden bahsetmedim.
MAHMUT
TANAL (İstanbul) – Ama beni ima etti Sayın Başkan.
ERHAN
USTA (Samsun) – Buradan sataşma olur mu? 
BAŞKAN
– Siz mi verdiniz?
MAHMUT
TANAL (İstanbul) – Evet, evet. İma yoluyla bana sataştı.
BAŞKAN
– Buyurunuz Sayın Tanal.
ERHAN
USTA (Samsun) – Burada Mahmut Bey’in yapacağı bir şey varsa bizden 100 bin defa
özür dilemesi lazım.
MEHMET
ERDOĞAN (Muğla) – Hepimizden özür dilemesi lazım.
MİHRİMAH
BELMA SATIR (İstanbul) – Yani utanmadan bir de bununla ilgili konuşacak mı?
Herhâlde özür dileyecek. 
ERHAN
USTA (Samsun) – Yapmayın lütfen. Buradan bir de rant çıkarmaya çalışmayın,
böyle bir şey olabilir mi?
HAYDAR
AKAR (Kocaeli) – Telefonlarımız özel değil bizim arkadaşlar.
MEHMET
ERDOĞAN (Muğla) – Nasıl özel değil?
ERHAN
USTA (Samsun) – Dağıtalım o zaman.
FATMA
KAPLAN HÜRRİYET (Kocaeli) – İnternette var.
BAŞKAN
– Buyurunuz Sayın Tanal.
5.- İstanbul Milletvekili Mahmut Tanal’ın, Muğla
Milletvekili Mehmet Erdoğan’ın HDP grup önerisi üzerinde yaptığı konuşması
sırasında şahsına sataşması nedeniyle konuşması 
MAHMUT
TANAL (İstanbul) – Değerli arkadaşlar, değerli milletvekilleri, Değerli
Başkanım; hepinizi saygıyla, hürmetle selamlıyorum.
Milliyetçi
Hareket Partili arkadaşlar, hiç üzülmeyin, ben burada cep telefonumu veriyorum
80 milyona, halkın vekili bu demek: 0 532 314 91 49. 
KAMİL
AYDIN (Erzurum) – Bizimkini veremezsin kardeşim.
MİHRİMAH
BELMA SATIR (İstanbul) – Bırak Allah aşkına, popülizm yapmayı bırak, hayatın
popülizm.
MAHMUT
TANAL (Devamla) - Avukat Mahmut Tanal: 0 532 314 91 49. 
MİHRİMAH
BELMA SATIR (İstanbul) – “Avukat”ı özellikle mi söylüyorsunuz? Mahmut Bey,
“avukat”ı niye söylüyorsun?
MAHMUT
TANAL (Devamla) - Tüm milletimiz bana ulaşabilir. Milletimizin derdi bizim
derdimizdir. Milletten kaçan milletvekillerine hayır diyoruz biz. (CHP
sıralarından “Bravo” sesleri, alkışlar)
MİHRİMAH
BELMA SATIR (İstanbul) – Mahmut Bey, avukat olduğunu niye söylüyorsun?
MAHMUT
TANAL (Devamla) - Değerli arkadaşlar, Avrupa’ya sataşıyorsunuz. Bakın, ne diyor
Seçim Kanunu 94/A bendi? “Yurt dışında ve temsilciliklerde propaganda
yapılamaz.” diyor. Ben Batman’daydım, Batman’a gidin propaganda yapın;
Diyarbakır’daydım, Diyarbakır’a gidin propaganda yapın. 
MİHRİMAH
BELMA SATIR (İstanbul) – Hep oradayız, hep.
MAHMUT
TANAL (Devamla) - Gidemiyorsunuz, korkudan ne iktidar partisi gidebiliyor ne
diğerleri gidebiliyor. Giden HDP’yi de içeri alıyorsunuz. Bölgede çalışan
sadece Cumhuriyet Halk Partisi değerli arkadaşlar. Ülkeyi böldünüz, ülkeyi
parçaladınız, kardeş kavgasını yarattınız. Biz barıştan yanayız, biz
demokrasiden yanayız, biz özgürlüklerden yanayız. Bakın, gerginlik… 
Siz
Avrupa’yı protesto mu edeceksiniz? Ey bakanlar, ey Başbakan! Hollanda’da bulunan
sizlerin ve çocuklarınızın şirketlerini kapatın, Türkiye’de şirket açın,
Hollanda’daki şirketleri kapatın. 
İki:
Bana bağıran Komisyon Başkanı, bindiğiniz araba Alman menşeli. Alman araçlarını
bıraksın Türkiye Büyük Millet Meclisi. Türkiye Büyük Millet Meclisinde
kullanılan tüm araçlar Alman markalı, Alman menşeli.
Bize
çatan sayın Milliyetçi Hareket Partisi hatibi, Genel Başkanınız hangi markaya
biniyor? Bindiği araba Alman markalı değil mi, tahsis edilen zırhlı araç Alman
markalı değil mi? Bırakın bunları. 
HASAN
BASRİ KURT (Samsun) – “Yerli araç yapalım.” dendiğinde “Yapamazsın.” diyen de
sendin. “Yerli araç yapalım.” dediğimizde “Yapamazsın.” diyen sen değil miydin?
Her şeye “Hayır.”, her şeye “Hayır.”
MAHMUT
TANAL (Devamla) – Üç: Aynı şekilde, bakın, milliyetçi davranıyorsunuz, değil
mi?
(Mikrofon
otomatik cihaz tarafından kapatıldı) 
MAHMUT
TANAL (Devamla) – Konjonktürel milliyetçiliğe hayır diyoruz biz. 
KAMİL
AYDIN (Erzurum) – BMW’ye sen biniyorsun ya, utan ya! Hayret bir şey ya, altında
son model BMW var ya, konuşuyor. 
MAHMUT
TANAL (Devamla) – Adana’da, İncirlik Üssü’nde Alman askerleri var. Aynı
zamanda, Adana’da İncirlik Üssü’nde Hollanda askerleri var. 
BAŞKAN
– Sayın Tanal, teşekkür ederim. 
MAHMUT
TANAL (Devamla) – Gelin, bunları sınır dışı edelim. 
Teşekkür
ediyorum, saygılarımı sunuyorum. (CHP sıralarından alkışlar)
BAŞKAN
– Teşekkür ederim Sayın Tanal. 
MİHRİMAH
BELMA SATIR (İstanbul) – Avukat olduğunuzu niye söylediniz, “Buradan iş çıkar.”
diye mi düşünüyorsunuz Mahmut Bey? Ayıp yani, hakikaten ayıp. İnsan bir özür
diler. 
MEHMET
ERDOĞAN (Muğla) – Sayın Başkan… 
BAŞKAN
– Sayın Erdoğan…
MEHMET
ERDOĞAN (Muğla) – Efendim, doğrudan sataştı benim sözlerime. 
BAŞKAN
– Hangi cümleyle?
MEHMET
ERDOĞAN (Muğla) – Bizim telefonlarımızı kendisinin paylaştığını ifade etti. Bu,
kişi haklarına aykırı bir şeydir. Ben buna cevap vereceğim.
BAŞKAN
– Buyurunuz. 
ERKAN
AKÇAY (Manisa) – İnsan utanır ya! Niye özür diledin Mahmut Bey? Özür
dilemeseydin. 
MİHRİMAH
BELMA SATIR (İstanbul) – Cep telefonlarımızı nasıl verebilirsiniz ya?
6.- Muğla Milletvekili Mehmet Erdoğan’ın, İstanbul
Milletvekili Mahmut Tanal’ın sataşma nedeniyle yaptığı konuşması sırasında
şahsına sataşması nedeniyle konuşması
MEHMET
ERDOĞAN (Muğla) – Sayın Başkan, değerli milletvekilleri; sayın hatibin burada
söyledikleri ile grubumuza gelerek söyledikleri aynı şey değildir.
MİHRİMAH
BELMA SATIR (İstanbul) – Hep öyle yapar zaten. Kapının arkasından ayrı söyler,
önünde ayrı söyler. 
MEHMET
ERDOĞAN (Devamla) – Bu telefonları paylaştıktan sonra defalarca grubumuza
gelerek özür dileyip ondan sonra burada “Ben paylaştım.” demek ucuz
kahramanlıktır, bir. 
MİHRİMAH
BELMA SATIR (İstanbul) – Aynen öyle!
MEHMET
ERDOĞAN (Devamla) – İkincisi: Kendi telefonunu buradan söylemek ucuz
kahramanlıktır. (AK PARTİ ve MHP sıralarından alkışlar)
MİHRİMAH
BELMA SATIR (İstanbul) – Aynen öyle, bravo!
MEHMET
ERDOĞAN (Devamla) – Benim telefonum paylaşıldıktan sonra benim avukatım ve
kızım sizi defalarca aradı ama bir defa telefonunuzu açmadınız. 
MİHRİMAH
BELMA SATIR (İstanbul) – Açmaz, açmaz. Artist kendisi, artist! 
MEHMET
ERDOĞAN (Devamla) – Yalan atmayın burada, yalan atmayın. (AK PARTİ sıralarından
alkışlar) 
Ondan
sonra, Milliyetçi Hareket Partisi Grubunu bu kadar baskı altına almak için -bu
kişi hakları- benim özel telefonumu paylaşma hakkını -siz bir hukukçusunuz-
size kim verdi? Bana ulaşmak isteyen, zaten Türkiye Büyük Millet Meclisinde
benim iletişim bilgilerim vardır, bana ulaşır; bunu paylaşmaya sizin hakkınız
yoktur. Hem özür dileyeceksiniz hem de oradan gelip burada başka şeyler
söyleyeceksiniz.
Yine,
Milliyetçi Hareket Partisi Genel Başkanı Sayın Devlet Bahçeli’ye tahsis edilmiş
herhangi bir zırhlı araç yoktur. Milliyetçi Hareket Partisi Genel Başkanı
Devlet Bahçeli’nin bindiği “06 MHP 01” plakalı araba Milliyetçi Hareket Partisi
Genel Merkezinin malıdır, bunu da herkesin bilmesini istiyorum. Öyle bizi,
Milliyetçi Hareket Partisini tahsis edilmiş arabalara falan karıştırmayın, siz
kendi bindiğiniz arabalara bakın, bizim arabalarımıza karışmayın.
MİHRİMAH
BELMA SATIR (İstanbul) – BMW, BMW.
MEHMET
ERDOĞAN (Devamla) - Milliyetçi Hareket Partisi bugüne kadar ne söylediyse bugün
de aynısını söylemektedir. Milliyetçi Hareket Partisi 18 maddelik Anayasa
değişikliği buraya geldiğinde burada başka bir şey, sokakta başka bir şey mi
söylemiştir? Dün ne söylediyse bugün de aynısını söylemektedir. Milliyetçi
Hareket Partisine söz söylerken herkesin önce kendi defterlerini karıştırması
lazım. Müflis tüccar başkalarının geçmişini karıştırmakla uğraşır. Lütfen sizi
nezakete davet ediyorum. (MHP sıralarından alkışlar)
MİHRİMAH
BELMA SATIR (İstanbul) – Anlamaz, anlamaz.
BAŞKAN
– Teşekkür ederim Sayın Erdoğan.
ERHAN
USTA (Samsun) – Sayın Başkan…
MAHMUT
TANAL (İstanbul) – Sayın Başkan…
BAŞKAN
– Sayın Usta…
ERHAN
USTA (Samsun) – Zırhlı araç konusunda, tutanaklara geçmesi açısından… Bu konu
Genel Başkanımıza basın mensupları tarafından sorulmuştur, Genel Başkanımız
zırhlı araç talep etmediğini ifade etmiştir. Yalnız, bizim basından takip
ettiğimiz kadarıyla, Sayın Kılıçdaroğlu zırhlı aracı aldı.
Yani,
şimdi, böyle ucuz siyaset hakikaten yakışmıyor, şu Meclise yakışmıyor. Ucuz
siyaset ve yalan…
KAMİL
AYDIN (Erzurum) – Dün de yaptı.
ERHAN
USTA (Samsun) – Şimdi, zırhlı aracı almayan bir genel başkana “Zırhlı araç
aldı.” diyeceksin, zırhlı aracı alan bir genel başkanın olacak; böyle bir
siyaset olmaz.
HALİL
ELDEMİR (Bilecik) – Her tarafı yalan!
HAKAN
ÇAVUŞOĞLU (Bursa) – Malzeme bu, malzeme; yapacak bir şey yok. 
BAŞKAN
– Tutanaklara geçmiştir Sayın Usta.
ERHAN
USTA (Samsun) – Bir şey daha söyleyeceğim: Genel başkan, güvenlik
görevlilerinin, polislerinin artırılması söz konusu olduğunda onu da kabul
etmemiştir, “Eğer biz yanarsak Anadolu’nun kavruk çocukları da yanmasın.”
demiştir. 
Böyle
bir genel başkana söz konuşmaya sizin hakkınız yoktur beyefendi.
MAHMUT
TANAL (İstanbul) – Sayın Başkan…
BAŞKAN
– Sayın Tanal…
MAHMUT
TANAL (İstanbul) – Zaten açık, net iki hatip de sataşmada bulunmuştur,
sataşmadan dolayı söz istiyorum.
BAŞKAN
– Hangi cümle?
MAHMUT
TANAL (İstanbul) – Mesela, bir önceki hatip “yalancı” dedi. O, zaten, resmen
69’uncu maddeye göre yetiyor.
BAŞKAN
– Buyurunuz Sayın Tanal.
7.- İstanbul Milletvekili Mahmut Tanal’ın, Muğla
Milletvekili Mehmet Erdoğan’ın sataşma nedeniyle yaptığı konuşması ile Samsun
Milletvekili Erhan Usta’nın yerinden sarf ettiği bazı ifadeleri sırasında
şahsına sataşması nedeniyle konuşması
MAHMUT
TANAL (İstanbul) – Değerli arkadaşlar…
Grup
Başkan Vekili Sayın Usta Bey, bindiğiniz aracın markası ne, ne, Audi mi? 
ERHAN
USTA (Samsun) – Ya, sen kendi aracına bak. 
MAHMUT
TANAL (Devamla) – Bir dakika… Ben kendi malıma biniyorum, paramla, paramla.. 
ERHAN
USTA (Samsun) – Ben bunun üzerinden siyaset yapmıyorum kardeşim! 
MAHMUT
TANAL (Devamla) – Sizin Meclisten aldığınız araba Audi mi değil mi? 
ERHAN
USTA (Samsun) – Ben araba almadım Meclisten. 
MAHMUT
TANAL (Devamla) – Bir dakika… Kimin arabasıyla dolaşıyorsun? Grup Başkan
Vekilisiniz. (AK PARTİ ve MHP sıralarından gürültüler) 
ERKAN
AKÇAY (Manisa) – Senin grup başkan vekilinin arabası ne? Ayıp ya!
HAKAN
ÇAVUŞOĞLU (Bursa) – Engin Altay ne kullanıyor? 
BAŞKAN
– Sayın Tanal, Genel Kurula hitap ediniz lütfen. 
MAHMUT
TANAL (Devamla) – O zaman şunu yapın… 
HAKAN
ÇAVUŞOĞLU (Bursa) - Engin Altay ne kullanıyor?
BAŞKAN
– Sayın milletvekilleri… 
HAKAN
ÇAVUŞOĞLU (Bursa) – Hamzaçebi ne kullanıyor? 
MAHMUT
TANAL (Devamla) – Madem çatıyorsunuz Almanya’ya Audileri bırakın. 
HAKAN
ÇAVUŞOĞLU (Bursa) – Yazık be!
ERHAN
USTA (Samsun) – Meclisten ben araba almadım, sen ne konuşuyorsun?
BAŞKAN
– Sayın milletvekilleri, lütfen efendim. 
MAHMUT
TANAL (Devamla) – Audileri bırakın o zaman, bırakın Audileri o zaman, binmeyin
Audilere o zaman.
ERHAN
USTA (Samsun) – Sizin utanmanız yok!
BAŞKAN
– Sayın Tanal lütfen şahsiyatla uğraşmayınız efendim. Lütfen… Rica ediyorum. 
MAHMUT
TANAL (Devamla) – Audilere binmeyin o zaman. 
MİHRİMAH
BELMA SATIR (İstanbul) – Basit! Basit! 
BAŞKAN
– Sayın Tanal, lütfen Genel Kurula hitap edin. 
MAHMUT
TANAL (Devamla) – Değerli Başkanım… 
BAŞKAN
- Şahsiyatla uğraşmayınız efendim. 
MAHMUT
TANAL (Devamla) – Bakın… 
İLKNUR
İNCEÖZ (Aksaray) – Hamzaçebi hangi arabaya biniyor, sorsana!
MAHMUT
TANAL (Devamla) – Hanımefendi, bana bağıracağına, git, Amerika’da kimin
karşısında o başınızı örttüğünüzü hesaplayın. 
İLKNUR
İNCEÖZ (Aksaray)- Ya, geç sen bunları, geç. Yeni sözler söyle, yeni sözler
söyle.
HALİL
ELDEMİR (Bilecik) – Telefon faturasını söyle. 
MAHMUT
TANAL (Devamla) – İnsanlar nerede başını örter? Bir: Cenazede başını örter.
İki: Umreye giderken başını örter. Üç: Hacca giderken başını örter. Siz
gittiniz FETÖ terör örgütünün karşısında başınızı kapattınız. En son konuşacak
insan sizsiniz. (AK PARTİ sıralarından gürültüler) 
RAVZA
KAVAKCI KAN (İstanbul) – Başörtüsüne karıştı. 
İLKNUR
İNCEÖZ (Aksaray) – Allah Allah!
BAŞKAN
– Sayın Tanal, bir saniye… 
MAHMUT
TANAL (Devamla) – Siz nerede başınızı örttünüz? 
İLKNUR
İNCEÖZ (Aksaray) – Sana ne!
MAHMUT
TANAL (Devamla) – Nasıl bana ne?
İLKNUR
İNCEÖZ (Aksaray) – Sana ne! Sen kimsin! Sana ne!
MAHMUT
TANAL (Devamla) – Dinî gereklerimize göre, dinimize göre nerede baş örtülür? 
İLKNUR
İNCEÖZ (Aksaray) – Sana ne!
MAHMUT
TANAL (Devamla) – Bir: Cenazede baş örtülür. 
MİHRİMAH
BELMA SATIR (İstanbul)- Sayın Başkan, müdahale edin. 
MAHMUT
TANAL (Devamla) – İki: Umreye, Hacca giderken baş örtülür. Üç… Nerede baş
örtülür? Amerika’ya gidip baş örttünüz siz. 
İLKNUR
İNCEÖZ (Aksaray) – Sana ne! Sana ne!
MAHMUT
TANAL (Devamla) – Bakın, değerli kardeşlerim… (AK PARTİ sıralarından
gürültüler)
İLKNUR
İNCEÖZ (Aksaray) – Sana ne!
MAHMUT
TANAL (Devamla) – Bana ne… 
Halkın
dinî duygularıyla oynayamazsınız siz. Onun için, bunları geçin siz. 
İLKNUR
İNCEÖZ (Aksaray) – Bunlarla bizi korkutacağını sanıyorsan yanılıyorsun. Geç
bunları, geç. 
İSMAİL
EMRAH KARAYEL (Kayseri) – Hoca mısın sen?
MAHMUT
TANAL (Devamla) – Değerli kardeşlerim, halktan kaçan milletvekilleri olamaz.
Ben tekrar telefonu veriyorum. 
İSMAİL
EMRAH KARAYEL (Kayseri) – Sana mı soracak millet?
MAHMUT
TANAL (Devamla) – Milliyetçi Hareket Partililer gelsinler, halktan kaçmasınlar.

MİHRİMAH
BELMA SATIR (İstanbul) – Avukat olduğunu da söyle. 
RAVZA
KAVAKCI KAN (İstanbul) – Kürsüde din dersi veremezsiniz.
MEHMET
ERDOĞAN (Muğla) – Kim kaçıyor halktan? 
MAHMUT
TANAL (Devamla) – Sizin Genel Başkanınız “Biz başkanlığa hayır diyoruz.” diyen
insan değil miydi? Grup toplantılarında Sayın Devlet Bahçeli “Biz başkanlığı
istemiyoruz.” demedi mi kaç sefer? 
(Mikrofon
otomatik cihaz tarafından kapatıldı) 
ERHAN
USTA (Samsun) – İstemiyoruz işte. 
MAHMUT
TANAL (Devamla) – Peki, ne değişti de hangi devran geldi de siz döndünüz
bundan? 
ERHAN
USTA (Samsun) – İstemiyoruz. 
BAŞKAN
– Teşekkür ediyorum Sayın Tanal. 
Birleşime
yirmi dakika ara veriyorum. 
Kapanma Saati: 15.47
İKİNCİ OTURUM
Açılma Saati: 16.09
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mustafa AÇIKGÖZ (Nevşehir),
Mehmet Necmettin AHRAZOĞLU (Hatay)
-----0-----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşiminin
İkinci Oturumunu açıyorum. 
ERKAN
AKÇAY (Manisa) – Sayın Başkan…
BAŞKAN
– Sayın Akçay, 60’ıncı maddeye göre söz veriyorum.
Buyurunuz.

IV.- AÇIKLAMALAR (Devam)
20.- Manisa Milletvekili Erkan Akçay’ın, İstanbul
Milletvekili Mahmut Tanal’ın sataşma nedeniyle yaptığı konuşmasındaki bazı ifadelerine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Amacım
bir polemik ve tartışma yaratmak değil fakat arkadaşları gereksiz polemik ve
tartışmalardan kaçınmaya çağırıyorum. Burada biraz evvel Sayın Tanal pek çok
şey söyledi ve bütün Milliyetçi Hareket Partisi milletvekillerinin
telefonlarını yayımlama konusunda bizden defalarca özür dilemesine ve Sayın
Genel Başkanımızdan da burada özür dilemesine rağmen kürsüde savunur bir
üslupla tekrar ifade etti, “Açıkta işlenen kabahatin gizlide özrü olmaz.”
sözünü maalesef, ortaya koydu. 
Benim
merak ettiğim husus, Sayın Tanal’ın bu konuşmalarını acaba Cumhuriyet Halk
Partisi Grubu tasvip ediyor mu? Onu merak ediyorum. Sayın Kılıçdaroğlu “Pozitif
bir dil kullanacağız.” derken tabii, Tanal’ın bu dilini bir pozitif dil olarak
kabul etmek mümkün değil.
Bu
makam araçlarından bahsediyor. Bütün parti gruplarının, grup başkan
vekillerinin…
(Mikrofon
otomatik cihaz tarafından kapatıldı) 
ERKAN
AKÇAY (Manisa) – Tamamlayabilir miyim Sayın Başkan?
BAŞKAN
– Buyurunuz Sayın Akçay.
ERKAN
AKÇAY (Manisa) - …Meclis başkan vekillerinin, Meclis Başkanının, kâtip
üyelerin, komisyon başkanlarının Meclis tarafından tahsis edilmiş makam
araçlarını burada söz konusu yapmayı da ayrıca kınadığımı ifade ediyorum ve
elbette Sayın Cumhuriyet Halk Partisi Grubunun da tasvip etmediğini ben
düşünüyorum.
Sayın
Tanal önce kendi arkadaşlarının o araçları nasıl kullandığını, kaç kilometre
yol yaptığını, ne kadar benzin harcadığını… Ayrıca, görevlilerin iletişim
harcamaları, kamuoyuna yansıyan 1 milyon 200 bin liralık faturaları dururken
birtakım mugalataya girmesini de yadırgadığımı ifade ediyorum. Bu tür
polemiklerden kaçınmakta büyük fayda var. Elbette, bütün olanları kamuoyu
takdir edecektir.
Teşekkür
ederim. 
BAŞKAN
– Teşekkür ederim Sayın Akçay.
ENGİN
ALTAY (İstanbul) – Sayın Başkan…
BAŞKAN
– Sayın Altay…
21.- İstanbul Milletvekili Engin Altay’ın, Manisa
Milletvekili Erkan Akçay’ın yaptığı açıklamasındaki bazı ifadelerine ilişkin
açıklaması
ENGİN
ALTAY (İstanbul) – Teşekkür ederim Sayın Başkan.
Sayın
mevkidaşımın endişesinden ve Sayın Tanal’ın söylediklerini CHP Grubunun tasvip
edip etmediğine yönelik sorusundan dolayı söz aldım.
Önce
şunu hemen belirteyim: Almanya ve sonrasında Hollanda yönetimlerinin sayın
bakanlarımıza, bakanlarımız nezdinde aziz milletimize yaptığı muamele, hiç
şüphem yok en az benim kadar Sayın Akçay’ı da, Sayın Usta’yı da, bütün
milletimizi, diğer siyasi partilerin milletvekillerini, hepimizi derinden
yaraladı, gururumuz incindi doğal olarak, bir prestij kaybı yaşadık, yaşıyoruz.
Sayın
Tanal’ın bugünkü konuşmasındaki Alman menşeli araçlarla ilgili tepkisi, hepimiz
gibi Sayın Tanal’ın da gururunun incinmesinden kaynaklı duygusal bir
tepkimedir. Bu bakımdan, burada söz konusu olan kullanılan araçlar, benim
kullandığım araç ile…
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Altay. 
ENGİN
ALTAY (İstanbul) – …Sayın Akçay’ın ve Sayın Usta’nın kullandığı araç aynı araç.

Kaldı
ki bizim Almanya’nın özel sektörüyle, Almanya’da o araçları üreten işçilerle,
emekçilerle bir sorunumuz yok, bizim sorunumuz Almanya federal yönetimiyledir.
Dolayısıyla, bu araçların iade edilmesi, Alman mallarının kullanılmaması gibi
bir anlayışın, bir durumun çok iyi düşünülerek değerlendirilmesi gerekir. Zira,
Almanya’da yaşayan 2,5 milyon soydaşımızı, vatandaşımızı, Hollanda’daki 400 bin
vatandaşımızı düşündüğümüzde, bu konularda -dün de söyledim- sert diplomatik
reflekslere ihtiyaç vardır ama bunları yaparken Avrupa Birliği ülkelerindeki
vatandaşlarımızın oradaki yaşamlarının olumsuzlanmasına yönelecek, sebep olacak
tutumlardan da kaçınmak lazımdır. Sayın mevkidaşlarımın, Sayın Tanal’ın bugünkü
arabalarla ilgili konuşmasını, Almanya ve Hollanda tarafından ülkemize ve
milletimize yönelik…
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Hemen bitiriyorum Başkanım. 
BAŞKAN
– Tamamlayınız Sayın Altay. 
ENGİN
ALTAY (İstanbul) – …bu tutuma karşı aşırı duygusal bir tepki olarak
değerlendirmelerini de rica ediyorum.
Teşekkür
ederim.
BAŞKAN
– Teşekkür ederim Sayın Altay.
Sayın
Can…
22.- Kırıkkale Milletvekili Ramazan Can’ın,
milletvekillerinin şahsiyetiyle uğraşmayı kesinlikle doğru bulmadığına ilişkin
açıklaması
RAMAZAN
CAN (Kırıkkale) – Sayın Başkanım, ben de grubu temsilen, milletvekillerinin
şahsiyatıyla uğraşmayı kesinlikle doğru bulmuyorum. Milletvekillerine, başkan
vekillerine, kâtip üyelere, siyasi partilerin grup başkan vekillerine ve diğer
görevlilerine makam aracı tahsis edilmiştir. Bu gayet doğrudur. Bunları
kullanarak burada istismar konusu yapmayı, milletvekillerinin itibarına
haysiyet cellatlığı yapmayı doğru bulmuyoruz, doğru şeyler değil bunlar. Bunlar
milletvekilleri ve Meclisin itibarını düşüren şeylerdir ve kamuoyunda da
referanduma giden süreçte milletvekilleri üzerinde bir baskı kurmak doğru
değildir, bütün gruplar açısından söylüyorum. Milletvekillerinin itibarını,
Meclisin mehabetini hep beraber korumak durumundayız diyorum ve böyle sözlerden
de elimizden geldiğince kaçınmamız gerektiğini bütün milletvekilleri adına
hassaten rica ediyorum. 
Saygılar
sunuyorum. 
BAŞKAN
– Teşekkür ederim Sayın Can. 
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili İstanbul
Milletvekili Filiz Kerestecioğlu Demir tarafından, yaklaşmakta olan referandum
için "hayır" kampanyası yürüten yurttaşların karşılaştıkları
baskılar, idari makamların yasakları, polis müdahaleleri ve sivil gruplar
tarafından yapılan saldırıların tespit edilerek yurttaşların propaganda yapma
hakkını güvence altına alacak çözümlerin belirlenmesi amacıyla 16/3/2017
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin, Genel Kurulun 16 Mart 2017 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde yapılmasına
ilişkin önerisi (Devam)
BAŞKAN
– Halkların Demokratik Partisi Grubu önerisi lehinde ikinci söz hakkı İstanbul
Milletvekili Zeynel Emre’ye aittir.
Buyurunuz
Sayın Emre. (CHP sıralarından alkışlar)
ZEYNEL
EMRE (İstanbul) – Sayın Başkan, değerli milletvekilleri; hepinizi saygıyla
selamlıyorum. 
Değerli
arkadaşlar, “yasa” ile “adalet” farklı kavramlardır. Kenan Evren de yasa yaptı
ama adaletli değildi. Türkiye tarihinin en kritik oylamalarından birine
gidiyoruz. 16 Nisanda Türkiye’nin belki de bugüne kadarki en önemli
referandumunu yaşayacağız. Böyle bir referanduma siz gerçekten adil, eşit
şartlarda siyasi partilerin kendi düşüncelerini aksettirebildiğine inanıyor
musunuz? 
Mesela,
geçtiğimiz hafta Başbakan Muş’a gitti, değil mi? Çok zor şartlarda, karların
üstüne inen bir helikopter vardı ve onu oradan almak için seferber olan
insanlar. Başbakan şayet referandum propagandası için Muş’a gittiyse “Adalet ve
Kalkınma Partisinin Genel Başkanı” sıfatıyla gitti. Dolayısıyla, dört siyasi
partiye de aynı helikopterler tahsis edilecek mi -yani çok basit bir soru
soruyorum- aynı imkânlar tanınacak mı? Mesela, valilerin, kaymakamların,
yargıçların, Millî Eğitim müdürlerinin “evet” yönünde propaganda yapmasını siz
adil buluyor musunuz? 
“Hayır”
diyenlerin terörist ilan edilmesi… Az önce Milliyetçi Hareket Partisinin
değerli hatibi burada dedi ki: “İç savaş çığırtkanlığı yapar tarzda
açıklamaları çok tehlikeli buluyorum.” Evet, biz de bu düşüncedeyiz ama gece
gündüz şunu görüyoruz meydanlarda: Başkası yapmıyor, direkt Başbakan yapıyor;
referanduma ilişkin “evet-hayır” propagandası tartışması olduğunda “Kimin
‘evet’ dediğine, kimin ‘hayır’ dediğine bakın, ona göre karar verin.” diyor;
“FETÖ, PKK ‘hayır’ dediği için biz ‘evet’ diyoruz.” diyor. Sanki bu teklifi bir
başkası getirmiş de iktidar da bakmış, burada kim “evet” diyor, kim “hayır”
diyor, ona göre karar vermiş gibi konuşuyor. Burada yapılan imaların, burada
gösterilen yaklaşımın sahada şöyle bir sonucu oluyor: Bakın, istisnasız her gün
Türkiye’nin farklı illerinden parti temsilcilerimiz arıyor ve propagandalarının
engellendiğine, saldırıya uğradığına yönelik bilgileri paylaşıyor ve birçoğunda
görüntü de var. Bunlar kamuoyuyla da paylaşılıyor. İşte bu, propaganda
esnasında “hayır” diyenlerin terörist addedilmesi, ima edilmesi sonucunda
oluşan siyasi atmosfer.
Türkiye’nin
en temel problemi ne desek, eminim bu Meclisteki hemen hemen herkes
“Türkiye’nin güvenlik sorunu var.” der, “Türkiye’nin terör sorunu var.” der.
Peki, Türkiye’nin güvenlik sorununu, Türkiye’nin terör sorununu aşması için
yapması gereken temel ögelerden biri nedir? İç barışın desteklenmesidir.
Ülkenin yüzde 50’sini “terörist” diye addetmek, Türkiye’de iç barışı dinamitler
ve teröre dolaylı da olsa destek sağlamış olur.
Burada,
sahada şunu görebiliyoruz “evet” diyenler açısından, değil mi? İşte, yine
geçtiğimiz haftalarda Düzce’de elinde silahla poz verip “hayır” diyenleri
tehdit eden gence ne oldu arkadaşlar, bakabildiniz mi? Alındığı dakika serbest
kaldı. Emin olun, şimdi bulunduğu yerde de sırtı sıvazlanarak geziyordur, belki
de kahraman muamelesi görüyordur. Ama dün burada Sayın Grup Başkan Vekilimiz
Engin Altay detaylarıyla anlattı. “Hayır” için gezen gençler gözaltına
alınıyor, müdahale ediliyor, çeşitli şekillerde, olağanüstü hâl yasalarına
dayanılarak yaptığı propaganda önleniyor ve bunun adı da “adalet” oluyor.
Daha
bugün Güngören ilçesinin astığı “hayır” pankartı kesildi arkadaşlar ve hemen
yanında da “evet” pankartı var. Sizce bu adil mi? O “hayır” pankartını
kesenler, gidip orada “evet” pankartını indirebilir mi? Bunu doğal
karşılayabiliyor musunuz? Kahvehanelerde yaşanan provokasyonlar, yine,
milletvekilimiz Bülent Bey’in başına gelen tam bir tezgâh. Kahveye giriyor,
birisi elinde cep telefonundan kayda hazır, saldırının gerçekleşeceği masayı
çekiyor öncesinden ve orada gidip konuşmaya başladığı vakit provokasyon sonucu
saldırı oluyor; kapının önüne çıkılıyor, orada saldıranlar saldırıya
uğramışçasına hemen bir yandaş medya ve kameramanı içeri giriyor, onlarla
röportaj yapıyor ve canlı yayınlara bağlanıyor.Şimdi, bu, tezgâh değil
midir? Burada siz adaletli bir propaganda olduğunu düşünebiliyor musunuz? 
Değerli
arkadaşlar, bakın, OHAL döneminde anayasa yapımını yasaklayan onlarca örnek
vardır, onlarca ülke vardır. OHAL ne için verildi? Esas itibarıyla, darbe
sonrasında FETÖ’yle mücadele için verildi, gerekçesi oydu. Bugün kar lastiği
bile OHAL’le düzenleniyor, değil mi? Mesela, geçtiğimiz haftalarda, Türkiye'nin
yıllardır, uzun yıllar çabaları sonucunda elde ettiği birikimler bir gecede
Varlık Fonu’na devredildi. Esas itibarıyla yasamanın yani bizlerin, yani
Meclisin denetimi altında görüşülmesi, konuşulması gereken bir mesele değil
miydi? Bunun OHAL’le ne ilgisi vardı? Kim buna itiraz edebildi? Oraya atanan,
Varlık Fonu’na atanan yöneticilerin, benzer yönetim kurullarında tecrübeleri
ne? Bunu burada konuşabildik mi? Ya da Varlık Fonu neden oluşturuldu, bu
ülkenin milyarlarca dolarlık ziynetleri neden ortaya konuldu ve âdeta kredi
almak için bir borç havuzu oluşturuldu? Bunları burada tartışabildik mi? Bu fon
neden Sayıştay denetiminin dışında, bunu sorabilen oldu mu? 
Değerli
arkadaşlar, işte, bizi getirmiş olduğunuz yer, maalesef, düşürdüğünüz durum o
kadar utanç verici ki izah bile edemiyoruz. Türkiye’de bir gün hukuk tekrar
tesis edildiğinde elbette ki bunlar araştırılacak ve burada elbette ki bütün
bunların hesabı sorulacak ancak bu örneği şunun için verdim: İşte, 16 Nisan
sonrasında Türkiye’de egemen kılmak istediğiniz bir rejim var. Şu anda, âdeta,
o rejimin bir fragmanını izliyoruz. Yani, bir OHAL rejimi altında ülke nasıl
yönetiliyorsa şu anda, 16 Nisandan sonra da sizler eğer emellerinize
ulaşırsanız Türkiye kanun hükmünde kararname rejimiyle yönetilen bir ülke
hâline gelecek ve demokrasiden de tamamen vazgeçmiş olacağız. 
Cumhuriyetimizin
demokratik niteliğini ortadan kaldıracak, Türkiye’yi istikrarsızlığa,
otoriterliğe, yoksulluğa sürükleyecek bu tasarıya “hayır” demekten başka
seçeneğimiz yok. Biz neden “hayır” dediğimizi çok iyi anlatabiliyoruz, haklı ve
doğru sebeplerimiz var fakat siz neden “evet” dediğinizi anlatamıyorsunuz.
İnsanları ikna etmek yerine, toplumu korkutarak, “hayır” diyenleri kriminalize
ederek bir kitle oluşturmaya çalışıyorsunuz. Herhangi birisi değil, sizin
partinizin yöneticileri bunları yapıyor.
Değerli
arkadaşlar, biz şunu söylüyoruz, diyoruz ki: Bu ülkenin yurttaşlarının, “evet”
diyenlerin de, “hayır” diyenlerin de başımızın üstünde yeri var, hepsinin
kararlarını da saygıyla karşılıyoruz. Bizim burada beklentimiz, bu yarışın adil
bir şekilde yürümesidir. Bugün, Türkiye Radyo ve Televizyonunun eşit ve adil
bir şekilde yayın yapabildiğini söyleyebiliyor musunuz? Hadi arkadaşlar, her
akşam, her partiden birer temsilci gidip de TRT’de bunu tartışsın, Anayasa
değişikliğini, 18 maddeyi tartışsın. Var mısınız buna arkadaşlar? Buna “Evet.”
diyebiliyor musunuz? Buna “Varım.” diyebiliyor musunuz?
Peki,
buradaki gerekçe ne? Bakın “istikrar, istikrar” derken yarattığınız düzen
adaletsiz ise yine istikrar oluşturamazsınız. Şimdi “evet”i savunanlar Türkiye'nin
ikinci bir kurtuluş savaşında olduğunu söylüyor. Hadi, bunu bir an için doğru
kabul edelim. Bu duruma bizi istikrar abidesi Adalet ve Kalkınma Partisi
getirmedi mi arkadaşlar? Eğer Türkiye'nin bir beka sorunu varsa bu beka
sorununu aşmak için toplumu yüzde 50-50 bölerek, düşmanlaştırarak mı bu sorunu
aşacağız? Bu ülkenin rektörleri, savcıları, valileri, kaymakamları bütünüyle
“evet” kampanyasının içerisinde ve bizler millî birliği böyle mi sağlayacağız?
Siz de biz de biliyoruz ki şu anda çok adaletsiz, çok antidemokratik bir seçim
kampanyası yaşanıyor. Dolayısıyla, buradaki kalan sürenin Meclis denetimi,
gözetimi, araştırması altında geçmesinin çok önemli yararı var. Bundan sonra
yaşanması muhtemel kötü olayların önüne de geçilebilecektir bu şekilde. 
Biz
“FETÖ şöyle diyor, PKK böyle diyor…” bunların hiçbiriyle ilgilenmediğimiz gibi
şunu da söylüyoruz: Herhangi bir terör örgütünün düşüncesini sürekli tekrar
etmek de terör örgütü propagandası yapmaktır. Bu düşünceyi de şiddetle
lanetliyoruz. 
Biz
şunu biliyoruz: Cumhuriyetimiz bundan doksan dört yıl önce kuruldu.
Cumhuriyetimizin demokrasiyle taçlandırılacağı gerçek bir hukuk devletini tesis
edeceğimiz günleri halkımızla el birliğiyle kuracağız. 16 Nisan sonrası da 17
Nisanda da Türkiye hayırlı bir geleceğe inşallah yelken açacak diyorum. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Emre.
Önerinin
aleyhinde Yılmaz Tunç, Bartın Milletvekili. 
Buyurunuz
Sayın Tunç. (AK PARTİ sıralarından alkışlar)
BAYRAM
ÖZÇELİK (Burdur) – Anlamamışlar sistemi, bir daha anlat baştan.
YILMAZ
TUNÇ (Bartın) – Sayın Başkan, değerli milletvekilleri; HDP grup önerisinin
aleyhinde söz aldım. Bu vesileyle Genel Kurulu saygılarımla selamlıyorum.
HDP
grup önerisiyle, referandum sürecinde “hayır” propagandası yapanlarla ilgili
olarak baskılar yapıldığına, “hayır” propagandasının engellendiğine yönelik
iddiaların araştırılmasına ilişkin bir araştırma önergesinin bugün görüşülmesi
talep ediliyor. 
Bu
iddialara geçmeden önce şunu ifade etmek istiyorum: 16 Nisanda
gerçekleştireceğimiz Anayasa değişikliği referandumu, hükûmet kurma yetkisini
doğrudan millete veren, yargının tarafsızlığını daha da güçlendiren, her on
yılda bir darbelerle karşılaşan ülkemizde artık darbe zeminini ortadan kaldıracak
vesayetçi anlayışı Anayasa’dan silen çok önemli düzenlemeler ihtiva ediyor.
TAHSİN
TARHAN (Kocaeli) – Başkan ölürse ne olacak?
YILMAZ
TUNÇ (Devamla) - Anayasa’nın maddeleri, 18 madde burada açık, keşke açıp
okusanız…
TAHSİN
TARHAN (Kocaeli) – Başkan ölürse ne olacak?
YILMAZ
TUNÇ (Devamla) - …bu maddelerin neyi ifade ettiğini çok rahatlıkla sizler de
görebilirsiniz. 
FATMA
KAPLAN HÜRRİYET (Kocaeli) – Milleti unutmuşsunuz o 18 maddede.
ÖMER
FETHİ GÜRER (Niğde) – Yazılı olmayanı anlatıyorsun.
YILMAZ
TUNÇ (Devamla) – Şimdi şu söyleniyor, sürekli tekrar edilen bir husus var:
“Sayın Cumhurbaşkanımız, Sayın Başbakanımız işte ‘hayır verenlere ‘terörist’
dedi.” Kesinlikle böyle bir şey söz konusu değil. Teröristlerin, özellikle PKK,
DHKP-C, FETÖ benzeri bu örgütlere mensup kişilerin “hayır” yönündeki
propagandaları hepimizin malumu.
HAYDAR
AKAR (Kocaeli) – Nerede, biz hiç duymadık? 
VELİ
AĞBABA (Malatya) – Fetullah’la iletişimimiz yok.
YILMAZ
TUNÇ (Devamla) - Bizim şimdi “‘Hayır’ verecekler bunlar, terör örgütü
mensupları bunları söylüyor.” dememiz, “hayır” verecek herkesin terörist olduğu
anlamına gelmez.
VELİ
AĞBABA (Malatya) – Bizim Fetullah’la iletişimimiz yok. Fetullah Gülen’le
eskiden iletişiminiz vardı, şimdi de devam mı ediyor? Biz bilmiyoruz, biz
duymadık Fetullah Gülen’in “hayır” dediğini.
BAŞKAN
– Sayın milletvekilleri, lütfen hatibi dinleyin efendim.
YILMAZ
TUNÇ (Devamla) – Ama terör örgütlerinin “hayır” propagandası yaptığını
söylemeyi engellemek de “evet” diyenlere baskıdır. Bundan da bu çıkar.
Kesinlikle böyle bir şey söz konusu değil.
FATMA
KAPLAN HÜRRİYET (Kocaeli) – Fetullah Gülen de oy verecek mi? Fetullah Gülen oy
kullanacak mı?
YILMAZ
TUNÇ (Devamla) - Türkiye’de “evet” verenlerin de “hayır” verenlerin de
propaganda serbestiyeti kapıları ardına kadar açık. 
FATMA
KAPLAN HÜRRİYET (Kocaeli) – Teröristler de oy kullanıyor mu bu Anayasa’ya?
VELİ
AĞBABA (Malatya) – Yalan, yalan!
FATMA
KAPLAN HÜRRİYET (Kocaeli) – 2010’da kim “evet” demişti, 2010’da?
YILMAZ
TUNÇ (Devamla) - Nerede kapalı? Hollanda’da kapalı, Avrupa ülkelerinde kapalı.
(AK PARTİ sıralarından alkışlar) 
FATMA
KAPLAN HÜRRİYET (Kocaeli) – 2010 referandumunda kim “evet” demişti, kim?
YILMAZ
TUNÇ (Devamla) - Bu ülkenin güçlenmesini, büyük ülke olmasını, dünya
projelerine adım atmasını, demokrasisinin güçlenmesini, cumhuriyet rejiminin
güçlenmesini, halk iradesinin yönetime yansımasını istemeyen ülkelerde, evet,
HDP’li milletvekillerine de, CHP’li milletvekillerine de salonlar açık, Türkiye
Cumhuriyeti’nin Dışişleri Bakanına, Adalet Bakanına, Aile Bakanına salonlar
kapalı. Milletimiz fotoğrafı gayet iyi, çok net biliyor.
VELİ
AĞBABA (Malatya) – Yalan, yalan, o da yalan!
FATMA
KAPLAN HÜRRİYET (Kocaeli) – Kocaeli’de kapattınız. Kocaeli’de salonları
kapattınız bize. Kocaeli’de belediyeleriniz bize ambargo koydu.
BAYRAM
ÖZÇELİK (Burdur) – Sakin ol, sakin ol.
FATMA
KAPLAN HÜRRİYET (Kocaeli) – Biz sakiniz, çok sakiniz, sakin sakin konuşuyoruz.
YILMAZ
TUNÇ (Devamla) - Değerli milletvekilleri, şimdi, 18 maddelik değişiklik, bunlar
çok önemli. Hep çarpıtmalara cevap vermekten… Aslında biz anlatıyoruz,
gittiğimiz her salon toplantısında, köy köy kahvelerde vatandaşımıza bu 18
maddenin ne getirdiğini gayet net bir şekilde anlatıyoruz. 
ÖMER
FETHİ GÜRER (Niğde) – Meclis Başkanı Cumhurbaşkanına vekâlet ediyor mu?
FATMA
KAPLAN HÜRRİYET (Kocaeli) – Sadece 18 madde değil, torba anayasa, torba
anayasa.
YILMAZ
TUNÇ (Devamla) - Şimdi, ikide bir buraya çıkıp “Bu 18 maddenin ne getirdiğini
millete anlatmıyorsunuz.” diyorsunuz, asıl anlatmayan sizsiniz. 
ÖMER
FETHİ GÜRER (Niğde) – Meclis Başkanı Cumhurbaşkanına vekâlet ediyor mu?
YILMAZ
TUNÇ (Devamla) - Bakın, her bir maddeyle ilgili çarpıtmalarla karşılaşıyoruz. 
ÖMER
FETHİ GÜRER (Niğde) – Meclisteki millî irade ne oluyor?
YILMAZ
TUNÇ (Devamla) - Maddeye baktığımız zaman farklı ama “hayır”cıların
propagandalarına baktığımız zaman o maddeyle alakası olmayan hususlar olduğunu
görüyoruz. 
ÖMER
FETHİ GÜRER (Niğde) – Söyle, söyle Meclis Başkanı Cumhurbaşkanına vekâlet
ediyor mu?
FATMA
KAPLAN HÜRRİYET (Kocaeli) – Millî iradeyi unutmuşsunuz orada, millî iradeyi
unutmuşsunuz.
YILMAZ
TUNÇ (Devamla) - Sanki rejim değişikliği gibi sunmaya çalıştınız. Artık
milletimiz gerçeklerin farkına varıyor. 
ÖMER
FETHİ GÜRER (Niğde) – Atanmış memura vekâlet veriyorsunuz, atanmış memura.
BAŞKAN
– Sayın milletvekilleri, efendim, lütfen hatibi dinleyin, lütfen, rica
ediyorum.
VELİ
AĞBABA (Malatya) – Sayın Başkan, hatip yalan konuşuyor.
YILMAZ
TUNÇ (Devamla) – Bakın, cumhuriyet rejimini güçlendiren değişikliklerdir
bunlar. Hukuk devleti ilkesini güçlendiren değişikliklerdir bunlar.
Anayasa’mızın ilk 4 maddesi, üniter yapı korunuyor.
ÖMER
FETHİ GÜRER (Niğde) – Meclis Başkanı vekâlet edemiyor, nereyi güçlendiriyorsun?
YILMAZ
TUNÇ (Devamla) - O ilk 4’ü daha da tahkim eden, üniter yapıyı kuvvetlendiren
değişiklikler bunlar. 
VELİ
AĞBABA (Malatya) – Onu MHP’ye söyle, MHP’ye.
YILMAZ
TUNÇ (Devamla) - Bir baktığınızda aslında siz de bunu göreceksiniz ama
milletimiz görüyor. Cumhurbaşkanlığı hükûmet sistemiyle hükûmet kurma yetkisini
millete veriyoruz, Parlamento aracılığıyla değil.
ÖMER
FETHİ GÜRER (Niğde) – Cumhurbaşkanı vekâletini memura bırakıp gidiyor yurt
dışına.
BAŞKAN
– Sayın milletvekilleri, birleşime ara vermek zorunda kalacağım. Lütfen
efendim…
YILMAZ
TUNÇ (Devamla) – Millet önüne konulacak iki sandıktan birinde Parlamentoyu,
Meclisi seçecek; diğerinde de hükûmetini seçecek, cumhurbaşkanlığı hükûmetini
seçecek. 
ÖMER
FETHİ GÜRER (Niğde) – “Cumhurbaşkanı yardımcısı vekâlet eder.” Atanmış adam ya!
Bu bir irade mi?
YILMAZ
TUNÇ (Devamla) – Nasıl belediye başkanını ve Meclis üyelerini doğrudan doğruya
seçiyorsa aynı şekilde seçecek ama millete bu yetkiyi çok görenler, “Hayır,
millet doğrudan doğruya hükûmetini seçemez, aracı aracılığıyla olması lazım.”
diyenler “hayır” vermekte serbest. 
VELİ
AĞBABA (Malatya) – Bakanı millet mi seçecek, bakanı?
YILMAZ
TUNÇ (Devamla) – Ama biz inanıyoruz ki bu milletimiz kendi hükûmetini de
doğrudan seçebilecek dirayette ve güçte. (AK PARTİ sıralarından alkışlar) 
ÖMER
FETHİ GÜRER (Niğde) – Cumhurbaşkanı yurt dışındayken vekili atanmış memur
oluyor. Nerede burada irade?
YILMAZ
TUNÇ (Devamla) – Bu millete güvenmek lazım. Keşke millete güvenebilseniz. O
millet Parlamentoyu yani Meclisi de seçerek o Meclis eliyle seçmiş olduğu
hükûmeti denetletecek. 
FATMA
KAPLAN HÜRRİYET (Kocaeli) – Barzani’de o millet nerede? Barzani de “evet”
çalışması yapıyor, vatansever mi? 
YILMAZ
TUNÇ (Devamla) – Bu sistemin özelliği budur. Keşke şu maddeleri bir
okuyabilseniz ama çarpıtmaktan fırsat bulamıyorsunuz. 
FATMA
KAPLAN HÜRRİYET (Kocaeli) – Barzani’de o millet nerede? Oradan mı sayıyorsunuz?
HAYDAR
AKAR (Kocaeli) – Okumadığın belli oluyor, okumadığın.
YILMAZ
TUNÇ (Devamla) – Kendi tezlerinizi sürekli dile getirdiğiniz için o başlangıçta
oluşturduğunuz tezlerin üzerinden gitmek zorunda kalıyorsunuz. 
FATMA
KAPLAN HÜRRİYET (Kocaeli) – Barzani “evet” çalışması yapıyormuş. 
YILMAZ
TUNÇ (Devamla) – Bu sistem istikrar üreten bir sistem, bu sistemde seçim var. 
FATMA
KAPLAN HÜRRİYET (Kocaeli) – Barzani de vatansever mi?
YILMAZ
TUNÇ (Devamla) – Millet beş yıllığına seçtiği cumhurbaşkanının icraatını
beğenirse bir dönem daha seçebilecek, iki dönemden fazla yok. İşte onun için
korkuyorsunuz, Cumhuriyet Halk Partisinin Genel Başkanı onun için korkuyor.
FATMA
KAPLAN HÜRRİYET (Kocaeli) – Üçüncü dönem de var, üçüncü dönem de! 3 dönem
kurnazlığı var orada! 
YILMAZ
TUNÇ (Devamla) – 7 defa kurultay kaybetmek, seçim kaybetmek mümkün olmayacak. 
TAHSİN
TARHAN (Kocaeli) – Sana ne ya! Sana ne!
YILMAZ
TUNÇ (Devamla) – 1 kere seçim kaybettiğinde o genel başkan artık orada
duramayacak. İşte bu sistemin en önemli özelliği bu. 
TAHSİN
TARHAN (Kocaeli) – Sen bak işine!
FATMA
KAPLAN HÜRRİYET (Kocaeli) – Sana ne bizim Genel Başkanımızdan! Siz kendinize
bakın, Başbakanınıza bakın!
YILMAZ
TUNÇ (Devamla) – Şimdi, 2007’de bir Anayasa değişikliği yaptık. Cumhurbaşkanını
Meclise seçtirmediniz, o zaman dedik ki: Millet seçsin. 
ÖMER
FETHİ GÜRER (Niğde) – Hâkimler ve Savcılar Yüksek Kurulunu da değiştirdiniz.
YILMAZ
TUNÇ (Devamla) – “Millet seçmesin.” dediniz siz o zaman da, “Cumhurbaşkanını
millet seçemez.” dediniz, “hayır” propagandası yaptınız ama biz, millet o
yetkiye sahiptir dedik. 
HAYDAR
AKAR (Kocaeli) – Nerede, nerede, o Başbakan nerede? Yüzde 49 alan Başbakan
nerede? Bu milletin iradesiyle seçildi, yüzde 49. Nerede bu?
YILMAZ
TUNÇ (Devamla) – Şimdi, halkın seçtiği bir Cumhurbaşkanı var, halkın seçtiği
Başbakan var, ikisi arasında şu anda uyum problemi yok…
ÖMER
FETHİ GÜRER (Niğde) – Vekilini halk seçmiyor.
HAYDAR
AKAR (Kocaeli) – Adam yüzde 49 aldı, nerede şimdi?
YILMAZ
TUNÇ (Devamla) – …ama gelecekte çocuklarımızın yaşayacağı şu güzel ülkede
krizler olmasın diye, bu hükûmet modelini cumhurbaşkanlığı seçim modeline
uydurmamız ve bunu yapmamız gerekir. (CHP sıralarından gürültüler)
Şimdi…
FATMA
KAPLAN HÜRRİYET (Kocaeli) – Siz kendi Başbakanınızı fırlatıp attınız, kendi
Başbakanınızı. Kendiniz belirlemiştiniz Davutoğlu’nu. 
YILMAZ
TUNÇ (Devamla) – Sayın Başkanım…
ENGİN
ALTAY (İstanbul) – Bizim her an karşılaştığımız şey…
BAŞKAN
– Sayın milletvekilleri, birleşime ara vermek zorunda kalacağımı ifade ettim. 
YILMAZ
TUNÇ (Devamla) – Hâkimler ve Savcılar Yüksek Kurulunun…
BAŞKAN
– Bir saniye, bir saniye…
Yani,
bir sükûnete davet ediyorum lütfen. Yani, laf atmanın belli bir makul sınırı vardır,
o sınırları aştık diye düşünüyorum.
Devam
ediniz Sayın Tunç.
YILMAZ
TUNÇ (Devamla) – Sayın Başkanım, tabii ki gerçekleri duymak bu kadar
rahatsızlık veriyor. 
ÖMER
FETHİ GÜRER (Niğde) – Yanıltıcı, ne gerçeği arkadaş!
FATMA
KAPLAN HÜRRİYET (Kocaeli) – Biz rahatız, rahat!
YILMAZ
TUNÇ (Devamla) – Keşke…
Bir
dinleyin, bir dinleyin.
Hâkimler
ve Savcılar Yüksek Kurulunun seçimini, şu anda getirilen sistemi
eleştiriyorsunuz ve buna “hayır” diyeceksiniz. Aynı seçim usulüyle FETÖ benzeri
yapılanmalar, bu sistemde yani mevcut sistemde yine buna açık bir durum söz
konusu.
ÖMER
FETHİ GÜRER (Niğde) – Onu kim değiştirdi arkadaşım? 
YILMAZ
TUNÇ (Devamla) – Bunu da siz yaptınız; 2010’da Anayasa Mahkemesine gittiniz,
liste usulünü getirttiniz ve FETÖ’cülerin liste hâlinde oraya yerleşmesine
Cumhuriyet Halk Partisi sebep oldu. 
FATMA
KAPLAN HÜRRİYET (Kocaeli) – Yuh! 2010’da siz FETÖ’yle iş birliği yaptınız,
Anayasa’yı değiştirdiniz. 
YILMAZ
TUNÇ (Devamla) – Şimdi değerli arkadaşlar, darbe zeminini, her on yılda bir
gerçekleşen darbeyi artık… Evet, olanüstü hâl kanun hükmünde kararnameleriyle
bugünkü mücadeleyi gerçekleştiriyoruz ama gelecekte çocuklarımız için
Anayasa’mızda darbe zeminine müsait olan maddeleri kaldırmamız lazım, buna “hayır”
dememeniz lazım ülkemizin geleceği için. Türk Silahlı Kuvvetlerinin Devlet
Denetleme Kuruluna tabi olmasını öngören 16’ncı maddeye “hayır” denilebilir mi?
(AK PARTİ sıralarından alkışlar) 
İşte,
Türk Silahlı Kuvvetlerinde, karanlık odalarda illegal yapılar oluşmasın,
milletin silahını millete doğrultmasınlar diye bu değişikliği yapmak
zorundayız. 
FATMA
KAPLAN HÜRRİYET (Kocaeli) – O odaları FETÖ’ye siz açtınız, o odaları siz
açtınız FETÖ’ye. Kozmik odaları siz açtınız, siz!
YILMAZ
TUNÇ (Devamla) – 248 şehit, 2 binden fazla gazi verdik. Bunu eğer yapmazsak
onların emanetine sahip çıkmamış oluruz. 
FATMA
KAPLAN HÜRRİYET (Kocaeli) – FETÖ’ye siz teslim ettiniz.
YILMAZ
TUNÇ (Devamla) – Çok kıymetli milletvekilleri, 18 yaş meselesi hâlâ
çarpıtılıyor. Bakın, bu benim dördüncü dönemim, on yıldır milletvekiliyim; ben
şu anda milletvekili emeklisi değilim, milletvekilliğini şu anda bıraksam bile
on yıldır milletvekili olduğum hâlde emekli olamıyorum. Bu çarpıtmayı artık
yapmayın, yazık oluyor. Binlerce insanın önüne geçip bir meydanda “18 yaşındaki
bir genci milletvekili yapacaklar, iki yıl sonra emekli olacak.”
diyebiliyorsunuz. Aslında bunu en iyi bilen, geçmişte SSK Müdürlüğü yapmış olan
Sayın Genel Başkan olmalı. 
FATMA
KAPLAN HÜRRİYET (Kocaeli) – Hak kazanmıyor mu, hak kazanmıyor mu? Vekil olan
hak kazanmıyor mu?
HAKAN
ÇAVUŞOĞLU (Bursa) – Yalan, yalancılar!
YILMAZ
TUNÇ (Devamla) – 18 yaşındaki bir genç milletvekili olursa 65 yaşından önce
emekli olamaz. Bu çarpıtmalara milletimiz artık itibar etmiyor. 
FATMA
KAPLAN HÜRRİYET (Kocaeli) – Siz çarpıtıyorsunuz, yanlış bilgiler veriyorsunuz. 
YILMAZ
TUNÇ (Devamla) – Neymiş? Askerlikten muaf olacakmış! Yok böyle bir şey. Madde
açık. Okuryazarlığınız yok mu? 
HAYDAR
AKAR (Kocaeli) – Oku, oku.
FATMA
KAPLAN HÜRRİYET (Kocaeli) – Okumadan siz imzaladınız, okumadan siz imzaladınız.
YILMAZ
TUNÇ (Devamla) – “Askerlikle ilişiği olmayacak.” diyor yani “Askerliğinin
ertelenmiş olması gerekir.” diyor. Bu çarpıtmalarla hiçbir yere varamazsınız. 
Neymiş?
Cumhurbaşkanı sabahleyin kalktığında Meclisi feshedebilecekmiş! 
FATMA
KAPLAN HÜRRİYET (Kocaeli) – Evet.
YILMAZ
TUNÇ (Devamla) – Böyle bir şey var mı burada?
FATMA
KAPLAN HÜRRİYET (Kocaeli) – Var, var. Okuyun, okuyun, bir okuyun. 
YILMAZ
TUNÇ (Devamla) – “Evet” diyorsunuz, hukukçusunuz bir de. Ne diyor?
“Cumhurbaşkanı Türkiye Büyük Millet Meclisi seçimini yenilerse kendi görevi de
sona erer.” diyor. 
FATMA
KAPLAN HÜRRİYET (Kocaeli) – Amaç o zaten, amacı sizi değiştirmek zaten, bunun
için yapıyor. 
YILMAZ
TUNÇ (Devamla) – Hatta “İkinci döneminde yaparsa bunu bir daha aday olamaz.”
diyor. Niye çarpıtıyorsunuz? 
FATMA
KAPLAN HÜRRİYET (Kocaeli) – Okumamışsın işte, okumamışsın, eve git, bir oku. 
YILMAZ
TUNÇ (Devamla) – Maddenin diğer cümlesini de okumazsanız dürüst davranmamış
olursunuz.
600
milletvekili, temsil gücünü 50 milletvekili daha arttırmak. Bartın’dan da,
Bilecik’ten de, Artvin’den de iki değil, üç milletvekili çıkması… (AK PARTİ
sıralarından alkışlar)
(Mikrofon
otomatik cihaz tarafından kapatıldı)
ÖMER
FETHİ GÜRER (Niğde) – Arkadaş, şurada kaç kişi var da 600’e çıkarıyorsun? Kaç
kişi Meclise geliyor da 600’e çıkarıyorsun ya? Kanun görüşmeye gelen kaç kişi
var şurada ya?
YILMAZ
TUNÇ (Devamla) – Sayın Başkan…
BAŞKAN
– Buyurunuz, bir dakika ek süre veriyorum. 
YILMAZ
TUNÇ (Devamla) – Halkın temsil gücünü artırmak, Meclisi güçlendirmek niye
rahatsız etsin? 
ÖMER
FETHİ GÜRER (Niğde) – Önce Meclise gelsinler, Meclise. 
YILMAZ
TUNÇ (Devamla) – Tek adamlık eleştirilerinin hepsinin içi boş. Cumhurbaşkanının
şu anda soruşturulmasını sağlayabilir miyiz biz, var mı Anayasa’mızda?
Cumhurbaşkanı sorumsuz. Ama bu getirilen sistemle Cumhurbaşkanının artık
Meclise karşı cezai sorumluluğu, millete karşı siyasi sorumluluğu getiriliyor. 
FATMA
KAPLAN HÜRRİYET (Kocaeli) – 400 milletvekili, 400 milletvekili.
MÜSLÜM
DOĞAN (İzmir) – 400 milletvekilini bulabilecek mi, 400 milletvekilini?
ÖMER
FETHİ GÜRER (Niğde) – Kaç vekil lazım, onu da söyle. 
YILMAZ
TUNÇ (Devamla) – Yine, bakın, Cumhurbaşkanının yaptığı tüm işlem ve işlemler şu
anda yargı denetimine tabi değil ama bu değişiklikle biz Cumhurbaşkanının bütün
işlemlerini yargı denetimine tabi hâle getiriyoruz.
FATMA
KAPLAN HÜRRİYET (Kocaeli) – Var mı o yürek? Yargılayabilecek misiniz
Cumhurbaşkanını? Var mı o yürek? Erdoğan’ı yargılayabilecek misiniz? Var mı sizde
o yürek?
YILMAZ
TUNÇ (Devamla) – Diyorsunuz ki: “Güvenoyunu kaldırıyorlar.” Bakın, milletten
korkanlar bunu söyler. Güvenoyunu kaldırmıyoruz; güvenoyunu, bu yetkiyi millete
veriyoruz. (AK PARTİ sıralarından alkışlar) Milletin güvendiği Hükûmete, bir hafta
sonra burada toplanıp “Ey millet, siz güvendiniz ama biz size güvenmiyoruz, bir
kez daha burada güvenoyu oylaması yapacağız.” demek millete hakarettir. Önce ne
dediğinizin nereye vardığını düşünmeniz gerekir.
ÖMER
FETHİ GÜRER (Niğde) – Ne zaman oldu bu iş ya? Ne zaman oldu Mecliste bu iş?
YILMAZ
TUNÇ (Devamla) – Bu duygu ve düşüncelerle Genel Kurulu saygılarımla
selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Tunç.
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Sayın Başkanım, sayın hatip partimize yönelerek Anayasa
değişiklik teklifini okumadığımızı iddia etmek üzere…
BAŞKAN
– Buyurunuz Sayın Altay. (CHP sıralarından alkışlar)
VIII.- SATAŞMALARA İLİŞKİN KONUŞMALAR (Devam)
8.- İstanbul Milletvekili Engin Altay’ın, Bartın
Milletvekili Yılmaz Tunç’un HDP grup önerisi üzerinde yaptığı konuşması sırasında
Cumhuriyet Halk Partisine sataşması nedeniyle konuşması
ENGİN
ALTAY (İstanbul) – On bir dakikalık tahrifatı iki dakikada düzeltme şansı
maalesef yoktur, fiziki olarak da pedagojik olarak da hiçbir şekilde yoktur.
Ben
şimdi iki tane soru soracağım, iki soru sorup buradan ineceğim, bir de teklifte
bulunacağım.
Sayın
hatip geldi, başka anlattı, biraz sonra bizim Zeynel çıkar, başka anlatır,
herkes olaya kendi penceresinden bakar, eyvallah, bunda bir mesele yok. 
Şimdi,
bu, Anayasa’yı okuma, okumama çok tartışıldı; ben de buna dâhil olayım. Sayın
Cumhurbaşkanına pazartesi günü bir soru sordum, tenezzül buyurup, beni muhatap
alıp yanıt vermeyebilir ama ben bunu -çok, o, millet goygoyculuğu yapıyorsunuz
ya- yüce millet adına sordum, dedim ki: “Sayın Cumhurbaşkanı, bu teklifle 100
bin imzayla Meclis seçimleri yenilenebilecek mi?” Hâlâ cevap bekliyorum, hâlâ
bekliyoruz.
HAYDAR
AKAR (Kocaeli) – Verdi onun da televizyonda cevabını.
ENGİN
ALTAY (Devamla) - Cumhurbaşkanı sözcüsü bari bir cevap versin. 
Sayın
Başbakana da bir soru sordum, hani teklifin birinci imza sahibi ya Sayın Binali
Yıldırım: “Sayın Binali Yıldırım, getirdiğiniz teklifin 17’nci maddesinin (h)
fıkrasıyla mevcut Anayasa’mızın 67’nci maddesinin son fıkrası yapılacak ilk
seçimde muafiyet kazanıyor mu?” dedim. Cevap verin. Başbakanın partisi burada,
gelin, cevap verin; Cumhurbaşkanının da kurucusu olduğu partinin
milletvekillerisiniz, gelin, cevap verin bakalım. İki tane soru. Bu teklifi
kim, ne kadar okumuş… Teklifi okuma yarışına girildi “Şu, şu kadar okudu; bu,
bu kadar okudu.” diye ama acı olan şu: Teklifin sahiplerinin tekliften haberi
yokmuş, bu anlaşıldı. Ayıp! Ayıp! (CHP sıralarından alkışlar)
BAŞKAN
– Teşekkür ederim Sayın Altay.
Sayın
Kerestecioğlu…
HÜSNÜYE
ERDOĞAN (Konya) – Sizin genel başkanınız radyoda ne dedi, siz onun cevabını
verin, bir.
FİLİZ
KERESTECİOĞLU DEMİR (İstanbul) – Sayın hatip…
BAŞKAN
– Duyamıyorum Sayın Kerestecioğlu.
HÜSNÜYE
ERDOĞAN (Konya) – İkincisi, milletin goygoycuları değil, milletin
temsilcileriyiz. Lütfen haddinizi bilip öyle konuşun.
FİLİZ
KERESTECİOĞLU DEMİR (İstanbul) – Sayın hatip bizim önergemizle ilgili olarak…
BAŞKAN
– “Sayın hatip” derken Sayın Altay mı?
FİLİZ
KERESTECİOĞLU DEMİR (İstanbul) – Hayır, Yılmaz Bey.
ENGİN
ALTAY (İstanbul) – Hanımefendi, herhâlde dinlediğini anlama özrün var senin.
Sana milletin temsilcisi değilsin diyen var mı? 
BAŞKAN
– Bir saniye, sayın milletvekilleri…
HÜSNÜYE
ERDOĞAN (Konya) – “Milletin goygoycuları“ ne demek?
BAŞKAN
– Sayın Erdoğan, lütfen efendim… 
ENGİN
ALTAY (İstanbul) – Millet goygoyculuğu yapıyorsunuz dedim ben, temsilci değilsiniz
demedim.
BAŞKAN
– Sayın Altay, lütfen efendim...
Sayın
Kerestecioğlu, dinliyorum sizi.
FİLİZ
KERESTECİOĞLU DEMİR (İstanbul) – Daha önce Yılmaz Tunç konuşurken sisteme
ilişkin Başbakanın ve Cumhurbaşkanının “hayır” diyenlere “terörist” demediğini
ve yalan söylendiğini ifade etti. 
ENGİN
ALTAY (İstanbul) – Her yere salça olma!
HÜSNÜYE
ERDOĞAN (Konya) – Az kendine bak ya! 
İLKNUR
İNCEÖZ (Aksaray) – Bu ne ya!
ENGİN
ALTAY (İstanbul) – Ne demek ya? 
İLKNUR
İNCEÖZ (Aksaray) – Yani böyle bir dil var mı Engin Bey?
ENGİN
ALTAY (İstanbul) – Konuşmayın siz, ben bir gün size özür dilemeye geldim bana
elinizi uzatmadınız; konuşmayın.
HÜSNÜYE
ERDOĞAN (Konya) – Edebe davet ediyorum, edebe davet ediyorum sizi. 
ENGİN
ALTAY (İstanbul) – Dinlediğinizi anlamayı becerin önce.
HÜSNÜYE
ERDOĞAN (Konya) – “Goygoyculuk” ne demekmiş?
ENGİN
ALTAY (İstanbul) – Dinlediğinizi anlayın önce!
BAYRAM
ÖZÇELİK (Burdur) – Tamam, tamam… Hüsnüye Hanım, bakın, hayır, o sözü doğru
değil.
ENGİN
ALTAY (İstanbul) – Ayıp ya!
HÜSNÜYE
ERDOĞAN (Konya) – Ben ne söylediğinizi çok iyi anlıyorum, siz haddinizi bilin.
MİHRİMAH
BELMA SATIR (İstanbul) – Ama “salça olmak” falan nedir ya Engin Bey?
FİLİZ
KERESTECİOĞLU DEMİR (İstanbul) – Ben de…
BAŞKAN
– Sizi mi kastetti?
FİLİZ
KERESTECİOĞLU DEMİR (İstanbul) – Bizim önergemizde ve benim konuşmamdan bazı
örnekler verdi.
BAŞKAN
– Buyurunuz Sayın Kerestecioğlu.
İki
dakika süreyle söz veriyorum…
ENGİN
ALTAY (İstanbul) – Dinlediğini anla önce ya, her şeye salça oluyorsun oradan.
MİHRİMAH
BELMA SATIR (İstanbul) – Aa, Engin Bey, ayıp ama ya!
İLKNUR
İNCEÖZ (Aksaray) – Sayın Başkan, böyle bir dili de kabul etmiyoruz.
MİHRİMAH
BELMA SATIR (İstanbul) – Sayın Başkan, bir kadın vekilimize resmen hakaret
ediyor. Ne demek “salça” falan canım, vekil oradan bir şey söylüyor. 
ENGİN
ALTAY (İstanbul) – Ne demek yani? Her şeye müdahale ediyorsun demek, ne var
bunda.
MİHRİMAH
BELMA SATIR (İstanbul) – Sayın Başkan, lütfen müdahale edin, ikaz edin.
İLKNUR
İNCEÖZ (Aksaray) – Bir grup başkan vekili bunu söyler mi ya! Aa!
Kabul
etmiyoruz böyle bir dili ya! Tutanakları alın.
ENGİN
ALTAY (İstanbul) – Alın, bakın.
BAŞKAN
– Sayın Kerestecioğlu, lütfen efendim, sürenizi yeniden başlatıyorum.
Buyurunuz.
(HDP sıralarından alkışlar) 
9.- İstanbul Milletvekili Filiz Kerestecioğlu Demir’in,
Bartın Milletvekili Yılmaz Tunç’un HDP grup önerisi üzerinde yaptığı konuşması
sırasında şahsına ve HDP Grubuna sataşması nedeniyle konuşması
FİLİZ
KERESTECİOĞLU DEMİR (İstanbul) – Sayın Başkan, Cumhurbaşkanı ve Başbakan
“hayır” diyenlere terörist dedi mi? Demediğini iddia ediyor Sayın Yılmaz Tunç.
13 Şubat 2017 tarihinde -anlattım daha önce de ama bazı şeyleri herhâlde tekrar
tekrar söylemek gerekiyor- Bahreyn ziyareti öncesi Atatürk Havalimanı’nda
yaptığı açıklamada “‘Hayır’ diyenler 15 Temmuzun yanındadır.” diyerek darbeci
ilan etti, aynı şekilde 13 Mart 2017 tarihinde bir özel kanalda katıldığı
programda “Hayırcılar ve terör aynı safta, ‘hayır’ demek bölücü terör örgütüne
destek vermektir, ‘hayır’ diyenlerin bu ülkede bir dikili ağacı bile yok.”
ifadelerini kullandı. Bu, referanduma giderken tarafsız olması gereken bir
Cumhurbaşkanı tarafından söylenebilecek sözler değil, o yüzden hiç öyle “yalan”
falan diye bunların arkasına sığınmayın. 
Ayrıca
her seferinde burada kalkıp da “15 Temmuz, OHAL bundan geldi, şundan geldi.” de
anlatılmasın. Gerçekten bugün yargılama yapılıyor FETÖ davasıyla ilgili, biraz
da onun siyasi kanadına baksanız. Mesela orada adı geçen 37 milletvekili
gerçekten ne ima ediyorlar bununla o davada, FETÖ’cü olan milletvekilleri mi
vardı ya da siyasi kanadı niye yok diyorsunuz, niye Darbe Komisyonunu
birdenbire kapatıverdiniz? Biraz da buna bakmak lazım. 
18
yaşa gelince, bu, teklifin sadece popülist olan, aslında oy almak için
açıklanabilecek yegâne maddesidir ama ben en genç milletvekillerine sahip olan
bir partinin grup başkan vekili olarak şunu da ifade etmek isterim: Dün de
işsizlik oranları açıklandı ve Türkiye’nin bir yıl içinde 200 milyar dolar borç
ödemesi gerekiyor. Gençler işsiz, gençler aç ve gençler en fazla bununla ilgileniyorlar.

Ayrıca
şahsınıza da hiçbir televizyon kanalında yer alamadığımızı, 160 gazetecinin,
basın mensubunun tutuklu olduğunu ve çocuk hakları daimi komisyonunu da bu
Mecliste -istismara karşı- ne zaman kuracağımızı sormak isterim. (HDP
sıralarından alkışlar) 
BAŞKAN
– Teşekkür ederim Sayın Kerestecioğlu.
YILMAZ
TUNÇ (Bartın) – Sayın Başkan...
BAŞKAN
– Sayın Tunç...
YILMAZ
TUNÇ (Bartın) – Söylediğim sözler çarpıtılarak yansıtıldı.
Bir
de çocuk hakları...
BAŞKAN
– Duyamıyorum Sayın Tunç.
YILMAZ
TUNÇ (Bartın) – Söylediğim sözler yanlış aktarıldı. 
ENGİN
ALTAY (İstanbul) – Söylediğin sözlere değinmedim bile ben ya.
YILMAZ
TUNÇ (Bartın) – Bir de Filiz Hanım’ın çocuk hakları komisyonuyla ilgili...
BAŞKAN
– Buyurunuz Sayın Tunç, buyurunuz. (AK PARTİ sıralarından alkışlar) 
10.- Bartın Milletvekili Yılmaz Tunç’un, İstanbul
Milletvekili Engin Altay ile İstanbul Milletvekili Filiz Kerestecioğlu Demir’in
sataşma nedeniyle yaptıkları konuşmaları sırasında şahsına sataşması nedeniyle
konuşması
YILMAZ
TUNÇ (Bartın) – Sayın Başkanım, değerli milletvekilleri; tabii, buradan ifade
ettiğim hususlar açık, milletimizin takdirinde, herkesin söylediği ortada.
Çocuk
haklarıyla ilgili, evet, birlikte Filiz Hanım’la çalıştık, Çocuk İstismarının
Önlenmesiyle İlgili Komisyonda, raporumuzu hazırladık. Bazı yasal düzenlemeler
hayata geçti yurtların denetimiyle alakalı. Çocuk hakları daimi komisyonu
kurulmasıyla ilgili olarak da kanun teklifini AK PARTİ’li milletvekilleri
olarak verdik. Cumhuriyet Halk Partisinin de aynı yönde teklifi var, sizlerin
de var, MHP’nin de var ve inşallah şu halk oylaması sürecinden sonra,
çocuklarımız için çok önemli olan bu komisyonun... 
MAHMUT
TOĞRUL (Gaziantep) – Ama bu arada tecavüzler de devam ediyor.
YILMAZ
TUNÇ (Devamla) – ...Mecliste kurulması noktasında da tüm siyasi partilerin
birlikte hareket edeceğine ben inanıyorum çünkü çocuklarımız bizim geleceğimiz,
onlar toplumdaki tehlikelere karşı savunmasız kişiler. Evet, Meclis olarak bu
noktada hassas olduğumuzu belirtmek istiyorum. 
FİLİZ
KERESTECİOĞLU DEMİR (İstanbul) – Maalesef, tek kişinin geleceği daha önemli
çocuklardan.
YILMAZ
TUNÇ (Devamla) – Engin Bey’in bahsettiği maddeler... Burada maddeler tek tek
açık, okuryazarlığımız hepimizin var. Seçim kanununda yapılacak değişiklikler
bir yıl içinde uygulanmaz. Ha, bu Anayasa değişikliğinde “Bir yıl içinde
uygulanabilir.” hükmü var, bununla ilgili bir tereddüt yok zaten. 
7’nci
madde: 100 bin kişi bir araya gelir, imza toplar ve Cumhurbaşkanı adayı
gösterebilir; bundan daha demokratik bir şey olamaz. Bakın, siyasi partiler
yüzde 5’i bulursa aday gösterebilir, küçük partiler…
HAYDAR
AKAR (Kocaeli) – Onu öyle söylemiyor. 
YILMAZ
TUNÇ (Devamla) - …Mecliste grubu olan partiler aday gösterebilir…
FATMA
KAPLAN HÜRRİYET (Kocaeli) – Yine çarpıtıyor. 
YILMAZ
TUNÇ (Devamla) - …partisi olmayan bağımsız kişiler de bir araya gelir, 100 bin
vatandaş toplanır, bir aday gösterebilir; bundan daha demokratik bir maddeye
“hayır” oyu vermek doğru değil, bunu da ifade etmek istiyorum. 
Yine,
evet, genelde eleştiriler bunlar ama diğer eleştirilere pek cevap verilmedi. 
Hepinizi
saygıyla sevgiyle selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Tunç. 
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Sayın hatip benim yaptığım konuşmada 100 bin imzayla
Cumhurbaşkanı adayı gösterilmesini “Bundan daha demokratik ne olabilir?”
diyerek sanki ben buna karşıymışım, yaptığım konuşmada…
BAYRAM
ÖZÇELİK (Burdur) – Öyle dedin ya.
YILMAZ
TUNÇ (Bartın) – O zaman “evet”…
ENGİN
ALTAY (İstanbul) – …buna karşıymışım gibi, konuştuğum öyle algılanacak şekilde
bir değerlendirme yaptı. 
BAŞKAN
– Buyurunuz Sayın Altay. 
BAYRAM
ÖZÇELİK (Burdur) – Kabul ettiğiniz kaç tane madde var sistem değişikliğinde?
Kabul ettiğiniz kaç madde var?
BAŞKAN
– Lütfen, bir sataşmaya meydan vermeyiniz Sayın Altay, bu konuyu burada
inşallah sonlandırırız. 
MİHRİMAH
BELMA SATIR (İstanbul) – Engin Bey, özür dileyeceksiniz herhâlde vekilimizden.
Engin Bey, Hüsnüye Hanım’dan özür dileyeceksiniz herhâlde. 
11.- İstanbul Milletvekili Engin Altay’ın, Bartın
Milletvekili Yılmaz Tunç’un sataşma nedeniyle yaptığı konuşması sırasında
şahsına sataşması nedeniyle konuşması
ENGİN
ALTAY (İstanbul) – Yılmaz Tunç, milletin aklıyla mı alay ediyorsun…
YILMAZ
TUNÇ (Bartın) – Estağfurullah, öyle bir şey olur mu ya.
ENGİN
ALTAY (Devamla) - …Meclisle mi alay ediyorsun? Ben “100 bin kişi imza atar,
Cumhurbaşkanı seçilir, bu, garip bir durum.” demedim, dedim ki: “Sayın
Cumhurbaşkanı ‘100 bin kişi imza atarsa Meclis seçimleri de yenilenir.’ dedi.” 
YILMAZ
TUNÇ (Bartın) – Hayır, öyle bir şey yok. 
BAYRAM
ÖZÇELİK (Burdur) – Öyle bir şey yok ya. 
ENGİN
ALTAY (Devamla) - Dedi, dedi.
BAYRAM
ÖZÇELİK (Burdur) – Ya göster. Ya, nerede yazıyor?
ENGİN
ALTAY (Devamla) – Yahu, dedi yahu, dedi yahu, gösteririz. 
BAYRAM
ÖZÇELİK (Burdur) – Yazdığı yeri söyle. 
ENGİN
ALTAY (Devamla) - Sayın Başbakan da dedi ki, Anayasa 67’nin son fıkrası, sordu
Muharrem Sarıkaya: “Yok, öyle bir şey.” dedi. Sen şimdi burada Başbakanı
yalanladın, seni tebrik ediyorum, dürüst adamsın, Başbakanı yalanladın, doğruyu
söyledin ama benim bir söylediğim doğruyu çarpıttın. Sayın Cumhurbaşkanı
kendisiyle ilgili yetkileri belki okumuş ama metnin tamamını okumamış;
okumayabilir, okusaydı çıkıp “100 bin kişi imza verirse Meclis seçimleri
yenileniyor.” demezdi, der miydi? 
BAYRAM
ÖZÇELİK (Burdur) – Yok öyle bir şey ya. 
YILMAZ
TUNÇ (Bartın) – Yok ya. 
BAYRAM
ÖZÇELİK (Burdur) – Sadece Cumhurbaşkanı yazılı; metin orada. 
ENGİN
ALTAY (Devamla) - Demezdi. Bunu söyledim ben.
VELİ
AĞBABA (Malatya) – Bunlar TRT’yi izlediği için duymamışlardır.
ENGİN
ALTAY (Devamla) – Ama, Yılmaz Tunç çok maharetli bir arkadaşımız, öyle bir şey
söylüyor ki yani “100 bin kişi imza toplayıp niye cumhurbaşkanı adayı
gösteriyor kardeşim?” demişim gibi…
BAYRAM
ÖZÇELİK (Burdur) – Kabul ettin yani. 
ENGİN
ALTAY (Devamla) – …buradan bunu pazarlaman da beceriklilik olarak
değerlendirilir de, etik olmaz, etik olmaz.
BAYRAM
ÖZÇELİK (Burdur) – Etik, etik. 
ENGİN
ALTAY (Devamla) – Sen gel şimdi istiyorsan cevap ver, ben de veririm cevabımı.
Selamlar.
(CHP sıralarından alkışlar) 
YILMAZ
TUNÇ (Bartın) – Sayın Başkan…
BAŞKAN
– Sayın Tunç…
YILMAZ
TUNÇ (Bartın) – Sayın Başkanım, cevap vermemi istedi o nedenle söz istiyorum. 
BAŞKAN
– Hayır, onun cevap vermenizi istemesi size söz vermemi gerektirmiyor. Sataşma
var ise… (AK PARTİ sıralarından gürültüler)
İLKNUR
İNCEÖZ (Aksaray) – Direkt sataşmada bulundu.
BAŞKAN
– Bir saniye sayın milletvekilleri, Sayın Tunç tecrübeli bir milletvekilimiz,
meramını da ifade edebilir. Niye kendisine yardımcı olmaya çalışıyorsunuz?
İLKNUR
İNCEÖZ (Aksaray) – Biz grup başkan vekiliyiz, her daim söyleriz. 
BAŞKAN
– Evet, buyurun Sayın Tunç.
YILMAZ
TUNÇ (Bartın) – Başbakanımızı yalanladığıma ilişkin ifadeler kullandı.
BAŞKAN
– Buyurunuz Sayın Tunç, iki dakika söz veriyorum. (AK PARTİ sıralarından
alkışlar) 
VELİ
AĞBABA (Malatya) – Bunlar TRT’yi izlediği için Cumhurbaşkanını duymamışlardır,
TRT’yi.
12.- Bartın Milletvekili Yılmaz Tunç’un, İstanbul
Milletvekili Engin Altay’ın sataşma nedeniyle yaptığı konuşması sırasında
şahsına sataşması nedeniyle konuşması
YILMAZ
TUNÇ (Bartın) – Evet, değerli milletvekilleri, Başbakanımızı kesinlikle
yalanlama söz konusu değil.
ENGİN
ALTAY (İstanbul) – Düzeltme… Düzeltme…
YILMAZ
TUNÇ (Devamla) – Sayın Başbakanımız “100 bin imzayla Meclis seçimleri
yenilenebilir.” cümlesi kullanmadı. Zaten madde açık…
ENGİN
ALTAY (İstanbul) – Ben “Başbakan” demedim, onu Cumhurbaşkanı dedi. 
YILMAZ
TUNÇ (Devamla) – Cumhurbaşkanımızın da öyle bir ifadesi yok. (CHP sıralarından
“Hayda!” sesleri) Ancak, sizin yalanladığınız çok ifadeler var. Siz dediniz ki:
“Bu sistemde başbakan var.” Siz dediniz ki: “Halkın seçtiği bir cumhurbaşkanı,
halkın seçtiği bir başbakan gelecek ve ikisi arasında bir uyum sorunu olursa bu
kriz nasıl önlenecek?” “Evet” diyerek önleyeceğiz. (AK PARTİ sıralarından
alkışlar) 
İşte,
Sayın Kılıçdaroğlu, aslında bu sistemi, gaf mı yaptı, yoksa bilinç altında
söylemek istediği başka şeyler mi var? 
BAYRAM
ÖZÇELİK (Burdur) – Buna gaf denilmez.
YILMAZ
TUNÇ (Devamla) – Halkın seçtiği bir cumhurbaşkanı, halkın seçtiği bir başbakan.
Bu modelde mutlaka yürütmeyi tek çatı altında birleştirmek zorundayız;
yürütmeyi güçlendirmek, Hükûmeti güçlendirmek zorundayız. 
HAYDAR
AKAR (Kocaeli) – On beş yıldır biz değiliz iktidarda.
YILMAZ
TUNÇ (Devamla) – Bunu, sadece biz bu dönemde savunmuyoruz, geçmişte Alparslan
Türkeş de savundu, Necmettin Erbakan da savundu, Özal da savundu, Yazıcıoğlu da
savundu, Demirel de savundu.
ÖMER
FETHİ GÜRER (Niğde) – Tayyip Bey savunmadı bak, Tayyip Bey savunmadı 1993’te. 
YILMAZ
TUNÇ (Devamla) – Bu dönemde de işte savunmaya devam ediyoruz. Yürütme de güçlü
olacak, onu denetleyen Meclis de güçlü olacak, yargı da tarafsız olacak; bu
değişikliklerin özü budur. Türkiye’yi daha demokratik, daha çağdaş, istikrar
üreten bir sisteme kavuşturmak zorundayız. On yılda bir darbe üreten değil,
sürekli istikrar üreten, halkın ve Meclisin denetimine tabi olan bir yönetim
modelini, hükûmet modelini bu ülkeye kazandırmak durumundayız. Geleceğimiz
için, çocuklarımız için çok önemli bir şeyi yapıyoruz, önemli bir karar
aşamasındayız. 
ÖMER
FETHİ GÜRER (Niğde) – Hükûmet kimlerden oluşuyor Yılmaz Bey, onu da söyle. 
YILMAZ
TUNÇ (Devamla) - Grup önerisine “hayır” dedim ama referanduma “evet” diyorum.
(AK PARTİ sıralarından alkışlar) 
ÖMER
FETHİ GÜRER (Niğde) – Hükûmet kimlerden oluşuyor Yılmaz Bey? 
BAŞKAN
– Teşekkür ederim Sayın Tunç. 
ENGİN
ALTAY (İstanbul) – Sayın Başkan… 
BAŞKAN
– Sayın Altay… 
ENGİN
ALTAY (İstanbul) – Sayın hatip konuşmasında Ana Muhalefet Partisi Sayın Genel
Başkanının söylediği bir cümleyi alarak bunun gaf ve yalan olduğunu
söylemiştir. 
BAŞKAN
– Buyurunuz Sayın Altay. 
13.- İstanbul Milletvekili Engin Altay’ın, Bartın
Milletvekili Yılmaz Tunç’un sataşma nedeniyle yaptığı konuşması sırasında CHP
Grup Başkanına sataşması nedeniyle konuşması
ENGİN
ALTAY (İstanbul) – Teşekkür ederim Sayın Başkan. 
Sayın
Tunç, sen de biliyorsun, ben de biliyorum, bunların üçü de dil sürçmesidir, üçü
de, üçü de.
YILMAZ
TUNÇ (Bartın) – Uzun bir cümle. 
ENGİN
ALTAY (Devamla) - Dur, dur, dur, merak etme. 
Şimdi,
en büyükten başlayalım yukarıdan aşağıya: Sayın Cumhurbaşkanı gerçekten 100 bin
kişiyle, 100 bin imzayla Meclis seçimlerinin yenilenmeyeceğini biliyor idi
aslında ama söyledi. Ne maksatla söyledi? Ben bilmem. Sayın Başbakan 17’nin (h)
fıkrası ile 67’nin son fıkrasına ilk seçimler için muafiyet getirildiğini belki
bilmiyordu, teknik bir mesele, bilmeyebilir, “Bilmiyorum.” diyebilmeliydi.
“Cumhurbaşkanı ile Başbakan ayrı partiden olursa sorun çıkar.” meselesi şunun
gibidir: Sen bile burada, bu kürsüde 100 bin işine “Cumhurbaşkanı” diyeceğin
yerde “Başbakan” dedin. 100 bin meselesi Cumhurbaşkanı…
BAYRAM
ÖZÇELİK (Burdur) – O ayrı. 
ENGİN
ALTAY (Devamla) - Bizim orada söylediğimiz şudur, iddiamızın arkasındayız:
Cumhurbaşkanı ayrı partiden, Türkiye Büyük Millet Meclisindeki çoğunluk partisi
genel başkanı ayrı partiden olursa sorun çıkar. Niye çıkar biliyor musunuz? 
YILMAZ
TUNÇ (Bartın) - Niye? 
ENGİN
ALTAY (Devamla) - İkisine de eşit kalemi, eşit yetkili kalemi veriyorsun. Şu
anda sorun çıkmaz, çıkmadı da zaten. Sayın Gül ile Sayın Erdoğan arasında sorun
mu çıktı? 
BAYRAM
ÖZÇELİK (Burdur) – Ee…
ENGİN
ALTAY (Devamla) - Hiçbirinde çıkmadı. Ama ikisine de kanun yapma gücünü
verirsen sorun başlar. Biz buna karşıyız. 
Ayrıca
şunu söyleyeyim: Bu milleti bin yıldır ayakta ve hayatta tutan ortak değerler
vardır, ortak paydalar vardır. Cumhurbaşkanlığı, bu ortak paydaların ve
değerlerin en yücesidir. Yeri geldi mi hepimiz o şemsiyenin altında toplanırız.
Onun için Cumhurbaşkanlığı bırakın bir ortak değer olarak kalsın, bunu
söylüyoruz, anlatamıyoruz.
Genel
Kurulu saygıyla selamlarım. 
BAŞKAN
– Teşekkür ederim Sayın Altay.
Sayın
Hüsnüye Erdoğan, buyurunuz. Bir dakika süreyle mikrofonunuzu açıyorum. 
IV.- AÇIKLAMALAR (Devam)
23.- Konya Milletvekili Hüsnüye Erdoğan’ın, İstanbul
Milletvekili Engin Altay’ın sataşma nedeniyle yaptığı konuşmasındaki bazı
ifadeleri nedeniyle özür dilemesi gerektiğine ilişkin açıklaması
HÜSNÜYE
ERDOĞAN (Konya) – Teşekkür ediyorum Sayın Başkanım.
Grup
başkan vekili sıfatıyla sayın vekilimiz bir hanımefendi vekile söylenmeyecek
bir söz söylemiştir. Gazi Meclisimizin Genel Kurulu da buna şahit olmuştur.
Kendilerinden özür bekliyorum. Eğer özür dilemezlerse kendilerini edebe davet
ediyorum.
Teşekkür
ediyorum.
BAŞKAN
– Teşekkür ederim Sayın Erdoğan.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mehmet Akif
Hamzaçebi’nin, Bursa Milletvekili Hakan Çavuşoğlu ile Aksaray Milletvekili
İlknur İnceöz’ün yerlerinden sarf ettikleri bazı ifadelerine ilişkin açıklaması

BAŞKAN
- Sayın milletvekilleri, bir önceki oturumda Sayın Mahmut Tanal’ın kürsüden
yapmış olduğu konuşma sırasında Genel Kurul sıralarından Sayın Tanal’ın
konuşmasına tepki olarak bazı milletvekillerimiz bazı cümleler kullanmışlardır.
Genel Kurulun atmosferinin gerginleştiği anlarda milletvekillerimizin oturduğu
koltuklardan kürsüdeki hatibe yönelik olarak laf atmaları Parlamento
geleneğimizde vardır. Ancak bu laflardan iki tanesi doğrudan beni hedef
almıştır. Dolayısıyla İç Tüzük’ün 64’üncü maddesinin ikinci fıkrasının bana
vermiş olduğu “Meclis Başkan Vekillerinin kişisel savunma hakları saklıdır.”
cümlesine dayanarak bu cümleleri kullanan arkadaşlara bir cevabım olacak. Sayın
Tanal bir araç tartışması, otomobil markası tartışması başlattı. Oturduğu
yerden Bursa Milletvekili Sayın Hakan Çavuşoğlu “Hamzaçebi ne kullanıyor?” diye
bana soru sordu, hatta ayağa kalkıp böyle çok kızgın bir ifadeyle elini de bana
doğru sallayarak bu cümleyi kullandı. Ne dediğini duyamadım ama tutanakları
aldım, bu cümleyi gördüm. Adalet ve Kalkınma Partisi Grup Başkan Vekili Sayın
İlknur İnceöz Sayın Mahmut Tanal’a tepki olarak “Hamzaçebi hangi arabaya
biniyor sorsana.” cümlesini ediyor. 
Sayın
milletvekilleri, bu tip cümleler, benim anlayışıma göre, “Ben bir suç işliyorum
ancak Hamzaçebi de bu suçu işliyor.” şeklindeki bir savunmanın işaretleridir. 
MİHRİMAH
BELMA SATIR (İstanbul) – Çok zorlama bir açıklama. 
İLKNUR
İNCEÖZ (Aksaray) – Çok zorlama... 
BAŞKAN
– Eğer siz konunuzda haklıysanız birleşimi yöneten Meclis Başkan Vekilinden
örnek vermeye gerek duymazsınız. Sayın Tanal’ın mensup olduğu bir siyasi parti
grubu var. Ben şimdi doğrusunu açıklayayım. Ben olsam şöyle derdim: “Türkiye
Büyük Millet Meclisinde bütün Meclis Başkan Vekilleri, bütün grup başkan
vekilleri ve bütün komisyon başkanları aynı marka araca binmektedir.” Bunun
eleştirilecek, savunma bağlamında, Hamzaçebi’yi de bu işe katarak “Kendimi
haklı çıkarayım.” şeklinde bir kaygıya yer verecek hiçbir yanı yoktur. Ben bu
iki arkadaşıma üzüntülerimi bildiriyorum. 
MİHRİMAH
BELMA SATIR (İstanbul) – Mahmut Tanal’a?
HAKAN
ÇAVUŞOĞLU (Bursa) – Sayın Başkanım…
BAŞKAN
– Söz vermeyeceğim. 
HAKAN
ÇAVUŞOĞLU (Bursa) – Sayın Başkanım…
BAŞKAN
– Söz vermeyeceğim efendim.
HAKAN
ÇAVUŞOĞLU (Bursa) – Ben böyle bir araç kullanmıyorum, o yüzden sataşma var. 
BAŞKAN
– Sayın Çavuşoğlu…
HAKAN
ÇAVUŞOĞLU (Bursa) – Ben herhangi bir makam aracı kullanmıyorum, bu nedenle
sataşma var. 
BAŞKAN
– Sayın Çavuşoğlu, siz benim adımı söyleyerek…
HAKAN
ÇAVUŞOĞLU (Bursa) – Doğru. 
BAŞKAN
– “Hamzaçebi ne kullanıyor?” diye bana bir sataşmada bulunuyorsunuz.
HAKAN
ÇAVUŞOĞLU (Bursa) – Doğru. 
BAŞKAN
– Ben de İç Tüzük’ün bana vermiş olduğu hakkı kullanıyorum, kendimi
savunuyorum, savunurken de kimseyi itham etmiyorum. 
HAKAN
ÇAVUŞOĞLU (Bursa) – Ben de “Suçluluk psikolojisi, bunu yapıyormuş gibi.”
dediniz, benim bir makam aracım yok... 
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili İstanbul
Milletvekili Filiz Kerestecioğlu Demir tarafından, yaklaşmakta olan referandum
için "hayır" kampanyası yürüten yurttaşların karşılaştıkları
baskılar, idari makamların yasakları, polis müdahaleleri ve sivil gruplar
tarafından yapılan saldırıların tespit edilerek yurttaşların propaganda yapma hakkını
güvence altına alacak çözümlerin belirlenmesi amacıyla 16/3/2017 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin, Genel Kurulun 16 Mart 2017 Perşembe günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler… 
HAKAN
ÇAVUŞOĞLU (Bursa) – Sayın Başkanım… 
İLKNUR
İNCEÖZ (Aksaray) – Sayın Başkan…
MİHRİMAH
BELMA SATIR (İstanbul) – Sayın Başkan, söz istiyor İlknur Hanım. 
HAKAN
ÇAVUŞOĞLU (Bursa) – Sayın Başkanım, söz istiyorum.
İLKNUR
İNCEÖZ (Aksaray) – Ben söz istiyorum. 
BAŞKAN
– Kabul etmeyenler… 
İLKNUR
İNCEÖZ (Aksaray) – 60’a göre söz istiyorum yerimden.
HAKAN
ÇAVUŞOĞLU (Bursa) – Sayın Başkanım, ben de 60’a göre söz istiyorum.
BAŞKAN
– Kabul edilmemiştir.
Birleşime
bir saat ara veriyorum. 
Kapanma Saati: 16.57
ÜÇÜNCÜ OTURUM
Açılma Saati: 17.56
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: İshak GAZEL (Kütahya), Mehmet
Necmettin AHRAZOĞLU (Hatay)
-----0-----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşiminin
Üçüncü Oturumunu açıyorum.
Gündemin
“Oylaması Yapılacak İşler” kısmında yer alan Türkiye Cumhuriyeti Çevre ve Orman
Bakanlığı ile Irak Cumhuriyeti Çevre Bakanlığı Arasında Çevre Alanında
Mutabakat Zaptının Onaylanmasının Uygun Bulunduğuna Dair Kanun Tasarısı’nın
açık oylamasına başlıyoruz. 
IX.- KANUN TASARI VE TEKLİFLERİ İLE KOMİSYONLARDAN
GELEN DİĞER İŞLER
A) Kanun Tasarı ve Teklifleri
1.- Türkiye Cumhuriyeti Çevre ve Orman Bakanlığı ile
Irak Cumhuriyeti Çevre Bakanlığı Arasında Çevre Alanında Mutabakat Zaptının
Onaylanmasının Uygun Bulunduğuna Dair Kanun Tasarısı (1/634) ve Dışişleri
Komisyonu Raporu (S. Sayısı: 354) (x)
BAŞKAN
- Daha önce açık oylamanın elektronik oylama cihazıyla yapılması kabul
edilmişti. 
Oylama
için üç dakika süre vereceğim. 
Oylama
için verilen süre içinde sisteme giremeyen üyelerin teknik personelden yardım
istemelerini, bu yardıma rağmen de sisteme giremeyen üyelerin oy pusulalarını
oylama için verilen üç dakikalık süre içinde Başkanlığa ulaştırmalarını rica
ediyorum. 
Ayrıca,
vekâleten oy kullanacak sayın bakanlar var ise hangi bakana vekâleten oy
kullandığını, oyunun rengini ve kendisinin ad ve soyadı ile imzasını da taşıyan
oy pusulasını yine oylama için verilen süre içinde Başkanlığa ulaştırmalarını
rica ediyorum. 
Oylama
işlemeni başlatıyorum.
(Elektronik
cihazla oylama yapıldı)
BAŞKAN
– Toplantı yeter sayısı yoktur. 
Birleşime
on beş dakika ara veriyorum. 
Kapanma Saati: 18.01
DÖRDÜNCÜ OTURUM
Açılma Saati: 18.16
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: İshak GAZEL (Kütahya), Mehmet
Necmettin AHRAZOĞLU (Hatay)
-----0-----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşiminin
Dördüncü Oturumunu açıyorum.
354
sıra sayılı Kanun Tasarısı’nın tümünün açık oylamasında toplantı yeter sayısı
bulunamamıştı.
Şimdi
açık oylamayı tekrarlayacağım.
Oylama
için üç dakika süre veriyorum.
(Elektronik
cihazla oylama yapıldı)
BAŞKAN
– Yapılan ikinci oylamada da toplantı yeter sayısı bulunamadığından, alınan
karar gereğince, sözlü soru önergeleri ile diğer denetim konularını görüşmek
için, 18 Nisan 2017 Salı günü saat 15.00’te toplanmak üzere birleşimi kapatıyorum.
İyi
akşamlar diliyorum. 
Kapanma Saati: 18.21




(x) 354 S. Sayılı Basmayazı 15/3/2017
tarihli 82’nci Birleşim Tutanağı’na eklidir.




