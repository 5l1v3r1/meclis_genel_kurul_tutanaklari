



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 54’üncü
Birleşim
 6
Mart 2016 Pazar

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Avrupa
Birliği Konseyi Hollanda Dönem Başkanlığında 13-14 Mart 2016 tarihlerinde
Hollanda’nın Lahey şehrinde “Dijital Çağda İnsan Kaçakçılığı” konulu Komisyon
Başkanları Toplantısı’na katılım sağlanmasına ilişkin tezkeresi (3/532)

IV.- KANUN TASARI VE
TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı 118)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119)

A) EKONOMİ BAKANLIĞI
1) Ekonomi Bakanlığı 2016 Yılı
Merkezî Yönetim Bütçesi
2) Ekonomi Bakanlığı 2014 Yılı
Merkezî Yönetim Kesin Hesabı

B) GENÇLİK VE SPOR BAKANLIĞI
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI
1) Maliye Bakanlığı 2016 Yılı
Merkezî Yönetim Bütçesi
2) Maliye Bakanlığı 2014 Yılı
Merkezî Yönetim Kesin Hesabı

E) GELİR İDARESİ BAŞKANLIĞI
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU
1) Kamu İhale Kurumu 2016 Yılı
Merkezî Yönetim Bütçesi
2) Kamu İhale Kurumu 2014 Yılı
Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
1) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ

V.- SATAŞMALARA İLİŞKİN KONUŞMALAR
1.- Aksaray Milletvekili İlknur İnceöz’ün, Diyarbakır
Milletvekili Nursel Aydoğan’ın 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde HDP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
2.- Diyarbakır Milletvekili Nursel Aydoğan’ın, Aksaray
Milletvekili İlknur İnceöz’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
3.- Aksaray Milletvekili İlknur İnceöz’ün, Diyarbakır
Milletvekili Nursel Aydoğan’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
4.- Diyarbakır Milletvekili İdris Baluken’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
5.- İstanbul Milletvekili Mahmut Tanal’ın, İstanbul
Milletvekili Ahmet Hamdi Çamlı’nın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dokuzuncu tur görüşmelerinde AK PARTİ Grubu adına yaptığı konuşması sırasında
Cumhuriyet Halk Partisine sataşması nedeniyle konuşması
6.- Aksaray Milletvekili İlknur İnceöz’ün, İstanbul
Milletvekili Mahmut Tanal’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
7.- Diyarbakır Milletvekili İdris Baluken’in, İstanbul
Milletvekili Aziz Babuşcu’nun 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde AK PARTİ Grubu adına yaptığı konuşması sırasında Halkların
Demokratik Partisine sataşması nedeniyle konuşması
8.- İstanbul Milletvekili Aziz Babuşcu’nun, Manisa
Milletvekili Özgür Özel’in yaptığı açıklaması ile Diyarbakır Milletvekili İdris
Baluken’in sataşma nedeniyle yaptığı konuşması sırasında şahsına sataşması
nedeniyle konuşması
9.- Diyarbakır Milletvekili İdris Baluken’in, İstanbul
Milletvekili Aziz Babuşcu’nun sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
10.- İstanbul Milletvekili Mehmet Bekaroğlu’nun,
İstanbul Milletvekili Aziz Babuşcu’nun sataşma nedeniyle yaptığı konuşması sırasında
Cumhuriyet Halk Partisine sataşması nedeniyle konuşması
11.- Diyarbakır Milletvekili İdris Baluken’in, Rize
Milletvekili Hikmet Ayar’ın 118 sıra sayılı 2016 Yılı Bütçe Kanunu Tasarısı ile
119 sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde AK PARTİ Grubu adına yaptığı konuşması sırasında Halkların
Demokratik Partisine sataşması nedeniyle konuşması
12.- Ardahan Milletvekili Öztürk Yılmaz’ın, Rize
Milletvekili Hikmet Ayar’ın 118 sıra sayılı 2016 Yılı Bütçe Kanunu Tasarısı ile
119 sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde AK PARTİ Grubu adına yaptığı konuşması sırasında Cumhuriyet Halk
Partisine sataşması nedeniyle konuşması
13.- Diyarbakır Milletvekili İdris Baluken’in, İzmir
Milletvekili Oktay Vural’ın yaptığı açıklaması sırasında Halkların Demokratik
Partisine sataşması nedeniyle konuşması
14.- İstanbul Milletvekili Bihlun Tamaylıgil’in,
Ekonomi Bakanı Mustafa Elitaş’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dokuzuncu tur görüşmelerinde Hükûmet adına yaptığı konuşması sırasında şahsına
sataşması nedeniyle konuşması
15.- Denizli Milletvekili Emin Haluk Ayhan’ın, Ekonomi
Bakanı Mustafa Elitaş’ın 118 sıra sayılı 2016 Yılı Bütçe Kanunu Tasarısı ile
119 sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde Hükûmet adına yaptığı konuşması sırasında şahsına sataşması
nedeniyle konuşması
16.- İstanbul Milletvekili Aykut Erdoğdu’nun, Ekonomi
Bakanı Mustafa Elitaş’ın 118 sıra sayılı 2016 Yılı Bütçe Kanunu Tasarısı ile
119 sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde Hükûmet adına yaptığı konuşması sırasında CHP Grubuna sataşması
nedeniyle konuşması
17.- Samsun Milletvekili Erhan Usta’nın Ekonomi Bakanı
Mustafa Elitaş’ın 118 sıra sayılı 2016 Yılı Bütçe Kanunu Tasarısı ile 119 sıra
sayılı 2014 Yılı Kesin Hesap Kanunu Tasarısı’nın dokuzuncu tur görüşmelerinde
Hükûmet adına yaptığı konuşması sırasında şahsına sataşması nedeniyle konuşması
18.- İstanbul Milletvekili Onursal Adıgüzel’in, Gençlik
ve Spor Bakanı Akif Çağatay Kılıç’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dokuzuncu tur görüşmelerinde Hükûmet adına yaptığı konuşması sırasında şahsına
sataşması nedeniyle konuşması
19.- Kocaeli Milletvekili Saffet Sancaklı’nın, Gençlik
ve Spor Bakanı Akif Çağatay Kılıç’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dokuzuncu tur görüşmelerinde Hükûmet adına yaptığı konuşması sırasında şahsına
sataşması nedeniyle konuşması
20.- Gençlik ve Spor Bakanı Akif Çağatay Kılıç’ın,
İstanbul Milletvekili Onursal Adıgüzel’in sataşma nedeniyle yaptığı konuşması
sırasında şahsına sataşması nedeniyle konuşması
21.- Samsun Milletvekili Erhan Usta’nın, Maliye Bakanı
Naci Ağbal’ın 118 sıra sayılı 2016 Yılı Bütçe Kanunu Tasarısı ile 119 sıra
sayılı 2014 Yılı Kesin Hesap Kanunu Tasarısı’nın dokuzuncu tur görüşmelerinde
Hükûmet adına yaptığı konuşması sırasında Milliyetçi Hareket Partisine
sataşması nedeniyle konuşması
22.- İstanbul Milletvekili Aykut Erdoğdu’nun, Maliye
Bakanı Naci Ağbal’ın 118 sıra sayılı 2016 Yılı Bütçe Kanunu Tasarısı ile 119
sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde Hükûmet adına yaptığı konuşması sırasında Cumhuriyet Halk
Partisine sataşması nedeniyle konuşması
23.- Maliye Bakanı Naci Ağbal’ın, Samsun Milletvekili
Erhan Usta ile İstanbul Milletvekili Aykut Erdoğdu’nun sataşma nedeniyle yaptıkları
konuşmaları sırasında şahsına sataşması nedeniyle konuşması
24.- Bursa Milletvekili Lale Karabıyık’ın, Maliye
Bakanı Naci Ağbal’ın sataşma nedeniyle yaptığı konuşması sırasında CHP Grubuna
sataşması nedeniyle konuşması
25.- Antalya Milletvekili Mehmet Günal’ın, Maliye
Bakanı Naci Ağbal’ın sataşma nedeniyle yaptığı konuşması sırasında MHP Grubuna
sataşması nedeniyle konuşması
26.- Aksaray Milletvekili İlknur İnceöz’ün, Diyarbakır
Milletvekili İdris Baluken’in 2016 Yılı Merkezi Yönetim Bütçe Kanunu Tasarısı’nın
5’inci maddesi üzerinde HDP Grubu adına yaptığı konuşması sırasında şahsına ve
Cumhurbaşkanına sataşması nedeniyle konuşması
27.- Diyarbakır Milletvekili İdris Baluken’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
şahsına sataşması nedeniyle konuşması
28.- Kırklareli Milletvekili Vecdi Gündoğdu’nun,
Tekirdağ Milletvekili Metin Akgün’ün 2016 Yılı Merkezi Yönetim Bütçe Kanunu
Tasarısı’nın 5’inci maddesi üzerinde şahsı adına yaptığı konuşması sırasında
Cumhuriyet Halk Partisine sataşması nedeniyle konuşması

VI.- AÇIKLAMALAR 
1.- Manisa Milletvekili Özgür Özel’in, devletin
egemenlik alanı içinde kabul edilemeyecek şeyler yaşandığına ve iktidarın, bu konuda
sorumluluğu yokmuş gibi davrandığına ilişkin açıklaması
2.- Diyarbakır Milletvekili İdris Baluken’in, çözüm
sürecinin bitirilmesiyle ilgili bazı tespitlerine, siyaset kurumunun bu konuda
rasyonel bir akılla hareket etmesi gerektiğine ve Cumhuriyet Halk Partisinin
çözüm sürecine verdiği desteğin önemli olduğuna ilişkin açıklaması
3.- Aksaray Milletvekili İlknur İnceöz’ün, Manisa
Milletvekili Özgür Özel ile Diyarbakır Milletvekili İdris Baluken’in sataşma nedeniyle
yaptıkları konuşmalarındaki bazı ifadelerine ilişkin açıklaması
4.- Manisa Milletvekili Özgür Özel’in, Aksaray
Milletvekili İlknur İnceöz’ün yaptığı açıklamasındaki bazı ifadelerine ilişkin
açıklaması
5.- Manisa Milletvekili Özgür Özel’in, tüm siyasi parti
gruplarının dinin siyasetin rekabet alanı içine sokulmaması gerektiği konusunda
anlaştıklarına ve Cumhuriyet Halk Partisinin de bu noktada üzerine düşen
hassasiyeti göstereceğine ilişkin açıklaması
6.- Diyarbakır Milletvekili İdris Baluken’in,
İstanbul’da Dünya Kadınlar Günü etkinlikleri sırasında HDP Eş Başkanı Van Milletvekili
Figen Yüksekdağ Şenoğlu ile beraberindekilere ve Şırnak’ın İdil ilçesindeki HDP
parti binasına yapılan saldırıları kınadığına ilişkin açıklaması
7.- Manisa Milletvekili Özgür Özel’in, İstanbul
Milletvekili Aziz Babuşcu’nun 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
8.- İzmir Milletvekili Oktay Vural’ın, İstanbul
Milletvekili Aziz Babuşcu’nun sataşma nedeniyle yaptığı konuşmasındaki bazı ifadelerine
ilişkin açıklaması
9.- Ekonomi Bakanı Mustafa Elitaş’ın, Ardahan
Milletvekili Öztürk Yılmaz ile İstanbul Milletvekili Mehmet Bekaroğlu’nun sataşma
nedeniyle yaptıkları konuşmalarındaki bazı ifadelerine ilişkin açıklaması
10.- Diyarbakır Milletvekili İdris Baluken’in, Ekonomi
Bakanı Mustafa Elitaş’ın yaptığı açıklamasındaki bazı ifadelerine ilişkin
açıklaması
11.- Manisa Milletvekili Özgür Özel’in, Ekonomi Bakanı
Mustafa Elitaş’ın yaptığı açıklamasındaki bazı ifadelerine ilişkin açıklaması
12.- İzmir Milletvekili Oktay Vural’ın, Ekonomi Bakanı
Mustafa Elitaş’ın yaptığı açıklamasındaki bazı ifadelerine ilişkin açıklaması
13.- Ekonomi Bakanı Mustafa Elitaş’ın, Manisa
Milletvekili Özgür Özel ile İzmir Milletvekili Oktay Vural’ın yaptıkları
açıklamalarındaki bazı ifadelerine ilişkin açıklaması
14.- Manisa Milletvekili Özgür Özel’in, Ekonomi Bakanı
Mustafa Elitaş’ın yaptığı açıklamasındaki bazı ifadelerine ilişkin tekraren
açıklaması
15.- Kayseri Milletvekili Çetin Arık’ın, Boydak
Holdinge yönelik operasyonla ilgili sürece ilişkin açıklaması
16.- Diyarbakır Milletvekili İdris Baluken’in,
Akçakale-Tel Abyad ile Karkamış-Cerablus sınır kapılarının IŞİD kontrolüne geçmesinin
ihracata etkileri ve Boydak Holdinge yönelik operasyon konularında bilgi almak
istediğine ilişkin açıklaması
17.- Ekonomi Bakanı Mustafa Elitaş’ın, İstanbul
Milletvekili Bihlun Tamaylıgil’in sataşma nedeniyle yaptığı konuşmasındaki bazı
ifadelerine ilişkin açıklaması
18.- Diyarbakır Milletvekili İdris Baluken’in,
Cumhurbaşkanının üçüncü köprü açılış töreninde sarf ettiği bazı ifadelerine
ilişkin açıklaması
19.- Manisa Milletvekili Özgür Özel’in, Gençlik ve Spor
Bakanı Akif Çağatay Kılıç’ın sataşma nedeniyle yaptığı konuşmasındaki bazı
ifadelerine ilişkin açıklaması
20.- Gençlik ve Spor Bakanı Akif Çağatay Kılıç’ın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
21.- Maliye Bakanı Naci Ağbal’ın, Antalya Milletvekili
Mehmet Günal’ın sataşma nedeniyle yaptığı konuşmasındaki bazı ifadelerine
ilişkin açıklaması
22.- Manisa Milletvekili Özgür Özel’in, Maliye Bakanı
Naci Ağbal’ı, tutarsız ve Meclisin aklıyla alay eden tavrı nedeniyle kınadıklarına
ilişkin açıklaması
23.- Maliye Bakanı Naci Ağbal’ın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
24.- Muğla Milletvekili Mehmet Erdoğan’ın, Gençlik ve
Spor Bakanı Akif Çağatay Kılıç’ın, kendisinin sorduğu sorulara cevap
vermediğine ilişkin açıklaması
25.- Manisa Milletvekili Özgür Özel’in, Maliye Bakanı
Naci Ağbal ile Plan ve Bütçe Komisyonu Başkanı Süreyya Sadi Bilgiç’in çalışma
saatleri ilerledikçe gergin olduklarına ve bütçe görüşmelerinin Maliye
Bakanının önemli ödevlerinden biri olduğuna ilişkin açıklaması
26.- Maliye Bakanı Naci Ağbal’ın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
27.- Plan ve Bütçe Komisyonu Başkanı Süreyya Sadi
Bilgiç’in, Özgür Özel’in yaptığı açıklamasındaki bazı ifadelerine ilişkin açıklaması
28.- İzmir Milletvekili Oktay Vural’ın, Maliye
Bakanının şahsiyeti ile bütçe arasında çok önemli bir ilişki olduğuna ve yargı
kararları olmasına rağmen yılbaşından bu yana 4/C’lilere ek ödemelerin yapılmamasının
nedenini öğrenmek istediğine ilişkin açıklaması
29.- Diyarbakır Milletvekili İdris Baluken’in, Ekonomi
Bakanı Mustafa Elitaş ile Maliye Bakanı Naci Ağbal’ın görüşmeler sırasında çok
ciddi bir yöntem ve üslup yetersizliği içerisinde olduklarına ilişkin
açıklaması
30.- Tekirdağ Milletvekili Metin Akgün’ün, Kırklareli
Milletvekili Vecdi Gündoğdu’nun sataşma nedeniyle yaptığı konuşmasındaki bazı
ifadelerine ilişkin açıklaması
31.- Manisa Milletvekili Özgür Özel’in, çalışma düzeni
içinde stenograflara nöbet sistemi uygulanamadığından yeni stenograf istihdam
edilmesi konusunun son derece önemli olduğuna ilişkin açıklaması

VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, milletvekillerinin dinî inanç ve değerlerinin siyasi rekabetin
ve sorgulamanın aracı hâline getirilmemesi gerektiğine ilişkin konuşması
2.- Oturum Başkanı TBMM Başkan Vekili Ayşe Nur
Bahçekapılı’nın, Adalet ve Kalkınma Partisi kadın milletvekillerinin TBMM
Başkan Vekili Pervin Buldan adına da kendisine çiçek vermelerinden dolayı
teşekkür ettiğine ve 8 Mart Dünya Kadınlar Günü’nü kutladığına ilişkin
konuşması

VIII.- GEÇEN TUTANAK HAKKINDA KONUŞMALAR
1.- İstanbul Milletvekili Mustafa Sezgin Tanrıkulu’nun,
5/3/2016 tarihli 53’üncü Birleşimdeki bazı ifadelerini düzelttiğine ilişkin
konuşması 

6 Mart 2016 Pazar
BİRİNCİ OTURUM
Açılma Saati: 11.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Özcan PURÇU (İzmir) 
----- 0 -----
BAŞKAN – Türkiye
Büyük Millet Meclisinin 54’üncü Birleşimini açıyorum
Toplantı yeter
sayısı vardır, gündeme geçiyoruz.
İyi çalışmalar
ve iyi günler diliyorum.
Türkiye Büyük
Millet Meclisi Başkanlığının bir tezkeresi vardır, okutup oylarınıza sunacağım.
III.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, Avrupa
Birliği Konseyi Hollanda Dönem Başkanlığında 13-14 Mart 2016 tarihlerinde
Hollanda’nın Lahey şehrinde “Dijital Çağda İnsan Kaçakçılığı” konulu Komisyon
Başkanları Toplantısı’na katılım sağlanmasına ilişkin tezkeresi (3/532)
4/3/2016
Türkiye Büyük Millet Meclisi Genel Kuruluna
Avrupa Birliği
Konseyi Hollanda Dönem Başkanlığında 13-14 Mart 2016 tarihlerinde Hollanda’nın
Lahey şehrinde “Dijital Çağda İnsan Kaçakçılığı” konulu Komisyon Başkanları
Toplantısı düzenlenecektir. 
Söz konusu
toplantıya katılım sağlanması hususu, 28/3/1990 tarihli ve 3620 sayılı Türkiye
Büyük Millet Meclisinin Dış İlişkilerinin Düzenlenmesi Hakkında Kanun’un 9’uncu
maddesi uyarınca Genel Kurulun tasviplerine sunulur. 
 İsmail
Kahraman 
 Türkiye
Büyük Millet Meclisi Başkanı
BAŞKAN – Kabul
edenler… Kabul etmeyenler… Kabul edilmiştir. 
Sayın milletvekilleri, gündemimize göre 2016 Yılı Merkezi
Yönetim Bütçe Kanunu Tasarısı ile 2014 Yılı Merkezi Yönetim Kesin Hesap Kanunu
Tasarısı üzerindeki görüşmelere devam edeceğiz.
Program uyarınca bugün dokuzuncu tur görüşmeleri
yapacağız. Dokuzuncu turda, Ekonomi Bakanlığı, Gençlik ve Spor Bakanlığı, Spor
Genel Müdürlüğü, Yükseköğrenim Kredi ve Yurtlar Kurumu, Maliye Bakanlığı, Gelir
İdaresi Başkanlığı, Kamu İhale Kurumu, Özelleştirme İdaresi Başkanlığı, Kamu
Gözetimi, Muhasebe ve Denetim Standartları Kurumu bütçe ve kesin hesapları ile
gelir bütçesi yer almaktadır.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S. Sayısı: 118) (x)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (x)

A) EKONOMİ BAKANLIĞI
1) Ekonomi Bakanlığı 2016
Yılı Merkezî Yönetim Bütçesi
2) Ekonomi Bakanlığı 2014
Yılı Merkezî Yönetim Kesin Hesabı

B) GENÇLİK VE SPOR BAKANLIĞI
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI
1) Maliye Bakanlığı 2016
Yılı Merkezî Yönetim Bütçesi
2) Maliye Bakanlığı 2014
Yılı Merkezî Yönetim Kesin Hesabı

E) GELİR İDARESİ BAŞKANLIĞI
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU
1) Kamu İhale Kurumu 2016
Yılı Merkezî Yönetim Bütçesi
2) Kamu İhale Kurumu 2014
Yılı Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
1) Kamu Gözetimi, Muhasebe
ve Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe
ve Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ
BAŞKAN – Komisyon? Burada.
Hükûmet? Burada.
Sayın milletvekilleri, bilindiği üzere, turda yer alan
bütçelerle ilgili soru sormak isteyen milletvekillerinin şu anda sisteme
girmeleri gerekmektedir. 
Şimdi, 2016 Yılı Merkezi Yönetim Bütçe Kanunu
Tasarısı’nın “Gelir ve finansman” başlıklı 2’nci maddesini okutuyorum:
Gelir ve finansman
MADDE 2- (1) Gelirler: Bu Kanuna bağlı (B) işaretli cetvellerde
gösterildiği üzere, 5018 sayılı Kanuna ekli;
a) (I) sayılı cetvelde yer alan genel bütçenin
gelirleri 530.402.940.000 Türk lirası,
b) (II) sayılı cetvelde yer alan özel bütçeli
idarelerin gelirleri 8.733.356.000 Türk lirası öz gelir, 60.896.542.000 Türk
lirası Hazine yardımı olmak üzere toplam 69.629.898.000 Türk lirası,
c) (III) sayılı cetvelde yer alan düzenleyici ve
denetleyici kurumların gelirleri 3.768.054.000 Türk lirası öz gelir, 22.565.000
Türk lirası Hazine yardımı olmak üzere toplam 3.790.619.000 Türk lirası,
olarak tahmin edilmiştir.
(2) Finansman: Bu Kanuna bağlı (F) işaretli cetvellerde
gösterildiği üzere, 5018 sayılı Kanuna ekli (II) sayılı cetvelde yer alan özel
bütçeli idarelerin net finansmanı 14.000.000 Türk lirası olarak tahmin
edilmiştir.
BAŞKAN – Sayın milletvekilleri, dokuzuncu turda
grupları ve şahısları adına söz alan sayın üyelerin isimlerini okuyorum: 
Halkların Demokratik Partisi Grubu adına; Diyarbakır
Milletvekili Nursel Aydoğan, İstanbul Milletvekili Celal Doğan, Diyarbakır
Milletvekili Nursel Aydoğan ve İstanbul Milletvekili Garo Paylan
konuşacaklardır. 
Adalet ve Kalkınma Partisi Grubu adına; Erzurum
Milletvekili Zehra Taşkesenlioğlu, Denizli Milletvekili Cahit Özkan, İstanbul
Milletvekili Ahmet Hamdi Çamlı, Tekirdağ Milletvekili Ayşe Doğan, İstanbul
Milletvekili Abdullah Başcı, İstanbul Milletvekili Serap Yaşar, İstanbul
Milletvekili Aziz Babuşcu, Trabzon Milletvekili Salih Cora, Ordu Milletvekili
Ergün Taşcı, İstanbul Milletvekili Halis Dalkılıç, Rize Milletvekili Hikmet
Ayar ve Kocaeli Milletvekili Sami Çakır konuşacaklardır.
Cumhuriyet Halk Partisi Grubu adına; İstanbul
Milletvekili Bihlun Tamaylıgil, İstanbul Milletvekili Erdoğan Toprak, İstanbul
Milletvekili Onursal Adıgüzel, Ankara Milletvekili Bülent Kuşoğlu, Eskişehir
Milletvekili Utku Çakırözer konuşacaklardır.
Milliyetçi Hareket Partisi Grubu adına; Denizli
Milletvekili Emin Haluk Ayhan, Kocaeli Milletvekili Saffet Sancaklı, Samsun
Milletvekili Erhan Usta, İstanbul Milletvekili İsmail Faruk Aksu
konuşacaklardır.
Şahısları adına, lehinde olmak üzere Kemalettin
Yılmaztekin, Şanlıurfa Milletvekili; aleyhte olmak üzere İsmail Faruk Aksu,
İstanbul Milletvekili konuşacaklardır.
Şimdi, Halkların Demokratik Partisi Grubu adına ilk
konuşmacı Diyarbakır Milletvekili Nursel Aydoğan’dır.
Sayın Aydoğan, buyurun. (HDP sıralarından alkışlar)
Süreniz yirmi dakikadır.
HDP GRUBU ADINA NURSEL AYDOĞAN (Diyarbakır) – Sayın
Başkan, değerli milletvekilleri; Halkların Demokratik Partisi Grubu adına
Ekonomi Bakanlığı üzerine söz almış bulunuyorum. Öncelikle herkesi saygıyla selamlıyorum.
Değerli arkadaşlar, 2015 yılı Türkiye açısından son
derece önemli siyasal, ekonomik ve toplumsal gelişmelerin yaşandığı bir yıl
olmuştur. AKP Hükûmetinin iç ve dış politikadaki başarısızlığı Türkiye
ekonomisini ciddi bir biçimde 2015 yılında etkilemiştir. 2015 yılında Türkiye
ihracatı değer bazında yüzde 8,7 gerileyerek 143,9 milyar dolarla kapanmıştır.
İthalatta 14,4’lük gerileme gerçekleşmiştir. Dış ticaret açığı 2015 yılında ne
yazık ki 2002 seviyesine tekrar geri gelmiştir.
Değerli
milletvekilleri, Ekonomi Bakanlığı, 2016 vizyonunu, öncelikle ihracatı
artırmak, yerli ve yabancı yatırımcıları hem nicelik olarak hem de nitelik
olarak iyileştirmek olarak açıklamıştır. Ancak, tabii ki sormak gerekiyor,
ülkemizde ihracatın negatife döndüğü bir dönemde bu ibre nasıl pozitife
döndürülecek? Tabii, yine gerek yerli gerekse yabancı sermaye hem nicelik
olarak hem de nitelik olarak nasıl artırılacaktır? Tabii ki, ihracatın
artırılması için pek çok neden var ama iki önemli unsur var: Bunlardan bir
tanesi nitelikli ürün, diğeri de doğru bir dış politikanın izlenmesidir.
Şimdi,
AKP Hükûmetinin dış politikasındaki karar vericileri ne yazık ki Suriye
politikasıyla, ihracatta önemli bir düşüşün yaşanmasına yol açmışlardır. İşte,
Türkiye'nin ihracatı en fazla yaptığı hem tekstil alanında hem sebze meyve
alanında hem müteahhitlik alanında yüzde 40’lara varan bir azalmanın söz konusu
olduğunu söyleyebiliriz. Yine, en yakın ülkelerde, komşu ülkelerimizde olan
ihracattaki düşüş de tamamıyla Türkiye'nin dış politikasındaki yanlışlığından
kaynaklanmaktadır. Türkiye, Suriye’ye yönelik bu dış politikasını
geliştirmediği müddetçe çemberin her geçen gün daralacağını bilmelidir. Kendi
ülkesinde Kürt sorununu çözemeyen bu Hükûmet ne yazık ki Suriye’deki Kürt
meselesi üzerine de müdahil oluyor. Yani Suriye’de Kürtler -sadece ve sadece-
statü elde etmesin diye koskoca bir ülkenin, Türkiye'nin dış politikasını ne
hâle getirdi? “Başarıya giden her yol mübahtır.“ diyerek Makyavelist bir
anlayışla, sadece Rojava’daki Kürtler bir statü elde etmesinler diye, El Nusra,
El Kaide gibi çetelere bile yardım ve destek sunulmuştur. Bunu inkâr
edebilirsiniz ama ben gözüyle görmüş bir kişi olarak bunu burada açık ve net
söylüyorum. 2012 yılında, evet, Ceylanpınar’da, akşamın karanlığıyla birlikte,
El Nusralar, El Kaideler o Ceylanpınar sınırını komşu kapısı gibi
kullanıyorlardı ama şimdi tablo değişti; uluslararası güçler baskı yaptı, şimdi
IŞİD terör örgütü oldu şimdi El Kaide, El Nusra terör örgütü oldu. Ne yazık ki
izlenen bu yanlış dış politika sonucunda, Katar ve Suudi Arabistan gibi
demokratik anlayıştan yoksun devletler hariç neredeyse tüm komşu ülkeler ve
çevre ülkelerle ilişkiler bozulmuş, ilişkileri bozmuş bir Hükûmetle, bir
iktidarla karşı karşıyayız. 
Tabii
ki Sayın Cumhurbaşkanı ihracatın geliştirilmesiyle ilgili çok büyük bir çaba
içerisinde, gayret içerisinde, öyle ki bizim adını sanını duymadığımız ülkelere
bile yanına aldığı iş adamlarıyla çıkarmalar yapıyor, ama mevcut tablo
böyleyken, Cumhurbaşkanının çabaları da Türkiye'deki ihracatı, ihracat
oranlarını değiştirmeye ve bu konudaki Ekonomi Bakanlığının hedeflerini
tutturmaya yetmeyecektir. 
Değerli
milletvekilleri, gerek yerli gerekse yabancı sermayenin bir ülkede yatırım
yapmasının ilk şartı, elbette ki barışçıl bir ortam, güven ve istikrardır.
Çatışmanın, savaşın sürdüğü, kaosun olduğu -güven ve istikrarın olmadığı- bir
bölgeye, ne yerli ne de yabancı sermaye yatırım yapar. 
Örneğin,
altı aydan beri, milletvekili seçildiğim Diyarbakır’da resmen bir şehir savaşı
yaşanıyor. Kentin her tarafından duyulan, her gün onlarca, yüzlerce bomba
atılıyor. Şimdi, böylesi bir coğrafyaya, yine bu tip şehir savaşlarının
yaşandığı Mardin’e, Hakkâri’ye hangi aklı başında olan bir iş adamı gelip
yatırım yapabilir ki? Tabii ki çözülmeyen Kürt sorunu, yaşananlar sadece
bölgeyle sınırlı değil. İstanbul’da artık bombalar patlıyor ve gerçekten bu
ülkede bu soruna bir çözüm bulunmazsa yaşananlar bölgeyle sınırlı kalmayacak,
kalmıyor zaten. Patlayan bombalar nedeniyle artık bırakın sermayenin gelmesini,
yerli ve yabancı yatırımcıların İstanbul’da yatırımlarını giderek artırmasını,
mevcut olanların bile önümüzdeki dönemde kaçacağını hepimiz bilmeliyiz. O
nedenle, bu tip ortamlarda herkes ama herkes, hepimiz, özellikle iktidar, çözüm
ve barış ortamı olmazsa ekonomik gelişmenin de olmayacağını bilmek zorundadır.
Değerli
arkadaşlar, Türkiye ekonomisinde turizm ve hizmet sektörü önemli bir yer tutar.
Tabii, gönül isterdi ki Türkiye ekonomisi daha sağlam temellere otursun.
Sanayinin geliştiği, üretimin olduğu bir ülkede elbette ki sağlam bir ekonomi
de olacaktır ama son verilere göre sanayideki gerilemenin ne düzeyde olduğunu
hepimiz biliyoruz. Türkiye ekonomisi bu nedenle belini turizm ve hizmet
sektörüne bağlamıştır ama turizm ve hizmet sektörünün de biraz önce belirttiğim
gibi, çözüm ve barış ortamında gelişeceği, ancak böyle bir ortamda büyüyeceği
hepinizin malumudur. Bu gelişmeler yani Türkiye içerisindeki çözüm ve barış
sürecinin gelişmemesi, yaşanan bu kaos ortamının, istikrarsızlığın devam etmesi
durumunda Türkiye’de turizm ve hizmet sektöründe de çok önemli bir gerileme
olacağını şimdiden öngörmek mümkün. Tabii ki iş bununla sınırlı değildir. Bu
sektörde on binlerce insan yaşıyor, on binlerce insanın da işsiz kalmasıyla
birlikte bunun ekonomiye olan etkisini hepimiz biliyoruz.
Değerli
arkadaşlar, tabii ki diğer bir konu da… Yerli ve yabancı sermayenin bu ülkede
yatırım yapmasının da ilk şartının barış ve güven ortamı olduğunu, istikrar
ortamı olduğunu biraz önce belirtmiştim.
Turizm
sektörü, Türkiye’de zor günler yaşıyor. 2015 yılında, turizm gelirlerinde yüzde
9,9, taşımacılık gelirlerinde de yüzde 9,4’lük bir azalma meydana gelmiştir.
İhracatı
tabii ki önemli düzeyde etkileyen önemli bir faktörün de Suriye politikası
olduğunu söylemiştim. Eğer bu politikada Hükûmet bir değişiklik yapmazsa, bu
yanlış politikada ısrar ederse 2016 yılı da 2015 yılını aratmayan bir yıl
olacaktır.
Değerli
arkadaşlar, AKP Hükûmeti, 1 Kasım seçimlerinde “Bana oy vermezseniz, tek başına
iktidar olamazsam bu ülkede savaş çıkacak, kaos çıkacak, ekonomi çökecek,
istikrar bozulacak.” Demişti; Türkiye halkından bu şekilde oy istemişti.
Özellikle seçim döneminde kullanılan bu söylemler, elbette ki sermaye çevreleri
için oldukça ürkütücüydü. Nitekim, bu söylemler neticesinde başta sermaye çevreleri
olmak üzere toplumun önemli bir kesimi yaşadığı kaygılar nedeniyle oylarını
AKP’de topladı. Ama, 1 Kasım seçimlerinde AKP’ye oy verenler, şimdi şaşkınlık
içerisindedir. Ülkenin belli bir coğrafyasında çatışma hâli mevcuttur ve bu
durumun giderek ülke geneline yayılma durumu herkes tarafından izlenmektedir.
İstikrar bozulmaktadır, kaosa doğru da bir gidişat vardır ve ekonomide de
tehlike çanları çalmaktadır. Eğer tedbir alınmazsa korkulan başa gelecektir.
Ekonomi
Bakanlığının bütün bunları görmeden, 2016 bütçesiyle ilgili yapacağı bütün
değerlendirmeler eksik, yetersiz ve gerçeklerden uzak değerlendirmeler
olacaktır.
Değerli
milletvekilleri, AKP Hükûmeti, neoliberal politikalar benimseyen ve dünyada
bunun en iyi uygulayıcısı olan bir hükûmettir. Bu politika çerçevesinde,
özelleştirilmedik kamu kurumu neredeyse kalmamıştır. En kârlı sektörler yandaş
işveren kesime satılmıştır. Böylelikle, kendilerine bağlı bir sermaye grubu da
oluşturmuşlardır. Biliyorsunuz, buna bazı kesimler “yeşil sermaye” diyor. Ancak,
yandaş sermaye de olsa, sermaye grupları para kazanmak ve kâr etmek ister.
Giderek bozulan istikrar bu sermaye grubunda da önümüzdeki yıl -bu yıl- büyük
bir rahatsızlık yaratacaktır. Ve bu kesimden de, Hükûmet üzerinde, bozulan
ekonomi nedeniyle bir baskı oluşmaya başlayacaktır. Şu anda Türkiye’de “yeşil
sermaye” dediğimiz bu kesimin önemli oranda Güney Kürdistan’a ve Irak’a ihracat
yaptığını biliyoruz. O nedenle, AKP iktidarı, Rojava’da Kürtlerin hak ve
özgürlüklerini ve statü kazanmalarını engellemeye çalışırken, hemen yanı
başındaki Güney Kürdistan’da da, sırf bu ihracatı garantiye almak, sırf Anadolu
sermayesini elinde tutmak için inanılmaz bir çaba sarf etmektedir. Bu da,
elbette ki, hiç kimsenin gözünden kaçan bir unsur değildir. Yani, arkadaşlar, neresinden
bakarsak bakalım, Türkiye’yi bu yıl ve önümüzdeki yıl zor günler beklemektedir.
Cizre’de,
Silopi’de, Sur’da yaşananlardan sonra Sayın Başbakan Silopi’ye gitti, “Silopi
Edirne’yle, Keşan’la, Muğla’yla, Rize’yle, Artvin’le, Türkiye'nin her köşesiyle
kardeştir.” dedi. Tabii ki kardeştir ama bu söylem için ne yazık ki çok geç
kalınmıştır. İnsanlar rüyalarında bile göremeyecekleri bir tabloyla
karşılaştılar Cizre’de, Silopi’de. Yaşadıkları şehir, kent yerle bir olmuştu.
Evleri, o evlerdeki hatıraları, yaşantıları hepsi, hepsi yerle bir olmuştu.
Hemen onlar gözünün önündeyken Sayın Başbakanın yaptığı bu söylemlerin ne kadar
inandırıcı olduğunu da ben sizlere bırakmak istiyorum. 
Yine,
Sayın Başbakan “Biz bu topraklarda sadece sevgi tohumları ekmeye geldik. Hep
beraber bu tohumları ekeceğiz.” cümlelerini kurarken, evet, hemen yanında evi
barkı yerle bir edilmiş olan vatandaşın yüzündeki ifadeyi de ben görmesini
isterdim. Evet, artık, bölgede yaşayan halkın, özellikle Kürt halkının böyle
süslü, güzel cümlelerden etkilenmediğini, yaşamın içinde gerçek olana baktığını
belirtmek istiyorum. 
Yine
Başbakan “Önümüzdeki günlerde birtakım provokasyonlarla karşı karşıya
kalabiliriz.” dedi Silopi’de. Bir Başbakanın edeceği cümleler değildir bunlar.
İktidarın görevi, bu provokasyonları önlemek ve çözüm gücü olmaktır. Zaten
çözüm gücü olunmazsa ekonomik istikrarın da olmayacağı aşikârdır. 
Değerli
arkadaşlar, Türkiye, gayrisafi yurt içi hasıla açısından dünyanın 18’inci büyük
ekonomisine sahip ancak ekonomik gelişmişlikte gayrisafi yurt içi hasıla tek
başına bir ölçüt değildir. Nüfusun yüksekliğiyle bağlantılı olarak az gelişmiş
ülkeler de gayrisafi yurt içi hasılada üst sıralara çıkabilmektedir.
1980’lerden bu yana Türkiye, nüfus ve konjonktürel gelişmelere bağlı olarak ilk
20 sırada yer aldı. 1987-1988’lerde 17’nci sıradaydı, 2002’de 17’nci, 2016’da
da 18’inci sırada ama herkesin bildiği bir gerçeklik var tabii ki: bu, bir
ekonomik başarı hikâyesi değildir. AKP, bildiğiniz gibi, dünyanın 18’inci büyük
ekonomisine sahip olmakla övünen bir iktidar fakat eğer bu durum bir başarı
hikâyesi olsaydı, toplumun yaşamı üzerine etkisi olurdu diyorum ben. 
OECD’nin
en son açıkladığı 2013 Gelir Eşitsizliği Endeksi’nde Türkiye Meksika’dan sonra
2’nci sırada. Yine, Türkiye’de kişi başına düşen hane halkı harcanabilir gelir,
OECD ortalamasından çok çok düşük. Türkiye’de 17 milyon insan devletin verdiği
yardımlarla geçiniyor. Barınma, eğitim, sendikalaşma oranı OECD ülkeleri
arasında son sıralarda. Kısacası, Türkiye, dünyanın diğer ülkeleri arasında
kalkınma açısından geri bir düzeydedir denilebilir.
Değerli
arkadaşlar, özet olarak AKP Hükûmetinin iç ve dış kamuoyunda kullandığı güçlü
ekonomi, kalkınma, özgürlükler, ileri demokrasi, barış gibi söylemleri
uluslararası platformlarda test edildiğinde, üçüncü sınıf bir ülke gibi
yönetildiğimizi söylemek mümkündür. Tabii ki böylesi olumsuz bir konumdaki
Türkiye’nin mevcut durumdan daha ileri bir noktaya gidebilmesi için, dünyadaki
demokratikleşme tecrübelerinden faydalanmak gibi bir sorumluluğu ve görevi
vardır. 
Türkiye’yi
şu anda içine girmekte olduğumuz mevcut tablodan çıkaracak olan tek şey,
demokrasinin ve demokratikleşmenin geliştirilmesidir, hak ve özgürlüklerin
geliştirilmesidir, birlikte eşit, özgür bir yaşamın önünü açacak yeni bir anayasanın
derhâl yapılmasıdır. Eğer -büyük bir içtenlikle ve samimiyetle söylüyorum- bu
politikalarda ısrar edilecek olursa AKP Hükûmeti kendisiyle birlikte bu ülkeyi
de uçuruma sürükleyecektir. Böyle olmamasını gönülden temenni ediyorum. 
Sabahın
bu saatinde hepinize iyi günler diliyorum, sağ olun. (HDP sıralarından
alkışlar)
BAŞKAN
– Teşekkür ederim. 
İLKNUR
İNCEÖZ (Aksaray) – Sayın Başkan…
BAŞKAN
– Buyurun Sayın İnceöz.
İLKNUR
İNCEÖZ (Aksaray) – Az evvel hatip konuşması içerisinde, özellikle bizi terör
örgütleriyle iş birliği yapmakla itham etmiştir -bombalar, savaş vesaire-
Silopi, Cizre’de bugün olanlardan yine bizi sorumlu tutmuştur. Ben, 69’a göre
sataşmadan söz talep ediyorum.
BAŞKAN
– Buyurun. (AK PARTİ sıralarından alkışlar)
Süreniz
iki dakika.
ÖZGÜR
ÖZEL (Manisa) – Efendim, niye muhalefet partisine söz veriyorsunuz? Sorumlu
onlar değil, iktidar biziz herhâlde, bize söz verin, biz cevaplayalım yani
sorumlu olmadıklarına göre!
BAŞKAN
– Size de söz veririm istediğiniz zaman.
V.- SATAŞMALARA İLİŞKİN KONUŞMALAR
1.- Aksaray Milletvekili İlknur İnceöz’ün, Diyarbakır
Milletvekili Nursel Aydoğan’ın 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde HDP Grubu adına yaptığı konuşması sırasında Adalet ve Kalkınma
Partisine sataşması nedeniyle konuşması
İLKNUR
İNCEÖZ (Aksaray) – Yani, bunu espri olarak kabul edemeyeceğim, onu belirtmek
istiyorum.
Sayın
Başkan, değerli milletvekili arkadaşlarım; az evvel HDP Grubu adına konuşan hatip,
konuşması içerisinde biraz evvel söylediğim sözleri söyledi. Şunun çok net
anlaşılması gerekiyor ki: Bugün o bölgelerde yaşananların hiçbir şekilde
sorumlusu… Şunun bilinmesi lazım: Buradaki olup bitenin tamamen sorumlusu terör
örgütüdür. Eğer orada terör örgütü oradaki vatandaşlarımızı tehdit etmese,
çukurlar kazılmasa, evlerini işgal edip evlerin bütün mahremiyetleri
kaldırılmasa, bütün oradaki vatandaşlarımızın hayatları tehdit edilmese, bugün
o bölgede öz yönetim ilanları vesaire olmasa, bir başkaldırış ve halkı da
buradaki eş başkanlar orada direnişe çağırmasa, bugün o bölgede 7 Haziran
öncesi, ondan önceki dönemler neyse aynı şekilde devam ederdi. Bakın, orada
ciddi bir şekilde, silahla, halkın özel hayatı, her şeyi, mahremiyeti gidecek
şekilde tehdit altında. Bu tehdidi yapan terör örgütü, PKK terör örgütü.
Dolayısıyla, buradaki mücadele terör örgütüyle bir mücadele. Oradaki
vatandaşlarımızın, bugün o bölgelerin bu şekle gelmesinin bir tek sebebi
vardır, kendinden olmayanlara karşı başlatılan bir tehditle beraber o bölgeler
bugün o hâle gelmiştir ve biz meşru ve haklı müdafaamızı, vatandaşımızı
korumak, oradaki hayatı normale çevirmek için -bunu- gerçekleştiriyoruz. Onun
için burada hukuk dışı, meşru olmayan bir savunmaymış gibi gösterilmesini topyekûn
reddettiğimizi özellikle belirtmek istiyoruz. Terör örgütleri konusunda bizim
tavrımız nettir, hiçbirini birbirinden ayırt ederek herhangi birine
yakınlığımız söz konusu olamaz. Kendi ülkemizin bir terör örgütüyle
ilişkilendirilmesini, tekrar tekrar burada terör sözcülüğü yapmayı
yakıştıramadığımı da özellikle belirtmek istiyorum. Elbette ki oradaki
tehditler kalkana kadar da bu mücadele devam edecektir. Türkiye Cumhuriyeti 780
bin kilometrekaresinde de beraberdir. (AK PARTİ sıralarından alkışlar) 
BAŞKAN
– Teşekkür ederim Sayın İnceöz.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın grup başkan vekili, konuşması esnasında eş
başkanlarımızın halkı direnişe çağırarak bölgedeki akan kandan sorumlu olduğumuzu
söyledi.
HALİL
ETYEMEZ (Konya) – Çağırmadı mı?
İDRİS
BALUKEN (Diyarbakır) – Sataşmadan söz istiyoruz. 
BAŞKAN
– Buyurun iki dakika.
İDRİS
BALUKEN (Diyarbakır) – Nursel Hanım cevap verecek. 
BAŞKAN – Buyurun Sayın Aydoğan. 
2.- Diyarbakır Milletvekili Nursel Aydoğan’ın, Aksaray
Milletvekili İlknur İnceöz’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
NURSEL AYDOĞAN (Diyarbakır) – Sayın Başkan, Ankara’dan
bakılınca ülkede her şey güllük gülistanlık görünüyor herhâlde?
İLKNUR İNCEÖZ (Aksaray) – Biz görmüyoruz. 
MEHMET TÜM (Balıkesir) – Olur mu, Ankara’da da bombalar
patladı, bir sürü adam öldü.
NURSEL AYDOĞAN (Devamla) – Evet, sanırım, Sayın
Başbakan Silopi’ye geldiğinde hiçbir şeyin karşıdan göründüğü gibi olmadığını
bildi, gördü. Aynı günlerde CHP’den de bir grup milletvekili arkadaşımız
Cizre’ye gelmişlerdi. Basın açıklaması yaparken yüzlerindeki ifadeyi gerçekten
görmek ve okumak gerekiyordu.
“Hendekler açıldı.” diye siz bir halkın evini barkını
bombalayamazsınız. Siz oraya “10 tane, 20 tane hendek açıldı.” diye sivil
yerleşim yerlerine havan toplarıyla, bomba atarlarla, en ağır silahlarla
saldıramazsınız. Dünyanın neresinde böyle bir operasyon var?
SÜREYYA SADİ BİLGİÇ (Isparta) – Hiç kimse de sivil
halkı... Teröristler de sivil halkı kendilerine kalkan yapmayacaklar, sivil
halkın arkasına saklanmayacaklar.
NURSEL AYDOĞAN (Devamla) – Böyle bir operasyon yok.
Şimdi, siz, halkı şöyle kandıramazsınız: O hendekler açılalı bir sene oldu.
İDRİS BALUKEN (Diyarbakır) – Bir sene de olmadı.
RAMAZAN CAN (Kırıkkale) – Hendekleri açana söyleyin. 
NURSEL AYDOĞAN (Devamla) – Siz altı aydır müdahale
ediyorsunuz, o hendekler açıldı, altı ay kaldı. (AK PARTİ sıralarından
gürültüler) Altı ay kaldığında halkın şikâyeti de yoktu. 
FUAT KÖKTAŞ (Samsun) - Yani bunu kabul ediyorsunuz,
hendekleri açtıklarını kabul ediyorsunuz. 
BAŞKAN – Sayın milletvekilleri, laf atmayalım lütfen. 
NURSEL AYDOĞAN (Devamla) – Ne zamanki siz operasyona
başladınız, kentleri yerle bir ettiniz... Sur’u tarla hâline dönüştürdünüz ya! 
OSMAN AŞKIN BAK (Rize) – Teröristleri temizledik,
teröristleri! Teröristleri temizledik, vatan hainlerini temizledik. 
NURSEL AYDOĞAN (Devamla) – Böyle bir şey var mı
dünyada! Şu anda Sur’da ev yok, tarla var, tarla şu anda.
OSMAN AŞKIN BAK (Rize) – Teröristleri temizledik, vatan
hainlerini temizledik.
NURSEL AYDOĞAN (Devamla) – Siz bir halka...
RAMAZAN CAN (Kırıkkale) – Hendekleri kim açtı?
OSMAN AŞKIN BAK (Rize) – Teröristleri temizledik,
terörle mücadele ediyoruz biz, teröristleri temizledik biz. 
NURSEL AYDOĞAN (Devamla) – Bakın, bu, hendekleri bahane
ederek bir halkı bastırma operasyonudur.
OSMAN AŞKIN BAK (Rize) – Teröristleri temizledik. 
NURSEL AYDOĞAN (Devamla) – Kürt halkını bastırmak,
mücadelesinden geri adım attırmak istiyorsunuz. (AK PARTİ sıralarından
gürültüler) 
OSMAN AŞKIN BAK (Rize) – Halkımızı sırtımızda taşırız
biz, halkımızı kucaklarız; askerimiz kucaklıyor halkımızı.
BAŞKAN – Sayın Bak...
NURSEL AYDOĞAN (Devamla) – Size söylüyorum, bakın...
BAŞKAN – Sayın milletvekilleri lütfen...
NURSEL AYDOĞAN (Devamla) – ...Türk bir arkadaşınız
olarak söylüyorum, Diyarbakır’da yaşayan bir halkınız olarak söylüyorum: Bütün
kentleri yerle bir etseniz de Kürtler direnişlerinden...
OSMAN AŞKIN BAK (Rize) – Askerimiz halkımızı
kucaklıyor, onları koruyor sizden, teröristlerden koruyor. 
NURSEL AYDOĞAN (Devamla) – ...mücadelelerinden asla
geri adım atmayacaklar; ben bunu gördüm, size de söylüyorum. (AK PARTİ
sıralarından gürültüler) Eş başkanlarımız yaşanan bu vahşete karşı elbette
sessiz kalmayacaklar. Elbette ki halkı direnişe ve mücadeleye çağıracaklar.
Bütün bu tablo karşısında direnmeyen…
(Mikrofon
otomatik cihaz tarafından kapatıldı) 
NURSEL
AYDOĞAN (Devamla) - …tarihte görevini de yapmamış demektir. Evet, evet…
MUSTAFA
YEL (Tekirdağ) – Halkı ayaklanmaya mı çağırıyorsun?
NURSEL
AYDOĞAN (Devamla) – Halkı ayaklanmaya çağırmıyorum. 
MUSTAFA
YEL (Tekirdağ) – Aynen öyle yapıyorsun, aynen öyle.
OSMAN
AŞKIN BAK (Rize) – Teröristleri temizliyor, teröristleri!
BAŞKAN
– Sayın Aydoğan, teşekkür ederim.
NURSEL
AYDOĞAN (Devamla) – Siz, HDP’nin yaptığı her şeyi kriminalize etmeye
çalışıyorsunuz...
BAŞKAN
– Sayın Aydoğan…Sayın Aydoğan… Süreniz bitti. 
İDRİS
BALUKEN (Diyarbakır) – Gel, gel Nursel Hanım…
BAŞKAN
- Sayın Aydoğan, rica ediyorum, lütfen…
İDRİS
BALUKEN (Diyarbakır) – Nursel Hanım… Nursel Hanım…
NURSEL
AYDOĞAN (Devamla) - …siz “Ayaklanmaya çağırdı.” diyorsunuz. 
FUAT
KÖKTAŞ (Samsun) - Grup Başkan Vekilin davet ediyor seni.
BAŞKAN
– Sayın Aydoğan…
NURSEL
AYDOĞAN (Devamla) - Eğer çok istiyorsanız ayaklanmanın da zamanı geldiğinde hep
birlikte göreceğiz ama şimdi ayaklanma yok. (HDP sıralarından alkışlar)
BAŞKAN
– Sayın Aydoğan, lütfen…
HALİL
ETYEMEZ (Konya) – Ya, utanmadan bir de böyle konuşuyorsun, ayaklanmadan
bahsediyorsun ya! 
İLKNUR
İNCEÖZ (Aksaray) – Sayın Başkan…
BAŞKAN
– Sayın İnceöz, buyurun.
İLKNUR
İNCEÖZ (Aksaray) – Sayın Başkanım, az evvelki konuşmaya sataşmadan cevap vermek
istiyorum.
HALİL
ETYEMEZ (Konya) - Ondan sonra operasyondan bahsediyor ya!
ADNAN
BOYNUKARA (Adıyaman) – Ayaklanmanın zamanı geldiğinde…
NURSEL
AYDOĞAN (Diyarbakır) – Yani, geldiğinde hepimiz göreceğiz.
BAŞKAN
– Sayın milletvekilleri, lütfen, duymuyorum Sayın İnceöz’ü.
SÜREYYA
SADİ BİLGİÇ (Isparta) – Sayın Başkanım, tutanaklar gelmeli.
ADNAN
BOYNUKARA (Adıyaman) – Başkanım, tutanakları getirtin lütfen.
BAŞKAN
– Sayın Boynukara…
İLKNUR
İNCEÖZ (Aksaray) – Arkadaşlar…
BAŞKAN
- Buyurun Sayın İnceöz, sizi dinliyorum. 
İLKNUR
İNCEÖZ (Aksaray) – Sayın Başkanım, az evvel, hatip, konuşmasında “halklara
savaş açarak” demek suretiyle politikalarımızı ve grubumuzu ilzam etmiştir.
Düzeltme gereği hissediyoruz.
BAŞKAN
– Buyurun, iki dakika.
FUAT
KÖKTAŞ (Samsun) – Hendeklerin çözüm süreci bozulmadan önce açıldığını da itiraf
etti, “Bir yıl önce açıldı.” dedi. 
3.- Aksaray Milletvekili İlknur İnceöz’ün, Diyarbakır
Milletvekili Nursel Aydoğan’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri; öncelikle şunun
bilinmesi lazım: Bu kürsüde, sanki bizim, sanki o bölgedeki kardeşlerimizle,
Kürtlerle, Kürt kardeşlerimizle… Bak, daha evvel bu kürsüde şunu demiştim,
“et-tırnak” demiştim; bir arkadaş oradan dedi ki: “Tırnak değil.” Bak, biz
tırnak oluruz, et siz olun, hiç önemli değil ama et ile tırnağı ayırmak mümkün
değil. (AK PARTİ sıralarından alkışlar) Benim Kürt, Türk yeğenlerim var; bunu
ayırmamız, iç içe geçmiş bir toplumu ayırmamız mümkün değil. Bizim, o bölgedeki
hiçbir kardeşimizle problemimiz yok ama bilin ki oradaki PKK terör örgütünün
kendinden olmayan Kürtlerle ilgili çok ciddi bir problemi var ve onun için,
kendilerine uymadıkları için orada terörle tehdit ediliyor. Bunun adının iyi
konulması lazım. Sanki biz orada bu işleri yapıyormuş gibi… Yazık, yazık! Her
seferinde çıkıyorsunuz, gerçek olmayan, kendinizin inandığı ama sizin
inandıklarınıza inanmayanları dışladığınız, tehdit ettiğiniz, sokağa
çağırdığınızda, gelmediğinde tepki gösterdiğiniz Kürt kardeşlerimiz bu oyuna
asla ve kata gelmeyecektir. İşte, Sayın Başbakanımızın orada gördüğü de budur.
Bunun böyle bilinmesi lazım. 
“O
bölgelerde bunlar nasıl oldu?” diyorsunuz ya… Bakın, orada olan şey,
vatandaşımızı kalkan yapanlara karşı, arkasına alarak terörle mücadele eden bir
süreçten bahsediyoruz. Bir Diyarbakır Çınar’a bakmak lazım, Mardin Nusaybin’de
yeni olan patlamaya bakmak lazım. Tonlarca patlama… Bunu da mı devlet yaptı?
Yazıklar olsun! 
Elbette
ki oradaki mücadele güçlü ve kuvvetli bir şekilde sürecek ve siz bu dilinizle
de ayrıştırmayı gerçekleştiremeyeceksiniz.
Saygılarımı
sunuyorum. (AK PARTİ sıralarından alkışlar)
BAŞKAN
– Teşekkür ederim. 
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın Grup Başkan Vekili grubumuzun gerçek olmayan
bilgiler aktardığını ifade etti. 
İLKNUR
İNCEÖZ (Aksaray) – Aynen öyle!
İDRİS
BALUKEN (Diyarbakır) – Açıkça sataşmada bulundu.
ABDULKADİR
AKGÜL (Yozgat) – Yok ya!
BAŞKAN
– Sayın milletvekilleri, bir dakika dinliyorum, karar vereceğim.
İDRİS
BALUKEN (Diyarbakır) – Açık sataşmada bulundu.
BAŞKAN
– Buyurun, iki dakika…
SÜREYYA
SADİ BİLGİÇ (Isparta) – Nursel Aydoğan da ayaklanmaya çağırdı milleti!
NURSEL
AYDOĞAN (Diyarbakır) – Ben ayaklanmaya çağırmadım milleti!
SÜREYYA
SADİ BİLGİÇ (Isparta) – Tutanakları istiyoruz, tutanakları!
NURSEL
AYDOĞAN (Diyarbakır) – Hayır bir dakika, bir dakika; sataşma var, bir dakika.
BAŞKAN
– Sayın Nursel Aydoğan, grup başkan vekiliniz kürsüye geldi, lütfen.
NURSEL
AYDOĞAN (Diyarbakır) – Hayır, şimdi, bilinçli olarak bir saldırı var. Ben şunu
ifade ettim…
SÜREYYA
SADİ BİLGİÇ (Isparta) – Bilinçli olarak saldırı yok!
FUAT
KÖKTAŞ (Samsun) – “Hendekler altı ay önce değil, bir yıl önce açıldı.” dediniz!
BAŞKAN
– Sayın Nursel Aydoğan, şu anda sizi dinleyemem, grup başkan vekiliniz kürsüde,
lütfen.
NURSEL
AYDOĞAN (Diyarbakır) – Hayır, yaptığımız her…
BAŞKAN
– Grup Başkan Vekiliniz sözünü bitirsin, sizi dinleyeceğim, lütfen.
NURSEL
AYDOĞAN (Diyarbakır) – Bakın, Sayın Başkan…
İDRİS
BALUKEN (Diyarbakır) – Nursel Hanım…
BAŞKAN
– Sayın Aydoğan, grup başkan vekiliniz kürsüde.
SÜREYYA
SADİ BİLGİÇ (Isparta) – Söylediğinin arkasında dur.
ABDULKADİR
AKGÜL (Yozgat) – Sayın Başkan, şimdiden ayaklanıyor, şimdiden.
NURSEL
AYDOĞAN (Diyarbakır) – …yaptığımız her çağrıya “Ayaklanmaya çağrı yaptı.” diye…
Böyle şey olur mu ya?
ABDULKADİR
AKGÜL (Yozgat) – Sen şimdiden ayaklanmaya başladın bile!
BAŞKAN
– Lütfen, yerinize oturur musunuz, grup başkan vekiliniz kürsüde.
NURSEL
AYDOĞAN (Diyarbakır) – Aa, yeter artık ya, yeter! Buraya kadar geldi, gerçekten
geldi ya!
BAŞKAN
– Buyurun Sayın Baluken, iki dakika. 
Sürenizi
yeniden başlatıyorum.
4.- Diyarbakır Milletvekili İdris Baluken’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ederim Sayın Başkan.
Sayın
Grup Başkan Vekili, bu ülkeyi on üç yıldır siz yönetiyorsunuz. Bu ülkenin
herhangi bir köşesinde, herhangi bir şekilde gelişen asayiş ya da güvenlikle
ilgili bütün hadiselerde sorumluluk AKP iktidarınındır; bu, bir. 
İkincisi,
çözüm sürecinin bitişiyle ilgili burada defalarca size bir kronoloji ortaya
koyduk; çöktürme planının ne zaman planlandığını, 10 Ekim 2014 tarihli on buçuk
saatlik Millî Güvenlik Kurulu kararından sonra kimlerle mücadele etme kararının
alındığını; sizin gerekçe olarak gösterdiğiniz temmuz ayından aylar önce, 5
Nisan tarihinden itibaren, çözüm sürecinin bir tarafı olan Sayın Öcalan
üzerinde tecrit konseptinin devreye konulduğunu; yine, temmuz ayından aylar öncesinde
Ağrı Diyadin’den başlayarak ordunun kışla dışına çıkarılarak provokasyonların
başlatıldığını; Diyarbakır İstasyon Meydanı’ndan Ankara’daki patlamaya kadar
olan katliam süreçlerini defalarca burada ifade ettik. Yine, Başbakanınızın ve
Başbakan Yardımcınızın özellikle, HDP’nin parti olarak seçime girmesi ve “Seni
başkan yaptırmayacağız.” çıkışıyla birlikte çözüm sürecinin altına dinamit
yerleştirdiği açıklamalarını burada ifade ettik. HDP’nin barajı geçmesiyle
beraber sizin yetkililerinizin çıkıp “Bundan sonra artık çözüm sürecinin sadece
filmini çekebilirler.” açıklamasını, “Başkan olsaydı bütün bu kaos
olmayacaktı.” açıklamalarını defalarca burada ifade ettik. Buna rağmen
“Anlamıyorum.” diyorsanız, buna rağmen hâlâ orada bir terörle mücadele saçmalığını
bize gerekçe olarak gösteriyorsanız kusura bakmayın buna hiç kimse inanmaz. (AK
PARTİ sıralarından gürültüler)
GÖKCEN
ÖZDOĞAN ENÇ (Antalya) – Saçmalık değil terörle mücadele.
MUSTAFA
YEL (Tekirdağ) – Siz saldıracaksınız, devlet de hakkını koruyacak “saçmalık”
olacak, var mı öyle bir şey!
İDRİS
BALUKEN (Devamla) – Orada viraneye döndürdüğünüz kent merkezleri var, 100
binlerce insanın yerinden yurdundan olduğu, bir kent merkezinin tamamen
viraneye döndüğü, üç gün içerisinde… 
(Mikrofon
otomatik cihaz tarafından kapatıldı) 
GÖKCEN
ÖZDOĞAN ENÇ (Antalya) – Türkiye Cumhuriyeti devletinin ulusal güvenliği söz
konusu, terörle mücadele saçmalık değil! 
İDRİS
BALUKEN (Devamla) – …170 insanın katledildiği süreci buraya getirip terörle
mücadele diye yutturamazsınız.
Teşekkür
ederim.
BAŞKAN
– Teşekkür ederim Sayın Baluken.
OSMAN
AŞKIN BAK (Rize) – Kürt halkının katili PKK’dır, PKK! Teröristleri
temizliyoruz.
BAŞKAN
– Sayın Bak…
İLKNUR
İNCEÖZ (Aksaray) – Sayın Başkanım…
İDRİS
BALUKEN (Diyarbakır) – Kimin katil olduğunu yazar tarih, kimin katil olduğunu
yazıyor, merak etme. 
BAŞKAN
– Sayın Bak, Sayın Baluken…
OSMAN
AŞKIN BAK (Rize) –Kürt halkının katili PKK’dır.
İDRİS
BALUKEN (Diyarbakır) – Burada da yazıyor, Rojava’da da yazıyor, her yerde
yazıyor.
BAŞKAN
– Sayın İnceöz’ü dinlemek istiyorum, lütfen…
İLKNUR
İNCEÖZ (Aksaray) – Sayın Başkanım, az evvel, grup başkan vekilinin konuşmasını
reddettiğimizi özellikle belirtmek istiyoruz. Yani hiçbir şekilde, hiçbir
platformda Türkiye’yi kendi halkıyla böyle bir savaş içerisine girmiş gibi
gösteremeyecekler, buna da asla izin vermeyeceğiz.
SÜREYYA
SADİ BİLGİÇ (Isparta) – Güçleri yetmez. 
İLKNUR
İNCEÖZ (Aksaray) – Türkiye terörle mücadeleden yıllarca çok çekmiş, hakikaten
kayıplar vermiş bir ülkedir. 
İDRİS
BALUKEN (Diyarbakır) – Kürsüden cevap verin. 
İLKNUR
İNCEÖZ (Aksaray) – 7 Hazirandan sonraki süreçle bugün yapılan terörle
mücadelenin hiçbir şekilde illiyet bağı yoktur ama şöyle bir illiyet bağı söz
konusudur: Evet, o gün, 7 Haziran sonrası güçlü bir Hükûmet çıkmayınca birtakım
örgütler bundan zemin bulmuştur ama biz buna müsaade etmedik.
MAHMUT
TANAL (İstanbul) – Ya, o örgütlerin başıyla da görüştünüz siz kardeşim, aynı
plaktan devam. 
İLKNUR
İNCEÖZ (Aksaray) – 20 Temmuzda Suruç saldırısı, polislerin ensesinden
vurulması, oradaki sivil vatandaşımız dâhil terör örgütü tarafından tehdit
edilmesi ve sistematik bir şekilde terör eylemlerinin artırılması sonucunda
bununla mücadele etmekteyiz, etmeye de devam edeceğiz. 
MAHMUT
TANAL (İstanbul) – Hepsiyle görüştünüz, Oslo’da görüştünüz, Ada’yla görüştünüz.
SÜREYYA
SADİ BİLGİÇ (Isparta) – Tanal, grup başkan vekiliniz sahip çıkar HDP’ye, sen
bekle, acele etme! 
MAHMUT
TANAL (İstanbul) – Başlarıyla görüşmediniz mi?
BAŞKAN
– Sayın Tanal…
İLKNUR
İNCEÖZ (Aksaray) – Buradan asla ve asla halkların savaşı çıkmayacaktır ama
terörle mücadele azimle devam edecektir.
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederim. 
OKTAY
VURAL (İzmir) – Sayın Başkan…
BAŞKAN
– Buyurun Sayın Vural. 
OKTAY
VURAL (İzmir) – Sayın Başkan, şimdi, sayın grup başkan vekili “7 Hazirandan
sonra terör örgütleri zemin bulmuşlardır.” dedi. Şimdi, ben huzurlarınızda şu
soruyu soruyorum: Bu zemini kimler hazırlamıştır? Terör örgütlerinin 7
Hazirandan sonra bulduğu bu zemini kimler, hangi ortaklar hazırlamıştır?
Bunları önce vicdanınıza sorun.
BAŞKAN
– Teşekkür ederim.
ABDULKADİR
AKGÜL (Yozgat) – Ya, isyandan bahsediyorlar.
OSMAN
AŞKIN BAK (Rize) - Terörle mücadeleden bahsediyoruz. 
BAŞKAN
– Sayın Özel…
OKTAY
VURAL (İzmir) – Yani çok kolay sorumluluktan kurtulmak, değil mi?
ABDULKADİR
AKGÜL (Yozgat) – Ya, isyandan bahsediyorlar yani siz yine hâlâ eskiyi
konuşuyorsunuz.
BAŞKAN
– Sayın milletvekilleri…
Sayın
Akgül, lütfen…
OKTAY
VURAL (İzmir) – Ne eskisi be! Bunlar geldiği zaman neredeydiniz? 
BAŞKAN
– Sayın Vural…
MUSTAFA
YEL (Tekirdağ) – Biz hep buradayız, hep buradaydık, bundan sonra da burada
olacağız, sen merak etme.
OKTAY
VURAL (İzmir) – Gül atıyordunuz birbirinize, gül uzatıyordunuz, değil mi? Al
gülüm, ver gülüm yapıyordunuz.
ABDULKADİR
AKGÜL (Yozgat) – Hâlâ yanınızda isyandan bahsediyor.
MUSTAFA
YEL (Tekirdağ) – Biz hep buradaydık.
OKTAY
VURAL (İzmir) – Tablo ikinizin eseri. Kim yaptı diye şey yapıyorsunuz.
BAŞKAN
– Sayın Özel, siz lütfen başlar mısınız konuşmaya. Siz başlayın lütfen.
VI.- AÇIKLAMALAR 
1.- Manisa Milletvekili Özgür Özel’in, devletin
egemenlik alanı içinde kabul edilemeyecek şeyler yaşandığına ve iktidarın, bu
konuda sorumluluğu yokmuş gibi davrandığına ilişkin açıklaması
ÖZGÜR
ÖZEL (Manisa) – Sayın Başkan, Adalet ve Kalkınma Partisinin sayın grup başkan
vekili, HDP’yle girmiş oldukları tartışmada kendi pozisyonunu ortaya koymaya
çalışıyor olabilir ama vatandaşımızın gözünden asla şu kaçmasın: İki noktaya
temas etmek isterim. Bunlardan birincisi, İmralı tutanaklarının deşifre olduğu
bu süreçte geçmişte HDP’nin baraj sorunu da göz önüne alınarak bağımsız
adaylarla girmesini talep etmeleri ve bunun olmaması üzerine ortaya çıkan
gerginlikteki paylarının altını bir çizmek isteriz. Tutun ki etinden, sütünden,
yününden yararlandıkları 12 Eylül Anayasası’nın seçim barajı bu sefer de
işleyebilirdi, HDP baraj altında kalabilirdi, burada daha fazla milletvekiliyle
de olabilirdiniz ama bu, akan kandan, anaların gözyaşından bu Mecliste
birilerinin hesap verme sorumluluğunu ortadan kaldırmazdı. O zaman, bu
Mecliste, bu kadar patlayan bomba, yapılan yığınak, “çukur” densin, “hendek”
densin ama devletin egemenlik alanı içinde kabul edilemeyecek şeyler oluyor. O
zaman ne diyecekti AKP grup başkan vekilleri? “Orada, uzakta bir HDP var
uzakta, biz onları görmesek de bütün sorumluluk onlara aittir.” mi
diyeceklerdi? Bu işte iktidar sorumluluğu diye bir şey var. Bir siyasi parti
grubu elbette kendi grubunun hakkını, menfaatini koruyacak ama göz göre göre,
70 milyonun gözünün içine baka baka gerçeklerden bu kadar uzaklaşıp, iktidarın
bu konuda hiçbir sorumluluğu yokmuş gibi bütün meseleyi bir başka tarafa doğru
yüklemek en azından samimiyetten uzaktır. Bir öz eleştiriye ihtiyacınız var. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) - Özür dilerim, toparlayacağım Başkanım. 
BAŞKAN
– Bir dakika daha veriyorum, tamamlarsanız lütfen…
ÖZGÜR
ÖZEL (Manisa) – Bir öz eleştiriye ihtiyacımız var. Burada belki bir kısmı yeni
grubun ama bir kısmı da eski. Parlamentoların, devletlerin kurumsal hafızaları
vardır. Bu duvarlar şahittir, bu tavan şahittir, bu kubbe şahittir ki burada
bunlar söylendiğinde Adalet ve Kalkınma Partisi duymazlıktan geliyor. “Siz
savaş sürsün mü istiyorsunuz?” “Savaş” diyorlardı bir de, bugün “savaş” diyene
“terörist” diyorlar. Bu grupta yüzlerce kez “Savaş sürsün mü, kan aksın mı? Siz
buna nasıl karşı çıkarsınız?”… 
OSMAN
AŞKIN BAK (Rize) – “Savaş” demiyoruz, terörizm, terörizm… Terörle mücadeledir,
onu kastediyoruz. 
ÖZGÜR
ÖZEL (Manisa) - Ya, biz böyle şeyler söylemiyoruz ama “Bu Meclisi
bilgilendirin. Hükûmet odaklı iş yapmayın, Parlamento odaklı işler yapın. Bu
Meclisten bir şey saklamayın.” diyorduk. 
Çok
tehlikeli gördüğüm bir şeyi reddettiğimi söylemek isterim. 7 Haziranda güçlü
bir Hükûmet çıkmayınca… 7 Haziranda da, 8 Haziranda da bir Türkiye Cumhuriyeti
Hükûmeti görevdeydi. O Hükûmetin bütün bakanları Adalet ve Kalkınma Partisinden
müteşekkildi. Hiçbir yetkileri kısıtlanmamıştı, ancak ve ancak...
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) - …bir gerçek vardı ki AKP’nin yetkili ağızları “Seçmen kaosu
seçti, 400 vekil alınsaydı böyle olmazdı. Bundan sonrası kaos.” dediler, kaosu
da vatandaşa yaşattılar. Bu sorumluluğu görsünler, Meclisten özür dilesinler.
Teşekkür
ederim. (CHP sıralarından alkışlar) 
BAŞKAN
– Teşekkür ederim.
Sayın
Baluken, iki dakika….
2.- Diyarbakır Milletvekili İdris Baluken’in, çözüm
sürecinin bitirilmesiyle ilgili bazı tespitlerine, siyaset kurumunun bu konuda
rasyonel bir akılla hareket etmesi gerektiğine ve Cumhuriyet Halk Partisinin
çözüm sürecine verdiği desteğin önemli olduğuna ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan. 
AKP
ve CHP grup başkanvekillerinin yapmış olduğu değerlendirme üzerine birkaç
hususu ifade etmem gerekiyor. (AK PARTİ ve CHP sıraları arasında karşılıklı laf
atmalar) 
BAŞKAN
– Sayın milletvekilleri, Sayın Baluken’i dinliyoruz. 
Buyurun.

İDRİS
BALUKEN (Diyarbakır) – Şimdi, eğer milletvekilleri sabırla dinlerlerse çözüm
sürecinin neden AKP tarafından, daha doğrusu neden Erdoğan tarafından
bitirildiğiyle ilgili tespitlerimizi bir kez daha yineleyeyim. İki neden saydık
bugüne kadar ve her ikisinin de nasıl doğrulandığı süreç içerisinde görüldü.
Birincisi, Erdoğan’ın başkanlık hesabı. Yani, HDP’nin seçime parti olarak
girmesi, parti olarak girdikten sonra yüzde 10 barajını aşması, uzun süredir
siyasi anlamda planlanan başkanlık hesabını boşa çıkardı. O nedenle, “Çözüm
süreci bana değil HDP’ye yaradı.” şeklinde bir algı, bir savunma içerisine
girildi ve oradan doğru bir refleks gösterildi.
İkincisi ise özellikle Rojava’da, IŞİD, El Nusra
çetelerinin bütün saldırılarına rağmen orada Kürtlerin, Rojava’da, diğer
halklarla birlikte bir statü elde etmesi. Yani başkanlık hesabı ve Kürtlerin
statüsü üzerinden eğer bir siyasi rota değişikliği olmasaydı, muhtemelen bugün
zaten bu yaşadığımız sorunların hiçbiri olmayacaktı. 
Şimdi, bunlar çok önemli de değil. Yani, ben yaptım,
sen yaptın, o başlattı, şu başlattı… Neticede, ne olduysa oldu -ki bu konudaki
tespitler ortada- ve ortada ciddi bir, devasa bir yangın var. 
Siyaset kurumuna düşen, buradan bir çıkışı
yakalayabilmek; aklıselim, rasyonel akılla bu işi siyasete kanalize ederek, bu,
otuz yıldır, kırk yıldır denenen, silahlarla ilgili süreci tekrar bir kenara
itmektir, söylediğimiz budur.
Bu anlamda, Cumhuriyet Halk Partisinin özellikle son
dönemlerde vermiş olduğu destek de son derece önemli.
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Hemen toparlıyorum Sayın Başkan.
BAŞKAN
– Bir dakika daha veriyorum, toparlarsanız memnun olurum.
SÜREYYA
SADİ BİLGİÇ (Isparta) – Ha, destek verdiğini kabul ediyorsunuz yani.
BAŞKAN
- Buyurun.
İDRİS
BALUKEN (Diyarbakır) – Cumhuriyet Halk Partisinin çözüm sürecine taahhüt ettiği
ya da verdiği destek son derece önemlidir. 
Bu
anlamda, hem sorumlu olan devlet kurumlarında hem de AKP Hükûmetine, rasyonel
bir akılla düşünüp “Bu ateşe nasıl su dökebiliriz”in arayışına girmek kalıyor.
Aksi takdirde, yarın öbür gün, birkaç hafta, birkaç ay sonra savaşın çok ağır
faturalarıyla karşı karşıya kaldığımızda artık bu işi toparlayacak bir zemini
de bulamayabiliriz. Birbirimizden nefret etmeye gerek yok. Konuşarak, “Nasıl
çözebiliriz”in arayışına girelim.
Teşekkür
ederim.
BAŞKAN
– Teşekkür ederim ben de.
Şimdi,
Halkların Demokratik Partisi Grubu adına…
İLKNUR
İNCEÖZ (Aksaray) – Sayın Başkan, benim de bir söz talebim var.
BAŞKAN
– Sizin de mi söz talebiniz var?
İLKNUR
İNCEÖZ (Aksaray) – Evet Sayın Başkan.
BAŞKAN
– Buyurun, iki dakika size de söz vereyim yerinizden.
İDRİS
BALUKEN (Diyarbakır) – Sadi Bilgiç Bey, bu ara pek bir faşist provokasyonlar
içindesiniz. 
3.- Aksaray Milletvekili İlknur İnceöz’ün, Manisa
Milletvekili Özgür Özel ile Diyarbakır Milletvekili İdris Baluken’in sataşma
nedeniyle yaptıkları konuşmalarındaki bazı ifadelerine ilişkin açıklaması
İLKNUR İNCEÖZ (Aksaray) – Sayın Başkanım, öncelikle
şunun bilinmesi lazım: Bu konuda bir vicdan sorgulaması yapılacaksa bugün
hakikaten otuz beş yıldır süren terörle mücadelede, dönüp terör örgütünü ve
terörü net bir şekilde lanetlemek lazım. Bizden vicdan sorgulaması yapanların
önce bunu net olarak yapması lazım.
Seçim barajı, vesaire… Bu konuda geçmişte ne kadar
samimi ve net durduğumuz bellidir. Biz “Gelin, seçim barajını indirelim, orada
herhangi bir şekilde yüzde 10 barajının altı alternatifleri…” 
ERTUĞRUL KÜRKCÜ (İzmir) – İndirmenizin önünde bir engel
mi vardı ya?
ÖZGÜR ÖZEL (Manisa) – Doğru değil bu, öyle bir şey yok
ya, yok böyle bir şey.
İDRİS BALUKEN (Diyarbakır) – İşte, ne kadar samimi
olduğunuz buradan anlaşılıyor.
İLKNUR İNCEÖZ (Aksaray) – Geçmişte bunları biz deklare
ettik, geçeceksiniz bunları. Ondan sonra gelip burada, bu kürsüde bunları
söyleyeceksiniz.
ERTUĞRUL KÜRKCÜ (İzmir) – O barajı biz yıktık canım.
İLKNUR İNCEÖZ (Aksaray) – Bu konudaki tavrımız netti
ama Sayın Cumhurbaşkanımız Başbakanlığı döneminde bunları ilan ettiğinde hiç
kimseden ses çıkmadı. Ondan sonra da geleceksiniz, burada “Yok şöyle oldu, yok
böyle oldu.” diye söyleyeceksiniz.
Bakın, ben size tam gerçekliğin ortasından bir şeyden
daha bahsedeceğim. Söylediğimiz her şey çok gerçek olduğu için, herkesin içini
acıtarak bu kadar çok… Bir cümle ettiğimizde, “terörle mücadele” dediğimizde,
“Bu savaş değil, savaş iki tane devlet arasında olur.” dediğimizde onun için
birçok yerden ses çıkıyor.
Şunu özellikle belirtmek istiyorum: Sayın
Cumhurbaşkanımız Başbakanlığı döneminde, otuz beş yıldır süren bir mevzu… Evet,
dedik ki: Burada, bu sürecin noktalanması lazım. Elbette ki otuz beş yıldır bir
ülkeye ağırlık olan bu prangalardan, terör örgütünden Türkiye’nin kurtulması,
bu sorunun ortadan kalkması için ülkemizde her türlü ekonomik, siyasal, sosyal
yöntemin denenmesi, terörle mücadelenin kararlılıkla sürmesi gerektiği
noktasında ve bu sorunun çözümü konusunda da, bakın, siyasi hayatına mal olsa
dahi bu meselenin çözümü konusunda elini değil, gövdesini taşın altına koyan
bir liderden bahsediyoruz.
İDRİS BALUKEN (Diyarbakır) – İşte mal oluyor, mal
olmadan müzakereye gelsin diyoruz; yoksa mal olacak. 
İLKNUR İNCEÖZ (Aksaray) – Şimdi soruyorum: Bu lider mi
başkanlık hesabı için ülkeyi böyle kan gölüne çevirecek? Bu lider mi başkanlık
hesabıyla… “Bu sorun çözülsün, benim siyasi hayatım ne olursa olsun, yeter ki
ülkemin istikbali ve ikbali kurtulsun.” diyen lider mi ülkeyi bu hâle… (AK
PARTİ sıralarından alkışlar)
(Mikrofon otomatik cihaz tarafından kapatıldı)
BAŞKAN – Sayın İnceöz, bir dakika…
Artı bir dakika daha veriyorum, toparlarsanız
sevinirim.
İLKNUR İNCEÖZ (Aksaray) – Yani, burada tam da
gerçekleri konuştuğumuz için birilerinin canı ve vicdanı çok fazla sızlıyor
olabilir ama artık yeter, haksızlık. Böyle bir siyasi hesabımız yok. Başkanlık
sistemini Sayın Cumhurbaşkanımızın şahsı üzerinden dar bir alana sıkıştırmak
suretiyle ülkenin önüne gem vurmaya kimsenin hakkı yok.
Bakın,
sistemler kalıcıdır, kişiler geçicidir. Eğer biz bugün ülkede başkanlık
sistemini savunuyorsak, Sayın Cumhurbaşkanımız savunuyorsa bu, ülkemizin
geleceği içindir, bunun da doğru ve net okunması lazım. Kimsenin siyasi
istikbali, ikbali için değildir. Bunun böyle net olarak bilinmesine ve
gerçeklerin bu kadar uzak ve ayrıştırılarak, farklı algılarla topluma lanse
edilmesine de asla izin vermeyeceğiz.
Teşekkür
ediyorum. (AK PARTİ sıralarından alkışlar)
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan…
BAŞKAN
- Sayın Özel, açıklama mı yapacaksınız?
ÖZGÜR
ÖZEL (Manisa) – Evet.
BAŞKAN
– İki dakika… 
4.- Manisa Milletvekili Özgür Özel’in, Aksaray
Milletvekili İlknur İnceöz’ün yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, teşekkür ederim.
Gerçi,
böylesine sataşmalara kürsüden de cevap vermek lazım ama bugün böyle başladık
böyle devam ediyoruz.
Bir
kez, seçim barajı konusunda, sayın grup başkan vekili, AKP harikalar diyarında,
kendi söylediği bir şeye kendisi inanıyor, grubu alkışlıyor.
İLKNUR
İNCEÖZ (Aksaray) – Öyle bir şey yok.
ÖZGÜR
ÖZEL (Manisa) - Seçim barajına da, YÖK’e de, kanun hükmünde kararnameye de, 12
Eylül Anayasası’nın eskiden dezavantaj yaratıp iktidarı eli geçirince avantaja
dönüşen tüm kurumlarına, kurallarına sahip çıktılar, seçim barajı konusunda
asla samimi bir adım atmadılar.
İLKNUR
İNCEÖZ (Aksaray) – Anayasa'yı değiştirme konusunda masayı onun için mi terk
ettiniz?
BAŞKAN
– Karşılıklı konuşmayalım lütfen.
ÖZGÜR
ÖZEL (Manisa) - Geçen dönem tam 4 kez seçim barajının düşürülmesiyle ilgili
önerilerimiz burada AKP Grubu eliyle reddedildi. Bu konuda Anayasa'da çalışma
yapılmasını söyledik, seçim sistemini müzakereye açtılar. Bir kez bunu bilelim.
İLKNUR
İNCEÖZ (Aksaray) – Oturmuyorsunuz masaya.
ÖZGÜR
ÖZEL (Manisa) - İkincisi, bu hendekler doğuda, güneydoğuda üçüncü kez açıldı ve
bu şekilde devam ediyor. Peki, birincisi nasıl açılmıştı? Hepimiz biliyoruz,
devletin resmî tutanaklarında var; oturur okursunuz, konuşursunuz, bakarsınız,
ilk hendek vakası KCK operasyonları olduğundaydı, Sayın Cumhurbaşkanının
ulağıyla Abdullah Öcalan’a iletildi, Abdullah Öcalan’ın talimatıyla kapandı o
hendekler. İkinci hendek vakası –aksi varsa çıkıp açıklayacaklar- bu kez
karakol ya da kalekolların inşa sürecinde başladı, Abdullah Öcalan’a devlet
yetkilisi ricacı oldu, talimat gitti, hendekler kapandı. Bu kez arka kapı
diplomasisi işliyor mu işlemiyor mu bunu tarih yazacak, ancak bu hendeklerle
mücadelede AKP Grubunun söylediği gibi bir tavır yok. Kimse öyle oturduğu
yerden efelenmesin. Gidiyorsunuz, adını koyamadığınız adaları, dağları
konuşturuyorsunuz. 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – “Ada” dediğinizin adı Abdullah Öcalan, “dağ” dediğinizin adı
Cemil Bayık, onlar talimat verirse hendekler kapanıyor, siz de bu müzakerenin
parçasısınız. 
Çok
net, son bir şey söylüyorum. 
BAŞKAN
– Artı bir dakika daha vereceğim, lütfen tamamlayın Sayın Özel.
SÜREYYA
SADİ BİLGİÇ (Isparta) – Bir de bu kadar net nereden biliyor, onu da bir
söylesin ya!
ÖZGÜR
ÖZEL (Manisa) – Birazcık bileceksiniz, çıkıp burada “olmadı” diyeceksiniz,
“oldu” diyenler de kanıt koyacaklar önünüze.
ADNAN
BOYNUKARA (Adıyaman) – O devlet kayıtlarını getirseniz… O devlet kayıtları
nerede? 
ÖZGÜR
ÖZEL (Manisa) – Şimdi gelin bakalım, Yalçın Akdoğan açık açık söylüyor, Anadolu
Ajansından yayınlanıyor. İtiraz edin, çıkıp kürsüden okuyacağım. Diyor ki:
“Seni başkan yaptırmayacağız yaklaşımı çözüm sürecinin sonunu getirmiştir.” 
İDRİS
BALUKEN (Diyarbakır) – Davutoğlu da söyledi ya! 
ÖZGÜR
ÖZEL (Manisa) – Yani şunu diyor: “Alacaktık başkanlığı, verecektik özerkliği.
Bizi başkan yapmıyorlarsa çözüm süreci bir şey yok.” diyor. 
İLKNUR
İNCEÖZ (Aksaray) – Devamını oku!
ÖZGÜR
ÖZEL (Manisa) – Ondan sonra, Gezi oldu geri çekildiler, bilmem ne oldu. 
HALİL
ETYEMEZ (Konya) – İnsaf, insaf!
ÖZGÜR
ÖZEL (Manisa) – AKP Grubu, yeni bir grupsunuz, birçoğunuzun iyi niyetine
inanıyoruz. Hep diyorlar ya “Kandırıldık.” Şimdi de sizi kandırıyorlar, bunlara
inanmayın.
Teşekkür
ederiz. 
BAŞKAN
– Sayın Özel, lütfen…
İDRİS
BALUKEN (Diyarbakır) – Sayın Başkan…
OSMAN
AŞKIN BAK (Rize) – 1 Kasıma inan, 1 Kasıma! Sandığa gömüldünüz! 1 Kasıma inan! 
İDRİS
BALUKEN (Diyarbakır) – Yeni seçimi bekle Osman, yeni seçimi bekle! 
BAŞKAN
– Sayın Baluken, size de söz vereceğim ama lütfen şahsiyatla uğraşmayalım.
OSMAN
AŞKIN BAK (Rize) – 2019’da gelin! 1 Kasıma inan! Bunların hepsi hikâye!
BAŞKAN
– Sayın Bak…
ERTUĞRUL
KÜRKCÜ (İzmir) – Şu holiganı alın ya!
BAŞKAN
– Lütfen şahsiyatla uğraşmayalım, siyasi düşüncelerimizi dile getirelim,
lütfen. 
Grupların
maneviyatıyla ilgili bir sataşmada bulunmayalım.
SÜREYYA
SADİ BİLGİÇ (Isparta) – Sayın Özel, bu türlü görüşmelerin siz neresindeydiniz
de bu kadar detaylı biliyorsunuz? Tam göbeğindeydin herhâlde! 
ÖZGÜR
ÖZEL (Manisa) – Sizi dinliyordum sizi! Sizi izliyordum sizi! Biz uyarıyorduk…
OSMAN
AŞKIN BAK (Rize) – 1 Kasıma inan, hikâye anlatıyorsun! Millet inanmıyor, 1
Kasıma inanıyor! Sandığa gömüldüğüne inanıyor.
BAŞKAN
– Sayın Bak… Sayın Bak…
SÜREYYA
SADİ BİLGİÇ (Isparta) – Belgeleri paylaş bakalım.
ÖZGÜR
ÖZEL (Manisa) – Çıkın “Yok böyle bir şey.” deyin.
SÜREYYA
SADİ BİLGİÇ (Isparta) – Sen ispat et, getir o belgeleri! Hadi getirsene!
BAŞKAN
– Sayın milletvekilleri…
Sayın
Baluken, sizi dinliyorum.
İDRİS
BALUKEN (Diyarbakır) – Ben bu gürültüde konuşamam ki Sayın Başkan.
ÖZGÜR
ÖZEL (Manisa) – Getiririz. Delikanlıysanız getiririz.
SÜREYYA
SADİ BİLGİÇ (Isparta) – Hadi belgeleri getir! Hadi getir! 
OSMAN
AŞKIN BAK (Rize) – Hikâye yazıyorsun hikâye! 
ÖZGÜR
ÖZEL (Manisa) – Çıkın kürsüye, söyleyin “Yok deyin.” 
SÜREYYA
SADİ BİLGİÇ (Isparta) – Hadi getir bakayım! Hadi yüreğin yetiyorsa getir! 
ÖZGÜR
ÖZEL (Manisa) – Namusuna, şerefine yemin et “Yok.” diye, “Olmadı bunlar.” de,
yemin et! 
GÖKCEN
ÖZDOĞAN ENÇ (Antalya) – Başkan, tamam…
BAŞKAN
– 12.30’a kadar ara veriyorum.
Kapanma Saati: 11.52
İKİNCİ OTURUM
Açılma Saati: 12.30
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Özcan PURÇU (İzmir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 54’üncü Birleşiminin
İkinci Oturumunu açıyorum.
2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın dokuzuncu tur görüşmelerine kaldığımız yerden devam
edeceğiz.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) EKONOMİ BAKANLIĞI (Devam)
1) Ekonomi Bakanlığı 2016 Yılı
Merkezî Yönetim Bütçesi
2) Ekonomi Bakanlığı 2014 Yılı
Merkezî Yönetim Kesin Hesabı

B) GENÇLİK VE SPOR BAKANLIĞI (Devam)
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ (Devam)
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI (Devam)
1) Maliye Bakanlığı 2016 Yılı
Merkezî Yönetim Bütçesi
2) Maliye Bakanlığı 2014 Yılı
Merkezî Yönetim Kesin Hesabı

E) GELİR İDARESİ BAŞKANLIĞI (Devam)
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU (Devam)
1) Kamu İhale Kurumu 2016 Yılı
Merkezî Yönetim Bütçesi
2) Kamu İhale Kurumu 2014 Yılı
Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
(Devam)
1) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ (Devam)
BAŞKAN
– Komisyon burada.
Hükûmet
burada.
Şimdi,
Halkların Demokratik Partisi Grubu adına Diyarbakır Milletvekili Sayın Nursel
Aydoğan konuşacak.
Süreniz
on dakika.
Buyurun.
(HDP sıralarından alkışlar)
HDP
GRUBU ADINA NURSEL AYDOĞAN (Diyarbakır) – Sayın Başkan, değerli
milletvekilleri; tekrar hepinizi saygıyla selamlıyorum.
Maliye
Bakanlığı bütçesi üzerine partimizin görüş ve düşüncelerini sizlerle paylaşmak
istiyorum.
Değerli
arkadaşlar, bütçeler sadece rakamlardan oluşan belgeler değildir şüphesiz; tam
tersine, hükûmetin politikalarını ortaya koyan, son derece önemli, siyasal,
ekonomik ve yönetsel belgelerdir. Bütçeler, sosyal sınıflar arasındaki dengenin
sağlanması ve toplumsal barışın sürdürülmesi için önemli bir rol oynarlar.
Ayrıca, siyasal iktidarların emek, demokrasi, sosyal hak ve özgürlükler, insan
hakları, farklı etnik kimlikler, inanç grupları ve farklı cinsiyetlere karşı da
eşit yaklaşımları konusunda duruşlarının en önemli göstergeleridir bütçeler. Bu
çerçevede değerlendirdiğimizde, Maliye Bakanlığı tarafından hazırlanan bütçenin
bir barış bütçesi ve toplumsal cinsiyete dayalı bir bütçe olmadığını
belirtebiliriz.
Değerli
arkadaşlar, bu bütçe, katılımcılık ilkesi göz önüne alınmadan, antidemokratik
yöntemlerle hazırlanmış bir bütçedir. Zaten bütçe hazırlama aşamasında toplumun
önerileri alınmış olsaydı bu bütçe bir savaş bütçesi olarak şekillenmezdi. 2016
yılı bütçesinin hem ülkemizde hem de özellikle Suriye’de Kürtlerin bir statü
elde etme isteğine karşı yürüttüğü mücadeleyi yok etmek ve bastırmak için
saplandığı bataklığın onaylanmış bir belgesi niteliğinde olduğunu belirtmek
mümkün.
Değerli
arkadaşlar, özellikle 7 Haziran seçimleri sonrasında bütçenin savaş bütçesi
olduğu, savaşa dönük mal ve hizmet alımlarının artmasıyla ortaya çıkmıştır.
2015 yılı bütçesinde “mal ve hizmet alımları” 41,1 milyar dolar Türk lirası
olarak öngörülmüşken yıl sonu itibarıyla bu gerçekleşme 44,4 milyar liradır. Bu
hâliyle, bütçenin her 100 lirasından 9 lirasının “mal ve hizmet alımları”na
harcandığını söylemek yanlış olmayacaktır. Bu hizmetlerin içeriği incelendiğinde
ise, “mal ve hizmetler” kalemi içinde “savunma ve güvenlik” başlığı altındaki
kalemin payının, bu alımların yaklaşık üçte 1’i olduğu görülebilir. Bu
harcamaların toplam merkezî yönetim bütçesi içinde payı ise 2,6’dır yani 12,7
milyar. Yine, “savunma ve güvenlik” “mal ve hizmet alımları” içinde önemli bir
oran -bu yüzde 73’ü- Millî Savunma Bakanlığına ait olurken, 2’nci sırada
Jandarma Genel Komutanlığı yüzde 15, 3’üncü sırada Emniyet Genel Müdürlüğü
yüzde 12 olarak görülecektir.
Özellikle
7 Haziran seçimlerinden sonra tek başına iktidar olabilmek için başlatılan bir
savaş var, çatışmalı bir ortam var. Evet, bütçede bu nedenle ortaya çıkan açık,
Maliye Bakanına ödenekler arası aktarma yetkisi verilerek giderilmiştir.
Aslında bu durum bu bütçe görüşmelerini de anlamsız kılmaktadır çünkü Meclisin
harcama yetkisinin üstünde para harcandığını bu tablo ortaya koymaktadır ki bu
da Anayasa’nın 163’üncü maddesine aykırıdır. 
2015
yılı Eylül ayı itibarıyla Cumhurbaşkanlığı, Başbakanlık -bunların örtülü
ödenekleri var, biliniyor- Millî Savunma, İçişleri ve Ulaştırma Bakanlığı
bütçeleri başlangıç ödeneklerini belirgin bir biçimde aşmıştır. Ödenek üstü
giderlerin aşmasının nedeni Hükûmetin savaş konseptine geri dönmesiyle yakından
ilgili bir durum olarak bütçelere yansımış durumdadır. 
Örneğin,
Millî Eğitim Bakanlığına ayrılan bütçedeki para, ne yazık ki, tek sınıflı
okullarda eğitimin yapıldığı Millî Eğitim Bakanlığı tarafından eğitime
harcanmamış, başka bakanlıklara Maliye Bakanlığı tarafından aktarım yapılmıştır.

Bir
diğer dikkate değer konu da “özel hesap” adı altında, örtülü ödenek benzeri bir
uygulamanın bu iktidar tarafından uygulamaya geçirilmiş olmasıdır. 2016 yılı
geçici bütçesinde Dışişleri, Kalkınma, Aile ve Sosyal Politikalar, Millî
Eğitim, Avrupa Birliği Bakanlıkları ve Afet ve Acil Durum Yönetimi Başkanlığı
bütçelerine de bakanların mevcut kamu harcama hukuku, muhasebe ve denetim
sistemine tabi tutmadan kullanabileceği özel hesaplar konulmuştur. Böylece, bu
özel hesaplarla yapılan harcamaların Meclis denetiminden uzak tutulması da
mümkün hâle gelmiştir. 
Yine,
2016 bütçesinin gelirlerinin dağılımına baktığımızda, gelirlerin yüzde 84,8’i
vergilerden, kalanı ise harçlar, elektrik, doğal gaz fiyatlarına yapılan yüksek
zamlar, cezalar ve diğer devlet gelirlerinden oluşmaktadır. Çoğunluğu oluşturan
vergilerin yükü ise maalesef emekçi sınıfların üzerindedir. Bu durum, devlet
eliyle gerçekleştirilen neoliberal piyasacı dönüşümün, yükselen militarizmin,
otoriterleşme ve iktidarın tekçi anlayışının finansmanının, asıl olarak,
halktan toplanan vergilerle gerçekleştirilmekte olduğunu hepimize
göstermektedir. Vergilerin emekçilerin sırtında olduğu gerçeği vergilerin
alınış biçiminden de anlaşılmaktadır. Zira, gelir vergisi oranında kurumlar ve
servet üzerinden alınan dolaysız vergiler yüzde 30’u bulurken, asıl yüzde 70
gibi büyük bir oran KDV ve ÖTV gibi dolaylı vergilerden sağlanmaktadır.
Enflasyon arttığında bu vergiler de arttığından, enflasyonun arttığı dönemlerde
halkın üzerindeki yük daha fazla artmaktadır. 
Yine,
bu vergilerin uygulanmasında çarpıklıklar söz konusudur. Örneğin, et, süt,
sağlık, eğitim gibi halk için zorunlu nitelikteki mal hizmetlerinde KDV oranı
yüzde 8 iken, kıymetli, yarı kıymetli ham taşları Borsa İstanbul üzerinden
Türkiye’ye getirenler KDV ödememektedirler. Ayrıca, kamuoyunun da hatırlayacağı
üzere, yakın dönemde çıkarılan torba yasayla, işlenmemiş değerli, yarı değerli
taşların ithalinden de ÖTV kaldırılmıştır. 
Değerli
arkadaşlar, Türkiye'nin esas gelirleri vergilerdir. Bu vergilerin ancak yüzde
10’u yerel yönetimler tarafından kullanılmakta ve bundan Ankara, İstanbul gibi
büyükşehirler başta pay almakta, bu da eşitsizliği beraberinde getirmektedir.
AKP, Büyükşehir Yasası’yla yerel yönetimleri güçlendirerek yerel yönetimlerin
yetki ve sorumluklarını artırdığını söylüyor. Oysa yüzde 10’luk kaynak
kullanımıyla bir güçlendirmenin yeterli olmadığı açıktır. 
Değerli
milletvekilleri, demokrasi, kitlelerin söz ve karar sahibi olması demektir,
dört beş yılda bir sandığa gidip oy kullanmak değildir. Demokrasilerin, AKP
iktidarında olduğu gibi salt sandıkla tanımlanması, halkın olası istem ve
taleplerinin yükselmesinin önüne geçme çabasıdır. Demokrasi, yerelde, toplumun
şimdiki ve gelecekteki yaşamıyla ilgili söz söylemesi, karar alma süreçlerine katılması,
sonuçlarını da değerlendirmesidir. Halkın mahalle, ilçe, il, bölge, gençlik,
kadın meclisleri, sivil toplum örgütleri üzerinden sürece katılımının olduğu
demokrasiler gerçek demokrasilerdir. 
Yerel
demokrasinin güçlendirilmesi veya “öz yönetim” olarak tanımlanan bu model,
başta Kürt sorunu olmak üzere inanç, kadın, gençlik, diğer sorunlarının
çözümüne ve Türkiye’nin demokratikleşmesine katkı sağlayacaktır. Bu modelde,
Van’dan İzmir’e, Samsun’dan Adana’ya, Diyarbakır’dan İstanbul’a kadar coğrafi,
kültürel ve ekonomik özelliklere göre yeni baştan bir idari haritayla -81 ili
25-26 bölge altında toplayıp- bölgelerin ihtiyaç ve özelliklerine göre vergiden
kaynak aktarımı yapılarak gelirlerin bölgeler arasında daha adil bir dağılımı
gerçekleştirilebilir. Bu idari yapılanma içinde, Avrupa Yerel Yönetimler
Özerklik Şartı’ndaki çekincelerin kaldırılması ve bu bölgelerin yetki ve
sorumluluklarının ne olacağına dair anayasal değişikliklerin yapılması gerekir.
Böyle bir modelde halk, ihtiyaçlarının ne olduğunu, önceliğinin ne olması
gerektiğini ortaya koyarak bütçe yapım sürecine, nasıl dağıtılacağına dair
sürece katılır. 
Yeni
anayasa yapım çalışmalarının yeniden başlamasının ve demokratik bir toplumun
inşası için gerekli yasal düzenlemelerin yapılmasının bu ülkenin ertelenemez,
en acil ihtiyacı olduğunu ben bu konuşmamda bir kez daha belirtmek istiyorum.
Hepinize
saygılar sunuyorum, sağ olun. (HDP sıralarından alkışlar)
BAŞKAN
– Teşekkür ederim Sayın Aydoğan.
Halkların
Demokratik Partisi Grubu adına şimdi İstanbul Milletvekili Sayın Celal Doğan
konuşacak.
Süreniz
yirmi dakikadır.
Buyurun
Sayın Doğan. (HDP sıralarından alkışlar) 
HDP
GRUBU ADINA CELAL DOĞAN (İstanbul) – Sayın Başkan, değerli milletvekilleri;
Gençlik ve Spor Bakanlığı üzerinde Halkların Demokratik Partisi Grubu adına söz
aldım. Yüce heyetinizi saygıyla selamlarım.
Sayın
Başkanın da müsamahasına sığınarak… Üç aydan beri Parlamentoyu izlemeye
çalışıyorum. Bu Parlamentoda şu anda 4 partinin grubu var. Aslında çok partili
anlayışta daha çok partinin olmasını isterdim ama şu gördüğüm uygulamalarla bu
Parlamentoda 4 partinin olması bile âşık atışmasından öte bir şey yapmadığımızı
gösteriyor. 8-10 parti olsaydı bu sürelerin hiçbirisi belki… Yasaların
çıkartılması konusunda, başka önemli birtakım işleri yapma konusunda işlev
yapmayacak şekilde süreleri öldürmeye çalışıyorsunuz. Buradaki amaç, gerçekten
parlamenter demokratik rejimin işlemeyeceği kanaatindeyseniz ki… Özellikle
iktidar partisine bunu söylemek istiyorum, sizin daha alttan almanız, daha
müsamahakâr, daha kapsayıcı olmanız gerekirken en ufak lafa karşı cevap verip
yeniden bir sataşmaya meydan vermeniz, bu Meclisin süresinin ve zamanının
verimli kullanılması konusunda maalesef büyük hatalara ve büyük yanlışlara ve
Parlamentonun işlevsiz hâle getirilmesinde en büyük etken olduğunu söylemek istiyorum. Bu nedenle, buraya bilerek ve
isteyerek geldim çünkü grup başkan vekili değilim, başka şekilde söz alma
durumumuz yok. Ama bu konu mutlaka tartışılmalıdır. Meclis nasıl daha çok
verimli olabilir? Yoksa, geliyoruz, saat ikide açıyorsunuz, üçte açıyorsunuz,
saat altı oluyor, âşık atışmasının dışında başka hiçbir şey görmüyoruz. Bu
faydalı bir şey değildir, bu üretkenlik değildir, Parlamentonun bu konuya bir
çare bulması gerekir. 
Gelelim asıl kendi konumuza, Gençlik ve Spor Bakanlığı
bütçesi üzerinde söz alırken... Geçmişte “Gençlik ve Spor Bakanlığı” diye bir
müstakil bakanlık yoktu. Genellikle Millî Eğitim Bakanlığının bünyesinde uhde
edilmiş bir bakanlıktı ve onun da çok ciddi nedenleri vardı. Gerçekten de Gençlik
ve Spor Bakanlığıyla gençliğin ve eğitimin yüzde 100 irtibatı ve rabıtası söz
konusu olduğu için, bu konuda geçmişte, özellikle gençlerin yetiştirdiği siyasi
iklim, ülkenin siyasi iklimi, ülkenin kaderi gençlerin kaderiyle eş değer ve
paralel gittiği için de birlikte olmasında fayda mülahaza ediliyordu. Ama
gördüğüm kadarıyla Gençlik ve Spor Bakanlığının, özellikle Türkiye’deki nüfusun
artışı, spora olan ilgi ve tesisleşmenin yoğunlaşması sonucunda ayrı bir
bakanlık olarak ihdas edilmesi gündeme geldi. Şu andaki yaptığı çalışmalarla da
büyük ağırlıkla gençlerin geleceğiyle ilgili bir yönetme veyahut da -eğitme
değil- bahsettiğimiz gibi, daha çok tesisleşmeyi ön planda tutan bir anlayışla
devam etmektedir. Kendilerine bu konuda başarılar dilemek isterim ama 3-5
cümleyle o esas konuya geçmeden tesis ve spor konusunda da birkaç şey söylemek
istiyorum. 
Türkiye’de tesisleşme konusunda bütün gayretlere rağmen
Avrupa’nın çok gerisindeyiz. Ancak bir şeyi daha hatırlatmak gerekir,
Cumhuriyet Dönemi’nde ve 1950 ve 1980 arası yapılmış olan tesislerin çoğu
merkezî semtlerde kaldı. Bu semtlerde kalan sahalar, özellikle Kayseri gibi,
Gaziantep gibi, arsaların prim yaptığı yerlerde, TOKİ’ye verilen bu arsaların
karşılığında, şehirlerin çok dışında... Diyelim ki 300 milyon dolarlık bir
arsanın karşılığında 50-60 milyon liralık bir stat yapılmakta, bu statlar tabii
ki eskiye göre çok güzel statlar, cezbedici tarafı var ama orada kalan rantın
büyük bir kısmı maalesef Gençlik ve Spor Bakanlığı tarafından spora değil, TOKİ’ye,
bir kısmı da başka alanlara kaydırılmaktadır. 
Antep
demişken… Burada Antep milletvekili arkadaşlarım mutlaka var, Gaziantep
milletvekili arkadaşlarım. Gaziantep’e gidenleriniz var, bilirler, Türkiye’de
son yirmi yılda meydan inşa eden bir belediye başkanı yok. Genellikle belediye
başkanları meydan inşa etmekten kaçınırlar. Gaziantep’te bütün partilerin genel
başkanlarının miting yaptığı bir yer var, Demokrasi Meydanı. Demokrasi Meydanı,
Gaziantep’te son yıllarda -özellikle kendi dönemimde yapıldığı için söylüyorum-
100 bin kişiyi kapsayan bir meydandır. Kamil Ocak Stadı -Allah rahmet eylesin-
onun zamanında yapılmıştır, bu stat boşaltılacaktır çünkü Gençlik ve Spor
Bakanlığımız yeni bir stat yapmaktadır. O stat şehrin 15-20 kilometre uzağında
da olsa yeni bir stattır. Ama sizden ricam, lütfen Sayın Bakan, bu stadın
yerinin Demokrasi Meydanı’na katılması konusunda mutlaka hassasiyet gösteriniz.
Antep’teki 3-5 tane firmanın milyar dolarları var, onun üzerine 100 milyon
dolar daha ekleyip başka bir serveti buradan elde etmelerinin hiçbir anlamı
yok. Ama Gaziantep’teki meydan bahsettiğim noktada inşa edilebilirse gerçekten
Roma’daki meydanı aratmayacak kadar güzel bir meydan olur. Bu nedenle de sizden
ricam bu. 
Bir
başka üzerinde duracağım konu -çok kısa geçmek zorundayım bunları- özellikle
spor dediğimiz zaman aklımıza futbol gelmekte. Futbol konusunda da maalesef
bizim çok sorunlu olduğumuz yönlerimiz var. Bir: Baştan, stattan, seyirciden
başlarsanız… Seyircilerimiz saygı duruşu yapamıyor, bir saygı duruşu yaptırmayı
bilmiyoruz, Konya’da hep birlikte yaşadık. Millî marşlar dünyanın hiçbir
yerinde millî maçların dışında çalınmaz, biz lig maçlarımızda İstiklal Marşı’nı
çaldırıyoruz. Sakın başka bir anlama getirmeyiniz, İstiklal Marşı’na karşı
saygımda en ufak bir eksiklik yok ama çok çaldırarak yozlaştırıyorsunuz.
Konulan kasetlerin birbirinden farklı olması, bir kısmının buraya iştirak
etmemesi, İstiklal Marşı’nın oralarda çalınmasındaki değerini ve kutsiyetini
azaltmaktadır. Bu konuda da bir tedbir alınmasında fayda vardır. 
Bir
başka şey, futboldaki eksiklerimizin başında seyircilerimiz hızla azalıyor,
hızla azalan bir seyirciyle karşı karşıyayız çünkü özellikle şiddetin ve küfrün
egemen olduğu bir alanda seyircinin kaçması kadar doğal bir şey olmaz. 
Bir
başka şey, özellikle, geçen hafta Sayın Grup Başkan Vekilini ziyaret ettim,
Sayın Naci Bostancı’yı ziyaret ettim, CHP grup başkan vekiline de arz ettim.
Geçmiş dönemde 2 tane yasa çıkardınız futbolda şiddetle ilgili. Çıkardığınız
yasalar işlevsel olmadı. Özellikle şike konusunda çıkarmış olduğunuz yasa
dünyanın hiçbir yerinde olmayacak şekilde yüz yirmi, yüz elli, yüz seksen
senelik hapisleri içeren bir yasaydı, işlevsel olmadığı görüldü ve nitekim
değiştirmek zorunda kaldınız çünkü bu suçlar disiplin suçlarıdır. Bunlarda,
spora ait suçlarda, ekonomik cezalar ile disiplin cezalarının verilmesi
gerekir. Yoksa, bir şike iddiasıyla… Bir parantez açayım, on beş yıl kulüp
başkanlığı yaptım, inanarak söylüyorum, sizin de inanmanızı istiyorum, Süper
Lig’de bir tek kişinin ağzına bu konuyu alıp telaffuz ettiğini görmedim.
Bunların yüzde 99’u totodur, yüzde 99’u yalandır ama yüzde 1 ihtimal de olsa
futbolda paraya dayanan şike değil, hatır şikelerinden bahsedilebilir; o da
futbolcuların kendi aralarındaki, maçlarda başvurdukları bir olaydır, küme
düşmekte olan takımların diğer futbolculara yalvarmasının ötesinde bir
maddiyata dayanmaz. 
Bu
nedenle, bu konuda da yeni 2 tane yasa gelecek. Sayın Bakana o gün sordum,
hazırlıklı olmadıklarını, daha doğrusu hazırlık içerisinde olduklarını
söylediler. 2 tane yasa gelecek; biri… Bakın, Türkiye’de futbol kulüplerinin 4
milyar yani eski parayla 4 katrilyon borcu var; 4 katrilyon borcun karşılığında
2 milyar yani 2 katrilyon sermayeleri var, bunların tümü iflasta. UEFA ve FIFA
standartlarına dayanan 4 tane, lisansı olan kulübün dışında başka hiçbir kulüp
yok, hiçbiri gerçek anlamda kulüp sayılmaz. Bu konuda Avrupa’nın çok
gerisindeyiz ve bu kulüplerin çoğu kapanmakla yüz yüze. Ama şimdi ne
yapacaklar? Sayın Bakandan rica ettim, dedim ki: “Bu konuda yasa hazırlığınız
var mı?” “Çalışıyoruz.” dedi. Sayın Bostancı’ya da söyledim, bu yasalar Meclise
gelmeden Parlamentonun hazırlıklı olması açısından üç parti, hatta dört parti
-Sayın Sancaklı’ya da söyledim- önerge verelim, Meclis araştırması yapalım, bu
yasalar gelmeden Parlamento buna hazırlıklı olsun dedim; Sayın Bakanla
görüşeceğini söyledi, Sayın Bakandan gelen haberin menfi olduğunu, Sayın
Başbakana götüreceğini söyledi, ısrarla bekliyorum. 
Buradan
size bir sitemimi de söylemek istiyorum: Siz Parlamentoda iktidar partisinin
grubusunuz, sizin uzlaştırıcı ve daha çok kapsayıcı olmanız gerekir. Bu nevi
olaylarda bile, bakın, spor gibi bir konuda bile müşterek hareket etme arzusu
taşımazsanız ülkenin birlik ve beraberliğini sağlamakta zorlanırız. Bakıyorum,
işte, bütün atışmaların tümünde herkes kendi zaviyesinden bakıyor meseleye,
herkes kendi açısından haklılığını ortaya koyuyor ve her parti de kendisine
göre bir anayasa yapmak istiyor. Getirdik, Türkiye’yi dayandırdık… Şimdi, nokta
şu, onu söyleyeyim size, bitireyim, tekrar buna döneceğim. 
Bu
nedenle, gelecek yasa şunu yapacak: 4 katrilyon borcu mutlaka bir devlet
bankasına yükleyecekler veya bir şahsa yükleyecekler, bütün gelirleri ona
temlik edecekler, futbolun da kurumsal yapısını -iki türlü yapı var burada,
biri Ticaret Bakanlığının, Ticaret Kanunu’na tabi olanlar; biri de Dernekler
Kanunu’na tabi olanlar- tümünü Gençlik ve Spor Bakanlığının bünyesinde
toplayacaklar yani kurumların oluşturulması oradan olacak. Bu da UEFA, Avrupa
standartlarına ve FIFA’ya aykırı, kesinlikle iptal sebebidir. FIFA’nın ve
UEFA’nın görüşünü almadan da bu konuda bir yasa çıkarmanın doğru olmadığı
kanaatindeyim. Biliyorsunuz, Yunanistan’ın başına gelenler bizim de tekrar
başımıza gelir, federasyonumuzu ekarte edebilirler. Onun için, bu konuda da ben
Gençlik ve Spor Bakanlığını uyarıyorum. 
İki:
Bir sitemimi daha söyleyeyim. Gençlik ve Spor Bakanlığının hâkim olduğu 30
küsur tane federasyon var. Futbolu özerk kabul ediyorlar güya, özerk futbol
diye bir şey yok. Tamamen, on dört yıldan bu yana, Adalet ve Kalkınma
Partisinin ilçe kongreleri nasıl yapılıyorsa, il kongreleri nasıl yapılıyorsa
federasyonların kongrelerinin onlardan hiçbir farkı yok. Özü şudur: Çünkü oraya
gelen temsilci yani delege sayısı yasa gereği Beden Terbiyesinin hâkimiyeti
altındadır, bu da futbolun özel ve özerk olarak çalışmasına mâni teşkil eden
bir olaydır. Bunun da düzeltilmesini talep ediyorum. Bu nedenle de mümkünse
gelecek yasaya karşı Bakanlığın hazırlıklı olması açısından da Parlamentonun bu
işleri üzerine almasını talep ediyorum.
Şimdi,
sözüme başlarken özellikle niye Millî Eğitim Bakanlığına bağlı olması
gerektiğini söylemiştim, onun üzerinde durmak istiyorum biraz.
Değerli
arkadaşlarım, ülkedeki siyasi iklim neyse, ülke nasıl gidiyorsa gençlerimizi de
öyle büyütüyoruz. Özellikle 1950’den önce, tek parti döneminde bir tane öğrenci
eylemi var, 1924 yılındaki toplumsal eylem. Özellikle, tramvayın bilet
fiyatında öğrencilerin haklarının gasbedilmesi üzerine çıkan bir olay. Onun
dışında çok ciddi bir olay yok ama bu demek değildir ki 1924 ile 1950 arası çok
demokrat ve çok rahat geçmiştir. Tek parti dönemidir, dönem nasyonal sosyalist
anlayışın egemen olduğu dönemdir, İkinci Dünya Savaşı’nın gündeme geldiği
günlerdir. O dönemde dahi sol ve ilerici hareket mutlaka ve mutlaka, inanç
açısından olsun, hak talep edenler mağdur edilmişlerdir, hapishanelere
atılmışlardır, akla hayale gelmeyecek kadar cezalarla tecziye edilmişlerdir.
Hiçbir ciddi tehlike olmamasına rağmen, o dönemde de solculuk ile sosyalizm,
komünizm en büyük tehlike sayılarak Türkiye'nin bütün aydınları hapishanelerde
çok ciddi boyutlarda cezalara mahkûm olmuşlardır. Akabinde, çok partili rejime
geçtik. 1950, siyasi literatürde “Ak Devrim” diye geçen ve kabul edilen
Demokrat Partinin siyasi iktidarında Türkiye on yıllık bir dönemde bir sivil
Cumhurbaşkanı ki ilk sivil Cumhurbaşkanıdır… Türkiye maalesef, o dönemi de bir
ihtilalle sonuçlandırmak durumunda kalmıştır. O dönemden sonra Türkiye’de
Genelkurmay Başkanlarının abone olduğu Cumhurbaşkanlığı dönemleri gelmiştir.
Genelkurmay Başkanıysanız, aboneliğiniz yazılmıştır, gelecekte
Cumhurbaşkanısınız. Bunların tek tek, aslında yakın tarihin çok ciddi
irdelenmesi gerekir, ibretiâlem vakalarla doludur. 
Şimdi,
bilmenizi isterim, Sayın Cumhurbaşkanı Celal Bayar -özellikle Tayyip Bey’e
geldiğimde söyleyeceğim- ve rahmetli İsmet Paşa, ikisi de Kürt sorunuyla ilgili
çok ciddi rapor hazırlatmışlardır. Birisinin adını Şark Raporu’dur, birisi Kürt
Raporu’dur. İsmet Paşa’nın Şark Raporu seksen beş yıl Başbakanlığın kasasında
kapalı kalmıştır, bilahare açıklanmıştır; mahzurlu görülmüştü açıklanması.
Celal Bayar’ın raporu derhâl açıklanmıştır. Şunun için söylüyorum, o gün olan
sorun bugün hâlâ büyüyerek önümüze gelmiş duruyor. Cumhurbaşkanlarının meseleye
ciddiyetle baktıkları verdikleri emeklerden anlaşılıyor. Bu nedenle, tavsiyem…
Adalet ve Kalkınma Partisinin, özellikle Cumhurbaşkanlığının da bünyesinde
ciddi boyutlarda, Kürt sorununun sosyolojik, siyasal çözümleri konusunda,
maalesef elinizde -şu ana kadar görebildiğim kadarıyla- ciddi projeniz yok.
Gündelik ve pragmatik çözümlerle, devre devre birtakım reflekslerle çözüm
getirmeye çalıştınız ama maalesef, bisikletin tekerini döndürmekten
vazgeçtiğiniz zaman da bisiklet devrildi. Küçümseme anlamında söylemiyorum, çok
saygı duyuyorum. Bakınız, o barış sürecinde yapılanların hepsi, her iki parti
adına, yaptıkları çok saygıya layıktır ve takdire şayandır. Eksik tarafı şudur:
Parlamento ayağı eksiktir. Toplumsal olarak, net olarak meseleye hukuksal ve
siyasal bir projenin olmaması bu işin çözümünü engellemiştir.
Şimdi
geldiğimiz nokta dünden çok iyi değildir. Bu nedenle, tekrar özelikle askerî
vesayetin olduğu dönemlere gelirsek, birkaç cümleyle geçmek istiyorum. Türkiye
Cumhuriyeti’nin Cumhurbaşkanı olan şahıs Cemal Gürsel, Celal Bayar’ın
Kürt Raporu’nu istiyor. Dedikleri şu: “5 bin Kürt’ü sallandırırsanız, 2.500
kişisini de imha ederseniz kamplarda bu işi çözeriz.” Bakışa bakınız, ülkenin
Cumhurbaşkanı bu ve ülkenin Cumhurbaşkanının yetiştireceği yönetimdeki gençlik
bu. Arkasından gelen diğer Cumhurbaşkanına bakıyoruz, Sayın Cevdet Sunay,
-rahmetli- o geliyor, gelişi de enteresan. Cevdet Sunay’ın gelişinin
enteresanlığının yanında Cemal Gürsel’in de gelişi çok enteresan. Ali Fuat
Başgil’in başına gelenleri siyasi tarih mutlaka yazmalıdır.
SÜREYYA
SADİ BİLGİÇ (Isparta) – Yazıyor zaten. 
CELAL
DOĞAN (Devamla) – Her gün, parti genel başkanları, sadece oraya matuf değil,
İsmet Paşa dâhil, Başbakanlığa çağrılmış, daha sonra… Başvekâlete çağrılmış,
saat başı tekmil alır gibi tekmil almışlardır. Yani Cemal Gürsel’in seçimini
sağlamak için yapmışlardır. 
SÜREYYA
SADİ BİLGİÇ (Isparta) – Kim karşılamıştır Ali Fuat Başgil’i?
CELAL
DOĞAN (Devamla) – Bir şey mi diyorsunuz efendim? 
SÜREYYA
SADİ BİLGİÇ (Isparta) – Kim karşıladı Ali Fuat Başgil’i Başbakanlıkta? 
BAŞKAN
– Karşılıklı konuşmayalım lütfen. 
CELAL
DOĞAN (Devamla) – Tam anlayamadım. “Başgil’i kim karşıladı” mı? Karşılayanı
biliyorsunuz. 
İDRİS
BALUKEN (Diyarbakır) – Ona bakmayın siz. 
Süreyya
Bey, bugün HDP’ye sataşma görevini mi aldınız? 
CELAL
DOĞAN (Devamla) – Burada, bir gün geldiler, biliyorsunuz, senatörün birisi onun
kulağını ısırdı. Hatırlıyor musunuz? Bir tabii senatör karşıladı onu. “Burayı
terk edeceksiniz.” dedi, “Etlik’te nereye gömüleceğiniz belli olmayacak.” dedi.
Bu şekilde postalandı. Bunları siz benden de iyi biliyorsunuz, söyletmek için
daha soruyorsunuz. 
Mesele
şu…
ÖZGÜR
ÖZEL (Manisa) – Amcanız mı karşıladı? 
CELAL
DOĞAN (Devamla) – Tartışırsanız ben sizi dinlemek zorunda kalırım. 
Sayın
Başkan, dinleyeyim mi arkadaşları? 
BAŞKAN
– İkazda bulunuyorum. Takdir kendilerinde. 
CELAL
DOĞAN (Devamla) – Peki, devam edin siz. 
Daha
enteresan bir şey söyleyeyim size, sadece o değil, Türkiye’de Genelkurmay
Başkanlarının abone olduğu tarihi söylerken birisi Faruk Gürler’dir. Şu anda
siz Cumhurbaşkanlığı seçimlerinde bu manzaraları yaşamadınız. Bu koridorların
tümünde rütbeli subaylar vardır, tüm balkonların hepsi korgeneral, orgeneral
doludur. Kulise inmiş generaller vardır. Laf aynen şudur: “Siz bu seçimleri
böyle bitirirseniz buradan zor çıkarsınız.” 
Şimdi,
askerî vesayetten kurtulmak konusunda çok duacı olduk, çok içtenlikle uğraştık.
Ama şuna aldanmayınız: Türkiye’de 5-6 bin kişiyi öldüren Kenan Evren tek başına
iktidara geldiğinde 90 küsur oy almıştı, yüzde 90 küsur aldı, Anayasa yoluyla
kendisine yazdırmıştı o oyları ama giderken arkasında Fatiha okuyacak üç tane
sivil bulamamıştı. Çok büyük olmak, çok büyük oy almak hep haklı ve güçlü
kalacak anlamına gelmez. 
Dönersek
günümüze, çok uzun anlatılması gereken şeyler var ama özellikle günümüzde
maalesef ve maalesef, askerî vesayet döneminde yaşamadığımız şeyleri yaşadık.
Basındaki durum, adaletin geldiği nokta… Şu kürsülerde, adliyeye sevk etmeniz
gereken birtakım iddiaları kendi oylarınızla adaletin yerine kaim olarak
yaptınız. Bir başka şey daha yaptınız, Türkiye’de maalesef, olmaması gereken
şey dışlamak ve kendinizin dışında kimseye hayat hakkı vermemek. Bu grubun
yapmaması gereken bu. Zamanım yok, maalesef bitti, anlatacağım ama. Şahsıma
bile yapılanlardan birisi: 15 yıl belediye başkanlığı yaptım, tek gün
partizanlık yapmadım, İsmimin bulunduğu yerlerdeki, -Besni’de, Maraş’ta,
Gaziantep’te- isimlerimi silmeye çalıştınız. Sebebi de ne? Halkların Demokratik
Partisine gelmek. Halkların Demokratik Partisinde olmaktan onur ve gurur
duyuyorum çünkü barışa atılacak ilk adımın olduğu tek basamağı burada gördüğüm
için geldim. Bu nedenle, bu basamaktan görevimi yapmaya çalışıyorum. Şiddetin
her türlüsüne karşıyım. Türkiye’de şiddetle hiçbir yere varılmayacağını açık ve
net bilmenizi isterim. Ve Kürt halkını…
(Mikrofon
otomatik cihaz tarafından kapatıldı)
HÜSNÜYE
ERDOĞAN (Konya) – Sayın Vekilim, PKK’ya “Hayır” deyin, lanetleyin, ondan sonra
hayhay.
CELAL
DOĞAN (Devamla) – PKK’yı dert etmeyin, etmeyin…
BAŞKAN
– Sayın milletvekilleri, laf atmayın lütfen. 
Sayın
Doğan, süreniz bitti. Teşekkür ederim.
CELAL
DOĞAN (Devamla) – Toparlayabilir miyim Sayın Başkan?
BAŞKAN
– Toparlayın ama artı bir dakika veremeyeceğim, diğer konuşmacılara veremediğim
için bu süreyi, eşitsizlik olsun istemiyorum.
CELAL
DOĞAN (Devamla) – Sayın Başkan, demokraside atışmalara müsaade ediyorsunuz ama
toparlamaya müsaade etmiyorsunuz yani. 
İDRİS
BALUKEN (Diyarbakır) - Sayın Başkan, Nursel Hanım’dan üç dakika arta kalmıştı
yani hem birinci konuşmada hem ikinci konuşmada.
İLKNUR
İNCEÖZ (Aksaray) - Öyle bir uygulama yok ki.
CELAL
DOĞAN (Devamla) – Olay şu değerli arkadaşlarım… Devlet…
BAŞKAN
– Yok, onu yapamam yani geçmiş bir zaman diliminde kalan süreyi…
İDRİS
BALUKEN (Diyarbakır) – Garo Bey’den bir dakika…
BAŞKAN
– Garo Bey’den bir dakika verelim size. Peki. Artı bir dakika.
CELAL
DOĞAN (Devamla) – 1992’de Kara Kuvvetlerine sordum. Doğuda 240 bin askerimiz
vardı, 240 binden bahsediyorum. “240 bin askerimiz fiilen doğuda.” dedi.
Maksimize mi ettiniz? O günden bu yana da öldürmeye devam ediyor. Sadece sivil
rakamları vereceğim, sizin döneminizde, on yılda 6 bin kişiye yakın sivil insan
çatışma olmaksızın ölmüş bu ülkede. Şimdi, öldürmekle bir yere varılsaydı o
insanlar varırdı. 240 bin askerle Kürtleri diz çöktürüp yok edemediler. Ama
Kürtler de şunu bilecek, IŞİD de bilecek, PKK’sı da bilecek Türkiye’de devlet
de yenilmeyecek yani. Bunun yolu nedir peki? Öldüremeyeceksem, yenilmeyeceksem
oturup adam gibi konuşmaktan geçer. Siyaset, adam gibi konuşmanın yoludur. 
Sayın
Cumhurbaşkanımızın Birleşmiş Milletlerle ilgili çok güzel bir lafı var, bu,
okulların tümünde de okutulur, fakülte ikideki herkes bilir. Elini böyle
kaldırır der ki: “Dünya beşten büyüktür.” Sizin grubunuzdan rica ediyorum,
dünya da birden büyüktür.
Saygılar
sunarım. (HDP sıralarından alkışlar)
BAŞKAN
– Teşekkür ederim Sayın Doğan.
Halkların
Demokratik Partisi Grubu adına son konuşmacı İstanbul Milletvekili Sayın Garo
Paylan olacak. 
Buyurun
Sayın Paylan. (HDP sıralarından alkışlar)
Süreniz
dokuz dakika. 
HDP
GRUBU ADINA GARO PAYLAN (İstanbul) – Sayın Başkan, değerli milletvekilleri;
hepinizi saygıyla selamlıyorum. 
Sayın
Başkan, size de özel bir teşekkür ediyorum, sağ olun. 
Devletler
vergi salar ve bu, tarih boyunca da çoğunlukla tek bir kişinin vergisi
çerçevesinde yürümüştür; padişahlar veya krallar. Demokrasi geliştikçe bu yetki
Meclise geçmiştir, bizdedir yani yetki şu anda. Ama bakıyoruz şu anda yetki
bizde mi? Vallahi, ben, birkaç aylık bir milletvekili olarak, Plan ve Bütçe
Komisyonunun bir üyesi olarak da gördüm ki yetki bizde değil arkadaşlar. 
OSMAN
AŞKIN BAK (Rize) – Bizde bizde…
HÜSNÜYE
ERDOĞAN (Konya) – Bizim yetki.
GARO
PAYLAN (Devamla) – Bürokratik oligarşi hazırlıyor, getiriyor önümüze,
arkadaşlarımızın çoğu -daha kapağını kaldırmıyorlar- el kaldırıyorlar,
veriyoruz, destek veriyoruz. 
HÜSNÜYE
ERDOĞAN (Konya) – Bizdeki yetkiler burada da, sizin yetkileriniz…
GARO
PAYLAN (Devamla) – Ne olduğunu bilmiyorum. Yetki burada değil arkadaşlar,
burası hazırlamıyor. (AK PARTİ sıralarından gürültüler) Bu bütçeyi bu Meclis
hazırlamıyor, millet adına bizim hazırlamamız gerekirken biz hazırlamadık. 
HÜSNÜYE
ERDOĞAN (Konya) – Sizin yetkileriniz… Bizimkiler burada, burada. 
GARO
PAYLAN (Devamla) – Bakın, hazırlamış olsaydık, bürokrasinin getirdiği böyle dağ
gibi maddelerden bir tek kalemi değişirdi. Bakın, bürokrasinin getirdiği
kalemlerden tek bir kalemini dahi değiştiremedik Meclis olarak. 
MUSTAFA
YEL (Tekirdağ) – Siyasi haklar, siyasi haklar. 
GARO
PAYLAN (Devamla) – Bürokrasi ne getirdiyse onu onaylıyorsunuz burada maalesef. 
NURETTİN
YAŞAR (Malatya) – Garo, önergeleri kim hazırlıyor?
GARO
PAYLAN (Devamla) – Oysaki, bakın, biz millet için burada vergileri salıyoruz,
vergi topluyoruz. Ama Sayın Bakan, adil vergi mi topluyoruz? Yok, hayır, adil
bir şekilde vergi toplamıyoruz. Gelir vergisinin yüzde 68’ini emekçiler ödüyor.
Geri kalan yüzde 32’sini işverenler ödüyor. Bu yüzde 32’nin de büyük bölümünü
küçük esnaf ve zanaatkâr ödüyor. Bu mu adalet? 
Bakın,
gayrisafi yurt içi hasılanın, 2002 yılında, yüzde 38’i Türkiye toplumunun yüzde
1’ine aitti; yani yüzde 1’i yüzde 38’ine sahip oluyordu. 2015 yılında gayrisafi
yurt içi hasılanın yüzde 55’ini -yüzde 55, arkadaşlar dikkatinizi çekiyorum-
Türkiye toplumunun kaymağı yiyor, yüzde 1’i yiyor. 
MUSTAFA
SAVAŞ (Aydın) – Bütçenin ne kadarı faize gidiyordu?
GARO
PAYLAN (Devamla) – Bu mu adalet? Bu nasıl oldu? Bu vergi politikalarıyla oldu
arkadaşlar. Bakın, bütçe büyüdü, dolaylı vergiler büyüdü, doğrudan vergi
kalemlerimiz büyüyemedi. Neden? Çünkü gelir vergisi reformunu yapamadık. AKP,
on dört yıldır rant dağıtıyor arkadaşlar. 
MUSTAFA
SAVAŞ (Aydın) – Garo Bey, bütçenin ne kadarı faize gidiyordu?
GARO
PAYLAN (Devamla) – 100 milyarlarca liralık rant dağıttınız. Bakın, ben bir
İstanbul milletvekiliyim, her yerde gökdelenler yükseliyor, binalar yükseliyor,
rezidanslar yükseliyor ve oraya imarlar veriliyor, 1’e 5, 1’e 10. Şehir şu anda
tarumar oldu, İstanbul. İstanbul’un ne silüeti kaldı, ne yaşanılırlığı kaldı.
Ama bunun karşısında, rant dağıttıklarınız ne vergi veriyor? Hiçbir şey. çünkü rantın
vergisi yok. Bakın, pek çok imalatçı sektörde olan benim de yakınlarım imalat
sektörünü tamamen, bıraktılar hepsi inşaatçı oldu. Ya, inşaatçılık,
müteahhitçilik ne ballı börekli bir şeymiş. Neden? Çünkü vergisi yok. Bakın,
İspanya bu yollardan geçti, bu hatayı yaptı. İmalat sektörünü küçülttü, yüzde
12’lere kadar küçülttü, inşaat sektörünü büyüttü ve hizmet sektörünü büyüttü.
Evet, belli dönemlerde inşaat kârlı bir alan oldu, balon şişti ama gün geldi,
balon patladı ve ekonomisi yüzde 30’a varan oranda geriye düştü. İşsizlikler
yüzde 30’a vardı. Bizim bu yoldan geri dönmemiz lazım. Bunu nasıl yapacağız?
Rant vergisiyle yapacağız ve inşaat sektörünün de vergilendirmesiyle yapacağız.
İş bilen insanlar kendi sektörlerinde tekrar imalat yapacaklar. 
Bakın,
Sayın Bakan, bir de siz “Vergi toplayacağım.” diyorsunuz bu sene, 540 milyar
TL. Sayın Bakan, bakın, bugün ekonominin çarkları dönmüyor. Güven endeksine,
bakıyoruz, tüketici güven endeksi en düşük seviyesine indi 2011’den beri ve
ekonomi güven endeksi de, bakıyoruz, o da en düşük seviyesine indi. Ekonomi
güven endeksi ve tüketici güven endeksinin düşük olduğu noktalarda Maliye
Bakanımız vergi toplayamaz. Ocak rakamları fena değildi ama şubat kötü geliyor,
mart da kötü gelecek maalesef. Biliyoruz Sayın Bakan. ben bunu piyasadan
biliyorum; esnaflar kan ağlıyor. Esnaflar diyor ki “Siftahsız dükkân
kapatıyoruz.” Neden? Güven yok. Güvenin olmadığı yerde ticaret olmaz; insanlar
korkarlar, alışverişlerini ertelerler, yatırımcı yatırımlarını erteler. Eğer
siz bir sanayi kuruluşuna… Bakın, Boydakları sırf muhalif diye alıp içeri
tıkarsanız ve bir basın kuruluşuna eğer ki gidip kayyum atarsanız, kapatırsanız
basın kuruluşlarını o ülkeye yatırımcı gelmez, yatırım yapmaz. Demokrasinin olduğu
yerlerde yatırım olur, ticaret olur, ekonominin çarkları döner; demokrasinin
olmadığı otoriter yerlerde eğer ki sizin petrol gibi bir zenginliğiniz yoksa
ekonomi diye bir şeyiniz söz konusu olmaz. 
O
açıdan Sayın Bakan, 540 milyar TL yatırım düşünüyorsanız, sizin birinci planda,
en önde, bütün Bakanlar Kurulunun önünde ifade özgürlüğü demeniz lazım, basın
özgürlüğü demeniz lazım, sanayi kuruluşlarına gidip el koymayın demeniz lazım
sırf muhalifler diye. 
Bakıyorsunuz,
Sayın Bülent Arınç konuşuyor, Manisa’daki iş adamlarına, Bülent Arınç’ın
yakınındakilere gidip operasyon yapılıyor; vergi müfettişleri orada. Boydaklar
muhalif, Boydaklara kayyum atanıyor, tutuklanıyor.
RAVZA
KAVAKCI KAN (İstanbul) – Sadece muhalif olduğu için mi? Ona mı inanıyorsunuz?
BAŞKAN
– Sayın milletvekilleri, lütfen rica ediyorum, konuşmacının insicamını
bozmayalım. 
GARO
PAYLAN (Devamla) - Muhalif olan her sesi susturursanız, bakın, muhalif
olmayanlar dahi, AKP’nin yanında gözüken işadamları dahi yatırımı durdururlar.
Güven… Bir de bakın, korku dediğimiz şey çarpan etkisi yapar. Korku iklimini
yarattıkça o çarpan iklimi bütün coğrafyamıza yayılır ve maalesef yayılıyor.
Güveni büyütmek için demokrasimizi tekrar büyütmemiz gerekiyor. 
HÜSNÜYE
ERDOĞAN (Konya) – İfade özgürlüğünün en büyük mağdurları biziz ve buradayız. 
GARO
PAYLAN (Devamla) – Ya, hanımefendi… 
HÜSNÜYE
ERDOĞAN (Konya) – Biz buradayız, merak etmeyin…
GARO
PAYLAN (Devamla) - Sayın Başkan, sürekli laf atılıyor bir müdahale eder misiniz
lütfen?
BAŞKAN
– Sayın milletvekilleri, lütfen, rica ediyorum. 
Buyurun
Sayın Paylan. 
GARO
PAYLAN (Devamla) – Sayın Başkan, Sayın Bakan, gelir vergisi reformu yapacağız
diyorsunuz. Bunun bir taslağı çıktı basına, yakında göreceğiz herhâlde ve size
bu çağrıyı komisyonda da yapmıştım. Bakın, gelir vergisi reformunu istediğiniz
kadar yapın iş insanları istedikleri vergiyi veriyorlar. Neden? Çünkü bakın,
ben size babamdan bir örnek vereyim: Biz İstanbul Gedikpaşa’da orta hâlli bir
ayakkabıcı esnafıydık. Ben de okuldan artan zamanlarımda dükkâna giderdim.
Babam da piyasanın mütevazı bir esnafı. Her sene Maliye Bakanlığından bize
teşekkür yazısı gelirdi, işte, “Bağlı bulunduğunuz bölgede vergide ilk 10’a
girdiniz.” diye. Ya, ben durumumuza bakıyorum, babamın bindiği arabaya
bakıyorum, mütevazı bir arabada, piyasada herkes Mercedeslere biniyor, onların
vergi levhasına bakıyorsun, bugünkü parayla bin lira, 2 bin lira; babam, neymiş
efendim, o bölgede 1’inci olmuş. Millet gelirdi bize “Ya, sen keriz misin, niye
bu kadar vergi veriyorsun?” derdi. Evet, düzgün, namuslu, vergisini veren keriz
durumuna düşüyor. Neden? Çünkü bu coğrafyada hiçbir zaman nereden buldun yasası
çıkmadı. Çünkü Sayın Bakan, her ay kredi kartından 50 bin lira para harcayana,
her yıl 1 milyon liralık araba alana, her yıl 2 milyon liralık rezidans alana
“Nereden buldun?” diye sorabiliyor musunuz?
HÜSNÜYE
ERDOĞAN (Konya) – Soruyor, soruyor.
GARO
PAYLAN (Devamla) – Soramıyorsunuz ve nereden buldun yasası olmadığı sürece de
soramayacaksınız. 
Önerime
geliyorum, hemen bir mali milat yapmamız lazım Sayın Bakan, mali milada
ihtiyacımız var. Mali milat, herkes varlığını ortaya koyacak, eğer ki bir
şekilde temizlenmesi gerekiyorsa bir servet vergisi konulacak, o miladımız
olacak ve ondan sonra herkese harcadığından Maliyenin “Nereden buldun?” diye
sorma hakkı olacak. Yoksa en muhteşem gelir vergisi yasasını da getirseniz
Maliye “Nereden buldun?” diye soramaz ancak muhaliflerin üzerine gider,
muhaliflerin üzerinde Demokles’in kılıcı gibi sallanır, iktidar yandaşları
vergilerini vermezler, “Sen TÜRGEV’e bağış yap, devam et.” diye yürürler. 
ORHAN
DELİGÖZ (Erzurum) – Ne alakası var ya?
GARO
PAYLAN (Devamla) – Oysa Maliye Bakanımız bu anlamda “Nereden buldun?” diye
sorabilmeli; vergi levhasında 3 bin lira yazıp her ay 50 bin lira kredi kartı
harcaması yapana “Nereden buldun? Nasıl harcıyorsun?” diye sorabilmeli, ancak o
çerçevede adil bir vergi düzeni olabilir.
Teşekkür
ederim arkadaşlar.
Hepinizi
saygıyla selamlıyorum. (HDP sıralarından alkışlar)
BAŞKAN
– Ben de teşekkür ederim.
Şimdi,
Adalet ve Kalkınma Partisi Grubu adına ilk konuşmacı Erzurum Milletvekili Sayın
Zehra Taşkesenlioğlu.
Buyurun
Sayın Taşkesenlioğlu. (AK PARTİ sıralarından alkışlar) 
Süreniz
beş dakika.
AK
PARTİ GRUBU ADINA ZEHRA TAŞKESENLİOĞLU (Erzurum) – Sayın Başkan, değerli
milletvekilleri; Ekonomi Bakanlığının 2016 yılı bütçesi hakkında söz almış
bulunuyorum. Hepinizi saygıyla selamlıyorum.
Dünyada
ve bölgemizde özellikle, ekonomik ve siyasi anlamda meydana gelen onlarca
çalkantıya rağmen AK PARTİ iktidarının başta reformist, etkin, verimli ve sonuç
odaklı yapmış olduğu politikalar neticesinde hep beraber şahit olduğumuz önemli
ekonomik gelişim ve değişimleri beraber yaşadık. En başta, 2003 yılında
çıkarılan kanunla yabancı ve yerli sermaye arasındaki ayrımı kaldırarak yabancı
sermaye için Türkiye’yi güvenli bir liman hâline getirdik ve bu kapsamda 2002
yılında 48 milyar dolar olan yabancı sermayemizi 2015 yılında 165 milyar dolar
seviyesine getirmiş olduk. Bu da bizim ülkemizin yabancı sermaye açısından ne
kadar güvenli, ne kadar verimli olduğunun önemli bir kanıtı olsa gerek. 
Yine,
ülkemiz, geçtiğimiz yıl hem çevre ülkelerden daha hızlı büyümüş hem de yapmış
olduğu makro ihtiyati ekonomi politikaların neticesinde cari açığında ciddi
oranda azalmalar meydana gelmiştir. 2015 yılında yapmış olduğumuz ekonomik
politikaların neticesinde cari açığımızda yüzde 26,1’lik önemli bir düşüş
sergilenmiştir. 
Ülkemizde
tekstilden hazır giyime, otomotiv ana sanayiden tarım ürünlerine, kimya
sektörüne varıncaya kadar birçok mal sektöründe dış ticaret fazlası vermiş
olduk. Bu da AK PARTİ iktidarının ortaya koymuş olduğu istikrarlı ve güvenli
ekonomi politikalarının sonucudur. 
Ülkemizde
sadece mal ticaretinde değil, aynı zamanda hizmet ticaretinde de dünyada öncü
bir ülke hâline gelmeye başladık. Özellikle mukayeseli üstün sektör olduğumuz
müteahhitlik sektöründe 2002 yılında 46 milyar dolar olan projelendirme
değerimiz, 2015 yılında 273 milyar dolar hâline gelmiştir. Bugün Afrika’da,
Güney Amerika’da ya da Türki Cumhuriyetlerinde gittiğiniz havaalanlarından
limanlara varıncaya kadar birçoğu Türk müteahhitleri tarafından yapılmıştır. 
Ancak,
ülkemizde ve maalesef, Güneydoğu ve Doğu Anadolu’da devam eden terör olayları
neticesinde bugüne kadar mukayeseli üstün olduğumuz lojistik sektöründe terör
örgütünün saldırıları nedeniyle sadece son altı ayda yüzde 9,4’lük bir düşüşü
üzülerek ifade etmek istiyorum. 
Yine
aynı şekilde, Sur’da, Cizre’de, Şırnak’ta kazılan çukurlar sadece insanların
hayatlarında olumsuzluklar meydana getirmedi, aynı zamanda ekonominin ciddi
anlamda daralmasını meydana getirdi. Her ay Irak’la yapmış olduğumuz 500 milyon
dolarlık ihracatımız, maalesef geçtiğimiz aylarda telaffuz edilemeyecek
rakamlar seviyesine düşmüş oldu. Maalesef,
yirmi gün kapalı kalan Habur Sınır Kapısı’nın ekonomimize kaybettirdiği 500
milyon dolardan bahsediyoruz. Eğer ülkeyi düşünüyorsak bu 500 milyon doları
tekrar nasıl kazanacağımızı burada tartışmanın hem bize hem Sur’a hem Cizre’ye
daha faydalı olacağı kanaatindeyim.
Sayın milletvekilleri, dünya ticaretini ülkemize
entegre hâle getirmek amacıyla ve yine “Gidemediğiniz yer sizin değildir.”
anlayışıyla Güney Amerika’dan Afrika’ya, Türki Cumhuriyetlerinden Avrupa’ya
varıncaya kadar birçok ülkede iş insanlarının önlerini açabilmek amacıyla hem
serbest ticaret anlaşmaları imzaladık hem de yüzlerce farklı iş toplantıları
organize ettik. Bu kapsamda, sadece Latin Amerika’yla ihracatımız on beş yılda
7 kat, Afrika’yla 8 kat artmış oldu ve yine bütün bunların neticesinde 2002
yılında 36 milyar dolar olan ihracatımız, 2015 yılına gelindiğinde 145 milyar
dolara çıkmış oldu.
Yine, Ekonomi Bakanlığımızın, Türk ürünlerinin küresel
pazarda markalaşmasını sağlamak amacıyla geçen sene devreye koyduğu
Turqualıty’le bugün artık, Türk ürünleri Amerika’daki, İtalya’daki ürünlerle
yarışır hâle geldi. Ekonomi Bakanlığımızın 2016 yılı içinde de bundan önce
yapmış olduğu gibi, ihracatı artırmaya yönelik, serbest bölgeleri yabancı
sermayeye yönelik cazip hâle getirmek için ve mukayesede üstün olduğumuz
sektörlerde daha etkin ve verimli politikalar izleyeceğine eminim. 
Sadece Dünya Bankasının 2016 yılı için Türkiye’yle
ilgili beklentileri bizim nerede olduğumuzun önemli bir kanıtıdır. Türkiye’yle
ilgili yüzde 4’lük bir büyümeyi beklediklerini ve ihracatımızın da yüzde 11
artacağını beklediklerini çok net bir şekilde, yayınladıkları raporlarda ifade
ediyorlar.
Sayın milletvekilleri, ülkemizin küresel pazarlar
içindeki payını artırmak, üreticiyi ve hizmet sektöründeki yatırımcıları yeni
pazarlara ulaştırmak adına kıtalararası diplomasiyle ve ekonomideki mekik
diplomasiyle yeni pazarlar sağlayan başta Sayın Cumhurbaşkanım Recep Tayyip
Erdoğan’a, Başbakanıma ve Ekonomi Bakanıma bir milletvekili olarak ve aynı
zamanda bir kadın girişimci olarak teşekkür ediyorum.
Saygılarımla. (AK PARTİ sıralarından alkışlar)
BAŞKAN – Teşekkür ederim.
Adalet ve Kalkınma Partisi Grubunun ikinci konuşmacısı Denizli Milletvekili Sayın
Cahit Özkan. 
Buyurun
Sayın Özkan. (AK PARTİ sıralarından alkışlar) 
AK
PARTİ GRUBU ADINA CAHİT ÖZKAN (Denizli) – Sayın Başkan, değerli milletvekilleri;
2016 yılı Ekonomi Bakanlığı bütçe görüşmeleri vesilesiyle sizleri saygıyla
selamlıyorum. 
Bilindiği
üzere, Ekonomi Bakanlığı, 160’ın üzerinde, merkezde 250 müşavir kadrosuyla hem
ihracatçılarımızın dünyaya açılmalarını sağlıyor hem de Türk markasını dünyaya
tanıtarak ülkemizin büyümesine hizmet ediyor. 
Sayın
milletvekilleri, dünya, 2015 yılında bilindiği üzere, krizlerle boğuştu. Çin’in
ihracatı yüzde 3, en büyük ticaret ortağımız Avrupa Birliği yüzde 13 oranında
ihracatını düşürdü ABD’nin ihracatı yüzde 7 oranında düştü ve ortalama olarak
dünyada yüzde 11 daralma meydana geldi.
Dünyada
ve bölgemizdeki tüm olumsuz koşullara rağmen, dış ticaret açığımız yüzde 25
gerileyerek 63 milyar dolar olurken, ihracatın ithalatı karşılama oranı yüzde
65’ten yüzde 69’a yükseldi. Valiz ticareti ve serbest bölgelerde yapılan
ticaretle birlikte, dış ticaretin, ihracatın ithalatı karşılama oranı yüzde
90’lara ulaştı.
2015
yılı dokuz aylık büyümemiz ortalama yüzde 3,4 oldu ve küresel ekonomide yaşanan
belirsizliğe rağmen bu alanda diğer ülkelere nazaran başarılı bir performans,
elhamdülillah, ortaya koyduk. Türkiye, bu oranla 24 Avrupa Birliği ülkesinden
daha hızlı büyüdü. OECD verilerine göre, 2014’ün aynı dönemine kıyasla yüzde 2
oranında büyüme gerçekleştirdi. Dolayısıyla ülkemiz, 2015’in üçüncü çeyrek
performansı OECD ortalamasının üzerinde yer almıştır. Küresel krizlere rağmen
yirmi dört çeyrektir ortalama yüzde 5,1 büyüme gerçekleştirdik. Türkiye
ekonomisinin bu iyi performansına yabancı yatırımcılar tabii ki kayıtsız
kalmadı. Ülkemiz, 2015 yılında dünyada yaşanan tüm olumsuz gelişmelere rağmen,
doğrudan yabancı yatırım girişlerini bir önceki yıla oranla yüzde 32 artırdı.
İnşallah, 2016 yılı, Hükûmetimizin hazırlayarak uygulamaya koyduğu reform
paketleriyle daha fazla yabancı yatırımcı çekmeyi başaracaktır. 
Sayın
milletvekilleri, Türkiye’nin genel görünümünün ardından, Denizli’nin dış
ticaretteki durumuna da kısaca değinmek istiyorum. Denizli, 2015 yılında
toplamda yaklaşık 2,3 milyar dolarlık ihracat ve 1,8 milyar dolarlık ithalat
değerleriyle 500 milyon dolar ihracat fazlası vermiş bir şehrimizdir. (AK PARTİ
sıralarından alkışlar) 2002 yılında Denizli’deki ihracatçı firma sayısı 503
iken 2 katına çıkarak bine ulaşmıştır. Ayrıca, Denizli, en çok ihracatçı firma
sayısına sahip 13’üncü il olurken, değer bazında en çok ihracat yapan 7’nci il
olmuştur. Kıymetli iş adamlarımızı ve çalışanları buradan tekrar tekrar tebrik
ediyorum. (AK PARTİ sıralarından alkışlar)
KADİM
DURMAZ (Tokat) – Bir bir kapandı fabrikalar.
CAHİT
ÖZKAN (Devamla) - Sayın Başkan, değerli milletvekilleri; on üç yıllık AK PARTİ
iktidarlarımız döneminde hükûmetlerimizin gayretleriyle ekonomide büyük
başarılar elde ettik. Ancak, ekonomik gelişmemizin önündeki farklı bir tehlike
ve tehdide de dikkatlerinizi çekmek istiyorum. Bilindiği üzere, Moody's,
Standard & Poor's ve Fitch gibi kuruluşların, ülkemizi sürekli “yatırım
yapılamaz, durağan ülkeler” kategorisinde gösterdikleri vakıadır. Krizlere
rağmen büyüyen ve yatırım yapılamaz notlarına rağmen inadına yabancı yatırımcı
çeken güzel ülkemize niçin böyle notlar verilmektedir bunu iyi anlamak
gerekiyor. Evet, bu kuruluşların olumsuz not vermelerinde Türkiye düşmanlarının
gayretlerinin etkili olduğu açıktır, bunu biliyoruz. Ancak, bu kuruluşlar
değerlendirme yaparlarken Anayasa’mızın ekonomik ve siyasi istikrarsızlık
üretme kabiliyetini esaslı surette dikkate almaktadırlar. Gerçekten, 1982 darbe
Anayasası’nın ortaya koyduğu antidemokratik, vesayetçi anlayış sürekli kriz,
ekonomik ve siyasi istikrarsızlık üretmek suretiyle bu notların verilmesinde
belirleyici olmuştur. Daha hızlı ekonomik gelişme, daha kalıcı kalkınma ve daha
hızlı büyüme hedefleri için, istikrar üreten başkanlık sistemine dayalı sivil,
demokratik bir anayasayı hayata geçirmek en büyük zaruretimizdir. (AK PARTİ
sıralarından alkışlar) Eğer yeni anayasayı hayata geçirirsek göreceğiz ki
önümüzdeki süreçte daha hızlı büyüme ve daha hızlı kalkınma hedeflerini hep
birlikte gerçekleştireceğiz ve bugüne kadar…
(Mikrofon
otomatik cihaz tarafından kapatıldı) 
CAHİT
ÖZKAN (Devamla) – …milletimizin yüzünü nasıl güldürmüşsek milletimizin yüzünü
güldürmeye devam edeceğiz diyor, yüce heyetinizi saygıyla selamlıyorum. (AK
PARTİ sıralarından alkışlar) 
BAŞKAN
– Teşekkür ederim Sayın Özkan.
MAHMUT
TANAL (İstanbul) – Sayın Başkan…
BAŞKAN
– Sayın Tanal, buyurun.
MAHMUT
TANAL (İstanbul) – Teşekkür ederim.
Sayın
hatip, mevcut olan Anayasa’ya, parlamenter sisteme uygun yemin etmiş, başkanlık
sisteminin zaruret olduğunu söylemiştir. Başkanlık sistemi terörü mü bitirecek,
işsizliği mi bitirecek, milletvekillerinin birisine olan biat kültürünü mü
bitirecek, Türkiye'ye özgürlükler mi getirecek?
BAŞKAN
– Evet. 
MAHMUT
TANAL (İstanbul) – Yani, farklı düşünen insanları cezaevine atmayı mı
engelleyecek? Neyi getirecek başkanlık sistemi? 
BAŞKAN
– Sayın Tanal, lütfen. 
İLKNUR
İNCEÖZ (Aksaray) – İç Tüzük’ün hangi hükmüne göre böyle konuşuyor? 
BAŞKAN
– Sayın Tanal, sayın konuşmacı düşüncesini açıkladı, ifade etti, saygılı
davranmak gerekiyor. 
Teşekkür
ederim.
MAHMUT
TANAL (İstanbul) – Yani, bulunmuş olduğu Denizli ilinde fabrikalar kapanıyor,
iş yerleri kapanıyor, başkanlık sistemi istiyor beyefendi.
BAŞKAN
– AK PARTİ Grubu adına üçüncü konuşmacı, İstanbul Milletvekili Ahmet Hamdi
Çamlı.
Buyurun
Sayın Çamlı. (AK PARTİ sıralarından alkışlar)
AK
PARTİ GRUBU ADINA AHMET HAMDİ ÇAMLI (İstanbul) – Sayın Başkan, aziz milletimiz
ve değerli vekiller; 2016 Mali Yılı Bütçe Tasarısı’nın dokuzuncu turunda AK
PARTİ Grubu adına söz almış bulunmaktayım. Hepinizi hürmet ve muhabbetle
selamlıyorum.
Kıymetli
arkadaşlar, hatırlayacağınız gibi AK PARTİ olarak 1 Kasım seçimlerine “Haydi
bismillah.” diyerek başlamıştık. Bu başlangıç, eski Türkiye'den kalma zihniyeti
çok rahatsız etmiş ve hemen hareketlendirmişti. Geçmişte benzerlerine çok sık
rastladığımız yasakçı bir uygulamayla -zaten gündelik hayatında çok sıkça
kullanan- insanların seçim faaliyetlerinde de besmeleyle başlanması
yasaklanmıştı. Şimdi, hem can çekişen bu yasakçı kafaya karşı bir duruşla “Bak
ey köhnemiş zihniyet, bir daha böyle yanlış müdahalelere asla tevessül etme.
Milletin gözü üzerinde, biz de millet adına ensendeyiz.” uyarısını yapmak için
hem de yeminden sonra çıkmış olduğum bu millet kürsüsünde hayırlı bir başlangıç
yapmış olma adına konuşmama izninizle besmeleyle başlamak istiyorum. 
Bütün
sömürgen emperyallerin yedi düvel olarak iş birlikçileriyle beraber şeytana
külahını ters giydirtecek bir hinlikle insanlığın üzerine bir karabasan gibi
çöktüğü, aydınlığın habercisi bu karanlık süreçte besmeleyi “euzu”süyle
birlikte okumak istiyorum, hatta “neuzu”süyle birlikte okumak istiyorum. (AK
PARTİ sıralarından alkışlar)
Neuzubillahimineşşeytanirracim
Bismillahirrahmanirrahim. Rahman ve rahim olan Allah’ın adıyla başlayıp
kovulmuş şeytanın şerrinden âlemlerin Rabb’i olan yüce Allah’a sığınıyoruz.
Cenab-ı Hak milletimizi ve insanlığı irili ufaklı ne kadar varsa görünür
görünmez bütün şeytanların şerrinden korusun, muhafaza etsin.
Değerli
arkadaşlar, aziz milletimizin bu kürsüsünde ifade etmek gerekirse, insanlığın
bütün kaynaklarını çalmalarına rağmen bir türlü yetinmeyen hırsızlar ile kan
emici o doymak bitmek bilmeyen küresel vampirler ve varlıklarımızı homurdanarak
yerken kullandıkları çatal kaşık mesabesindeki terör yapılanmalarına karşı
verilen bu şanlı mücadele insanlığın onur mücadelesidir. Bu mücadele esnasında
yoğrulduğumuz toprağa düşen polis, asker, vatan evladı şehit Mehmetlerimizi,
terör olaylarında hayatlarını kaybeden vatandaşlarımızı bir kez daha minnetle
anıyor; hepsini rahmetle yâd ediyorum. Milletimize ve kederli ailelerine
sabrıcemil niyaz ediyorum. 
İnsan
maskesi takmış meşin suratlı, iki bacaklıların da cirit attığı bu fâni dünyada
son nefesimizi şehitlik makamına ermiş olarak vermeyi bizlere de nasip etmesini
âlemlerin Rabb’inden iştiyakla niyaz ediyorum. (AK PARTİ sıralarından alkışlar)

İDRİS
BALUKEN (Diyarbakır) – Cepheye git.
AHMET
HAMDİ ÇAMLI (İstanbul) – Değerli arkadaşlar, 2016 merkezî yönetim bütçesinin
son turunda Gençlik ve Spor Bakanlığımızın bütçesini incelerken dikkatimizi
çeken en önemli husus, yaklaşık on gündür müzakerelerini yaptığımız bütçe
tasarısının bütünü üzerine hâkim olan temel anlayışın burada da kendisini
açıkça göstermiş olmasıdır. O da AK PARTİ iktidarı boyunca yönetimde insan ve
insani değerlerin merkeze alınmış olmasıdır. Bu da kurucu genel başkanımız,
Sayın Reisicumhurumuzun sloganlaştırdığı “Yaratılanı Yaradan’dan dolayı sevmek”
anlayışını şiar edinmiş kadroların, binlerce yıllık medeniyet tecrübesinden
damıtılarak günümüze taşınan ve ahiret hesabının şekillendirdiği merhamet
anlayışını ifade eder. 
Geçmişte
değerlerinden beslenerek gelişen bir gençlik için çok daha fazla gayret
gösterilseydi, bugün caddenin ortasında elinde makineli tüfekle polis ağabeyine
ateş eden, yetmezmiş gibi peşinden de el bombası atacak kız çocuklarımızı
görmezdik. Eğer geçmişte hakkıyla sahiplenebilseydik, bugün marjinal örgütlerin
ağına düşerek canlı bomba olan, yaşlısı genci, bebesi, dedesi ayırt etmeden
kalabalıkların içerisinde kendini patlatan çocuklarımız olmazdı. Hele bir
canavar hâline gelmiş çocukların eylemlerinde onlara destek veren vekillerimiz
hiç olmazdı. Eğer vaktiyle sahip çıksaydık, devletine, milletine kumpas kuran…
TAHSİN
TARHAN (Kocaeli) – Kim onlar, kim?
AHMET
HAMDİ ÇAMLI (Devamla) – …çelme takan, casusluk yapan ve onları kollayan kurul
mensuplarımız, bürokratlarımız, resmî personellerimiz hiç olmazdı. 
Evet,
Amerikalı hoca gibi oltasının ucuna iman yemi takıp gençlerimizi uluslararası
şebekelerin hizmetine peşkeş çekenlere fırsat vermemek için çok daha fazla yurt
açmalı; beden, beyin, kaslarını geliştirici tesisler, sosyal, kültürel
kaynaştırıcı projeler üretmeliyiz. Onun için işimiz çok, zamanımız da çok
sınırlı. Bu manada, Bakanlığımıza da çok iş düşüyor. 
Sözlerime
son verirken Gençlik ve Spor Bakanlığımızın ve…
(Mikrofon
otomatik cihaz tarafından kapatıldı)
AHMET
HAMDİ ÇAMLI (Devamla) – …genel manada Hükûmetimizin bütçesini milletin verdiği
yetkiyle destekliyor, hayırlara vesile olmasını diliyorum. (AK PARTİ
sıralarından alkışlar) 
HAYATİ
TEKİN (Samsun) – 2011 yılında Allah lafzını cebinden kim çıkarttı?
BAŞKAN
– Sayın Çamlı, teşekkür ediyorum 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Başkan, değerli hatibi dikkatle dinledik. Tabii,
konuşmasına besmeleyle başlamak istedi, besmeleyi iki dakika on altı saniye
sonra çekti; o ayrı bir konu. İnşallah, bu gece rüyasında başsız civcivler
görmez ama illa bir besmele çekecekse onu hakikaten konuşmanın başında çekmesi
lazım. 
İDRİS
BALUKEN (Diyarbakır) – Önce reklamını yapacak, sonra…
ÖZGÜR
ÖZEL (Manisa) – Aksi takdirde, besmeleyi yine siyasete alet etmiş oldu
ortasında çekerek. 
İDRİS
BALUKEN (Diyarbakır) – Reklam yaptı, Sayın Özel.
ÖZGÜR
ÖZEL (Manisa) – Grubumuza sataştı. Dedi ki: Alınan bir yargı kararının
başvurusunu yapan grup olarak, grubumuzdan bir milletvekiline ağır bir ithamda
bulundu. Konuyla ilgili cevap hakkımızı kullanmak isteriz.
Konu
hakkında Sayın Mahmut Tanal konuşacak efendim.
BAŞKAN
– İki dakika…
Buyurun.
(CHP sıralarından alkışlar) 
V.- SATAŞMALARA İLİŞKİN KONUŞMALAR (Devam)
5.- İstanbul Milletvekili Mahmut Tanal’ın, İstanbul
Milletvekili Ahmet Hamdi Çamlı’nın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dokuzuncu tur görüşmelerinde AK PARTİ Grubu adına yaptığı konuşması sırasında Cumhuriyet
Halk Partisine sataşması nedeniyle konuşması
MAHMUT
TANAL (İstanbul) – Değerli Başkanım, değerli milletvekilleri, değerli bakanlar,
değerli bürokratlar, televizyonlarının başında bizi dinleyen tüm
vatandaşlarımıza selam ve saygılarımı iletiyorum.
Değerli
arkadaşlar, besmeleye kurban olsunlar. Kur’an’da sadece besmele yok ki.
ORHAN
DELİGÖZ (Erzurum) – Bir çek hele, bir çek hele duyalım.
MEHMET
ŞÜKRÜ ERDİNÇ (Adana) – Her işin başıdır.
MAHMUT
TANAL (Devamla) - Burada, Kur’an’da kul hakkı yememek, yetim hakkını yememek…
Bu ayetleri niye unutuyorsunuz siz? 
ORHAN
DELİGÖZ (Erzurum) – Hocam, sataşmadan kalktın. 
MAHMUT
TANAL (Devamla) – 17-25 Aralıkta kul hakkı, yetim hakkını yiyenler kimlerdi?
Devletin imkânlarıyla zenginleşenler kimlerdi?
“Bismillahirrahmanirrahim”e
kurban olasınız. Siz bunu oy uğruna hatırlıyorsunuz. İhalelere girerken bunu
siz niye hatırlamıyorsunuz? (CHP sıralarından alkışlar) 
ORHAN
DELİGÖZ (Erzurum) – Onu millet biliyor. 
OSMAN
AŞKIN BAK (Rize) – Her yerde hatırlıyoruz, her yerde!
RAVZA
KAVAKCI KAN (İstanbul) – Hatırlamadığımızı nereden biliyorsunuz? 
MAHMUT
TANAL (Devamla) - Mal varlığını kazanırken niye bunu hatırlamıyorsunuz? Dün
yerlerde sürüklenen o kızcağızı niye hatırlamıyorsunuz? 
OSMAN
AŞKIN BAK (Rize) – Zaman çağırıyor seni, Zaman!
CAHİT
ÖZKAN (Denizli) – Konuşma, konuşma!
MAHMUT
TANAL (Devamla) - Cizre’yi niye hatırlamıyorsunuz? Sur’u niye
hatırlamıyorsunuz? 
RAVZA
KAVAKCI KAN (İstanbul) – Nereden biliyorsunuz hatırlamadığımızı? İftira
atıyorsunuz.
MAHMUT
TANAL (Devamla) - 4 tane bakanınızı niçin korudunuz, kolladınız? (CHP
sıralarından alkışlar) 
RAVZA
KAVAKCI KAN (İstanbul) – Nereden biliyorsun koruyup kollamadığımızı?
OSMAN
AŞKIN BAK (Rize) – Zaman çağırıyor, Zaman!
RAVZA
KAVAKCI KAN (İstanbul) – Başka partilerden ayetler okununca niye söz
almıyorsunuz?
MAHMUT
TANAL (Devamla) - Bakın, Anayasa’nın 24’üncü maddesi ne diyor? “Kimse, Devletin
sosyal, ekonomik, siyasî ve hukukî temel düzenini kısmen de olsa, dinî
kurallara dayandırmaya ve siyasî ve kişisel çıkar yahut nüfuz sağlama amacıyla
her ne suretle olursa olsun, kullanamaz.” diyor. Anayasa 24 diyor.
RAVZA
KAVAKCI KAN (İstanbul) – Başka partilerden ayet okuyan milletvekillerinde niye
konuşmadınız? 
MAHMUT
TANAL (Devamla) – Sizin yaptığınız, Allah’la, dinle halkı kandırıyorsunuz. 
RAVZA
KAVAKCI KAN (İstanbul) – Başka partilerden Arapça ayet okunduğunda söz
söylemediniz ama. Sadece AK PARTİ mi okuyor?
MAHMUT
TANAL (Devamla) - Dine kurban olasınız. Sizin ne dinle alakanız var ne Allah’la
alakanız var. (AK PARTİ sıralarından gürültüler, sıra kapaklarına vurmalar)
BAŞKAN
– Sayın konuşmacı, lütfen temiz bir dille konuşun. Lütfen sayın konuşmacı!
MAHMUT
TANAL (Devamla) – Siz bunları oy devşirmek için yapıyorsunuz. Siz oy devşirme
uğruna tüm inançları istismar ediyorsunuz. Tüm inançları istismar ediyorsunuz
oy uğruna. (AK PARTİ sıralarından gürültüler)
RAVZA
KAVAKCI KAN (İstanbul) – İftira atıyorsunuz! Yaptığınızı biliyor musunuz?
İftira atıyorsunuz!
(Mikrofon
otomatik cihaz tarafından kapatıldı) 
BAŞKAN
– Sayın konuşmacı, lütfen, kimsenin dinî değerlerine laf atmayın, dil uzatmayın
lütfen…
MAHMUT
TANAL (Devamla) – Oy uğruna inançları istismar ettiniz bugüne kadar. 
OSMAN
AŞKIN BAK (Rize) – Onun için 1 Kasımda sandığa gömülüyorsunuz, onun için! 
MEHMET
UĞUR DİLİPAK (Kahramanmaraş) – Ya, bırak Allah aşkına!
ORHAN
DELİGÖZ (Erzurum) – Mahmut Bey…
BAŞKAN
- Laf atmayın, lütfen. 
MAHMUT
TANAL (Devamla) – Halk sizin ne olduğunuzu biliyor.
OSMAN
AŞKIN BAK (Rize) – Kimin istismar ettiği belli. Onun için sandığa
gömülüyorsunuz, onun için size cevap veriyor millet. Sandıkta cevap veriyor. 
BAŞKAN
- Süreniz bitti Sayın Konuşmacı.
MAHMUT
TANAL (Devamla) – Bana müdahale edeceğinize öncelikle mensubu olduğunuz… 
BAŞKAN
– Ben onlara da müdahale ediyorum ama kimsenin dinî inancını, konusunu kürsüden
dile getirmeyin. 
MAHMUT
TANAL (Devamla) - Sizin oradaki göreviniz buradaki grubu susturmaktır.
BAŞKAN
- “Sizin Allah’la bir birlikteliğiniz yok.” dediniz, bu mealde bir şey
söylediniz. Hangi gruba söylerseniz söyleyin aynı tavırda olurum. Lütfen. 
MAHMUT
TANAL (Devamla) – Bakın, sizin göreviniz tartışmaya katılmak değildir. Siz de
onun içerisinde…
BAŞKAN
– Lütfen, buyurun. 
Ben
görevimi biliyorum. Hangi gruba yönelik bu lafı ettiyseniz aynı şekilde tavır
alırım. Herkesin inancı kendindedir. Lütfen…
MEHMET
UĞUR DİLİPAK (Kahramanmaraş) – Sayın Başkan…
ORHAN
DELİGÖZ (Erzurum) – Konuştukça batıyorsunuz biliyor musun! Onun için iktidara
gelemiyorsunuz. Kıyamete kadar da gelemeyeceksiniz. 
İLKNUR
İNCEÖZ (Aksaray) – Sayın Başkan…
BAŞKAN
– Sayın İnceöz…
İLKNUR
İNCEÖZ (Aksaray) – Sayın Başkanım, biraz evvel konuşması içerisinde zaten çok
ciddi ithamlarda bulundu, özellikle burada grubumuza bakarak. 
BAŞKAN
– Buyurun iki dakika… 
ORHAN
DELİGÖZ (Erzurum) – Sayın Başkan, inancımıza hakaret var. 
BAŞKAN
- İnançları bu kürsüde rencide etmeyelim, lütfen. 
MAHMUT
TANAL (İstanbul) – Oy uğruna inançlar istismar ediliyor. Biz inançların
güvencesiyiz. 
GENÇLİK
VE SPOR BAKANI AKİF ÇAĞATAY KILIÇ (Samsun) - Ne diyorsun, yeter ya! 
BAŞKAN
– Sayın İnceöz’ü dinliyoruz, iki dakika. 
6.- Aksaray Milletvekili İlknur İnceöz’ün, İstanbul
Milletvekili Mahmut Tanal’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekili arkadaşlarım; az evvel
yapmış olduğunuz konuşmayı aynen sizin şahsınızla özdeşleşir şekilde size iade
ediyorum, onu bilmenizi istiyorum. (AK PARTİ sıralarından alkışlar) 
Burada
söylediğiniz iddiaları… Bakın, her seferinde çıkıyorsunuz bir iddiayı
söylüyorsunuz. Bir şeyi söylüyorsanız bunu ispat edeceksiniz. Buraya her
seferinde gelip müfteri olmanızı ancak size yakıştırıyorum, bunu bilmelisiniz.
(AK PARTİ sıralarından alkışlar) 
Burada,
özellikle grup olarak biz, din, ahlak vesaire bağlamlarda söylediklerinizi hiç
üzerimize alınmadık. Ama “Din istismarcılığı yapıyorsunuz.” demek çok ağır bir
itham. Özellikle grup başkan vekilinden… 
ERGÜN
TAŞCI (Ordu) – Yakışıyor mu Mahmut Bey ya, yakışıyor mu?
İLKNUR
İNCEÖZ (Devamla) - Bu kürsüde çıkacak… Bu kadar milletin oyunu almış her bir
milletvekilimiz adına bu şekilde ithamda bulunmanızı…
MAHMUT
TANAL (İstanbul) – Dinle milleti kandırdınız, kandırdınız. (AK PARTİ
sıralarından gürültüler) 
İLKNUR
İNCEÖZ (Devamla) – Çok ayıp, çok ayıp. 
Özür
dileyeceksiniz. İç Tüzük gereğince de kullanmış olduğunuz dili gerçekten
eleştiriyorum, yazıklar olsun. Dinle istismar etmek ancak senin gibi söyleyen
birisine yakışır.
Hepinizi
saygıyla selamlıyorum. (AK PARTİ sıralarından alkışlar) 
BAŞKAN
– On beş dakika ara veriyorum, grup başkan vekilleriyle görüşeceğim. 
Kapanma Saati: 13.35
ÜÇÜNCÜ OTURUM
Açılma Saati: 14.19
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Özcan PURÇU (İzmir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 54’üncü Birleşiminin Üçüncü
Oturumunu açıyorum.
2016 Yılı
Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin Hesap
Kanunu Tasarısı’nın dokuzuncu tur görüşmelerine
kaldığımız yerden devam ediyoruz.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) EKONOMİ BAKANLIĞI (Devam)
1) Ekonomi Bakanlığı 2016 Yılı
Merkezî Yönetim Bütçesi
2) Ekonomi Bakanlığı 2014 Yılı
Merkezî Yönetim Kesin Hesabı

B) GENÇLİK VE SPOR BAKANLIĞI (Devam)
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ (Devam)
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI (Devam)
1) Maliye Bakanlığı 2016 Yılı
Merkezî Yönetim Bütçesi
2) Maliye Bakanlığı 2014 Yılı
Merkezî Yönetim Kesin Hesabı

E) GELİR İDARESİ BAŞKANLIĞI (Devam)
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU (Devam)
1) Kamu İhale Kurumu 2016 Yılı
Merkezî Yönetim Bütçesi
2) Kamu İhale Kurumu 2014 Yılı
Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
(Devam)
1) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ (Devam)
BAŞKAN
– Komisyon burada.
Hükûmet
burada.
VII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, milletvekillerinin dinî inanç ve değerlerinin siyasi rekabetin
ve sorgulamanın aracı hâline getirilmemesi gerektiğine ilişkin konuşması
BAŞKAN
– Sayın milletvekilleri, biraz önce grup başkan vekilleriyle bir görüşme
yaptık. Ortak inancımız ve kararımız şudur ki: Bu kürsünün, burada dile
getirilen görüşlerin, milletvekillerinin dinî inanç ve değerlerinin, siyasi
rekabetin ve sorgulamalarının aracı olarak kullanılmaması gerekmektedir. Sayın
milletvekillerinin burada konuşurken bu bağlamda sözlerine dikkat etmesini grup
başkan vekilleriyle birlikte Divan olarak da önermekteyiz.
Teşekkür
ederim.
Sayın
Özel, sisteme girmişsiniz, size de açıklamanız için iki dakikalık süre vereyim.
VI.- AÇIKLAMALAR (Devam)
5.- Manisa Milletvekili Özgür Özel’in, tüm siyasi parti
gruplarının dinin siyasetin rekabet alanı içine sokulmaması gerektiği konusunda
anlaştıklarına ve Cumhuriyet Halk Partisinin de bu noktada üzerine düşen
hassasiyeti göstereceğine ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim. 
Parlamentoda
zaman zaman gerginlikler yaşıyoruz, ara veriliyor ve o arada arkada görüşmeler
yapılıyor. Bu yerleşik uygulamanın ne kadar yerinde ve doğru bir uygulama
olduğunu bir kez daha hep birlikte içeride yaşadık. 
Dört
partinin grup başkan vekilleri içerideydi ve içeride, biraz önce sizin
somutlaştırdığınız bir mutabakat ve bir ortak temenni ortaya çıktı. Sonuçta tüm
dinlerin, tüm siyasetlerin, vatandaştan oy alarak iktidar olmak isteyen
herkesin ortaya koyduğu, vadettiği hedefler ve tüm dinlerin ulaşmak istediği
noktalar hep en mükemmele doğru gitmektir. Bu noktada dinin pratik siyasetin
bir rekabet aracı hâline gelmemesi lazım. Elimizde tutanaklar var; önceki
konuşma, sonraki konuşma, Yüksek Seçim Kurulu kararları. Ama bugün içerideki
mutabakatı önemsiyoruz ve bu noktada, biraz önceki tartışmalı ortamdan buraya
gelmeye katkı sağlayan tüm grup başkan vekillerine teşekkür ediyoruz. 
Bundan
sonra tüm gruplar dinin siyasetin rekabet alanı içine sokulmaması için gayret
edecekler. Biz tutanaklarda arkadaşımız tarafından kullanılan ve kendisinin de
bu manaya gelmesi, bu kasıt noktasına gelmesinden memnuniyet duymayacağı
ifadeleri gördük, tespit ediyoruz. Bundan sonra tüm gruplar gibi Cumhuriyet
Halk Partisi de bu noktada üzerine düşen hassasiyeti gösterecektir.
Teşekkür
ediyorum.
BAŞKAN
– Çok teşekkür ederim, sağ olun Sayın Özel.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) EKONOMİ BAKANLIĞI (Devam)
1) Ekonomi Bakanlığı 2016 Yılı
Merkezî Yönetim Bütçesi
2) Ekonomi Bakanlığı 2014 Yılı
Merkezî Yönetim Kesin Hesabı

B) GENÇLİK VE SPOR BAKANLIĞI (Devam)
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ (Devam)
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI (Devam)
1) Maliye Bakanlığı 2016 Yılı
Merkezî Yönetim Bütçesi
2) Maliye Bakanlığı 2014 Yılı
Merkezî Yönetim Kesin Hesabı

E) GELİR İDARESİ BAŞKANLIĞI (Devam)
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU (Devam)
1) Kamu İhale Kurumu 2016 Yılı
Merkezî Yönetim Bütçesi
2) Kamu İhale Kurumu 2014 Yılı
Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
(Devam)
1) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ (Devam)
BAŞKAN
– Şimdi Adalet ve Kalkınma Partisi Grubunun dördüncü konuşmacısı olarak
Tekirdağ Milletvekili Sayın Ayşe Doğan’ı kürsüye davet ediyorum.
Buyurun
Sayın Doğan. (AK PARTİ sıralarından alkışlar) 
AK
PARTİ GRUBU ADINA AYŞE DOĞAN (Tekirdağ) – Sayın Başkan, değerli
milletvekilleri, saygıdeğer vatandaşlarımız; hepinizi saygıyla selamlıyorum.
2016
Yılı Bütçe Kanunu Tasarısı görüşmeleri kapsamında Gençlik ve Spor Bakanlığı
bütçesi üzerinde konuşmak üzere söz almış bulunmaktayım.
Kendini
yenileyerek yüreklerini aşkla, heyecanla dolduran, akıllarını, vicdanlarını ve
yüreklerini dolduran mazinin mirasçıları, geleceğin kılavuzları, liderlerine ne
kadar hizmet etsek azdır. Biliyoruz ki gençlerimizin öz güveni ve azmi bu
ülkenin en büyük teminatıdır. Gazi Mustafa Kemal’in dediği gibi: “Gençliği
yetiştiriniz. Onlara ilim ve irfanın müspet fikirlerini veriniz. İstikbalin
aydınlığına onlarla kavuşacaksınız. Hür fikirler tatbik mevkisine konduğu vakit
Türk milleti yükselecektir.”
Değerli
milletvekilleri, 81 ilde kurulan gençlik merkezlerimizin sayısı 2002 yılında 74
iken 2016 yılında 215’e ulaşmıştır. İnşaatı devam etmekte olan gençlik
merkezlerinin de faaliyete geçirilmesiyle birlikte 2016 yılı sonunda gençlik
merkezi sayımızın 366’ya yükselmesi hedeflenmektedir. Gençlik merkezlerimizin
2002 yılında 11.614 olan üye sayısı 2016 yılı Şubat ayı itibarıyla 1 milyon 292
bin 901 kişiye ulaşmıştır.
Gençliğimize
yönelik diğer proje ve faaliyetler ise Sarıkamış Şehitlerini Anma Programı ve
Yürüyüşü, Şehirler ve Kültürler, genç hükümlülere yönelik tiyatro günleri,
57’nci Alay Vefa Yürüyüşü, uluslararası liderlik becerileri eğitimleridir.
Bunlarla birlikte birçok gençlik faaliyetleri Bakanlığımız tarafından
gerçekleştirilmiştir. 
Değerli
milletvekilleri, spor alanında gerçekleştirilen hizmetlere geldiğimizde:
Bakanlığımıza bağlı Spor Genel Müdürlüğüne yatırım amacıyla tahsis edilen
ödeneklerle spor tesisleri olarak 1.063 adet proje yürütülmektedir. İl spor
merkezlerimizde 15-18 yaş grubundaki çocuklarımıza yönelik faaliyetlerle 2015
yılında 15.797 eğitici aracılığıyla 1 milyon 271 bin 262 çocuk ve gencimize
ulaşılmıştır. 2016 yılı hedefimiz 1 milyon 350 binin üzerine çıkmaktır. 
Engelliler
il spor merkezleri kapsamında, 2015 yılında 6.075 engelli sporcumuz sportif
faaliyetlere katılmıştır. 2015 yılında sporcularımız katıldıkları uluslararası
müsabakalarda toplam 5.178 madalya kazanmıştır. 
Bakanlığımız
ile Sağlık Bakanlığı arasında imzalanan protokol neticesinde, Sosyal Güvenlik
Kurumunun yardımından faydalanamayan tüm lisanslı hakemlerle Futbol
Federasyonundan lisans almış amatör sporcuların da sağlık giderlerinin
karşılanmasına imkân sağlanmıştır. 
20.400
millî takım mensubumuz her türlü kazaya karşı sigortalanarak güvence altına
alınmıştır. 
Değerli
milletvekilleri, Kredi Yurtlar Kurumumuz tarafından gerçekleştirilen hizmetlere
gelince: Yurt içi ve yurt dışında genel toplam olarak 1 milyon 503 bin 415
öğrencimize burs ve öğrenim kredisi ödenmektedir. 2002 yılında öğrencilerimize
ödenen aylık kredi miktarı 45 TL iken 2015 yılında bu miktar 330 TL’ye
yükselmiştir. 2016 yılı Ocak ayından itibaren de aylık 400 TL’ye ulaşmış
vaziyette ödeme yapılmaktadır. 2015 yılı başvuru ve yerleştirme işlemlerinde
yurtlarımıza geçerli başvuru yapan toplam 277.280 öğrenci 31 Aralık 2015 tarihi
itibarıyla yurtlarımıza yerleştirilmiştir.
Ortaöğrenimlerini
Aile ve Sosyal Politikalar Bakanlığı yurtlarında barınarak tamamlayan
öğrencilerimize ise günlük 19 TL beslenme yardımı yapılmaktadır. Ayrıca, Kredi
ve Yurtlar Kurumumuzca yurt binası edinmek için bina kiralanması yapılmaktadır.
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Doğan.
AYŞE
DOĞAN (Devamla) – 2016 merkezî bütçemizin milletimize hayırlı olmasını temenni
ediyorum. 
Yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, buyurun.
İDRİS
BALUKEN (Diyarbakır) – İç Tüzük 60’a göre bir söz talebim olacak.
BAŞKAN
– Buyurun.
İki
dakika.
VI.- AÇIKLAMALAR (Devam)
6.- Diyarbakır Milletvekili İdris Baluken’in,
İstanbul’da Dünya Kadınlar Günü etkinlikleri sırasında HDP Eş Başkanı Van
Milletvekili Figen Yüksekdağ Şenoğlu ile beraberindekilere ve Şırnak’ın İdil
ilçesindeki HDP parti binasına yapılan saldırıları kınadığına ilişkin
açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Sayın
Başkan, bugün İstanbul’da yapılan Dünya Kadınlar Günü etkinliğinde Eş Genel
Başkanımız Sayın Figen Yüksekdağ’a yönelik fiilî darbı da içeren, beraberinde
bulunan korumalarını da hastanelik edecek düzeyde darp eden bir şiddet olayı
yaşanmıştır. Buradan açıkça bu saldırıyı kınadığımızı ifade etmek istiyoruz.
Sayın Figen Yüksekdağ’la birlikte olan, etkinlik için orada bulunan kadınlara
yönelik de yine ölümcül olabilecek müdahaleler yapılmış ve sadece Kadınlar
Günü’nü orada duyurmak adına giden kadınlar yerlerde sürüklenmiştir. 
Yine,
bu saat itibarıyla aldığımız habere göre de Şırnak’ta sokağa çıkma yasağının
uygulandığı İdil ilçesinde parti binamız tank atışı ve top atışıyla
vurulmuştur. Deminden beri çözüm süreci ekseninde yaptığımız tartışmalardan da
anlaşılacağı üzere demokratik siyasetin önünün ne kadar açıldığı ya da ne kadar
kapandığı konusu sadece verdiğim bu iki örnekten de çok rahatlıkla anlaşılabilir.

Bir
siyasi partinin, 5 milyon oy almış bir siyasi partinin Eş Genel Başkanına
yapılan saldırı, parti binasına yapılan silahlı, ağır zırhlı araçlarla yapılan
saldırı açık bir faşizmdir, darbe uygulamasıdır. Buradan şiddetle kınıyoruz.
Bunu kabul etmek mümkün değildir. Bunu yapanlar Türkiye’yi adım adım felakete
götürmek isteyenlerdir. Çözüm süreci ekseninde de yürütmüş olduğumuz
tartışmalardaki en büyük sorun alanı hep buydu. “Demokratik siyasetin alanını
genişleteceğiz.” sözünü verenler binlerce insanı sırf siyaset yürüttüğü için
tutuklayıp işkenceye tabi tuttular, parti genel merkezini yaktırdılar, partinin
genel merkezine silahlı saldırılar planlattılar, bu partinin mitinglerinde
bombalar patlatılmasına göz yumdular. 
(Mikrofon
otomatik cihaz tarafından kapatıldı)
BAŞKAN
– Bir dakika daha vereyim, lütfen tamamlayın.
İDRİS
BALUKEN (Diyarbakır) – Toparlayacağım Sayın Başkan.
Vereceğim
sayısız örneklerle de sonuç alamayacağını görenler en son olarak darbecilerin,
darbeci, cuntacı paşaların yüzde 10 barajının arkasına saklandılar. Demin AKP
grup başkan vekili dönemin Başbakanının barajı indirme konusunda ne kadar
hassas olduğunu söyledi ancak 27 Ocak 2015 tarihinde Sayın Erdoğan’ın yaptığı
açıklamayı paylaşayım sizinle: “Yüzde 10 barajı ülkemizin istikrarı için bir
defa çok çok önemlidir. Koalisyon hükûmetlerinin olduğu dönemlerde hiçbir zaman
yükseliş gelişmemiş, hep çöküş gelişmiştir, onun için bu dönemde de buradaki
istikrar yüzde 10 barajındadır.” Yani tamamen demokratik siyaseti boğmaya
çalışan, o alanı kapatmaya çalışan ve asla kabul edemeyeceğimiz fiziki
saldırılarla yok etmeye çalışan bir zihniyetle karşı karşıyayız. 
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Bu zihniyetin adı -başta kim olursa olsun- faşizmdir.
Teşekkür
ederim.
BAŞKAN
– Teşekkür ederim.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) EKONOMİ BAKANLIĞI (Devam)
1) Ekonomi Bakanlığı 2016 Yılı
Merkezî Yönetim Bütçesi
2) Ekonomi Bakanlığı 2014 Yılı
Merkezî Yönetim Kesin Hesabı

B) GENÇLİK VE SPOR BAKANLIĞI (Devam)
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ (Devam)
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI (Devam)
1) Maliye Bakanlığı 2016 Yılı
Merkezî Yönetim Bütçesi
2) Maliye Bakanlığı 2014 Yılı
Merkezî Yönetim Kesin Hesabı

E) GELİR İDARESİ BAŞKANLIĞI (Devam)
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU (Devam)
1) Kamu İhale Kurumu 2016 Yılı
Merkezî Yönetim Bütçesi
2) Kamu İhale Kurumu 2014 Yılı
Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
(Devam)
1) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ (Devam)
BAŞKAN
- Adalet ve Kalkınma Partisi Grubu adına beşinci konuşmacı İstanbul
Milletvekili Sayın Abdullah Başcı.
Buyurun
Sayın Başcı. (AK PARTİ sıralarından alkışlar)
AK
PARTİ GRUBU ADINA ABDULLAH BAŞCI (İstanbul) – Sayın Başkan, kıymetli
milletvekilleri; AK PARTİ Grubu adına Spor Genel Müdürlüğü 2016 yılı bütçesi
hakkında söz almış bulunmaktayım. Hepinizi en kalbî duygularla selamlıyorum. 
Ekranları
başında bizleri izleyen kıymetli vatandaşlarımıza hürmetlerimi, saygılarımı
sunuyorum.
Spor
Genel Müdürlüğü, merkezde 937, taşrada 7.426 olmak üzere 
7.426
olmak üzere toplam 8.363 personeliyle hizmet vermektedir; Türkiye genelinde
yapılan yeni tesislerin yanı sıra sahipliğini üstlendiği çeşitli uluslararası
spor organizasyonlarında kullanılmak üzere ilave spor tesisleri yapmaktadır.
Spor Genel Müdürlüğüne 2015 yılında spor tesisi yapımı için 444 milyon 260 bin
TL başlangıç ödeneği ayrılmış, daha sonra ek ödeneklerle beraber bu rakam 644
milyon 653 bin 854 TL’ye ulaşmıştır. 2015 yılı içerisinde 668 yüzme havuzu, 322
futbol sahası, 233 gençlik merkezi, 267 spor salonu, 29 atletizm pisti, 29 adet
TOKİ ve belediyelerle iş birliği yaparak spor stadyumu, 112 adet spor tesisleri
olmak üzere toplam 1.060 adet projeyi yürütmektedir. 668 adet proje, 2015
yılında tamamlanarak hizmete açılmıştır. 218 adet projenin yapımı, 46 adet
tesisin ihale çalışmaları, 128 adet projenin ise arsa tahsisi ve proje
çalışması devam etmektedir. Spor salonları, gençlik merkezleri, yüzme havuzları
ve diğer spor tesisleri olmak üzere GAP kapsamında 32 projeye 40 milyon 552 bin
TL; DAP kapsamında 51 projeye 88 milyon 790 bin TL; DOKAP kapsamında 24 adet
projeye 34 milyon 857 bin TL; KOP kapsamında 16 adet projeye 14 milyon 118 bin
TL olmak üzere toplam 123 adet projeye 178 milyon 321 bin TL ödenek
ayrılmıştır. 
2016
yılında öncelikli hedef, yatırım programında yer alan projelerin yapımına hız
vermek ve tamamlanmasını sağlamaktır. 2016 yılı yatırım bütçesi toplam 472
milyon TL’dir. Yürütülen yoğun çalışmalar neticesinde, 2002 yılında 278.047
olan lisanslı sporcu sayımız, 31 Aralık 2015 itibarıyla 5 milyon 995 bin 664’e
ulaşmıştır. Açılan kurslarla, 2002 yılında 18.674 olan antrenör sayımız 2015
yılında 207.425’e ulaşmıştır. Üniversite gençliğimizi spora teşvik etmek
amacıyla 2012-2013 yıllarında kurulan Ünilig’te 2015-2016 sezonunda 14 branşta
yapılan müsabakalara 123 üniversiteden 551 takım, 7.410 sporcu katılmıştır. 
2002
yılında ülkemizde faaliyet gösteren spor kulübü sayısı 6.035 iken verilen
desteklerle 13.692’ye yükselmiştir. 2002-2015 yılları arasında 9.768 spor
kulübüne toplam 143 milyon 886 bin 307 lira nakdî yardım yapılmıştır. 2015
yılında başarı gösteren sporcu, antrenör ve spor kulüplerine 10 milyon 868 bin
169 TL ödül dağıtılmıştır.
Sözlerimin
burasında, özellikle vatan için gözlerini kırpmadan canlarını feda eden, şehit
olan güvenlik güçlerimize bir kez daha Allah’tan rahmet, yaralılarımıza acil
şifalar diliyorum.
Dünyadaki
zinde güçlerin ülkemiz üzerinde operasyon yaparken kullandıkları iş birlikçi
terör örgütleri ve onların sözcülüğüne soyunan hainleri huzurlarınızda
lanetliyorum. Güvenlik güçlerimize buradan şükranlarımı sunuyorum.
Sözlerimi
sonlandırırken 2016 yılı bütçesinin ülkemize, milletimize hayırlı olmasını
temenni ediyor, hepinize saygı ve sevgilerimi sunuyorum. (AK PARTİ sıralarından
alkışlar)
BAŞKAN
– Teşekkür ederim.
Adalet
ve Kalkınma Partisi Grubunun altıncı konuşmacısı İstanbul Milletvekili Sayın
Serap Yaşar.
Buyurun
Sayın Yaşar. (AK PARTİ sıralarından alkışlar)
AK
PARTİ GRUBU ADINA SERAP YAŞAR (İstanbul) – Sayın Başkan, saygıdeğer
milletvekilleri; 2016 Yılı Merkezi Yönetim Bütçe Kanunu Tasarısı’nın Yüksek
Öğrenim Kredi ve Yurtlar Kurumu bütçesi üzerine AK PARTİ Grubu adına söz almış
bulunuyorum. Yüce heyetinizi saygıyla selamlıyorum.
Bu
kürsüden, sizlere, 1982 yılında İstanbul Üniversitesi Hukuk Fakültesini
kazanarak İstanbul’a gelmiş ve öğrenim hayatı boyunca Kredi ve Yurtlar Kurumuna
bağlı Vezneciler Kız Yurdunda kalmış bir parlamenter olarak sesleniyorum. O
zamanlar yurtlarımız, 6, 16 kişilik koğuşlar, haftada bir gün akan sıcak su,
tek bir hamam, katlarda akmayan sular, yer bulunamayan etüt odalarından
ibaretti. Benim öğrenciliğimin bitmesinden yıllar sonra bile, 1995 yılı bütçesi
görüşülürken, bu kürsüden bir milletvekili “Hâlâ bile vatan evlatları
yurtsuzluktan, kitapsızlıktan, sosyal tesis yoksunluğundan isyan hâlindedir.”
diye serzenişte bulunmuştur, bu şekilde Meclis zabıtlarına geçmiştir. Bugün
geldiğimiz noktada, evlatlarımızın, çok şükür, son derece konforlu yurtları,
kitapları ve her türlü sosyal imkânları mevcuttur. On dört yıllık AK PARTİ
iktidarı süresince, yeni hizmet anlayışımızla, ailelerin, gençlerin ve
milletimizin beklentilerini de dikkate alarak Bakanlığımızın sunduğu hizmet
kalitesi her geçen gün artmıştır. 1, 3, 4 kişilik ahşap mobilyalı odalar,
bazalı yataklı, içerisinde çalışma masası olan, mini buzdolabı bulunan yerler
hâline gelmiştir. Ayrıca, geniş etüt odalarıyla öğrencilerimizin huzurlu bir
ortamda çalışmaları da sağlanmıştır. 
Aslında,
bugün gelirken size birtakım görseller de getirmek istedim. Benim de yaşadığım
yurtların eski ve yeni hâlini gösteren yurt binalarının dış görüntüleri bu
biçimde; yeni hâli üstte, eski hâli altta. Yatak odaları perişan durumdaydı;
eski hâli böyle, yeni hâli 5 yıldızlı otel konforunda, son derece güzel. 
HÜSNÜYE
ERDOĞAN (Konya) – Sayın Vekilim, bize de yer ayırtın oradan. 
SERAP
YAŞAR (Devamla) – Evet, evet. Bir kadın olarak, bir anne olarak aynı zamanda
memnuniyetle izliyorum bu güzel gelişimi. (AK PARTİ sıralarından alkışlar) 
Yeni
yurtlarımız ayrıca bir engelli dostu olarak da planlanmıştır. Engelli
yurttaşlarımızın, öğrencilerimizin ihtiyaçları dikkate alınarak restore
edilmiştir eski yurtlar da. Eskisiyle mukayese edilmeyecek ölçüde konforlu,
modern yaşamın bütün gerekleriyle donatılmıştır. 
Sayın
Başkan, saygıdeğer milletvekilleri; KYK yurtlarındaki hizmet kalitesinin
artışı, özellikle kız çocuklarının öğrenim görmesi ve meslek sahibi olmalarını
kolaylaştırıcı etki yapmıştır; bunun altını, özellikle Dünya Kadınlar Günü de
yaklaşmışken çizmek istiyorum. Somut verilerden de anlaşılacağı gibi,
Bakanlığımız kız öğrenciler lehine pozitif ayrımcılık yapmıştır. Bu anlamda,
Yüksek Öğrenim Kredi ve Yurtlar Kurumu bütçesi tam anlamıyla kadın dostu bir
bütçedir. 2002 yılında 190 yurtta 182.258 kapasiteyle hizmet verilmekte iken, 1
Mart 2016 tarihi itibarıyla yüzde 153’lük kapasite artışına ulaşmıştır. 293’ü
kız yurdu, 185’i erkek yurdu, 124’ü de karma yurt olmak üzere yurt sayısı
toplamda 602’ye çıkarılmıştır. Çok sayıda öğrencimiz bunlardan
faydalanmaktadır. 
Bakanlık
bütçemiz ailelerin üniversitede okuyan evlatlarının sağlıklı ve güvenli
mekânlarda barınmaları konusundaki endişelerini bertaraf edecek hizmet
bilinciyle hazırlanmış, bu bağlamda, sağlıklı ortamda barınmak kadar sağlıklı
beslenmenin de önemini dikkate alarak 2002 yılında aylık 11 lira olan beslenme
yardımı 2016 yılında 270 liraya çıkarılmıştır. Yükseköğrenime devam eden ve
başvuruda bulunan tüm öğrencilerimiz kredi alabildiği gibi, ihtiyaç sahibi
öğrencilerimize burs imkânı da tanınmıştır. 
Sayın
Cumhurbaşkanımızın İstanbul Büyükşehir Belediye Başkanlığından başlayan
“öğrenci dostu belediye” anlayışı Bakanlığımızda artık “öğrenci dostu devlet”
anlayışına dönüşmüştür. 2002 yılında öğrencilere verilen aylık kredi miktarı 45
lira iken, 2016 yılı Ocak ayından itibaren kredi ve burs miktarı lisans
öğrencileri için 400 lira, yüksek lisans için 800 lira, doktora öğrencileri
için 1.200 liraya yükseltilmiştir. 
Yurtlarımızda
evlatlarımızın akademik, sosyal, kültürel ve manevi gelişimleri için her türlü
imkân seferber edilmektedir. Bütün bu iyileştirme politikalarına katkı sağlayan
tüm Gençlik ve Spor Bakanlarımıza ve hâlihazırda kendisi de bir genç olan Sayın
Bakanımız Akif Çağatay Kılıç’a bu kadın dostu, genç dostu, engelli dostu bütçe
için sonsuz teşekkür ediyorum. (AK PARTİ sıralarından alkışlar) Kurum
yöneticilerini tebrik ediyorum. 
2016
yılı bütçesinin ülkemize, milletimize hayırlı olmasını diliyor, hepinize
saygılar sunuyorum. (AK PARTİ sıralarından alkışlar)
BAŞKAN
– Teşekkür ederim Sayın Yaşar. 
Şimdi
Adalet ve Kalkınma Partisi Grubu adına yedinci konuşmacı olarak İstanbul
Milletvekili Sayın Aziz Babuşcu konuşacak. 
Buyurun
Sayın Babuşcu. (AK PARTİ sıralarından alkışlar)
AK PARTİ GRUBU ADINA AZİZ BABUŞCU (İstanbul) – Sayın
Başkan, değerli milletvekilleri; Maliye Bakanlığı bütçesi üzerine grubumuz
adına söz almış bulunuyorum. Bu vesileyle hepinizi saygı ve sevgiyle
selamlıyorum.
Değerli arkadaşlar, bütçeler, belirli bir dönemde
gerçekleşmesi öngörülen gelir ve giderlerin karşılıklı tahminlerini içeren
cetvellerdir. Kamusal ihtiyaçlar, kişilerin tek başına karşılayamayacakları,
onun için de karşılanması aynı zamanda zorunlu olan ihtiyaçlardır. Bu
ihtiyaçlar ancak devlet tarafından ve diğer kamu kuruluşlarınca yerine
getirilebilir.
Bütçenin harcama hassasiyeti, harcamadaki ilkesel
tutumu ve tavrından buna bağlı olarak gelir dağılımı, ekonomik kalkınma ve
sosyal sorunların giderilmesi olumlu ya da olumsuz yönde etkilenir. Eğer
bütçenin harcama hassasiyeti dengeli bir paylaşımı öngörüyorsa o zaman bütün
dengeler olumlu yönde, değilse olumsuz yönde etkilenir.
Bu anlamda, AK PARTİ hükûmetlerinin hazırladığı
bütçelerin temel mantığı ve hassasiyet öncelikleri, harcama öncelikleri, işte
bu gelir dağılımındaki adaleti sağlamak ve toplum kesimlerinin üretilen
gayrisafi millî hasıladan alması gereken payı almasına dönük bir hassasiyet
üzere gerçekleşmiştir.
AK PARTİ iktidarlarına kadar -belki bir iki dönem
istisna olabilir- hazırlanan bütçelerin temel mantığı ve uygulaması adil bir
paylaşımı değil, resmî ideolojinin belli kesimlerini önceleyen mantığını esas
almıştır. 
İşte, tüm bu yaklaşım ve uygulamalar, yıllar içerisinde
aslında milletçe ürettiğimiz gayrisafi millî hasılanın paylaşımında adil
olmayan ve üstat Necip Fazıl’ın –ki Allah ona rahmet eylesin- şu dizelerinde
karşılığını bulan bir şekle gelmiştir: “Allah’ın on pulunu bekleyedursun on
kul/ Bir kişiye tam dokuz; dokuz kişiye bir pul.” (AK PARTİ sıralarından
alkışlar) Yani, üretilen gayrisafi millî hasılanın yüzde 20’sini nüfusun yüzde
80’i paylaşmak zorunda kalırken, nüfusun yüzde 20’sinin ise geri kalan yüzde 80
gayrisafi millî hasılayı paylaştığı, böyle acıklı bir tablo ortaya çıkmıştır. 
Değerli milletvekilleri, bu paylaşımı yüzde 80 nüfusun
lehine dengelemek isteyen AK PARTİ, işte, bu bozuk düzene, bu adil olmayan
paylaşım mekanizmasına hazırladığı bütçelerle dur demiştir. Evet, AK PARTİ’nin
bu bozuk düzene müdahalesi, seçkin elitist sermaye çevreleri güdümündeki medya,
iş birlikçi sivil ve asker bürokratik elitlerce asla kabul görmemiş ve AK
PARTİ’ye karşı oluşturulan cephenin temel tetikleyici argümanlarından bir
tanesi bu müdahale olmuştur. Sahip oldukları ekonomik statükonun kaymaya
başladığını hisseden seçkin elitist sermaye çevreleri AK PARTİ’ye karşı pek çok
senaryoyu sırf bu gerekçeyle sahneye koymuşlardır. AK PARTİ karşıtı cephenin
uluslararasını ihmal edersek, 367 hukuk garabetinden Cumhurbaşkanını seçtirmeme
girişimine, 27 Nisan e-muhtırasından kapatma davasına, Gezi kalkışmasından
17-25 Aralık darbe girişimine kadar bütün senaryoların sahnelenme
gerekçelerinden bir tanesi, belki en önemlisi bu adil olmayan paylaşıma
müdahale eden AK PARTİ’yi bertaraf etme girişimidir ama bertaraf edemediler,
bertaraf edemediniz. Bugün de aynı niyetin sözcüleri olarak bu kürsüye geliyor,
kulağınıza verilen suflelerle hezeyanlarda bulunuyorsunuz. Bu hareketin lideri
ülkede yaşananlara dair bir demeç verdiğinde eliniz ayağınız birbirine
dolaşıyor, sinirden tırnaklarını yiyen hırçın çocuk misali ne yapacağınızı
şaşırıyorsunuz, mezarlıktan geçen adamın korkudan ıslık çalması gibi bir hâli
resmediyorsunuz. Hâlbuki bu ufku yakalamak, buna dair düşünmek ve buradan bir
sonuç çıkarmak herhâlde çok daha doğru olur diye düşünüyorum. 
Bakın, size bir tavsiyede daha bulunmak istiyorum: Bize
göre siyaset adamının yola çıkma gerekçesi halkla kucaklaşabilmektir ve biz
biliriz ki eğer hasretle kucaklanabiliyorsak doğru yoldayız da demektir.
Hamdolsun vatanımızın her köşesinde bütün arkadaşlarımız… 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Babuşcu.
AZİZ
BABUŞCU (Devamla) – …milletimizle hasretle kucaklaşmaya devam ediyor ve biz bu
kucaklaşmayı sürdürdükçe hazırlayacağımız bütçeler bu gelir dağılımındaki
adaleti sağlayacak bütçeler olacaktır diyor, hepinizi saygıyla selamlıyorum.
(AK PARTİ sıralarından alkışlar)
BAŞKAN
– Teşekkür ederim Sayın Babuşcu.
Sayın
Özel…
ÖZGÜR
ÖZEL (Manisa) – Sayın Başkanım, öncelikle bir hakkı teslim edeyim…
BAŞKAN
– Siz açıklama mı yapacaksınız, sataşmadan mı söz isteyeceksiniz? 
ÖZGÜR
ÖZEL (Manisa) – Aslında sataşmadan söz isteyebilirim de…
BAŞKAN
– Buyurun, peki, tamam, sizi dinliyoruz.
ÖZGÜR
ÖZEL (Manisa) – …yerimden açıklayayım.
BAŞKAN
– Buyurun, iki dakika.
VI.- AÇIKLAMALAR (Devam)
7.- Manisa Milletvekili Özgür Özel’in, İstanbul
Milletvekili Aziz Babuşcu’nun 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde AK PARTİ Grubu adına yaptığı konuşmasındaki bazı ifadelerine
ilişkin açıklaması
ÖZGÜR
ÖZEL (Manisa) – Önce bir hakkı teslim edelim. Geçtiğimiz günlerde Sayın
Babuşcu’nun taraf olduğu bir tartışmada ben kendisinin il başkanı seçilirken
tek aday olduğunu ima etmiştim. Sonra kendisi bana -bir istisna hâli olarak,
tabii, kabul ettiğimiz- seçilerek geldiğini söylemişti ama onu tutanağa geçirme
imkânı yoktu, o eksikliğimi tamamlayayım. Yaklaşık bir aydır aklımdaydı, ilk
kez fırsat oldu.
Ama
Sayın Babuşcu’nun başka eksiklikleri var bize karşı. Biraz önce söylediklerinin
her birine ayrı ayrı cevap verilebilir ama bir tek gerçeği tespit etmekle
yetineceğim, o da şudur: Birtakım elitlerden bahsediyor, sermayenin
kümelendiği, doğrudur. Sonra, kendilerinden başka tarafa doğru bir kayıştan
bahsediyor, o da doğrudur ama bunun daha hakkaniyetli bir paylaşım olduğunu
söylüyor, burası yanlış. Türkiye’de AKP öncesi ve AKP sonrası ve şu anki
sermayenin, varlıkların paylaşımı noktasında toplumun geniş, emekçi
kitlelerinin aleyhine belli yerlerde bir kümelenme vardır. O kümelenmenin son
dönemde Sayın Babuşcu’ya yakın sermaye gruplarında gerçekleştiği doğrudur ama
adaletsiz, haksız, sömüren bir sistemdeyiz, Sayın Babuşcu’nun bahsettiği
kişiler sadece taraf değiştirmişlerdir, bunu ele geçirmişlerdir. Bunun
düzelmesi ancak sol, sosyal demokrat bir iktidarla, CHP iktidarıyla mümkün
olacaktır.
HÜSNÜYE
ERDOĞAN (Konya) – Seksen yıl onu gördük zaten.
AYŞE
SULA KÖSEOĞLU (Trabzon) – Böyle bir iktidarı kim görecek?
ÖZGÜR
ÖZEL (Manisa) – Saygılar sunuyorum. (CHP sıralarından alkışlar)
BAŞKAN
– Teşekkür ederim.
Sayın
Baluken…
İDRİS
BALUKEN (Diyarbakır) – Sayın Başkan, AKP Grubu adına konuşan hatip bütün
muhalefeti kastederek salt bir AKP karşıtlığı üzerine hezeyanlarla hareket
edildiğini ifade etti, açık bir sataşmadır. HDP adına ben söz istiyorum.
BAŞKAN
– Sataşmadan dolayı söz vereceğim.
Yerinizde
mi, kürsüde mi?
İDRİS
BALUKEN (Diyarbakır) – Kürsüden.
BAŞKAN
– Buyurun, iki dakika. Doğrusu da o zaten.
V.- SATAŞMALARA İLİŞKİN KONUŞMALAR (Devam)
7.- Diyarbakır Milletvekili İdris Baluken’in, İstanbul
Milletvekili Aziz Babuşcu’nun 118 sıra sayılı 2016 Yılı Bütçe Kanunu Tasarısı
ile 119 sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde AK PARTİ Grubu adına yaptığı konuşması sırasında Halkların
Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; AKP’li milletvekillerine, muhalefetin
söylemlerinden önce, AKP’li yetkililerin yapmış olduğu açıklamalardaki
çelişkileri ve gelinen noktayı özellikle takip etmelerini öneriyorum. Günlerdir
biz bu Genel Kurulda soruyoruz, siz cevap vermiyorsunuz, grup başkan
vekilleriniz cevap vermiyor, bakanlar cevap vermiyor. Bakın, Cumhurbaşkanı ve
beraberindeki danışmanların yaptığı açıklamalar ile Kabineden ve Bakanlar
Kurulundan yapılan açıklamalar arasında 180 derece fark var. Soruyoruz, cevap
yok. Biri diyor ki “Anayasa Mahkemesiyle ilgili söylediği sözler kişisel
görüşüdür.”, diğeri diyor ki “Hayır, kişisel görüşü değil, bütün kamu vicdanını
yansıtan kurumsal bir görüştür.” Cerattepe’yle ilgili görüşlerini söyledik.
Başbakan “Cerattepe’dekilerle birlikte yürümeye hazırım.” diyor, Cumhurbaşkanı
çıkıp “Cerattepe yavru bir Gezi’dir.“ diyor. Aynı şekilde -düşünün, üç bakan
buradayken ben sordum, üç bakan buradayken- Cumhurbaşkanı danışmanı diyor ki:
“Cumhurbaşkanı devletin ve Hükûmetin başıdır.” Burada soruyoruz “Ya, bu
Hükûmetin başı Sayın Erdoğan mıdır yoksa Sayın Davutoğlu mudur?” diye, üç
bakandan çıt çıkmıyor. Ortada bir hezeyan, ortada sadece AKP karşıtlığı
üzerinden ortaya konulmuş bir muhalefet yok, sizde bir çatlama durumu var.
Dışarıda bir sıkışmışlık, içeride de bir üçe bölünme durumu var. 
HÜSNÜYE
ERDOĞAN (Konya) - Siz Kandil’den fitne ateşini yakmaya muvafık olamayacaksınız.
Hiçbir şekilde fitne ateşini yakamayacaksınız, hevesiniz kursağınızda kalacak,
bunu böyle bilin. 
İDRİS
BALUKEN (Devamla) – Erdoğan ve beraberindekiler farklı konuşuyor, Hükûmette ona
yakın olanlar ve Davutoğlu farklı konuşuyor, Abdullah Gül ve onunla birlikte
hareket eden muhalif kanat, Hamamönü ekibi de farklı konuşuyor. 
MARKAR
ESEYAN (İstanbul) – Sen Kandil’in yörüngesinden çık. 
İDRİS
BALUKEN (Devamla) – Öyle bir noktaya geldi ki Abdullah Gül’e yakın olduğu için
holdinglere, iş adamlarına operasyonlar başlatıldı. Tablo bu iken gelip burada
muhalefeti hezeyanla falan suçlamayın, kendi gerçeğinizi görün diyorum.
Teşekkür
ederim. (HDP sıralarından alkışlar)
AZİZ
BABUŞCU (İstanbul) – Sayın Başkan…
BAŞKAN
– Sayın Babuşcu…
AZİZ
BABUŞCU (İstanbul) – Sayın Başkanım, gerek Cumhuriyet Halk Partisi Grubu başkan
vekili “Aziz Babuşcu’ya yakın sermaye…” demekle bir ithamda bulundu.
ÖZGÜR
ÖZEL (Manisa) – Yerimden sataştım, yerinden cevap versin efendim.
AZİZ
BABUŞCU (İstanbul) – Sayın başkan vekili de ayrıca benim yaptığım açıklamalar
üzerinden başka bir değerlendirmeyle suçlamada bulundu. Onun için söz
istiyorum.
BAŞKAN
– Buyurun, iki dakika söz veriyorum. (AK PARTİ sıralarından alkışlar)
8.- İstanbul Milletvekili Aziz Babuşcu’nun, Manisa
Milletvekili Özgür Özel’in yaptığı açıklaması ile Diyarbakır Milletvekili İdris
Baluken’in sataşma nedeniyle yaptığı konuşması sırasında şahsına sataşması
nedeniyle konuşması
AZİZ
BABUŞCU (İstanbul) – Değerli arkadaşlar, şimdi, tam da benim dediğim gibi
oluyor işte. Yani, Sayın Cumhurbaşkanımız bu ülkede yaşananlara dair bir görüş
beyan ettiğinde bizim içimizde farklı düşüncelerin ifade edilmesi asla bir
sorun olarak ortaya çıkmazken siz bu beyanlar karşısında ne yapacağınızı
şaşırıyor, bocalıyor ve sinirinizden gerçekten çocukların tırnak yemesindeki
hâlle buraya çıkıp aynı şeyleri tekrar ediyorsunuz. Bakın, bu sizde paniğe
sebep oluyor, sizde problem hâline geliyor, bizim için bir problem yok, bunu
net bir şekilde ifade edeyim.
ÖZGÜR
ÖZEL (Manisa) – Kime söylüyorsun? Oraya konuşup…
AZİZ
BABUŞCU (Devamla) – Oraya söylüyorum, siz de aynı şey, fark etmiyor. (AK PARTİ
sıralarından alkışlar)
ÖZGÜR
ÖZEL (Manisa) – Hah, alayım da.
MUSA
ÇAM (İzmir) – Kızım sana söylüyorum, gelinim sen anla mı?
AZİZ
BABUŞCU (Devamla) – AK PARTİ karşıtı cephe -bu çok doğru bir düşüncedir- bugüne
kadar Türkiye’de olup bitenlerin tamamı AK PARTİ’nin bu paylaşım mekanizmasına
müdahalesini hazmedemeyen ve bugüne kadar bu ülkenin bütün imkânlarını,
fırsatlarını, kaynaklarını sadece kendilerinin imkânı, kaynağı ve fırsatı
olarak düşünenlerin AK PARTİ’ye karşı oluşturduğu cephedir. Bakın, rüyalarında
bile bir araya gelmesi mümkün olmayanlar yakın geçmişte bir araya geldi. Sırf
AK PARTİ’yi bertaraf edebilmenin bir seçeneği olur umuduyla denemeler yaptınız.
Benim işaret ettiğim bu.
MUSA
ÇAM (İzmir) – Kim onlar Hocam, kim onlar?
AZİZ
BABUŞCU (Devamla) – Bunu milletimiz zaten izliyor ve görüyor. Ben de bunun
karşısında diyorum ki, anlamaya çalışın. Recep Tayyip Erdoğan gibi bir siyasi
karizmatik liderden sizin, Türkiye’nin, elbette muhalefetin çok daha fazla
öğreneceği şey var ama ille de “Biz bundan istifade etmeyiz.” diyorsanız o
zaman sizin hâlinizi Ziya Paşa’nın şu dizeleriyle ancak izah edebilirim.
GARO
PAYLAN (İstanbul) – Davutoğlu ne oldu?
AZİZ
BABUŞCU (Devamla) – “İdrakimaâlî bu küçük akla gerekmez/ Zira bu terazi bu
kadar sıkleti çekmez.” diyorsunuz o zaman. Yapacak bir şey yok.
Teşekkür
ederim. (AK PARTİ sıralarından alkışlar)
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – Sayın hatip -herhâlde ifade etmeme gerek yok- yine ağır
bir sataşmada bulundu. 
OKTAY
VURAL (İzmir) – Çok derin bir şeye girdi yani hak ettiği cevabı alır. 
BAŞKAN
– Onun yorumunu ben yapmayayım. Siz talepte bulunuyorsanız size söz vermiş
olayım, yorum yaparsam “karıştın” diyorlar çünkü. 
Buyurun,
iki dakika. 
9.- Diyarbakır Milletvekili İdris Baluken’in, İstanbul
Milletvekili Aziz Babuşcu’nun sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan. 
Sayın
milletvekiline, grup başkan vekilinin Sayın Erdoğan’ın açıklamaları üzerine
düştüğü o zor durumu hatırlatmak istiyorum. Can Dündar ve Erdem Gül tahliye
olduğunda, burada bizler yerimizden söz aldığımızda kendisi de bu tutuklama
kararının kaldırılmasıyla ilgili duyduğu memnuniyeti dile getirmişti ama ne
zaman ki saraydan bu kararla ilgili Anayasa Mahkemesinin kararını eleştiren bir
tutum ortaya çıktı, burada, 180 derece dönüş yapıp “Bu, bir hak ihlalidir,
yetki gasbıdır.” dedi. 
Sizde
dış politikadan dolayı muazzam bir yalnızlaşma var, hani değerli yalnızlık
deniyor ya. Amerika, Rusya, Avrupa Birliği, İran, Suriye, bölge ülkelerinin
tamamında bütün ilişkiler tamamen bitme noktasında. 
ZEHRA
TAŞKESENLİOĞLU (Erzurum) – En azından maşa olarak kullanılmıyoruz. 
OSMAN
AŞKIN BAK (Rize) – Avrupa Birliğiyle bugün toplantı var ya! Yarın Brüksel’de
toplantı var. 
İDRİS
BALUKEN (Devamla) - İçeride de bu Cumhurbaşkanının vesayet anlayışının
getirdiği müthiş bir zorlanma var. Bu, son derece doğal. Zaten, bunun olmaması
aslında eşyanın tabiatına aykırı olurdu. 
Bakın,
ben, burada sadece son üç gündeki bakanların söylediği cümleleri size
hatırlatayım: Hani Cumhurbaşkanı Dolmabahçe mutabakatını reddetti ya…
ZEHRA
TAŞKESENLİOĞLU (Erzurum) – Mutabakat yok, ortada mutabakat yok. 
İDRİS
BALUKEN (Devamla) - …“Ortada bir süreç falan yok.” dedi ya, üç gün boyunca
burada İçişleri Bakanı “Dolmabahçe mutabakatının altında imzamız var,
arkasındayız.” dedi. 
ZEHRA
TAŞKESENLİOĞLU (Erzurum) – Ortada bir mutabakat yok, bunu anlamıyorsunuz
galiba. Siz açıklamada bulundunuz, onlar açıklamada bulundular, mutabakat yok.
BAŞKAN
– Sayın milletvekilleri, lütfen… 
İDRİS
BALUKEN (Devamla) - Ertesi gün, Savunma Bakanı İsmet Yılmaz “Çözüm süreci, dün
doğruydu, bugün de olsa doğrudur, yarın da olsa doğruydu.” dedi. Dün, Dışişleri
Bakanı, Cumhurbaşkanının “Terör örgütleri listesindedir.” diye şikâyet ettiği
El Nusra’yı burada terör örgütü olarak saydı. 
HÜSNÜYE
ERDOĞAN (Konya) – Kürt kardeşlerimizi kucaklamak adına çözüm süreci doğruydu,
sizin anladığınız anlamda yanlıştı. 
İDRİS
BALUKEN (Devamla) - Dolayısıyla, zaten kendi içinizde saray ve Hükûmet
arasında, Hükûmette de saraya yakın ve Sayın Davutoğlu’na yakın kanat arasında
ciddi bir çatışma var. 
(Mikrofon
otomatik cihaz tarafından kapatıldı) 
ZEHRA
TAŞKENLİOĞLU (Erzurum) – Sizi de “Kandil’e yakın olanlar ve olmayanlar.” diye
mi ayırıyorsunuz? “Kandil’den izin alanlar ve almayanlar.” diye mi
ayırıyorsunuz? Belli, emri nereden aldığınız. 
İDRİS
BALUKEN (Devamla) - Hamamönü hareketiyle ilgili de tabanınızın size durmadan
sorduğu sorular var. (AK PARTİ sıralarından gürültüler) 
SUAT
ÖNAL (Osmaniye) – Halüsinasyon görüyorsunuz. 
BAŞKAN
– Teşekkür ediyorum Sayın Baluken. 
Sayın
milletvekilleri, rica ediyorum, lütfen.
Sayın
Özel…
ÖZGÜR
ÖZEL (Manisa) – Sayın Babuşcu konuşması sırasında ağır sözler söyledi, “Kimi
kastediyorsun?” dediğimizde “Sizi de.” dedi, grubumuza sataşma var. 
BAŞKAN
– Buyurun.
ÖZGÜR
ÖZEL (Manisa) – Sayın Bekaroğlu grubumuz adına cevap verecek efendim.
BAŞKAN
– Buyurun Sayın Bekaroğlu. İki dakika süre veriyorum. (CHP sıralarından
alkışlar)
10.- İstanbul Milletvekili Mehmet Bekaroğlu’nun,
İstanbul Milletvekili Aziz Babuşcu’nun sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
MEHMET
BEKAROĞLU (İstanbul) – Sayın Başkan, değerli milletvekilleri; Sayın Babuşcu
doğru başladı, yanlış bitirdi, “Bu bütçe önce belli kesimler tarafından
paylaşılıyordu, adaletsizlik yapılıyordu, şimdi biz geldik adaletli bütçeler yapıyoruz.”
dedi. Evet, önceden adaletsizlik yapıldığı doğruydu ama ikincisi, kendilerinin
adaletli bir bütçe yaptıkları yanlış. İki rakam vereyim size: Siz geldiğinizde
bu ülkenin en zengin yüzde 1’inin toplam servetteki payı yüzde 36’ydı, 2015
sonu itibarıyla yüzde 54 oldu. (CHP sıralarından alkışlar) Yani siz
adaletsizlik yaptınız, fakir fukaradan dolaylı vergilerle alıp zenginlere
verdiniz. 
Başka
bir şey, bu devlet birikim ve tahakküm aracıydı, siz gelip bunu
değiştirmediniz, orayı ele geçirdiniz, yine birikim ve tahakküm aracı olarak
kullanıyorsunuz. Sayın Babuşcu, o bahsetmiş olduğunuz eski zenginler -biliyorsunuz,
faizler çok yüksekti, bütün iş adamları tefeci olmuştu, bilançolarına
bakıyordunuz- gelirlerinin büyük çoğunluğunu faaliyet dışı alanlardan, yani
devlete borç para vererek faizle milleti soymakla kazanıyorlardı. Şimdi, bütün
iş adamları inşaatçı oldu Sayın Babuşcu. Siz İstanbul’u çok iyi biliyorsunuz.
İddia
ediyorum burada, mahkemeye verin, iddiamı ispatlayacağım: On beş sene içinde
İstanbul’da 250 milyar dolarlık kent rantı oluşturuldu ve paylaşıldı. Siz yeni
bir birikim aracı olarak inşaatı ve kent rantlarını getirdiniz, imar
değişiklikleriyle büyük paralar oluşturdunuz, imardan vergi almıyorsunuz.
TMSF’deki, devletin elindeki arsaları imar değişikliği yapılmadan çok ucuza
sattınız, 10 milyon, 12 milyon dolara sattınız o arsadan 700-800 milyon
dolarlık rant oluşturuldu. 100 milyonu masraf olarak çıkıyorsun, 600 milyon
dolar paylaşıldı. Evet, yani siz devleti ele geçirdiniz, devleti tahakküm ve
birikim aracı olarak kullanıyorsunuz, eski zenginlerin yerine yenilerini
oluşturuyorsunuz, eskilerin bir kısmını da zaten siz zengin ettiniz.
Teşekkür
ederim. (CHP sıralarından alkışlar) 
BAŞKAN
– Teşekkür ederim.
OKTAY
VURAL (İzmir) – Sayın Başkan…
BAŞKAN
– Buyurun Sayın Vural.
OKTAY
VURAL (İzmir) – Evet, tabii, aslında hatibin konuşmalarına verilecek çok cevap
var ama biz de grup olarak bu konuda Meclis Genel Kurulunda “siz-biz”,
“onlar-bunlar” diye kategorileştirdiği bir ortam içerisinde şüphesiz bize de…
BAŞKAN
- Bir dakika… Mikrofonunuzu açayım, duyulmuyor pek sesiniz.
İki
dakika... Buyurun.
VI.- AÇIKLAMALAR (Devam)
8.- İzmir Milletvekili Oktay Vural’ın, İstanbul
Milletvekili Aziz Babuşcu’nun sataşma nedeniyle yaptığı konuşmasındaki bazı
ifadelerine ilişkin açıklaması
OKTAY
VURAL (İzmir) – Efendim, teşekkür ederim.
Tabii,
aslında bütün bu sözlerin muhatabı Adalet ve Kalkınma Partisinin kendi Hükûmeti
yani “Kızım sana söylüyorum, gelinim sen anla.” dediği aslında
alametifarikaları olmuş çünkü Adalet ve Kalkınma Partisi elitlerin partisi
hâline gelmiş. Bu yönüne bakıldığında, dönemin Başbakanı, hatırlarsanız bundan
önce “Bizim dönemimizde 5 kat fazla kazandınız, daha ne istiyorsunuz? 5 kat
fazla kazandırdığımız faiz lobisi bugün karşımıza çıktı.” diyordu. Dolayısıyla,
hatip muhtemelen Adalet ve Kalkınma Partisi politikalarını eleştirmek için
ironi yapmış oluyor. Herhâlde iğneyi kendilerine batırmak için bunu kullandı
çünkü sizin zamanınızda toplam servet içerisinde nüfusun yüzde 90’ının payı
yüzde 22,3’e gerilerken yüzde 1’inin payı yüzde 54,3’e yükseliyor. Sizce böyle
bir paylaşımı kim yapabilir? Kullandığınız deyimle böyle bir paylaşım, hani “On
yiğitten birine dokuz pul, dokuzuna bir pul” dediğiniz, bunu kim yapmış? Adalet
ve Kalkınma Partisi. 
AZİZ
BABUŞCU (İstanbul) – Öyleydi o, biz düzelttik onu.
OKTAY
VURAL (İzmir) – Evet, işte, senin dediğin gibi olsun ama netice itibarıyla, bu
senin vicdanına sığıyor mu? Yüzde 1’inin payı yüzde 54,3. Dolayısıyla, bugüne
kadar hep aldatılarak geldiğinize göre, sizi ya PKK aldattı ya paralel aldattı
ya Esad aldattı ya ABD aldattı, şimdi de muhtemelen yeni bir aldatma
tiyatrosunu burada oynamaya çalışıyorsunuz. Milleti kandırmayın, tablo ortada.
VEYSİ
KAYNAK (Kahramanmaraş) – Millet bize inanıyor.
OKTAY
VURAL (İzmir) – Gönül isterdi ki -burada söyleyeyim bu lafı- kara para
aklamadan dolayı İran’da Zencani idam hapsiyle mahkûm oluyor, bugün Zencani’nin
ortağı Rıza Sarraf’ın önüne yatanlar, bu kara para aklamak için yapanların
hesap vereceği günün geleceğini düşünmüyor musunuz? Bu paralar kime gitti? Niye
hesap vermiyor? Bu konuda Maliye Bakanlığına da sesleniyorum: Bu konuda,
Zencani ile Rıza Sarraf arasında, şirketler arasında bir ilişki tespit
edildiğine göre, bugün, İran’da, bu kara para aklamayla ilgili…
(Mikrofon
otomatik cihaz tarafından kapatıldı) 
BAŞKAN
– Sayın Vural, bir dakika daha vereyim, tamamlayın lütfen. 
OKTAY
VURAL (İzmir) – …idam cezası verilebiliyorsa, bunun ortağının yaptıkları, 84
milyar euronun, kara paranın aklanması için yapılanların hesabının sorulmadığı
bir ortamda bu hangi vicdana sığar diye soruyorum. 
Adalet
Bakanlığı, Maliye Bakanlığı, neden İran’daki bu soruşturma dosyasını Türkiye'ye
getirmedi de “Türkiye'de kimlerin hangi ilişkileri var?” diyerek bu konuda
yargı çalıştırılmadı? Bunun hesabını vermeniz ya da sizin sormanız gerekmiyor
mu? Tablo bu. Rıza Sarraflar kazandı, millet kaybetti, işin özü budur. 
Teşekkür
ederim.
BAŞKAN
– Teşekkür ederim Sayın Vural. 
ZEHRA
TAŞKESENLİOĞLU (Erzurum) – Milletin kime kaybettirdiği de ortada ama. 
İDRİS
BALUKEN (Diyarbakır) – Geçen hafta 7,5 trilyonluk villa aldı.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) EKONOMİ BAKANLIĞI (Devam)
1) Ekonomi Bakanlığı 2016 Yılı
Merkezî Yönetim Bütçesi
2) Ekonomi Bakanlığı 2014 Yılı
Merkezî Yönetim Kesin Hesabı

B) GENÇLİK VE SPOR BAKANLIĞI (Devam)
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ (Devam)
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI (Devam)
1) Maliye Bakanlığı 2016 Yılı
Merkezî Yönetim Bütçesi
2) Maliye Bakanlığı 2014 Yılı
Merkezî Yönetim Kesin Hesabı

E) GELİR İDARESİ BAŞKANLIĞI (Devam)
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU (Devam)
1) Kamu İhale Kurumu 2016 Yılı
Merkezî Yönetim Bütçesi
2) Kamu İhale Kurumu 2014 Yılı
Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
(Devam)
1) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ (Devam)
BAŞKAN
– Sayın milletvekilleri, şimdi Adalet ve Kalkınma Partisi Grubu adına Trabzon
Milletvekili Sayın Salih Cora konuşacak. (AK PARTİ sıralarından alkışlar)
Buyurun
Sayın Cora. 
AK
PARTİ GRUBU ADINA SALİH CORA (Trabzon) – Sayın Başkan, değerli milletvekilleri;
hepinizi sevgi ve saygıyla selamlıyorum.
Sözlerime,
Gazi Mustafa Kemal Atatürk’ün “Siyasi zaferler ekonomik zaferlerle taçlandırılmadıkça
bu başarılar uzun sürmez.” sözleriyle başlamak istiyorum.
Tıpkı,
AK PARTİ’nin 2001 yılında kurulup, 2002 yılında büyük bir siyasi zaferle
beraber iktidara geldiği gibi. On dört yıldır iktidardayız ve biz siyasi
zaferlerimizi ekonomik zaferlerimizle, ekonomik zaferlerimizi de siyasi
zaferlerle taçlandırdığımız için hâlen iktidardayız. (AK PARTİ sıralarından
alkışlar)
Değerli
milletvekilleri, bir ülkenin büyümesi, kalkınması, gelişmesi için siyasi
istikrar, sosyal istikrar, ekonomik istikrar ortamının oluşması gerekir. Eğer
istikrar olmazsa güven olmaz, güven olmazsa yatırım olmaz, yatırım olmazsa
istihdam olmaz, istihdam olmazsa sosyal güven ortamı oluşmaz, sosyal huzur
olmaz. 
Biz,
dünyadaki tüm krizlere rağmen, tüm ekonomik krizlere rağmen, yapısal
reformlarımızla beraber, sağlam mali politikalarımızla beraber çok şükür ki
dimdik ayakta durduk; şeffaf, denetlenebilir ve geliri ile giderini öngörebilen
bütçelerle beraber başarılı olduk. Parayı, zamanı ve insanı iyi yönettik, bunda
başarılı olduk. Bankacılık sektörümüz bile başlı başına dünyada örnek
gösterilen sektörlerden biri olmuştur. 
Bakın,
2002 yılında vergi gelirlerimizin yüzde 85,7’si faiz ödemelerine giderken bugün
vergi gelirlerimizin sadece yüzde 13’ü faiz ödemelerine gitmektedir. Bu aradaki
fark nereye gidiyor? Milletimize gidiyor; sağlıkta, ulaşımda, eğitimde hizmet
olarak milletimize geri dönmektedir. 
Kişi
başına millî geliri 3 kat artırdık. Şu anda kişi başına millî gelir 10 bin
doları aşmıştır. 
Enflasyonu
tek haneli rakamlara indirdik. 
Hatırlayın,
IMF kapılarında yalvaran, yakaran, ağlayan bir Türkiye vardı, şimdi IMF’ye
borcunu ödeyen ve IMF’ye gerekirse kredi açabilecek bir ülke konumuna geldik. 
Millî
gelirimizi 800 milyar TL’ye çıkardık. OECD ülkeleri arasında en uzun süreli ve
en hızlı büyüyen ülkeler konumuna eriştik.
Bütçemizi
toplumun tüm dezavantajlı gruplarına, yaşlı, engelli çocuklarına büyük imkânlar
sağlayarak oluşturduk. Sosyal devlet ilkesini gerçek manada hayata geçirdik.
Biz
bütçeyi belirli grupların değil herkesin bütçesi olarak gördük. Enlerin ve
ilklerin ülkesi olduk. Ülkemizin her bir metrekaresine tarihî reformlar ve
hizmetler getirdik. Kuşkusuz ki bunda en büyük katkı bizi hiçbir zaman yalnız
bırakmayan milletimize aittir. Biz bu hizmetleri milletimizden topladığımız
vergilerle beraber sağladık ve bu vergilerin her zaman milletimizin bize birer
emaneti olduğunu hiçbir zaman aklımızdan çıkarmadık. Bu vergileri her zaman
milletimizin ekonomik, sosyal refahının gelişmesi hususunda büyük imkânlarla
kullandık. 
Bu
kapsamda, yine bizim dönemimizde kurulan Gelir İdaresi Başkanlığının da çok
önemli çalışmaları olmuştur. Daha adaletli bir vergi sistemi oluşturmak
anlamında vergi sisteminin sadeleştirilmesi ve vergi mükelleflerinin
bilinçlendirilmesiyle beraber vergi gelirlerimiz arttı.
Bakın,
2002 yılında 60 milyar TL olan Türkiye’nin vergi gelirleri 2015 yılında 400
milyar TL’ye çıkmıştır. Bizim dönemimizde kurumlar vergisi yüzde 33’ten yüzde
20’ye düşmüş, katma değer vergisi birçok alanda yüzde 18’den yüzde 8’lere ve
bazı alanlarda yüzde 1’lere kadar düşmüştür. Hatta KDV’yi bazı alanlarda
kaldırdık. OECD ülkeleri arasında vergi külfeti en düşük ülkeler sıralamasında
7’nci sıradayız. Şimdi hem vergi oranlarını düşürüyoruz hem vergi tahsilatını
artırıyoruz. Bunu nasıl izah edebiliriz? Bunu ancak ihlaslı ve samimiyetle
çalışan bir iktidarın bereketi olarak yorumlayabiliriz. (AK PARTİ sıralarından
alkışlar)
Çağdaş
vergi sistemlerinin çoğunda yer alan asgari geçim indirimi müessesini vergi
sistemimize dâhil ettik. Devlet üniversitelerinde harcı kaldırarak
öğrencilerimizin üniversiteye erişimini daha kolay bir şekilde sağladık. 
Değerli
arkadaşlar, burada en önemli başarılardan birisi de vergi sisteminin…
(Mikrofon
otomatik cihaz tarafından kapatıldı)
SALİH
CORA (Devamla) - ...sadeleştirilmesi, tanıtım faaliyetlerinin artırılması ve
yeni nesil teknolojileri de kullanarak…
BAŞKAN
– Teşekkür ederim Sayın Cora.
SALİH
CORA (Devamla) - Sayın Başkanım, yeni milletvekillerine genelde ek süre…
BAŞKAN
– Yapamıyoruz öyle bir şey. Çoğunluk yeni milletvekili.
ÖZGÜR
ÖZEL (Manisa) – Bence yapın efendim, bence de, birer dakika verin yeni
milletvekillerine, ne olur?
İDRİS
BALUKEN (Diyarbakır) - O, HDP’nin Başkan Vekili, herkes yapmaz onu.
BAŞKAN
– Herkes yeni milletvekili.
Benle
konuşacağınıza selamlama yapın Sayın Cora, lütfen.
SALİH
CORA (Devamla) – Gelir İdaresi Kurumu, vergi toplamada yeni nesil teknolojileri
de geliştirerek özellikle e-yoklama, e-tahsilat, e-beyanname, e-ticaret gibi
uygulamalarla vergi uyum maliyetini düşürmüş, vergiye gönüllü uyumu sağlamış ve
kayıt dışı ekonomiyle mücadelesiyle de büyük başarı sağlamıştır.
BAŞKAN
– Selamlamanızı yaparsanız Sayın Cora…
SALİH
CORA (Devamla) – Bu vesileyle, ben 2016 mali yılı bütçesinin hayırlı uğurlu
olmasını diliyorum, hepinizi saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ederim.
Adalet
ve Kalkınma Partisi Grubu adına dokuzuncu konuşmacı olarak Ordu Milletvekili
Ergün Taşcı konuşacak.
Buyurun
Sayın Taşcı. (AK PARTİ sıralarından alkışlar)
AK
PARTİ GRUBU ADINA ERGÜN TAŞCI (Ordu) – Sayın Başkan, değerli Divan üyeleri,
kıymetli milletvekilleri; Kamu İhale Kurumu bütçesi üzerine AK PARTİ Grubu
adına söz almış bulunmaktayım. Bu vesileyle, yüce Meclisi saygıyla
selamlıyorum.
Değerli
milletvekilleri, Kamu İhale Kurumu, kamu alımları konusunda 4734 sayılı
Yasa’nın kendisine vermiş olduğu görevleri saydamlık, eşitlik, güvenirlik,
kamuoyu denetimi ve ihtiyaçların uygun şartlarla ve zamanında karşılanması
ilkeleri çerçevesinde yerine getirmektedir.
Kamu
İhale Kurumu, 2015 yılı verilerine göre, millî gelirimizin yaklaşık yüzde
7’sini ve toplam kamu harcamalarının yaklaşık yüzde 20’sini oluşturan, mali
büyüklüğü düzenleyen, denetleyen ve makro ölçekte iktisadi etkileri olan özerk
bir kurumdur. 
Benim
de kariyerimde önemli yer teşkil eden kurum, esas olarak, dört temel faaliyet
üzerinde oturmaktadır. Faaliyet alanlarının ilki kamu alımlarının
denetlenmesidir. Teknik ifadeyle “itirazen şikâyet” dediğimiz bu denetim
sistemi, Türk idari yapısında klasik denetim yöntemlerinden farklı olarak,
alternatif uyuşmazlık çözümü şeklinde tanımlanabilir. Böylelikle, idare
tarafından tesis edilen işlemlerde hukuka aykırılık olduğunu iddia eden
firmalar şikâyet yoluna başvurmakta ve yargı öncesi bu zorunlu başvuru yolunu
tüketmektedir ve uyuşmazlıklar çözümlenmektedir.
Bu
denetim yöntemi idari veya teftiş kurulu denetimlerinden nitelik itibarıyla
farklı olup, bu türden denetim yöntemleriyle karşılaştırıldığında, Türk
bürokrasisinde örneğine çok az rastlanır biçimde, bütün uyuşmazlıklar yirmi
günden daha az bir sürede çözümlenmekte ve karara bağlanmaktadır. İşte, bir
ihale sürecinin üç ila dört ay sürdüğü, yargı organlarının bir yılı aşkın
sürede karar verdiği bir zaman dilimi düşünüldüğünde, kurumun inceleme
görevindeki başarısı da ortadadır.
Değerli
milletvekilleri, kurumun faaliyet alanının ikincisi düzenleme faaliyetidir.
Kanunun yanında “ikincil mevzuat” dediğimiz düzenlemeler 5 bin sayfayı aşkın
bir şekilde hacim içinde bulunmakta ve bu alana ilişkin ciddi bir çalışma
içerisinde bu düzenlemeleri devam ettirmektedirler ve kamu alımları
uygulamaları ülke çapında böylece yönlendirilmekte ve yönetilmektedir. Kurum
sadece ihale mevzuatını değil, diğer kamu kurum ve kuruluşlarıyla ilgili
düzenlemeleri ve özel hukuk düzenlemelerini takip etmekte ve kendi mevzuatını
buna göre güncellemektedir. 
Efendim,
kamu alımları konusunda sık sık değişiklikten bahsedilmektedir. Buna ilişkin
gerekçeyi şöyle izah edebiliriz: Kamu alımları alanında ülkemizin
ihtiyaçlarının değişkenliği, dünyadaki gelişmelerin kamu alımlarına yönelik
etkileri, AB’ye uyum çalışmaları, sektör paydaşlarının talepleri, diğer kamu
kurum ve kuruluşlarındaki mevzuat değişiklikleri, yargı kararları ve diğer
hususlar birlikte değerlendirildiğinde mevzuatın neden sık değiştiği hususu da
apaçık ortadadır. 
Değerli
milletvekilleri, kurumun üçüncü faaliyet alanı eğitim faaliyetidir. Kamu
alımlarına, kamu kurumu ve özel sektörlere ilişkin, üniversiteyle iş birliği
yapılarak, sertifikalı eğitim programı sayesinde idareler ve özel sektör
bilgilendirilmekte, böylece idari uyuşmazlıklar konusunda idare ve istekliler
arasında hata payı azaltılmaktadır ve kurumun en önemli faaliyetlerinden
“Elektronik Kamu Alımları Platformu” dediğimiz EKAP devreye girerek ihale
elektronik ortamda yapılmakta ve böylece, ülkenin hizmet noktasında
yatırımlarının ciddi anlamda önü açılmaktadır. Gerçekten bu kurum sayesinde,
ülkedeki makro hizmetler ve yereldeki tüm hizmetlerin ana omurgasını bu EKAP
sistemi sayesinde yürütmekteyiz. Belki buradan hukuk fakültelerine ve
akademilere ihale hukukuna ilişkin disiplinli bir çalışma alanının bundan sonra
daha fazla… Avrupa’daki örneklerde olduğu gibi, üniversitelerde bilim dalı
oluşturulmasına ilişkin öneriyi de buradan yinelemek isterim. 
Sözlerimi
bitirmeden önce… Sekiz on gündür burada bütçe görüşmesi yapıyoruz ve gece
ikiye, üçe kadar bütçe çalışmalarını devam ettiriyoruz sayın vekillerim. Dün
ben Ordu’da, memleketimde cenaze merasimindeydim ve milletimiz bizden bu
Meclisin mehabetine uygun, bu sistemi tıkayan değil, ülkenin ihtiyacı olan, Anayasa’yı,
gerekirse başkanlık sistemini… Ve millet önce terörü, sonra ülkenin
sorunlarının çözümünü şiddetle ve kararlılıkla istiyor ve bu Meclisi… 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Taşcı. 
ERGÜN
TAŞÇI (Devamla) – …çalıştırmak yerine tıkamak isteyen buradaki muhalefet
anlayışını kınıyorum. 
Hepinize
saygılar sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Taşcı.
OKTAY
VURAL (İzmir) – Herhâlde kendisi tıkamak istiyor Meclis çalışmasını yani
tıkayan kendisi. 
BAKİ
ŞİMŞEK (Mersin) – Ordu’da acaba başkanın kim olacağını da söylediler mi?
Başkanın kim olması gerektiğini de söylediler mi? 
BAŞKAN
– Adalet ve Kalkınma Partisi Grubu adına İstanbul Milletvekili Sayın Halis
Dalkılıç konuşacak. (AK PARTİ sıralarından alkışlar)
Buyurun
Sayın Dalkılıç. 
Süreniz
beş dakika. 
AK
PARTİ GRUBU ADINA HALİS DALKILIÇ (İstanbul) – Sayın Başkan, değerli
milletvekilleri; Özelleştirme İdaresi Başkanlığının bütçesi üzerine grubum
adına söz almış bulunuyorum. Bu vesileyle yüce heyetinizi ve aziz milletimizi
saygıyla, muhabbetle selamlıyorum.
2003
yılının başından itibaren özelleştirme alanında yeni bir döneme girildi.
Neticede, yirmi yılı aşkın süredir özelleştirme programında olan ve devletin
üzerinde yıllardır kambur gibi duran birçok kuruluşun özelleştirme işlemi
başarıyla gerçekleştirilmiştir. Bu başarı bizi “güçlü Türkiye” hedefine bir
adım daha yaklaştırmıştır. 
Özelleştirme
uygulamalarıyla orta ve uzun vadede devletin ekonomideki rolünün en aza
indirilmesi, rekabete dayalı piyasa ekonomisinin oluşturulması, devlet bütçesi
üzerindeki finansman yükünün azaltılması, sermaye piyasasının geliştirilmesi,
oluşacak rekabet ortamıyla hizmet kalitesinin artırılması, hizmet ve mal
fiyatlarının ucuzlaması, üretimin ve istihdamın artırılması amaçlanmıştır.
Değerli
milletvekilleri, AK PARTİ hükûmetlerinin sağladığı siyasi, makroekonomik
istikrar ve uygulamamız, yapısal reformlar sayesinde, yatırımcıların Türk
ekonomisine duyduğu güven ve özelleştirme projelerine olan ilgilerini
artırmıştır. 1985 yılından 2003 yılına kadar olan özelleştirme uygulamaları
yaklaşık 8 milyar dolarla sınırlı kalmış iken AK PARTİ hükûmetleri döneminde
onaylanmış, sözleşme aşamasında olan projeler dâhil tutarı 70 milyar dolar
seviyesine ulaşmıştır. 
Ülkemizde
özelleştirmeyi yürüten Özelleştirme İdaresi Başkanlığının 2016 bütçesi 30,8
milyon liradır. Bunun 21,6 milyon lirası personel ve sosyal güvenlik giderleri,
6,4 milyon lirası mal ve hizmet giderleri, 2,8 milyon lirası ise cari transfer
sermaye giderleri olarak öngörülmüştür.
Değerli
milletvekilleri, AK PARTİ olarak özelleştirmeyi salt bir gelir kaynağı olarak
görmüyoruz, düşünmüyoruz, aynı zamanda rekabet koşulları içerisinde özel
sektörde mücadele edecek olan firmaların yer almasını istiyoruz. Yani, bizim
özelleştirme bağlamında ortaya koymuş olduğumuz değişikliği küresel dünyanın
boyutlarıyla değerlendirmekte fayda vardır. Biz biliyoruz ki devletin sırtında
yıllarca ağır bir yük olan, parasal karşılığı olmayan ama bugün son derece
önemli rakamlarla ekonomimizin içerisinde yer almasını gönül huzuruyla
söyleyebiliriz. Yetmiş yıldır ihmal edilen ülkemizin, AK PARTİ hükûmetleriyle
yeniden büyük Türkiye yolunda emin adımlarla ilerlemesi devam etmektedir. Gerek
sağlıkta gerek ulaşımda gerek savunma sanayisinde gerek eğitimde yatırımlarla
ve bu noktada öz güveni yükselen Türkiye'nin göstergesini tüm dünya ayakta
alkışlamaya devam ediyor. Örneğin, İstanbul’un iki yakasını birbirine bağlayan
Marmaray, boğazın yeni incisi -ki bugün tabliyesinin sonu kondu, hayırlı uğurlu
olsun milletimize, İstanbul’a- üçüncü boğaz köprümüz ve her ilimize yapılan
havalimanı, 150 milyon yolcu kapasitesiyle dünyanın en büyük stratejik
havalimanı olma yolunda havalimanı yatırımları medeniyetimizin büyüklüğünün ve
medeniyetimizin ayağa kalkışının en önemli göstergeleridir. 
Değerli
milletvekilleri, ben bu aziz milletin bir ferdi olarak bu medeniyetin, bu
ülkenin öz evlatlarını yani Cumhurbaşkanını yani Cumhurbaşkanımızı yani
Başbakanımızı yani AK PARTİ kadrolarını ve onların ortaya koyduğu gayreti,
performansı, millet sevdasını, memleket aşkını, medeniyet inşa etme üzerindeki
aşklarını, şevklerini gördükçe gurur duyuyorum, heyecan duyuyorum; doğrusu bunu
buradan, milletin kürsüsünden ifade etmek de ayrıca benim için gurur vesilesi.
(AK PARTİ sıralarından alkışlar)
Değerli
kardeşlerim, değerli milletvekilleri; 2003 yılı öncesinde yarınlara dair
umutlarını yitirmiş Türkiye’den bugün Türkiye’de yapılan yatırımlarla,
reformlarla, büyüme rakamlarıyla öz güveni yükselmiş, sadece Türkiye'nin değil,
bölgenin de, mazlumların da, mağdurların da umudu olan bir Türkiye’yiz
hamdolsun. Bunu her birimizin bilmesi ve kıymetini bilmesi lazım. Türkiye'nin kalkınmasını, refahını ve huzurunu
istemeyenler memleketimiz üzerinde çeşitli kirli tezgâhlarını ortaya koymaya
çalışıyorlar. Bilsinler ki 78 milyon vatan evladı birlik ve beraberlik
içerisinde bu kirli tezgâhları başlarına geçirmeye devam edeceklerdir, bundan
önce olduğu gibi.
Sayın Başkan, değerli milletvekilleri; bu bağlamda,
bütçemizin 2023 vizyonu çerçevesinde ülkemize, milletimize huzur ve barış
getirmesini diliyorum, milletimize hayırlı olsun. Milletin vekillerini de
buradan millet adına selamlıyorum. Hepinize hayırlı çalışmalar diliyor,
bütçemizi tebrik ediyorum. (AK PARTİ sıralarından alkışlar) 
BAŞKAN – Teşekkür ederim. 
Adalet ve Kalkınma Partisi Grubunun on birinci
konuşmacısı Rize Milletvekili Sayın Hikmet Ayar. 
Buyurun Sayın Ayar. (AK PARTİ sıralarından alkışlar) 
AK PARTİ GRUBU ADINA HİKMET AYAR (Rize) – Sayın Başkan,
değerli milletvekilleri; Kamu Gözetimi Kurumu bütçesi üzerine AK PARTİ Grubu
adına söz almış bulunmaktayım. Bu vesileyle siz milletin temsilcilerini
saygıyla selamlıyorum. Aziz milletimi ve güvenlik güçlerimizi de saygıyla
selamlıyorum. Şehitlerimize Allah’tan rahmet, yakınlarına ve aziz milletimize
sabırlar diliyorum. 
Değerli arkadaşlar, Kamu Gözetimi Kurumu, uluslararası
standartlara uyumlu Türkiye muhasebe standartlarını oluşturmak ve yayımlamak,
denetim standartlarını belirlemek, bağımsız denetim kuruluşlarını yetkilendirmek
ve bunların faaliyetlerini denetlemek, bağımsız denetim alanında kamu gözetimi
yaparak gerekli güvenliği ve kaliteyi sağlamak üzere 2011 yılında kurulmuştur.
Görüldüğü gibi önemli bir ihtiyaçtan doğmuş ve önemli bir boşluğu doldurmuştur.
9 üyesi bulunan bir kurul tarafından yönetilmektedir. Bu kurulda Gümrük ve
Ticaret Bakanlığı, Maliye Bakanlığı, Hazine Müsteşarlığı, Sermaye Piyasası
Kurulu, BDDK, TÜRMOB ve TOBB temsil edilmektedir. 
Değerli arkadaşlar, günlerden beri bu kürsüde bütçeden
başka her şey konuşuluyor. Terörün ve terör örgütlerinin propagandası
yapılıyor. Terör örgütleri masum gösteriliyor, güvenlik güçlerimiz terör
yapmakla suçlanıyor.
Diğer taraftan, Sayın Cumhurbaşkanımıza her türlü
hakaret ediliyor, küfür ediliyor, büyük bir pişkinlik içinde “Hakaret etmedim,
eleştirdim.” deniliyor, milletimiz ibretle izliyor. 
Özür dileyerek ben de konu dışına çıkmak istiyorum.
1993 yıllarının İstanbul’unu hatırlıyorum, eminim ki hepiniz hatırlayacaksınız.
Çöp yığınlarından sokaklarında gezilemeyen İstanbul, haftada bir gün iki üç
saat suları akabilen İstanbul, sadece iki aylık suyu kalmış İstanbul, hava
kirliliğinden nefes alınamayan İstanbul. 1994 seçimlerinde milletimiz,
İstanbullular “Bir dakika.” dedi, 39 yaşında bir delikanlıyı göreve getirdi, o delikanlı
Recep Tayyip Erdoğan’dı. O delikanlıyla İstanbul’un kaderi değişti; akmayan
sular aktı, kirli havası temizlendi, çöpleri toplandı. Bu başarıları birilerini
rahatsız etti, o birileri düğmeye bastı bir şiir okuduğu için. Ceza verdiler,
hapse attılar, belediye başkanlığından düşürdüler, siyasetten yasakladılar.
Yılmadı, dik durdu, devletine, hele hele milletine küsmedi, sabretti, azmetti.
İstanbullu onu ve o da İstanbul’u çok sevdi. 
2002
Türkiyesi’ni hatırlıyorum: Enflasyon yüzde 40’larda, faiz oranları yüzde
70’lerde bir Türkiye; hiç kimsenin yatırım yapmadığı, yapamadığı bir Türkiye;
hastanelerine sağlam gidersem hasta çıkabileceğim bir Türkiye; dış politikada
dikkate alınmayan bir Türkiye; Bakanlar Kurulu ayda bir defa bile toplanamayan
bir Türkiye; vergi gelirlerinin toplamı dış borçlarının faizini
karşılayamayacak bir Türkiye; ekonomi parametreleri dip yapmış bir Türkiye;
bugün 77 binlerde olan borsası o gün 7-8 binlerde olan bir Türkiye; IMF
borçları, döviz kurları kontrol edilemeyen bir Türkiye; kişi başı geliri sadece
2.500 dolar olan bir Türkiye. 2002’de milletimiz “Bir dakika.” dedi, 48 yaşında
bir delikanlıyı göreve getirdi. Evet, o delikanlı yine Recep Tayyip Erdoğan’dı
ve bu sefer de Türkiye'nin kaderi değişti (AK PARTİ sıralarından alkışlar). Tüm
ekonomi parametreleri düzeldi, kişi başı gelir 10 bin dolarları aştı, IMF
borçları kapatıldı, enflasyon ve faiz oranları kontrol edildi, yatırımlar
arttı, ihracat patladı, her alanda normalleşme sağlandı, siyasetin üzerindeki
vesayetler bir bir ortadan kaldırıldı. Çetelerle, mafyayla, terörle amansız
mücadeleyle hatırlıyoruz onu. Yeri geldi, baldıran zehri içme cesaretiyle
hatırlıyoruz onu. O hep milletin diliyle konuştu, milletin gönlüne hitap etti,
milletin isteklerine odaklandı. O milletini çok sevdi, milletimiz de onu çok
sevdi. (AK PARTİ sıralarından alkışlar)
Tekrar
düğmeye basıldı; 27 Nisan muhtırası teşebbüsleri, parti kapatma teşebbüsü,
“cumhuriyet mitingleri” adı altında tahkir edildi, hakaretlere uğradı. Gezi
olayları, 17-25 Aralık darbe teşebbüsleri… Yine yılmadı, dik durdu; millete
baktı, millet ne diyorsa, nerede duruyorsa orada durdu, milletiyle bütünleşti. 
MEHMET
TÜM (Balıkesir) – Ya, Başbakandan da söz et biraz ya!
HİKMET
AYAR (Devamla) – Dünyanın her yerinde iktidar partileri oy kaybeder, muhalefet
oy kazanır ama Türkiye’de öyle olmadı. Recep Tayyip Erdoğan liderliğinde AK
PARTİ, oylarını sürekli artırdı.
ÖZKAN
YALIM (Uşak) – Sayın Hatip, Başbakanı unutmayın lütfen!
HİKMET
AYAR (Devamla) – 2002’de yüzde 35’le iktidara getirdiği Recep Tayyip Erdoğan’a,
2007’de yüzde 47, 2011’de yüzde 49’la destek verdi ve nihayet 10 Ağustos 2014
yüzde 52 destekle bu millet onu en yüksek makama yani Cumhurbaşkanlığı makamına
layık gördü. (AK PARTİ sıralarından alkışlar) Hep de karşısına…
(Mikrofon
otomatik cihaz tarafından kapatıldı) 
HİKMET
AYAR (Devamla) – …o üç partili bir blok çıkarıldığı hâlde.
Meşhur
“…”(x)…
BAŞKAN
– Teşekkür ederim Sayın Ayar, toparlarsanız cümlenizi…
HİKMET
AYAR (Devamla) – …“Dünya 5’ten büyüktür.” söylemiyle, dik duruşuyla dünyanın
kaderi değişmeye başladı. 
ÖZKAN
YALIM (Uşak) – Beş dakika daha verin!
BAŞKAN
– Sayın milletvekilleri, lütfen.
OKTAY
VURAL (İzmir) – Verin, verin beş dakika daha…
HİKMET
AYAR (Devamla) – Recep Tayyip Erdoğan dediğimizde böyle bir liderden
bahsediyoruz. 
BAŞKAN
– Sayın Ayar, lütfen toparlar mısınız… Tamamlayın cümlelerinizi. 
HİKMET
AYAR (Devamla) – Elbette onu sevmeyenler olacak, eleştiriler olacak ama hiç
kimse ona hakaret etmeyecek, küfür etmeyecektir. 
Buradan
Cumhurbaşkanımızı, Sayın Başbakanımızı, bakanlarımızı ve milletin
temsilcilerini, siz değerli milletvekillerimi, aziz milletimi tekrar saygıyla
selamlıyor, 2016 bütçemizin hayırlara vesile olmasını temenni ediyorum. (AK
PARTİ sıralarından “Bravo” sesleri, alkışlar)
BAŞKAN
– Sayın Ayar, teşekkür ederim.
OKTAY
VURAL (İzmir) – “Şimdi reklamları izlediniz.” anonsu girdi mi efendim TBMM
TV’den? Reklamları izlediniz.
İDRİS
BALUKEN (Diyarbakır) – Sayın Başkan…
BAŞKAN
– Akıcı bir şekilde gidemiyoruz bir türlü.
Sayın
Baluken, buyurun.
İDRİS
BALUKEN (Diyarbakır) – Sayın hatip konuşması sırasında “Bu kürsüden bütçeyle
ilgili hiçbir şey konuşulmadı, sadece Cumhurbaşkanımıza hakaret ve küfür
edildi.” demek suretiyle açık bir sataşmada bulunmuştur.
BAŞKAN
– Buyurun, iki dakika. 
Yeni
bir sataşmaya neden olmayalım.
V.- SATAŞMALARA İLİŞKİN KONUŞMALAR (Devam)
11.- Diyarbakır Milletvekili İdris Baluken’in, Rize
Milletvekili Hikmet Ayar’ın 118 sıra sayılı 2016 Yılı Bütçe Kanunu Tasarısı ile
119 sıra sayılı 2014 Yılı Kesin Hesap Kanunu Tasarısı’nın dokuzuncu tur görüşmelerinde
AK PARTİ Grubu adına yaptığı konuşması sırasında Halkların Demokratik Partisine
sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan.
Bütçeyle
ilgili konuşma yapacağım şeklinde bir iddia ortaya attı ama bütçeyle ilgili tek
bir cümle duymadık, daha çok Cumhurbaşkanı güzellemesiyle geçen bir konuşmaydı.

ÖZNUR
ÇALIK (Malatya) – Siz de PKK güzellemesi yapıyorsunuz. 
İDRİS
BALUKEN (Devamla) – Şimdi, bakın, değerli arkadaşlar, biz bu kürsüden
Cumhurbaşkanına yönelik de, Başbakana yönelik de, Hükûmete yönelik de ağır
siyasi eleştiriler yöneltiyoruz. HDP adına söyleyeyim: Cumhurbaşkanının
şahsiyatına ya da ailesine yönelik herhangi bir hakaret ya da bahsettiğiniz
şekilde bir küfür ortaya koymuş değiliz ama siyasi eleştirilerimizi buradan
ifade etmeye devam edeceğiz. 
Bakın,
ben bugün AK PARTİ sıralarına baktığımda hiç tanımadığım, hiç bilmediğim ve
başka partilerde olan birçok simayı görüyorum. Ama AK PARTİ denince aklımıza
gelen Sayın Bülent Arınç da bizimle aynı şeyleri söylüyor. Yani biz Sayın
Arınç’ın tespitleriyle ilgili ortaya çıkan durumu bir siyasi analizle burada
ortaya koyuyorsak bunu sizin düşünmeniz gerekir. Bakın, Sayın Arınç Anayasa
Mahkemesiyle ilgili tartışmada ne diyor: “Kendisi dışarıya giderken acaba toplum
biraz oyalansın diye mi bunları söyledi? İyiye de yormak zorundayız ama koskoca
Cumhurbaşkanı bu, eleştirirsiniz ama ‘Ben mahkeme kararlarını tanımıyorum.’
derseniz bu insanlar neden hukuka güvensin? İnsanlar farklı karar verdi diye
‘Abdullah Gül’ün seçtikleri’ diye ayrımcılık yapıyorlar, bu cinayettir.” Böyle
devam ediyor. 
Bakın,
geçen yıllarda yine AKP MKYK üyesi ve sanırım Anayasa Raportörü Osman Can diyor
ki: “Sadece Erdoğan’a bakınca tek kişinin her şeyi kontrol ettiği, demokratik
olmayan bir başkanlık sistemi isteniyor diyebiliriz.” E, şimdi, muhalefet de
bunu dile getiriyor. 
AYŞE
SULA KÖSEOĞLU (Trabzon) – İktidarın temsilcileri burada.
İDRİS
BALUKEN (Devamla) – Kusura bakmayın, hiçbiriniz Bülent Arınç’tan daha fazla
AKP’yi temsil etmiyorsunuz. 
MEHMET
METİNER (İstanbul) – Nereden biliyorsunuz ya! Arınç size mübarek olsun ya!
Nereden biliyorsun?
İDRİS
BALUKEN (Devamla) – Dolayısıyla, böyle, bu şekilde konuşmak yerine buraya gelip
yapıcı bir şekilde bizim sorularımıza cevap verin. (HDP sıralarından alkışlar)
MEHMET
METİNER (İstanbul) – Arınç’ı çok sevdiyseniz alın oraya. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Başkanım, aynı gerekçeyle tabii söz isteyeceğiz,
muhalefetin yaptığı konuşmalar için yapmış olduğu itham bizim grubumuz adına da
bir söz hakkı doğuruyor. Ama şunu da vurgulamak isterim: Arkadaşlarıma da
ısrarla söyledim, Sayın Cumhurbaşkanını fazla öven bazı konuşmalar olunca
arkadaşlar tepki gösteriyorlar, dedim ki: Burada iki sorun var; bir, Siyasi
Partiler Kanunu, iki, iktidar partisinin iç tüzüğünde ön seçim olmamasından
dolayı bu yaşananlar iktidar partisi milletvekilleri için ön seçim hükmündedir,
ondan saygı duyuyoruz. Ama, çok fazla -sayın arkadaşlarına söylerim- bu işlerde
yağın dozunu çok fazla kaçırmamak lazım, şahidiz ki zaman zaman bu sefer eldeki
milletvekilliği de kayıp gidiveriyor. Ona da dikkat etsinler.
Grubumuz
adına cevap hakkını Sayın Genel Başkan Yardımcım Öztürk Bey kullanacak müsaade
ederseniz.
BAŞKAN
– Buyurun Sayın Öztürk. (CHP sıralarından alkışlar)
İki
dakika…
12.- Ardahan Milletvekili Öztürk Yılmaz’ın, Rize
Milletvekili Hikmet Ayar’ın 118 sıra sayılı 2016 Yılı Bütçe Kanunu Tasarısı ile
119 sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde AK PARTİ Grubu adına yaptığı konuşması sırasında Cumhuriyet Halk
Partisine sataşması nedeniyle konuşması
ÖZTÜRK
YILMAZ (Ardahan) – Sayın Başkan, değerli milletvekilleri; bugün basına bir
haber düştü, PYD lideri Salih Müslim’le yapılan röportaj düştü. Biliyorsunuz,
Şah Fırat operasyonu yapıldığı zaman bizim hiçbir şekilde iş birliğimiz
olmadığı söylenmişti, “Sadece taraflara bilgi verdik.” denmişti ve bu bir süre böyle
devam etmişti. 
Bakınız,
Salih Müslim ne diyor: “Onlar inkâr edebilir ama operasyon için oradaydım,
İstanbul’daydım aynı gün. Ankara’da bir ekip oluşturulmuştu ama istediğim zaman
hem Kobani’yle hem onlarla konuşabilirdim, telefonları bendeydi, kriz masasıyla
ilişkideydim o zaman.” Kimlerle irtibatta olduğu soruluyor, devam ediyor:
“Benim istihbaratla hiç ilişkim olmadı, görüşmelerim de olmadı, hep Dışişleri
Bakanlığıyla oldu.” 
İDRİS
BALUKEN (Diyarbakır) – Doğru.
ÖZTÜRK
YILMAZ (Devamla) – “Sayın Dışişleri Müsteşarı Feridun Sinirlioğlu çok iyi bilir
kimlerle görüştüğümü.” Bir kere, her şeyden önce bu doğru mu? 
İDRİS
BALUKEN (Diyarbakır) – Doğru, doğru.
ÖZTÜRK
YILMAZ (Devamla) - Birincisi bu, bir kere bu doğru mu, hakikaten doğru mu? İki…
İDRİS
BALUKEN (Diyarbakır) – İnkâr ederlerse biz de çıkar açıklarız. 
MARKAR
ESEYAN (İstanbul) – Seni de bu devlet konsolos diye Musul’a göndermiş, utan
kendinden! Bu devletin işte hataları bunlar. 
ÖZTÜRK
YILMAZ (Devamla) - Bakınız, sizin kendinizin utanması lazım. Ben orada esaret
olmuşum bu ülke için…
MARKAR
ESEYAN (İstanbul) – Ne olduğunu biliyoruz.
ÖZTÜRK
YILMAZ (Devamla) - …sizin utanmanız gerekiyor, esaret olduğum için sizin
utanmanız gerekiyor. (CHP sıralarından alkışlar) Laf atmayın bana lütfen.
MARKAR
ESEYAN (İstanbul) – Gel, burada devletine Salih Müslim’in ağzıyla konuş.
PKK’nın ağzıyla konuş burada devletine karşı. 
ÖZTÜRK
YILMAZ (Devamla) – Bu açıklama doğru mu? Buna birisinin -Dışişleri Müsteşarını
hedef gösteriyor- bir açıklama yapmasını istiyoruz.
Teşekkür
ederim. (CHP sıralarından alkışlar)
BAŞKAN
– Adalet ve Kalkınma Partisi Grubu adına son konuşmacı…
ÖZGÜR
ÖZEL (Manisa) – Sayın Başkan, çok özür dilerim.
BAŞKAN
- Bir dakika Sayın Çakır…
EKONOMİ
BAKANI MUSTAFA ELİTAŞ (Kayseri) – Tiyatroya dönmüş burası ya.
ÖZGÜR
ÖZEL (Manisa) – Sayın Başkan, şimdi, herhangi bir konuşma yapmadı Sayın Öztürk.
Çok ciddi bir iddiada bulundu. Adalet ve Kalkınma Partisi sıralarından
kendisine öyle şeyler söyleniyor ki görev yapmış olduğu dönemle ilgili -onlar
tabii, çok utanç verici ithamlar- kendisi orada görevliyken bu ülke için esir
düşmüş, sonra da Sayın Davutoğlu’nun o esaretin son bulduğu dakikalarda
tepkisini nasıl gösterdiğini de size hatırlatırım ve utanılacak bir şey varsa
ancak sizin kullandığınız o ifade olduğunun da altını çizerim ama salonda…
BAŞKAN
– Teşekkür ederim.
ÖZGÜR
ÖZEL (Manisa) – Bir dakika efendim, salonda bakanlar var. Bugüne kadar Sayın
Başbakan, türbenin taşınmasından PYD’nin yardımının, hatta haberi bile
olmadığını söylerken bugün çıkılmış bir iddiada bulunuluyor. Bu konuda Sayın
Genel Başkan Yardımcımız bu iddiayı gündeme getirdi ve diyor ki: “Bu konuda
açıklama bekliyoruz.” Hükûmet şimdi -teşbihte kusur olmaz- burada “Görmüyoruz,
duymuyoruz, işitmiyoruz, hissetmiyoruz.” yapamaz. Bu konuda bir cevap versinler
aksi takdirde bu müzakereler nasıl sürecek? 
BAŞKAN
– Sayın Özel, bir dakika, bir cevap vereceğim. 
ÖZGÜR
ÖZEL (Manisa) – Buyurun efendim.
BAŞKAN
- Sayın Özel, Hükûmet bu konuda…
EKONOMİ
BAKANI MUSTAFA ELİTAŞ (Kayseri) – Sayın Başkan, bir şeyler söylüyor…
BAŞKAN
– Sayın Bakan, bir dakika müsaade eder misiniz?
Şu
anda bütçe görüşmelerinde Adalet ve Kalkınma Partisinin konuşmacılarını
dinliyoruz.
ÖZGÜR
ÖZEL (Manisa) – O tutanağı alacağım ve dava açacağım. O sözünüzü geri
alacaksınız, öyle bir şey yok. Siz nasıl böyle bir şey söylersiniz?
MARKAR
ESEYAN (İstanbul) – Hadi oradan! Elinden geleni ardına koyma.
BAŞKAN
– Sorulan soruya Hükûmet cevap verir veya vermez ama bu bizim gündemimizi
yerine getirmemizi engellememelidir.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) EKONOMİ BAKANLIĞI (Devam)
1) Ekonomi Bakanlığı 2016 Yılı
Merkezî Yönetim Bütçesi
2) Ekonomi Bakanlığı 2014 Yılı
Merkezî Yönetim Kesin Hesabı

B) GENÇLİK VE SPOR BAKANLIĞI (Devam)
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ (Devam)
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI (Devam)
1) Maliye Bakanlığı 2016 Yılı
Merkezî Yönetim Bütçesi
2) Maliye Bakanlığı 2014 Yılı
Merkezî Yönetim Kesin Hesabı

E) GELİR İDARESİ BAŞKANLIĞI (Devam)
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU (Devam)
1) Kamu İhale Kurumu 2016 Yılı
Merkezî Yönetim Bütçesi
2) Kamu İhale Kurumu 2014 Yılı
Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
(Devam)
1) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ (Devam)
BAŞKAN
– Şimdi, Adalet ve Kalkınma Partisi Grubunun son konuşmacısı olan Kocaeli
Milletvekili Sami Çakır’ı kürsüye davet ediyorum.
EKONOMİ
BAKANI MUSTAFA ELİTAŞ (Kayseri) – Sayın Başkanım, Hükûmet olarak bizi itham
ediyor, cevap vermek istiyorum...
BAŞKAN
- Kürsüde konuşmacı var, lütfen…
Sayın
Çakır, lütfen buyurun. (AK PARTİ sıralarından alkışlar) 
AK
PARTİ GRUBU ADINA SAMİ ÇAKIR (Kocaeli) – Sayın Başkan, değerli milletvekilleri;
2016 yılı Merkezi Yönetim Bütçe Kanunu Tasarısı’nın Maliye Bakanlığı gelir
bütçesi üzerine grubumuz adına söz almış bulunmaktayım. Bu vesileyle Genel
Kurulu saygıyla selamlıyorum.
Sayın
Başkan, değerli milletvekilleri; 2016 yılı merkezi yönetim bütçesi kapsamında
temel amacımız, enflasyonla mücadeleye kararlılıkla devam etmek ve cari
işlemler açığını düşürerek hedeflenen büyümeyi gerçekleştirmektir. Para ve
maliye politikalarında sıkı duruşu devam ettirerek faiz dışı harcamaları
kontrol altında tutmak, mali disiplini sürdürmek, kamu harcamalarının
etkinliğini artırmak, kaynak kullanımında etkinliği artırmak, kamu mali
sisteminin ihtiyaç duyduğu gelirleri sağlıklı ve sürekli kaynaklardan temin
etmek, kamu gelirlerinin artırılması amacıyla kayıt dışılıkla mücadeleyi
sürdürmek maliye politikalarındaki önceliğimizdir. 
Maliye
Bakanlığınca, son dönemlerde sağlanan iyileştirmeler çerçevesinde, 2004 yılından
itibaren, merkezî yönetim kapsamındaki idarelerde, uluslararası standartlarla
uyumlu analitik bütçe sınıflandırılmasına geçildi. Yeni bütçe
sınıflandırılması, devlet faaliyetlerinin ekonomi içerisindeki etkisinin
analizine ve uluslararası verilerle karşılaştırma yapılmasına imkân
sağlamaktadır. Yeni bütçe sınıflandırması ve tahakkuk esaslı muhasebe sistemi,
2006 yılından itibaren mahallî idareleri de kapsayacak bir şekilde uygulanmaya
başlandı. 
14
Temmuz 2004 tarihli ve 5217 sayılı Kanun’la, bütçe disiplininin ve bütçe
hakkının güçlendirilmesi amacıyla, özel gelir ve özel ödenek uygulamalarında
değişikliğe gidilmiştir.
Kamu
mali yönetim sistemimizi uluslararası standartlara uygun bir şekilde
yapılandıran 5018 sayılı Kamu Malî Yönetimi ve Kontrol Kanunu, 2006 yılından
itibaren bütün maddeleriyle yürürlüğe girdi. 
Gelir
politikalarının oluşturulması ve belirlenen politikaların uygulanması amacıyla
Gelir İdaresi Başkanlığı ve Gelir Politikaları Genel Müdürlüğü kuruldu ve
yapılanmaları büyük oranda tamamlandı. 
Sayın
Başkan, değerli milletvekilleri; gelir bütçesi, bütçenin ikinci ayağı ve
kanunun 2’nci maddesidir. Bütçe gelirlerinin tahminî tutarını belirtir. Tahmin
edilen tutarlara ulaşılıp ulaşılamaması o yılın ekonomik ve siyasi koşullarıyla
doğrudan ilgilidir. Bütçe çalışmalarında önce giderler tespit edilerek zorunlu
ihtiyaçların karşılanması esas alınır. Giderler tespit edildikten sonra, buna
uygun gelir sağlanmaya çalışılır. Gelir-gider arasındaki fark bütçe açığını
oluşturur. Bütçe açıklarını en aza indirebilmek için, hem maliye
politikamızdaki sıkı duruşu devam ettirmek hem de gelirleri artıracak
politikalarımızı geliştirmek mecburiyetinde olduğumuz aşikârdır. Yine,
vergilendirmede adalet ve etkinliğin sağlanması, kayıt dışı ekonomiyle
mücadele, mali disiplinin sürdürülmesi, istihdamın ve yatırımların teşviki,
rekabet ortamının geliştirilmesi, bölgesel ve sosyal gelişmişlik
farklılıklarının azaltılması gelir politikalarımızın temel hedeflerindendir. 
Sayın
Başkan, değerli milletvekilleri; merkezî yönetim gelirleri, genel bütçe
gelirleri, özel bütçeli idarelerin gelirleri, düzenleyici ve denetleyici
kurumların gelirlerinden oluşmaktadır. Merkezî yönetim gelirlerinin büyük kısmı
vergi gelirlerinden elde edilmektedir. Burada vergi ödeyerek ülkenin kalkınmasına,
giderlerin karşılanmasına katkı sağlayan işçi, memur, esnaf, tüccar, sanayici
ve toplumun her kesimine bu katkılarından dolayı grubumuz adına teşekkürü bir
borç biliyorum. Yine, gelir bütçesinde en büyük payı taşıyan vergilerin
tahsilinde görevli memurundan amirine, tüm personelimize teşekkür ediyorum.
2016 yılı merkezî yönetim bütçesi ve 2014 yılı kesin hesap görüşmeleri
sırasında verdikleri katkılarından dolayı Meclisimizin tüm üyelerine teşekkür
ediyorum. 
Değerli
milletvekilleri, bu bütçeyle Türkiye’yi daha güçlü kılmak, demokrasimizi
güçlendirmek, birliğimizi ve kardeşliğimizi pekiştirmek temel amacımız olup,
2016 yılı merkezî yönetim bütçesinin ülkemize ve milletimize hayırlı olmasını
diliyor, sizleri ve milletimizi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederim Sayın Çakır. 
Sayın
Bakanın bir söz talebi var.
Buyurun
Sayın Bakan. 
VI.- AÇIKLAMALAR (Devam)
9.- Ekonomi Bakanı Mustafa Elitaş’ın, Ardahan
Milletvekili Öztürk Yılmaz ile İstanbul Milletvekili Mehmet Bekaroğlu’nun
sataşma nedeniyle yaptıkları konuşmalarındaki bazı ifadelerine ilişkin
açıklaması
EKONOMİ
BAKANI MUSTAFA ELİTAŞ (Kayseri) – Sayın Başkan, Cumhuriyet Halk Partisi grup
başkan vekili az önce Cumhuriyet Halk Partisi adına konuşma yapan milletvekilini
kürsüye çağırırken dedi ki: “Konuşmacı sataşma yapmıştır, AK PARTİ Grubu adına
konuşan milletvekili sataşma yapmıştır.” O milletvekili de çıktı Süleyman Şah
Türbesi’yle ilgili bir konuyu gündeme getirdi. Süleyman Şah Türbesi taşınırken
Türkiye Cumhuriyeti devleti, Hükûmeti ve Silahlı Kuvvetleri hiç kimseden izin
almamıştır. Süleyman Şah Türbesi’ne giderken etrafındaki konuşlanmış kişilere,
gruplara, her kim varsa “Ben, Süleyman Şah Türbesi’ni alacağım, getireceğim,
Türkiye sınırlarına yaklaşıyorum, eğer bununla ilgili herhangi bir müdahale
olduğu takdirde gerekli cevabı vereceğim.” demiştir ve Türk Silahlı Kuvvetleri
Süleyman Şah Türbesi’ni bugünkü konumuna taşımıştır…
KAMİL
AYDIN (Erzurum) – Niye taşıdınız?
EKONOMİ
BAKANI MUSTAFA ELİTAŞ (Kayseri) – PYD’den yardım da istememiştir, yardım da
almamıştır. Oradaki silahlı terör örgütleri kimse, terör örgütleri ne Hükûmet
“Ben Süleyman Şah Türbesi’ni alacağım, getireceğim.” demiştir ve bunu yerine
getirmiştir. 
RUHİ
ERSOY (Osmaniye) – HDP?
EKONOMİ
BAKANI MUSTAFA ELİTAŞ (Kayseri) - İkincisi, yine, Cumhuriyet Halk Partili bir
milletvekili, gelir dağılımıyla ilgili hiç alakası olmayan bir şeyler söyledi,
bunu, Genel Başkanları da söylüyor. “Nüfusun yüzde 1’lik bir kısmı, gelirin,
toplam gelirlerin yüzde 54’ünü alıyor.” diyor. Bunu, Bekaroğlu’nun söylediği
bir tarafa, Kemal Kılıçdaroğlu da söylüyor. Ya, bu rakamları nereden alıp da
söylüyorsunuz, nereden buluyorsunuz Allah aşkına? Yani, nereden çıkarıp,
nereden üretiyorsunuz? Yani, rakam üretme merkezi midir, farklı şey söyleme
merkezi midir? (CHP sıralarından gürültüler)
Bakın,
size söylüyorum, nüfusun en fakir kısmı…
MUHARREM
ERKEK (Çanakkale) – Siz söyleyin doğrusunu.
EKONOMİ
BAKANI MUSTAFA ELİTAŞ (Kayseri) – Bir dakika dinle… Nüfusun en fakir yüzde
5’lik kısmı 2006 yılında toplam gelirlerin binde 8’ini alırken, bugün 2014
yılında nüfusun en fakir yüzde 5’lik kısmı yüzde 1’ini alıyor. Nüfusun en
zengin yüzde 5’lik kısmı -en zengin diyorum, bakın, siz yüzde 1 diyorsunuz-
yüzde 20 alırken 2006 yılında, bugün yüzde 18,4’ünü alıyor.
BAŞKAN
– Bir dakika daha süre veriyorum, toparlarsanız lütfen. 
EKONOMİ
BAKANI MUSTAFA ELİTAŞ (Kayseri) – Siz yüzde 54’lük kısmı nereden çıkarıyorsunuz
Allah aşkına?
MUHARREM
ERKEK (Çanakkale) – Yüzde 1, yüzde 1, yüzde 5 değil.
EKONOMİ
BAKANI MUSTAFA ELİTAŞ (Kayseri) – Bakın, 10’luk kısma döndüğümüz takdirde,
nüfusun en fakir yüzde 10’luk kısmı 2006 yılında yüzde 2,1 alırken, şu anda yüzde
2,5’unu alıyor. En zengin yüzde 10’luk kısmı 30,6 alırken, 28,9 alıyor. 
Çözüm
süreciyle ilgili kısmı… AK PARTİ çözüm sürecini devam ettiriyor ve devam
ettirecek. Çözüm sürecinde Kürt vatandaşlarımızla problemimiz yok. 
İZZET
ULVİ YÖNTER (İstanbul) – Hani buzdolabındaydı?
EKONOMİ
BAKANI MUSTAFA ELİTAŞ (Kayseri) – Çözüm süreci, terör örgütünün başını ezme
sürecidir. Çözüm süreci, terör örgütünü çukura gömme sürecidir ve çözüm
sürecinden de herhangi bir şekilde taviz vermeyeceğiz; onu da ifade etmek
istiyorum.
Saygılar
sunuyorum. (AK PARTİ sıralarından alkışlar) 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkan…
BAŞKAN
– Sayın Baluken daha önce sisteme girdi. 
Buyurun.
İZZET
ULVİ YÖNTER (İstanbul) – Buzdolabından çıktı mı?
10.- Diyarbakır Milletvekili İdris Baluken’in, Ekonomi
Bakanı Mustafa Elitaş’ın yaptığı açıklamasındaki bazı ifadelerine ilişkin açıklaması
İDRİS
BALUKEN (Diyarbakır) – Sayın Başkan, değerli milletvekilleri; bir kabine üyesi
Sayın Bakanın, Genel Kurula bu kadar yanıltıcı bilgi vermesinden doğrusu hicap
duyuyorum. Bu topa girme niyetim yoktu ama bu kadar aleni, yanıltıcı bir bilgi
olunca bazı şeyleri tabii Genel Kurulla ve halkımızla paylaşma ihtiyacı
doğuyor. 
Sayın
Bakan da çok iyi biliyor ki Süleyman Şah Türbesi’yle ilgili o nakil
operasyonunun yapıldığı gece, bir zamanlar AKP Hükûmetinde Dışişleri Bakanlığı
da yapan Sayın Feridun Sinirlioğlu, Sayın Salih Müslim ve Sayın Sırrı Süreyya
Önder İstanbul’da o krizi bizzat yönetmişlerdir. Türkiye Cumhuriyeti askerinin
IŞİD canilerinin elinde can vermemesi için PYD’yle ilgili bütün o süreçleri
bizzat buradan bu kriz masası üzerinden müdahale ederek götürmüşlerdir. 
Sanırım
Sayın Elitaş’ın bilgisi yoktur. Bunu eğer inkâr etmeye devam ederse kendisine
Dışişleri Bakanlığı yapmış olan Feridun Sinirlioğlu’yla hemen bir telefon
görüşmesi yapıp tekrar Genel Kurula bilgi vermesini rica edeceğim çünkü bu
utanılacak ya da ayıpsanacak bir durum değil. Biz daha sonra ortaya çıkan bu
duruma da “Eşme ruhu” dedik. 
BAKİ
ŞİMŞEK (Mersin) – Utanın bundan! 
İDRİS
BALUKEN (Diyarbakır) - Oradaki Kürtlerin Türkiye’nin düşmanı olmadığını,
Türkiye’nin güvenliğiyle ilgili asla bir problem yaratmadığını ve stratejik
ittifak temelinde yaklaşılırsa da Türkiye’nin Suriye’deki ve Orta Doğu’daki
pozisyonuna katkı sunacak bir siyasi pozisyona da her zaman hazır olduğunu
ifade ettik, bugün de aynı şeyi ifade ediyoruz. 
Nitekim
Süleyman Şah Türbesi ve Eşme ruhu, çökmüş Suriye politikasından… 
(Mikrofon
otomatik cihaz tarafından kapatıldı) 
BAŞKAN
– Artı bir dakika… 
Tamamlayın
lütfen. 
RUHİ
ERSOY (Osmaniye) – Süleyman Şah’ın kemikleri sızlıyor! 
İDRİS
BALUKEN (Diyarbakır) – Süleyman Şah Türbesi’nin nakli, çökmüş Suriye
politikasından ve Orta Doğu politikasından nasıl çıkılacağının da en açık
kanıtı ve göstergesidir. 
PYD’yle
ilgili terör örgütü yaftalamasına da gelince, o bilgiyi de paylaşayım: AKP
Hükûmeti, PYD’den cihadist gruplarla birlikte hareket etmesini istemiştir. Eğer
o tarzda hareket ederse Ankara’da temsilcilik sözü, Mürşitpınar Sınır
Kapısı’nın ticarete açılması sözünü vermiştir, PYD bunu kabul etmediği için
AKP, PYD’yle ilgili tutumunu değiştirmiştir.
Teşekkür
ederim. 
BAŞKAN
– Sayın Özel.
İZZET
ULVİ YÖNTER (İstanbul) – Saklanma, konuş!
İDRİS
BALUKEN (Diyarbakır) - Çıkıp inkâr edin bakalım. (CHP sıralarından gürültüler)
BAŞKAN
– Sayın milletvekilleri, lütfen…
11.- Manisa Milletvekili Özgür Özel’in, Ekonomi Bakanı
Mustafa Elitaş’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Tabii
karşımızda Ekonomi Bakanı var. Ekonomi Bakanı gelirle servet farkını gayet iyi
bilmesi gereken biridir. Şimdi, buradan çok net söylüyoruz, Sayın Bekaroğlu’nun
verdiği rakamlar servettir, baştan beri servet konuşuluyor. Yüzde 1’lik durumla
ilgili yani en zengin yüzde 1’in servetinin toplam yüzde kaç olduğunu,
2002-2016 karşılaştırmasını kendisinden bekleriz. CHP’nin bu rakamları son
derece net ve kamunun rakamlarıdır. Sayın Bakanın içinde bulunduğu durum
karşısında dikkatle kendisini dinleyeceğiz, bu bir. 
İkincisi:
2002’deki ve 2016’daki milyarder sayılarını açıklasın, bu iki.
Üçüncüsünü
söylüyorum: Biz Sayın Bakana itibar edeceğiz. Salih Müslim diyor ki: “Süleyman
Şah Türbesi’nin taşındığı gün, gece İstanbul’daydım. Sinirlioğlu’yla ve
ekibiyle telefon irtibatındaydım, o işi ben kolaylaştırdım.” 
İDRİS
BALUKEN (Diyarbakır) - İnkâr ederse adresi…
ÖZGÜR
ÖZEL (Manisa) - Sayın Bakan İstanbul’da mıydı değil miydi? Eğer “İstanbul’da
değil.” derseniz, olduğu ispatlandığında “Sinirlioğlu’yla telefon görüşmesi
yapmadı.” derseniz, yaptığı ispatlandığında istifa edecek misiniz? Çok net
soruyorum. (CHP sıralarından “Bravo” sesleri, alkışlar)
BAŞKAN
– Sayın Vural, buyurun.
12.- İzmir Milletvekili Oktay Vural’ın, Ekonomi Bakanı
Mustafa Elitaş’ın yaptığı açıklamasındaki bazı ifadelerine ilişkin açıklaması
OKTAY
VURAL (İzmir) – Teşekkür ederim.
Ben
yüzde 54,3’ü servetten alınan pay olarak ifade etmiştim, bunu ifade edenlerden
biri de bendim. Tabii, yani zannederim Sayın Bakanın dikkatinden kaçtı. Bu
konuda bir iddiada bulunmak istiyorsa yüzde 54,3’ün kime ait olduğuna ilişkin
kendileri bir araştırma yapabilirler. Ama işin bir vahim tarafı, tabii,
Süleyman Şah Türbesi’nin bulunduğu yer bir vatan toprağı ama bu vatan
toprağından çekilmeyi bir muzafferiyetle aktarmayı son derece yanlış görüyorum.
Böyle bir şey kabul edilebilir mi? Yani orada IŞİD terör örgütü var diye naaşı
alıp getiriyoruz, sandukayı alıp getiriyoruz. 
KAMİL
AYDIN (Erzurum) – Egemenlik toprağımız... 
OKTAY
VURAL (İzmir) – Egemenlik alanımızı kullanmıyoruz, getiriyoruz. Buradan bir
muzafferiyet… “Kimseye haber verilmemiştir.” Ya, IŞİD teröründen kaçıldı.
PYD’nin fotoğrafları var, göstereyim. Terörist-başının posterleri…
İDRİS
BALUKEN (Diyarbakır) – Ya, yeri PYD belirledi, hayret bir şey ya! Yer
gösterdiler, kötü mü oldu. 
OKTAY
VURAL (İzmir) - …paçavralarıyla alanın düzenlendiği bir yere getirildiği gayet
açık ve net. 
Şimdi,
bakın, 21 Mart 2015’te teröristbaşının yazdığı mektup, o mektupta aynen Eşme
ruhundan bahsediyor, diyor ki: “Yeni tarihin sembolüdür.” İşte, sizlerin, yeni
tarihin sembolünü Eşme ruhuyla birlikte, İmralı canisiyle birlikte inşa
ettiğinizi ortaya koyuyor. Bu bakımdan, PYD’nin lideri Salih Müslim, 2015
yılında -ki bundan önce defalarca görüştüğünü Sayın Davutoğlu da ifade etti-
bizzat Sayın Davutoğlu’yla Dışişleri Bakanlığı döneminde de görüşmüştür zaten.
Ama, asıl vahim olanı, Süleyman Şah’la ilgili bu operasyonun, bugün “terör
örgütü” dediğimiz PYD’yle birlikte düzenlendiğinin ortaya çıkmasıdır. Bu, esef
verici bir husustur. 
Şimdi,
yabancılara karşı “PYD terör örgütüdür.” deniyor, şudur, budur… Adamlar
kalkacak diyecek ki…
(Mikrofon
otomatik cihaz tarafından kapatıldı) 
OKTAY
VURAL (İzmir) – Yahu, sen, terör örgütüyle birlikte…
BAŞKAN
– Bir dakika daha veriyorum, tamamlayın lütfen. 
OKTAY
VURAL (İzmir) – Terör örgütüyle görüşen sensin. Bu operasyonu yapan, beraber,
birlikte koordinesini yapan sensin. Daha sonra HDP’li Milletvekili Sırrı
Süreyya Önder burada açıkladı, “Bu konuda ben devreye girdim.” diye ifade etti.
(Mikrofon
otomatik cihaz tarafından kapatıldı) 
EKONOMİ
BAKANI MUSTAFA ELİTAŞ (Kayseri) – Sayın Başkan, ben de söz istiyorum. 
OKTAY
VURAL (İzmir) – Tüm bunlar ortadayken bunun üstünü örtmeye gerek yok. Ama asıl
vahim olanı Türkiye Cumhuriyeti devletinin bir terör örgütünü muhatap alacak
noktaya gelmesidir. 
EKONOMİ
BAKANI MUSTAFA ELİTAŞ (Kayseri) – Sayın Başkan, bana da söz verir misiniz.
OKTAY
VURAL (İzmir) - Ayrıca, Musul Başkonsolosunun rehin alınma süreciyle ilgili
konu… Yani, asıl şunu sorgulamamız lazım: O Konsolosumuzun ve vatandaşlarımızın
teslim olmasını kimler istemiştir, kim teslim etmiştir. Asıl bunun ortaya
çıkması lazım. 
EKONOMİ
BAKANI MUSTAFA ELİTAŞ (Kayseri) – Bitti sözü, açın da bana söz verin. 
OKTAY
VURAL (İzmir) - Göz göre göre IŞİD terör örgütü geliyorken, Başkonsolosun ve 49
vatandaşımızın orada terör örgütüne teslim olmasına sebebiyet verenler
kimlerdir? Kim “Teslim ol.” talimatı vermiştir? Bunların da elbette açıklanması
gerekir. Bu bakımdan, bu Türkiye Cumhuriyeti devletinin politikalarının, nasıl,
terör örgütleri tarafından, onlarla ilişki kurularak geliştirildiğini de ortaya
koyması bakımından bir örnektir. 
Teşekkür
ederim. 
BAŞKAN
– Teşekkür ederim. 
Sayın
Bakan… 
EKONOMİ
BAKANI MUSTAFA ELİTAŞ (Kayseri) – Az önceki açıklamalarım kısa ve netti. 
1)
Gelirle ilgili… 
BAŞKAN
– Açıklama mı yapacaksınız?
EKONOMİ
BAKANI MUSTAFA ELİTAŞ (Kayseri) – Açıklama yapıyorum. 
BAŞKAN
– İkinci tura geçtik, birer dakika veriyorum, sayın grup başkan vekilleri, eğer
söz almak isteyen varsa, aksi takdirde, ben kendi kendimi gündeme davet etmek
durumunda kalacağım. Lütfen. 
EKONOMİ
BAKANI MUSTAFA ELİTAŞ (Kayseri) – Doğrusunu yaparsınız! Aslında yapılan… 
ÖZGÜR
ÖZEL (Manisa) – İşinize gelmiyor yani, sıkıştınız.
BAŞKAN
– Buyurun, bir dakika. 
13.- Ekonomi Bakanı Mustafa Elitaş’ın, Manisa
Milletvekili Özgür Özel ile İzmir Milletvekili Oktay Vural’ın yaptıkları
açıklamalarındaki bazı ifadelerine ilişkin açıklaması
EKONOMİ
BAKANI MUSTAFA ELİTAŞ (Kayseri) – Bakın, Sayın Başkanım:
1)
Servetle ilgili bugüne kadar
herhangi bir istatistik yapılmamıştır. Kimin servetinin değerinin ne olduğu
konusunda herhangi bir değerleme mekanizması ve unsuru yoktur. 
2)
Üzülerek ifade ediyorum; Cumhuriyet
Halk Partisi grup başkan vekilinin kılavuzu Salih Müslim olmuş…
ÖZGÜR
ÖZEL (Manisa) – Öyle bir şey yok! Cevap ver.
EKONOMİ
BAKANI MUSTAFA ELİTAŞ (Kayseri) – …Oktay Bey’in kılavuzu da teröristbaşı olmuş.
(CHP ve MHP sıralarından gürültüler) Yani onun sözüyle hareket ediyorsunuz,
“Salih Müslim böyle dedi, kayıtlarda var.” diyorsunuz. 
ÖZGÜR
ÖZEL (Manisa) – Hayır, açıkla!
EKONOMİ
BAKANI MUSTAFA ELİTAŞ (Kayseri) – Açık ve net söylüyorum: Süleyman Şah Türbesi
oradan getirilirken Türkiye Cumhuriyeti Hükûmeti ve Silahlı Kuvvetleri oradaki
unsurlara “Ben Süleyman Şah Türbesi’ni getireceğim, yanlış bir hareket yapan olursa
bedelini öder.” demiştir ve alıp getirmiştir. Olayın özü budur. 
Teşekkür
ediyorum. (AK PARTİ sıralarından alkışlar)
KAMİL
AYDIN (Erzurum) – Niye getirdiniz, niye, ne oldu? Süleyman Şah rahatsız mı
oldu?
ÖZGÜR
ÖZEL (Manisa) – O gece İstanbul’da görülüyor, hadi. Niye kaçtınız ya?
İDRİS
BALUKEN (Diyarbakır) – Sayın Başkan…
OKTAY
VURAL (İzmir) – Sayın Başkan…
BAŞKAN
– Birer dakika. 
Sayın
Baluken kalktı ayağa önce.
OKTAY
VURAL (İzmir) – Sayın Başkan, bir kere, burada teröristbaşının kılavuzluğunda
hareket edenin kim olduğunu aziz milletimiz biliyor. Habur’da teröristleri
devlet töreniyle karşılayan irade budur, Oslo’da teröristbaşıyla görüşen irade
budur, Dolmabahçe’de teröristbaşının talimatlarıyla Dolmabahçe mutabakatını
yapanlar bunlardır.
BAŞKAN
– Teşekkür ederim. 
KAMİL
AYDIN (Erzurum) – Arazinin yerini PYD gösterdi, araştırın isterseniz, PYD
gösterdi araziyi.
OKTAY
VURAL (İzmir) – Teröristbaşının 15 Ağustos 2009’daki yol haritasını çözüm
haritası olarak kılavuz kabul eden bunlardır. 
BAŞKAN
– Teşekkür ederim. 
OKTAY
VURAL (İzmir) – Bunlar teröristin ve PKK’nın ipine sarılarak siyaset yaptılar
ve hendeklerde o siyasetle övünmüştür. Bu kadar açık ve seçik, bu kadar. Bu
kadar açık, seçik. (MHP sıralarından “Bravo” sesleri, alkışlar) 
EKONOMİ
BAKANI MUSTAFA ELİTAŞ (Kayseri) – Hükûmetin dediğine inanmıyorsun, Apo’nun
dediğine mi inanıyorsun? 
BAŞKAN
– Teşekkür ederim.
Sayın
Bakan…
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
OKTAY
VURAL (İzmir) – Hadi bakalım. Beraber, birlikte iş tutuyorsunuz be! 
EKONOMİ
BAKANI MUSTAFA ELİTAŞ (Kayseri) – Teröristbaşının dediğini dinliyorsunuz
burada, kılavuzları teröristbaşı deyince kızıyorsunuz. 
OKTAY
VURAL (İzmir) – Ben Hükûmeti suçluyorum. Sen kendini teröristbaşının yerine
koyuyorsan, al koy!
BAŞKAN
– Sayın Elitaş…
Sayın
Vural…
Dinliyorum
ben sizi Sayın Baluken, lütfen. 
İDRİS
BALUKEN (Diyarbakır) – Ben nasıl cevap vereyim Sayın Başkan? 
OKTAY
VURAL (İzmir) – Ben seni sorguluyorum. 
BAŞKAN
– Sayın Vural, lütfen… Sayın Baluken’i dinliyoruz. 
İDRİS
BALUKEN (Diyarbakır) – Sayın Başkan, ben Sayın Bakana cevap vermek üzere
kalkmıştım. Yani benim verdiğim bilgileri…
BAŞKAN
– Bir dakika… 
EKONOMİ
BAKANI MUSTAFA ELİTAŞ (Kayseri) – Sayın Başkan, ben teröristbaşına söylüyorum. 
OKTAY
VURAL (İzmir) – Görüşen sizsiniz.
KAMİL
AYDIN (Erzurum) – Ortaksınız, ortak! 
OKTAY
VURAL (İzmir) – Gönderen sizsiniz. 
EKONOMİ
BAKANI MUSTAFA ELİTAŞ (Kayseri) – Ben teröristbaşına söylüyorum;
teröristbaşının temsilcisi mi o Sayın Başkan?
BAŞKAN
– Sayın Elitaş, lütfen müsaade eder misiniz. Sayın Baluken’e söz verdim, bir
dakikalık bir süresi var, onu kullanacak şu anda ve ayakta bekliyor. 
EKONOMİ
BAKANI MUSTAFA ELİTAŞ (Kayseri) – Sayın Başkan, ben Baluken’i eleştirmedim,
teröristbaşını eleştirdim. 
BAŞKAN
– Tamam, peki.
Sayın
Baluken, dinliyorum sizi; bir dakika. 
İDRİS
BALUKEN (Diyarbakır) – Yani benim verdiğim bilgileri tekzip edecek şekilde yeni
bir açıklama yaptı; ona cevap olsun diye söz almıştım ama bu arada Sayın Vural
açık bir şekilde grubumuza sataştı. Dolmabahçe mutabakatını birtakım gizli
pazarlıklar üzerinden sundu. Müsaadenizle sataşmadan söz istiyorum.
BAŞKAN
– Sataşmadan söz istiyorsunuz Sayın Vural’a.
İDRİS
BALUKEN (Diyarbakır) – Evet. 
BAŞKAN
– Yani Milliyetçi Hareket Partisi Grup Başkan Vekiline… 
İDRİS
BALUKEN (Diyarbakır) – Evet.
BAŞKAN
- İki dakika, buyurun.
OKTAY
VURAL (İzmir)- Efendim, ben Hükûmete sataştım. Herhâlde Sayın Baluken Hükûmeti
savunmak için söz aldı. 
BAŞKAN
– Buyurun. 
V.- SATAŞMALARA İLİŞKİN KONUŞMALAR (Devam)
13.- Diyarbakır Milletvekili İdris Baluken’in, İzmir
Milletvekili Oktay Vural’ın yaptığı açıklaması sırasında Halkların Demokratik
Partisine sataşması nedeniyle konuşması
İDRİS
BALUKEN (Diyarbakır) – Teşekkür ediyorum Sayın Başkan. 
Dolmabahçe
mutabakatıyla ilgili bugüne kadarki tavrımızın arkasında olduğumuzu, Türkiye
siyaset tarihinin en onurlu işi olduğunu, kırk yıllık çatışma sürecinde bir tek
can kaybını engellemişse bile emeği geçen herkesin son derece kutsal bir iş
yaptığını defalarca ifade ettik, bir kez daha ifade edelim. Ama özellikle Sayın
Bakanın çıkıp tekrar benim yaptığım açıklamaları, üstelik “Feridun
Sinirlioğlu’yla telefonla görüş sonra açıklama yap.” dememe rağmen bir kez daha
tekzip etmesini doğrusu artık kınamak istiyorum. 
Biz
çok net bir şey söylüyoruz: Yanlış bir şey yapılmadı. O gece Salih Müslim,
Feridun Sinirlioğlu ve Sayın Sırrı Süreyya Önder’den oluşan bir kriz masası
süreci tamamen sağ salim götürecek şekilde yönetti ve çok şükür sağ salim bir
şekilde o türbenin PYD’nin denetiminde olan bir yere nakli sağlandı. Orada
utanılacak, ayıplanacak, arkasında durulmayacak bir şey yok. Nitekim sonradan
“Eşme ruhu” olarak ifade ettiğimiz o anlayışın, yeni Suriye politikasının,
Kürtlerle ilgili yeni vizyonun da biz Türkiye’ye kazandıracağını düşünüyoruz.
Yani siz şundan memnun musunuz: Ankara’da, Sultanahmet’te, Diyarbakır’da,
Suruç’ta bombaları patlatan IŞİD’le ilgili bir mevzu olunca bundan rahatsızlık duyulmuyor,
Türk askerinin canı için o operasyonel süreçte kendi canını ortaya koymuş olan
Kürtlerle ilgili rahatsızlık duyuluyor? Bundan sizin de memnun olmamanız lazım.
Şu nettir: Kürtler Türkiye için bir tehdit değildir, Türkiye’nin Suriye ve Orta
Doğu politikasından çıkışı da taktik değil stratejik, yüzyıllık Kürtlerle
birlikte hareket etmektir. O nedenle bu temel önemli konuları ucuz polemiklere
kurban etmemenizi özellikle rica ediyorum. (HDP sıralarından alkışlar)
BAŞKAN
– Sayın Özel, süreniz bir dakika.
VI.- AÇIKLAMALAR (Devam)
14.- Manisa Milletvekili Özgür Özel’in, Ekonomi Bakanı
Mustafa Elitaş’ın yaptığı açıklamasındaki bazı ifadelerine ilişkin tekraren
açıklaması
ÖZGÜR
ÖZEL (Manisa) – Sayın Başkan, servet meselesinde Sayın Bakan çuvalladı, onu
birazdan sözcülerimiz cevaplar. 
Bizim
kendisine sorumuz netti, cevabını alamıyoruz. Salih Müslim o gece İstanbul’da
olduğunu iddia ediyor. Ben size inanacağım; “O gece İstanbul’da değil.”
diyorsunuz. İstifa edecek misiniz eğer oradaysa? “Feridun Sinirlioğlu’yla
defalarca telefonda görüştüm.” diyor. “Yok.” diyorsunuz. 
İLKNUR
İNCEÖZ (Aksaray) – “İstanbul’da değil.” demedi ki, öyle bir ifade kullanılmadı.
OSMAN
AŞKIN BAK (Rize) – “İstanbul’da” demedi, sadece “Dışişleri, Türkiye Cumhuriyeti
kimseyle görüşmedi…” 
ÖZGÜR
ÖZEL (Manisa) – Eğer görüştüğü ispatlanırsa istifa edecek misiniz? İkinci soru.

Üç;
Allah’tan, rahmetli Ecevit’in yerinde, döneminde siz yokmuşsunuz. O zaman “Ayşe
tatile çıksın.” demek yerine Yunan ordusuna ve İngiltere’ye haber verip
Kıbrıs’ı Türkiye’ye taşırdınız siz, bunu da unutmayın. (CHP sıralarından
alkışlar) 
Son
olarak da şunu söylüyorum: Türk Silahlı Kuvvetlerini sanık, terör örgütünü
gizli tanık yapan bir iktidarın bakanına da bu açıklama yakışırdı.
BAŞKAN
– Teşekkür ederim. 
İDRİS
BALUKEN (Diyarbakır) – Sayın Özel, kötü bir şey mi yapıldı ya? 
BAŞKAN
– Gündeme dönüyoruz, gündemimiz Süleyman Şah Türbesi değil. 
İDRİS
BALUKEN (Diyarbakır) – Yani o türbeden Türkiye askerinin tahliyesiyle ilgili
PYD katkı sunmuşsa kötü bir şey mi yapıldı?
ÖZGÜR
ÖZEL (Manisa) – Kötü olduğunu söylemedim, inkâr etmelerine laf ettim.
BAŞKAN
– Lütfen, sayın milletvekilleri…
Şimdi,
Cumhuriyet Halk Partisinin grup konuşmacılarını dinleyeceğiz; ilk konuşmacı…
MUHARREM
ERKEK (Çanakkale) – Sayın Başkan, Sayın Bakan cevap versin. 
İLKNUR
İNCEÖZ (Aksaray) – Cevap verdi, verdi. 
MUHARREM
ERKEK (Çanakkale) – Vermedi, vermedi.
ÖZGÜR
ÖZEL (Manisa) – Sayın Bakan, cevap veremiyor anlaşılan.
BAŞKAN
– Müsaade ederseniz, Genel Kurulu ben idare edeyim, olur mu? Lütfen…
OKTAY
VURAL (İzmir) – Talebi var ama Sayın Bakanın. 
BAŞKAN
– Burada mikrofonlar var, söz almak isteyen usulü biliyor, söz ister. 
ÖZGÜR
ÖZEL (Manisa) – Sayın Başkan, Sayın Başkan…
BAŞKAN
– Şimdi, Cumhuriyet Halk Partisi Grubu adına İstanbul Milletvekili Sayın Bihlun
Tamaylıgil konuşacak.
ÖZGÜR
ÖZEL (Manisa) – Hayır, Sayın Başkan, bir saniye…
BAŞKAN
– Buyurun.
ÖZGÜR
ÖZEL (Manisa) – Elbette Bihlun Hanım konuşacak ama siz İç Tüzük’ü işletmekle
yükümlü ve hepimiz adına bu görevi yapan bir tarafsız mercide oturan birisi
olarak…
BAŞKAN
– Evet.
ÖZGÜR
ÖZEL (Manisa) - …bizim İç Tüzük’ten kaynaklanan haklarımızı kullanmamızı…
BAŞKAN
– Ne talebiniz vardı, görmediğim?
ÖZGÜR
ÖZEL (Manisa) - Sayın Sezgin Tanrıkulu’nun geçmiş tutanak hakkında İç Tüzük
59’a göre, kürsüden açıklama yapma talebi var. Onu izah etmemize fırsat
vermenizdir efendim.
BAŞKAN
– Görmedim onu, bir dakika bakalım.
EKONOMİ
BAKANI MUSTAFA ELİTAŞ (Kayseri) – Birleşimin başında olur Sayın Başkan.
Birleşimin başında olur o.
ÖZGÜR
ÖZEL (Manisa) - Geçen tutanak hakkında.
BAŞKAN
– Bakalım, bir dakika…
ÖZGÜR
ÖZEL (Manisa) - İç Tüzük 58.
BAŞKAN
– 59’da öyle bir şey yok.
ÖZGÜR
ÖZEL (Manisa) - 58 efendim, 58.
İDRİS
BALUKEN (Diyarbakır) – 58…
ÖZGÜR
ÖZEL (Manisa) - İlk anda “59” dedim, sonra 2 kez düzelttim efendim 58. Tamamen
geçen tutanak hakkında yani.
BAŞKAN
– Tamam.
Bir
teamülü söyledi görevli arkadaşlar, bir yazılı başvuruda bulunursanız…
ÖZGÜR
ÖZEL (Manisa) – O eksiği tamamlarız efendim.
BAŞKAN
– Onu yerine getiririz.
Şimdi
Cumhuriyet Halk Partisi Grubu…
ÖZGÜR
ÖZEL (Manisa) – O eksiği ben hallediyorum.
BAŞKAN
– Yazılı bekleyelim sizden.
ÖZGÜR
ÖZEL (Manisa) - Peki, peki.
BAŞKAN
– Cumhuriyet Halk Partisi Grubunun konuşmacısını biraz önce ilan etmiştim ancak
Sayın Arık bir dakikalık söz talebinde bulundu, epey zamandır da bekliyor.
Buyurun
Sayın Arık, bir dakika… 
15.- Kayseri Milletvekili Çetin Arık’ın, Boydak
Holdinge yönelik operasyonla ilgili sürece ilişkin açıklaması
ÇETİN
ARIK (Kayseri) - Teşekkür ediyorum Sayın Başkanım.
Boydak
Holding Kayseri’mizin olduğu kadar Türkiye'nin de en önemli sanayi
kuruluşlarından biridir. Boydak ailesinin yaşadığı olayları üzülerek izliyor,
Boydak ailesine ve çalışanlarına geçmiş olsun dileklerimi iletiyorum.
Yaklaşık
14 bin kişiye istihdam sağlayan ve bugüne kadar hayırseverliğine, misafirperverliğine
AKP’lilerin sık sık şahitlik ettiğini, uluslararası konukları Boydak Holding’de
ağırladığını biliyoruz. Elbette kimsenin suç işleme özgürlüğü yoktur ancak AKP
iktidarında hukuk siyasallaşmış, hukuk kararları siyasi bir öç alma silahına
dönmüştür. 
Bu
noktada Ekonomi Bakanımız, hemşehrimiz Sayın Mustafa Elitaş’a sormak istiyorum:
Hayırseverliğine yüzlerce kez şahitlik ettiğiniz Boydak ailesine reva görülen bu durum can çekişen Türkiye ekonomisini…
(Mikrofon otomatik cihaz tarafından kapatıldı)
ÇETİN ARIK (Kayseri) – …nasıl etkileyecektir? Bir türlü
önüne geçilemeyen işsizlik konusunda nasıl bir katkı sağlayacaktır?
BAŞKAN – Teşekkür ederim Sayın Arık. Bir dakika
demiştik.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) EKONOMİ BAKANLIĞI (Devam)
1) Ekonomi Bakanlığı 2016 Yılı
Merkezî Yönetim Bütçesi
2) Ekonomi Bakanlığı 2014 Yılı
Merkezî Yönetim Kesin Hesabı

B) GENÇLİK VE SPOR BAKANLIĞI (Devam)
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ (Devam)
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI (Devam)
1) Maliye Bakanlığı 2016 Yılı
Merkezî Yönetim Bütçesi
2) Maliye Bakanlığı 2014 Yılı
Merkezî Yönetim Kesin Hesabı

E) GELİR İDARESİ BAŞKANLIĞI (Devam)
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU (Devam)
1) Kamu İhale Kurumu 2016 Yılı
Merkezî Yönetim Bütçesi
2) Kamu İhale Kurumu 2014 Yılı
Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
(Devam)
1) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ (Devam)
BAŞKAN – Cumhuriyet Halk Partisi Grubu adına ilk
konuşmacı İstanbul Milletvekili Sayın Bihlun Tamaylıgil olacak.
Buyurun. (CHP sıralarından alkışlar)
Süreniz on altı dakika.
CHP GRUBU ADINA BİHLUN TAMAYLIGİL (İstanbul) – Sayın
Başkan, öncelikle, tabii, ben bütçe üzerine konuşacağım ama Sayın Bakan, hiç
âdet olmadığı şekilde, bir sataşmayla gündemi oluşturdu. O yüzden, sizden,
süreme cevap verme hakkının getirdiği bir ya da iki dakikayı da eklemenizi
isteyerek başlamak istiyorum.
BAŞKAN – Öyle bir şey yapamayacağım Sayın Tamaylıgil.
BİHLUN TAMAYLIGİL (Devamla) – Rica ediyorum.
BAŞKAN – Sizin on altı dakika süreniz var.
Buyurun, yeniden başlatıyorum.
BİHLUN TAMAYLIGİL (Devamla) – Çünkü, Sayın Bakan,
öncelikle, servet ile gelir arasındaki farkı tam olarak ayıramadan veya dinlemeden
cevap veriyorsanız bu sizin ayıbınız. 
İki: Siz, eğer bu ülkede servetle ilgili yapıyı ortaya
çıkaramıyorsanız bu da sizin korkaklığınız diye düşünmek istiyorum. (CHP
sıralarından alkışlar) 
Ama, siz bunu ortaya çıkarmıyorsanız da Credit Suisse
diye bir kuruluş var ve bu Credit Suisse, uluslararası açıdan baktığınızda,
araştırmalarıyla ortaya çıkan sonuçları dünyayla paylaşan bir kuruluş ve o kuruluş
yıllar itibarıyla dünyadaki küresel servet raporunu yayınlıyor. O servet
raporuna baktığınız zaman da 2000-2007 ve 2014 rakamları itibarıyla
karşılaştırdığınızda, Türkiye açısından, açıkçası, yüzde 10’luk nüfusun yüzde
77 servete sahip olduğunu görüyoruz. Onun üzerinden yüzde 1’lik dilimde yapılan
çalışma sonucunda da biraz önce “Kaynağı nedir?” diye sorduğunuz sorunun
cevabını buluyoruz. Cumhuriyet Halk Partisi hiçbir zaman dayanaksız, bilgisiz,
gereksiz konuşmaz; konuştuğunun arkasında her zaman bilgi vardır, belge vardır.
(CHP sıralarından alkışlar)
ÖZGÜR ÖZEL (Manisa) – Başkan, Bakanı maskeliyorlar,
Bakanın aczini maskeliyorlar. 
BİHLUN TAMAYLIGİL (Devamla) – Değerli arkadaşlar, şimdi
Türkiye ekonomisini konuşuyoruz. Aslında, Ekonomi Bakanlığının adı “ekonomi”;
çok büyük görüyoruz, o zaman kuruluşunda da öyle büyük işler yapacak diye
kurulmuştu ama geldi, bütün faaliyeti Dış Ticaret Müsteşarlığıyla kısıtlandı.
Ama, ben o kısıtlanmış Bakanlık değil de Türkiye ekonomisi açısından ve
riskleri açısından değerlendirme yapmak
istiyorum. 
Birincisi:
Türkiye ekonomisi açısından bugün en önemli sorun, demokrasi sorunu. Çünkü,
eğer bir ülkede kalkınma ve gelir adaleti olacaksa öncelikle demokrasi olmalı.
(CHP sıralarından “Bravo” sesleri, alkışlar) Ama, ülkemizde demokrasiye yönelik
tehditlerin kimlik değiştirdiği bugünlerde ne yazık ki sivil ve popüler
niteliği ağır basan, otoriter ve siyaseti, ekonomiyi ve toplumu tüm
yoğunluğuyla etkisi altına almaya çalışan bir anlayışla karşı karşıyayız. Sizin
düzeninizde hukuk, sadece yandaşlarınız için ayrı uygulanmakta; muhalifler için
ise ayrı hak ve hukuk sistemi uyguluyorsunuz. Sizin düzeninizde yandaşlık; suç
işleme ve hukuk dışında eylem ortaya koymanın ehliyeti hâline geldi. (CHP
sıralarından “Bravo” sesleri, alkışlar) Demokratik haklarını kullanan
vatandaşlar yerlerde sürüklenmekte, silahla çocukları yaralayıp ölümüne sebep
olanlar körü körüne korunmakta. Bu otoriter düzen, suç işleyen mensuplar için
kefalet ve teminat sistemi kurarken yurttaşlara karşı suçlama ve suçlulaştırma
sistemini ortaya koymaktadır. “Devlet benim.” diyen ve devleti kendi çıkarları
için kullanan, “Hukuk benim.” diyen ve yasaları keyfî biçimde uygulayan,
“Güvenlik gücü benim.” deyip yurttaşları şiddete ve korkuya maruz bırakan bir
şahsileşme ve keyfîleşme devlet yönetiminin her alanında kendini göstermekte;
kamunun sahip olduğu kurumsal ve ekonomik varlıklar tek kişinin şahsi tekel
değerlendirmesine dönüşmekte ve demokrasi, tek kişinin kaprisine, hırsına,
hıncına; tutarsız, takıntılı tercihlerine kurban edilmekte; adalet de mülk de
şahsileştirilmektedir.
Ekonomide
olumsuz sonuçlar yaşanıyor. Biraz önce dinledim, ben başka Türkiye’de miyim
diye… Ama vaktim olduğu sürece, size gerçek Türkiye’nin gerçek rakamlarını
-biraz önce dayanaklarını ortaya koyduğum gibi- kredibilitesi yüksek ve bilgi
değeri yüksek olan belgelerle açıklayacağım.
Ama
bunun yanında, şunları da söylemekten kendimi geri alamıyorum: Siz “Halka
hizmet Hakk’a hizmettir.” diyerek yönetimde hak talep ederek göreve geldiniz
ama bugün, kimsesizlerin kimsesi olan cumhuriyeti ve onun kazanımlarını
bilgisiz ve bilinçsizce eleştirmeye kalkıp enkaz görenler çok iyi bilmeli ki
bugün biz buradaysak cumhuriyetin erdemi sayesinde buradayız. (CHP sıralarından
“Bravo” sesleri, alkışlar) Ve unutmayın ki hepimizin dilini çözen demokrasi,
dilini körleştirip bağlayan diktatörlüktür; bunu hiçbir zaman unutmayın! (CHP
sıralarından alkışlar) 
İdare
etmek dürüstlüktür ve eğer dürüstlük ve doğruluk içerisinde, yanlış olmayan bir
anlayışla idare edilirse her şey güllük gülistanlık olur. Ama yine size bir
önerim var: Bir ülkede dalkavukluğun sağladığı çıkar dürüstlüğün çıkarından
fazla olursa o ülke batar. O yüzden, çevrenizdeki zenginleşen yapıya dikkat
edin. (CHP sıralarından alkışlar) 
BÜLENT
YENER BEKTAŞOĞLU (Giresun) – Ağzına sağlık! 
BİHLUN
TAMAYLIGİL (Devamla) – Bu ülkede çözüm; üretim, stratejik alanda ihracat,
hedefleri gerçekleştirecek istihdam ve geliri adaletle paylaşmaktan ortaya
çıkıyor. Ama, bugün görüyoruz ki Türkiye ekonomisi, sizin “istikrar” diye
ortaya çıktığınız anlatımda ganimet ekonomisi hâline geldi. Özelleştirmede, bu
ülkede yıllarca büyük yatırımlarla ortaya konulmuş ve stratejik önemi yüksek
olan yerleri satıp savdınız, heder ettiniz. İktidarın rant ekonomisi de olarak
ortaya koyduğu ihale, kiralama, satma, satın alma ve imar düzenlemeleriyle
halkın değil, belli bir zümrenin zenginleşmesini sağladınız. 
ÖZKAN
YALIM (Uşak) – Yandaş, yandaş. 
BİHLUN
TAMAYLIGİL (Devamla) – Yabancılara baktığınız zaman, özelleştirmede
yabancılaşmanın önünü sonuna kadar açtınız ve bunun yanında, yabancılar
Türkiye’ye geldiği zaman Türkiye’nin önceliklerine göre bir politika dâhilinde
yatırım yapmaları yerine “Ne olursa olsun, nasılsa paraya ihtiyaç var.” diyerek
onların küresel oyunlarına uyum sağlayan bir yatırım tercihini ortaya koydunuz.

Bakın,
yine, rakamları uluslararası kuruluşların ortaya koyduğu raporlardan söyleyeceğim.
Dünya Bankasının “İş Yapma Kolaylığı” adı altında bir raporu var. Bu rapor
dâhilinde, Türkiye, bu sene 4 sıra geriye giderek 55’inci sırada. Diğer
taraftan, İşe Başlama Kolaylığı’nda 6 sıra geri gidiyor ve 96’ncı sıraya
düşüyor. 
En
acısı ne biliyor musunuz? “Türkiye'ye güven var, yatırım gelecek, yatırıma
ihtiyacımız var, bu ülke güvenilirlikte -biraz önce arkadaşlarım anlatıyor-
bütün şartlara rağmen en iyi konumda.” diyorsunuz; ben, size Dünya Bankasının
Türkiye'de hukuki sorunların giderilmesindeki problemler nedeniyle 22 basamak
geriye gidip 188 ülke içinde 124’üncü sıraya düştüğümüzü gösteren raporunu
anlatmak isterim.
Diğer
taraftan, Dünya Adalet Projesinin 2015 yılı Küresel Raporu çıktı. Burada da
içler acısı bir durum var. Burada da ortaya çıkan rakam: 102 ülke içerisinde
Türkiye, hukukun üstünlüğü açısından 80’inci sırada değerli arkadaşlarım. Bir
ülkede güven olabilmesi için öncelikle hukukun üstünlüğünün kabul edilmesi
gerekir. (CHP sıralarından alkışlar) Hukukun üstünlüğünün olmadığı bir ülkede
güven olması mümkün değildir. 
Şimdi,
baktığınızda, yine Dünya Bankasının Türkiye'de bugünkü yaşanan riskler,
Birleşmiş Milletlerin Türkiye'nin 2016’yla ilgili riskleri konusunda raporları
var. “Kendi içinizdeki gerginliği çözün. Yaşanan mülteci sorunlarıyla ilgili
iyi yönetim modelini ortaya koyun. Ortaya çıkmış olan ülke riski konumunda
borçlarınızla, üretiminizle, ihracatınızla, tüm ekonomik faaliyetlerinizle
ilgili yapısal reformları hızlandırın.” diye uyarılar var. Ama, biz, şöyle bir
baktığınızda, ekonomiyi nasıl idare ettik 2002-2015 yılları arasında? Burada
ortaya çıkan bugünkü zafiyeti kendi kendine yaratan, borçlanmayı başarı gören,
borçlanmayla dışarıdan gelecek olan para bolluğunda her kaynağı “Nereye giderse
gitsin, gitsin ama risk durumlarında çıkarken bana ne yaşatır?” diye
düşünmeden, hesap etmeden bir politika oluşturmamızla karşımıza çıktı. 
Değerli
arkadaşlar, yıllarca biz somun pehlivanı gibi döviz varlıklarımızla, döviz
rezervimizle övündük. Ya, gelen, borçla gelen paraydı. Ben size bir rakam
vereyim: 2002’de 100 dolarlık kısa vadeli borca karşılık -bakın bu çok
tehlikelidir, işletmeci olanlar bilir, şirketlerde de cari orandır- 164
dolarlık bir rezerv vardı. Bugünkü rakam kaç biliyor musunuz? Ödenecek 100
dolarlık kısa vadeli borca karşı 82 dolarlık bir döviz rezerviniz var. Yani
tehlike sinyalleri çın çın çın çınlıyor. Bunları, bir milletvekili “Türkiye'de
risk var, bunları düzeltelim, bunlar için gerekeni yapalım.” maksadıyla dile
getirir. Sanmayın ki hepinizin korku ve suçlama teorisi gibi “Acaba kriz mi
bekliyorlar?” Hayır. Ben ülkemin –biraz önce sizin arkadaşınız söyledi-
zaferlerinin ekonomiyle taçlanacağı bir Türkiye olması için bu uyarıları
yapıyorum. (CHP sıralarından “Bravo” sesleri, alkışlar) 
Diğer
taraftan, baktığınızda, bir millî gelir rakamı çıkarttınız. Millî gelir,
aslında baktığınızda, sizin hesaplarınıza göre TL bazında yüzde 400 arttı ama o
dönemde artan enflasyon yüzde 210, kur artışı düşük, enflasyon yüksek; reelde
sabit fiyatlarla baktığınızda aslında artan millî gelir yüzde 80. Herkesi
dinledim, “Millî gelir 10 bin doların üzerinde çıktı." diyor. Ya, benim
okuduğum rakamlar mı yanlış, Hazinenin veya Merkez Bankasının çıkardığı
rakamlar mı yanlış? Biz 10 bin doların altına düştük arkadaşlar, bugün 9 bin dolarlar
seviyesinde bir millî gelirdeyiz ve kurun bugünkü rakamıyla. Ama siz üzülmeyin,
sizi yine 10 bin dolara getirecek bir yöntem buldu sağ olsun ekonomi idaresi;
mayıs ayında yoksulluk ve millî gelir hesaplarını değiştiriyor TÜİK. Yani yine
ortaya çıkıyor ve böylece sizin istediğiniz 10 bin doların üstüne çıkacak bir
rakamla karşı karşıya kalacağız. 
İki
gün önce enflasyon açıklandı, enflasyon eksi çıktı. Ya, bu ülkede milletin
cebinde harcayacak para mı kaldı? Şubat ayına baktığınızda düşen enflasyonun etkisi
giyim eşyaları ve ayakkabıda. Siz esas çekirdek enflasyona bakın, yüzde 9,5 ve
Türkiye, bugün, Rusya, Mısır ve onun arkasından baktığınızda Brezilya’dan sonra
4’üncü en yüksek enflasyonu yaşayan ülke. 
Bırakın
bu gerçekleri görmezden gelmeyi; doğruları doğru zamanda, doğru şekilde hep
beraber paylaşalım ve konuşalım. 
Bugün
resmî, resmî olmayan senediyle, çekiyle, devletin verdiği garantisiyle
Türkiye’nin toplam borcu, hane halkı ve diğerleriyle beraber, gayrisafi millî
hasılanın 2 katı. Güven endeksinde dibe gittik; ilk yayınlandığı 2012’den sonra
ilk defa 71,5 oldu. 100’ün altına düşerse tehlike. Nedir bu? Tüketicinin,
üreticinin üretimini, istihdamını, beklentilerini, her şeyi ortaya koyan rakam.
“1 Kasımda tek başına iktidar, istikrar getireceğiz.” dediniz ve insanlar da
buna inandı. O zaman bu rakam kaçtı biliyor musunuz? 104, hatta 104,7; dört ay,
çok geçmedi, dört ayda en düşük seviyesine gelerek 71,5 oldu. 
Şimdi,
ekonomik açıdan baktığınızda -yine rakamlarla konuşalım- bu son on iki on üç
yılda 650 milyar faiz ödemesi yaptınız. Bu faiz ödemesini yaptığınız dönemde
toplam yatırımlar 328 milyar. O dönemde faiz dışı fazla var. Belki faiz dışı
fazlanın ne olduğunu hepimiz biliyoruz. Gelirle ortaya çıkan ve faiz ödemesinin
de dışında kalan kaynak. Biz, faizleri öderken bu faiz dışı fazlayı yani halkın
vergisini kullandık, 90 milyara yaklaşan özelleştirme gelirini de kullandık,
üstüne yine 270 milyar küsuru hazineye görev vererek borçlandırdık ve böylece,
bu ülkede, sürekli, hani “faiz lobisi” dediğiniz o mutlu azınlığa kaynak
yaratıldı. Biz, çocuklar doğunca yakasına altın takarız. Siz de 2002’de 3 bin
lira olan kişi başı borcu 8 bin liraya getirerek onu altın olarak yakasına
takıyorsunuz. 
Dış
borçta, baktığımız zaman, gerçekten kısa vadenin riski çok yüksek. “Dış
ticareti artırdık.” diyorsunuz. Yüzde 290 ihracat artarken yüzde 300’ün
üzerinde ithalat arttı. Dış ticaret açığında ilk 4 ülkedeyiz ve seksen yılda 44
milyar açık veren Türkiye Cumhuriyeti’ne on üç yılda 468 milyar cari açık
yaşattınız.
Türkiye'nin
uluslararası yatırım açığı 376 milyar dolar. 2002’de bu rakam kaç biliyor
musunuz? 86 milyar. Yani, biz yatırım açığı içinde de olan bir ülkeyiz ki bu
kadar zengin kaynaklar içerisinde Türkiye’ye kaynak getirince.
Peki,
yatırımcı güvenini… Biraz önce yatırımcı güveniyle ilgili başlıkları dile
getirmiştim. Yine, Yabancı Doğrudan Yatırım Güven Endeksi’ne baktığınızda
Türkiye 25 ülke içinde 22’nci sırada yani en altlarda.
Daha
anlatacağım çok şey var ama gelirle ilgili ve gelirin adil dağılımıyla ilgili
başlıkları biraz önce anlattık. Ama vergi… Bir ülkede adaletin olması için
verginin de adil dağıtılması lazım.
Size
bir Temel hikâyesi anlatayım: Temel bir ekonomik toplantıya gidiyor; Amerikalı,
Avrupalı, üçü beraberce vergi gelirlerinin dağılımını konuşuyorlar. Amerikalı
diyor ki: “Biz çizgiyi çizeriz, geliri havaya atarız vergi gelirlerini, sola
düşen halka, sağa düşen devlete kalır. Devlet harcamasını yapar.” Avrupalı
diyor ki: “Biz daire çizeriz, içine düşen devlete, dışında kalan halka
hizmete.” Temel’e sıra geliyor diyor ki: “Siz çok uğraşıyorsunuz. Biz vergi
gelirlerini havaya atarız, havada kalan halka, yere düşenin hepsi devlet
harcamalarına.” (CHP sıralarından alkışlar) 
(Mikrofon
otomatik cihaz tarafından kapatıldı)
BAŞKAN
– Teşekkür ederiz Tamaylıgil. 
SALİH
CORA (Trabzon) – Sayın Başkan, “Temel” dedi. Sataşma var.
BİHLUN
TAMAYLIGİL (Devamla) – Salih, sana sataşmıyorum. “Türkiye'nin millî geliri 800
milyar lira.” dedin, eğer kurla hesaplarsan 250 milyar dolara düşer. Onun için
sana sataşmıyorum. 
İyi
çalışmalar diliyorum. (CHP sıralarından alkışlar) 
BAŞKAN
– Sayın Tamaylıgil, teşekkür ederim.
Trabzon
milletvekillerine sataşma var bence. 
BİHLUN
TAMAYLIGİL (İstanbul) – Ben sataşmazsam…
BAŞKAN
– Her şeyi esprili tarafından almak gerekiyor. Ben de bir Trabzonlu olarak bu
fıkrayı gülümseyerek dinledim.
Evet,
Cumhuriyet Halk Partisi Grubunun ikinci konuşmacısı İstanbul Milletvekili
Erdoğan Toprak
Buyurun
Sayın Toprak. (CHP sıralarından alkışlar) 
Süreniz
on dakikadır.
CHP
GRUBU ADINA ERDOĞAN TOPRAK (İstanbul) – Teşekkür ediyorum Sayın Başkan. 
Sayın
Başkan, değerli milletvekili arkadaşlarım; Cumhuriyet Halk Partisi olarak,
AKP’nin on dört yıllık spor politikasıyla ilgili partimin görüşlerini açıklamak
isterim. 
AKP’nin,
her alanda olduğu gibi, dış politikada, ekonomide, tarımda, özgürlükler
alanında olduğu gibi sporda da o hatalı, tahribat verici politikalarının
izlerini görmemek mümkün değil. Cumhuriyet Halk Partisi olarak mümkün olduğu
kadar spor politikalarına destek verdik, sporu siyasete alet etmek istemedik.
Ama, AKP iktidara geldiği zaman dünya 3’üncüsü bir millî takım vardı, Filenin
Sultanları vardı, On İki Dev Adam vardı ve Türkiye, uluslararası alanda sözü
sayılır bir ülkeydi ama AKP döneminde ne oldu değerli arkadaşlarım? Kusura
bakmayın, şikeyle anılır bir ülke hâline geldik, dopingle anılır bir ülke
hâline geldik, sürekli sıra kaybeden bir ülke hâline geldik. En son bugüne
geldiğimizde de madalyaları alınan Türk sporcular var, dopingle ilgili. 
Akdeniz
Oyunları’nı hepimiz hatırlarız. 600 sporcudan numune alındı -Akdeniz Oyunları
Mersin’de yapıldı, Mersin milletvekilleri bilir- 90 tanesi dopingli çıktı. Ya,
bu Türk sporuna yakışıyor mu değerli arkadaşlarım? Yani, 600 tane numune
alacaksınız, 600 numuneden 90 tanesi dopingli çıkacak. Ben AKP milletvekili
arkadaşlarıma soruyorum: Yani bu mudur AKP’nin başarılı spor politikası? Ben
başarılı bir spor politikası olduğuna inanmıyorum çünkü spor politikası yok
AKP’nin. Eğer olsa idi…
AYŞE
SULA KÖSEOĞLU (Trabzon) – Bardağın dolu kısmını görmekten âcizsiniz.
ERDOĞAN
TOPRAK (Devamla) – Öyle mi, o zaman bir dakika dinler misiniz? 
Değerli
arkadaşlarım, değerli arkadaşım bana bir laf attı, saygı duyuyorum. AKP’nin
spor politikasının karnesi şu: Dünyada bir tek otorite vardır, olimpiyatlar.
Değerli arkadaşımın kulağını açıp beni dinlemesi lazım. Bizden 2002’de Spor
Bakanlığını devraldığı dönemden sonra 2004 olimpiyatlarında Türkiye'nin madalya
sayısı 11; 2008, olimpiyatlarda madalya sayısı 8’e düşüyor; 2012’ye gelince
önce 5, sonra dopingden dolayı 4, sonra dopingden dolayı -bugünkü gazetelerde
var- 3’e düşüyor. Bilerek konuşalım.
AYŞE
SULA KÖSEOĞLU (Trabzon) – Türkiye ilk defa olimpiyat yapıyor, Türkiye kendi
illerinde ilk defa olimpiyat yapıyor, lütfen…
BAŞKAN
– Sayın milletvekilleri, lütfen…
ERDOĞAN
TOPRAK (Devamla) – Değerli arkadaşım galiba bu işi bilmiyor. Değerli arkadaşım,
Türkiye olimpiyat yapmadı. Bana laf atıp durmayın. Siz o sıralarda oturmazken
ben bu ülkede sporun bakanlığını yaptım. Lafı atacağınız kişiyi bileceksiniz.
Oturun oturduğunuz yerde. (CHP sıralarından alkışlar)
AYŞE
SULA KÖSEOĞLU (Trabzon) – Ben de sporun en kıymetli olduğu kentten
milletvekiliyim.
BAŞKAN
– Karşılıklı konuşmayalım lütfen.
ERDOĞAN
TOPRAK (Devamla) – Değerli arkadaşım, Türkiye olimpiyat yapmadı, oyunlar yaptı
ama o oyunlarda da Türkiye 600 numuneden 90 tanesi dopingli çıkınca ve Türkiye
terörle tanıştıktan sonra da ağır ağır Türkiye’den organizasyonlar gitmeye
başladı. 78 milyon Türk nüfusu, 5 milyon 900 bin lisanslı sporcu, 3 tane
madalya… Bu mudur AKP’nin başarılı spor politikası? Söylemek isterim size. Yani
bana bunun cevabını verirseniz çok memnun olurum ama ne olursunuz fazla
girmeyin çünkü bu konuyu bilmediğiniz anlaşılıyor.
AYŞE
SULA KÖSEOĞLU (Trabzon) – Yo, ben sporu çok iyi biliyorum.
ERDOĞAN
TOPRAK (Devamla) – Sayın Bakan Plan ve Bütçe Komisyonunda şunu söyledi, Sayın
Bakanımın dil sürçmesi midir, nedir, bilmem: “Biz 5.187 tane 2015’de madalya
aldık.” “Allah, Allah ya, Türkiye madalya patlaması yapmış da bizim haberimiz
mi yok?” diye baktığımızda Millî Olimpiyat Komitesinin sitesine girdik. Değerli
arkadaşlarım, Millî Olimpiyat Komitesinin sitesinde 5.187 değil 40 tane madalya
var. Madalyaların açılımı şu: 1.080 tane altın, 1.632 gümüş, 1.737 tane de
bronz var ama Millî Olimpiyat Komitesinin sitesinde 8 altın, 8 gümüş, 24 bronz
var. Sonra “Bunun hikmeti nedir?” diye araştırdık, değerli arkadaşlarım,
uluslararası alanda -her yerde olduğu gibi Türk halkını kandırmaya çalışıyoruz,
bu hiç yakışmıyor, hiç yakışmıyor- 3 tane ülkeyi çağırırsanız, bu uluslararası
bir organizasyon oluyor. Oraya gidip 170 tane yabancı çağırıyoruz, 258 tane de
yerli sporcu koyuyoruz; oluyor sana uluslararası organizasyon. Bunu kiminle
yapıyoruz? Yandaş federasyon, yandaş belediyelerle. Ya, arkadaşlar, bununla
Türk gençliği kalkınmaz, bununla Türk gençliği hiçbir zaman uluslararası alanda
başarı kazanmaz; bu tip ayak oyunlarını bırakalım. Yani belediyelerle iş tutup
“Ben 5.187 tane madalya kazandım.” derseniz, buna gülerler insanlar. Yani 3
tane ülke çağırdığın zaman uluslararası organizasyon oluyor, bunun
kıymetiharbiyesi var mı? Bunun kıymetiharbiyesi yok. 
Peki,
sporda bu düşüş niye oluyor? Siz spora siyaseti bulaştırdınız. Biz mümkün
olduğu kadar siyaseti sporun dışında tutmaya çalıştık. Ben burada 2013’te şunu
söyledim, dedim ki: “UEFA kriterlerine Türkiye uymuyor. Ne olursunuz, Sayın
Bakan ‘özerk federasyon’ demeyin. Eğer derseniz birkaç yıl sonra Türkiye’den
takımlarımız şampiyon dahi olsa müsabakalara gidemeyecekler.” Bakın, ben
2013’te söylemişim. Burada birçok gazete örneği var; en son, Hürriyet
gazetesinde, 2013 yayınında da var. Kimse bizi dinlemedi ama 2016’ya
gelindiğinde Galatasaray UEFA’ya gidemiyor, nedeni bu. 
Spora
siyaseti bulaştırmasaydık, eğer federasyonlara yandaşları, eski milletvekili
adayı veya eski genel müdürlerinizi, AKP’den milletvekili adayı olmuş,
kaybetmişleri bulaştırmasaydınız spor bu hâle gelmezdi. Federasyon başkanı
seçimlerini bağımsız yapsaydınız, o Başbakanlık, bakanlık koridorlarında
federasyon başkanlarını tayin etmeseydiniz spor bugün bu düşüşü yaşamazdı. (CHP
sıralarından alkışlar) 
Değerli
arkadaşlarım, Türkiye genç bir nüfusa sahip. Bu genç nüfusun kaderiyle
oynamamamız lazım. AKP burada kendisine özel bir gençlik, “ak gençlik”
yaratmaya çalışıyor; bunu yapmayın, “Halk gençliği” yaratın, halk.
İki
alanda torpil olmaz: Sporda ve sanatta torpil olmaz. İşte yarattığınız torpilin
eseri budur. (CHP sıralarından alkışlar)
Sporcu
ile seyirci arasına “Passolig” diye bir şey koydunuz.
MUSA
ÇAM (İzmir) – Fişleme! Fişleme!
ERDOĞAN
TOPRAK (Devamla) – Ne hikmetse, dünyanın hiçbir yerinde yok ama Türkiye'de
“Passolig” diye bir meret var. Yahu arkadaşlar, bu Passolig’i niye koyduk?
İBRAHİM
ÖZDİŞ (Adana) – Korkudan!
ERDOĞAN
TOPRAK (Devamla) – Sayın Bakan diyor ki: “Passolig’le Türkiye’de 110 binden 85
bine düştü tribündeki seyirci sayısı.” Ben Sayın Bakanıma saygı duyuyorum. Bu
dönemi değil, ben 2002-2016 dönemini anlatıyorum. Ben -Sayın Bakanın- seyirci
düşüşünün yüzde 25’te olduğunu kabul ediyorum. Değerli arkadaşlarım, peki, biz
rant uğruna bu gençliğimizi niye feda ettik? Niye geçlerimizi kaldırdık da
tribünlerden eksik bıraktık?
Burada
yapılacak şey şudur: Tribünlerde eksik mi var? Anadolu kulüpleri 300-400
kişiyle mi oynuyor? Evet, böyle oynuyor. O zaman Millî Eğitimle iş birliği
yapın, gençlerimize sporu sevdirin, gençlerimizin tribüne gitmesini sağlayın;
gençlerimizin sporla, sporcuyla sevgisinin bağını kurun. Ama bunu yapmadık.
Gençler
nerede? Gençlerde bonzai yüzde 1.400 artmış. Bu mudur gençliğe sahip çıkmak?
Gençliği, bu tip uyuşturucunun tekeline bırakmak… Yüzde 300 artmış uyuşturucu
da. Uyuşturucu yaşı 10’a düşmüş. Siz böyle mi başarılı bir spor politikası
yaptığınızı sanıyorsunuz? Bu böyle gitmez; Cumhuriyet Halk Partisi iktidarında
hakemlerimize de sahip çıkacağız, gençliğimize de sahip çıkacağız, sporu siyasetten
arındıracağız, Türk sporuyla o İstiklal Marşı’nı uluslararası alanda tekrar
söyleteceğiz. Çünkü Türkiye’nin buna ihtiyacı var. (CHP sıralarından alkışlar) 
Değerli
arkadaşlarım, sporla ilgili söylenecek çok şey var. Süremin dolduğunu da
görüyorum ama spora…
(Mikrofon
otomatik cihaz tarafından kapatıldı) 
ERDOĞAN
TOPRAK (Devamla) – …ne olursunuz -Sayın Bakanıma da söylüyorum- siyaseti fazla
bulaştırmayın. 
BAŞKAN
– Teşekkür ederim Sayın Toprak. 
ERDOĞAN
TOPRAK (Devamla) – Sanıyorum ek süre vermeyeceksiniz Sayın Başkan.
BAŞKAN
– Vermiyoruz, evet. Şimdiye kadar vermedik, bozmayalım bu kaidemizi Sayın
Toprak. 
ERDOĞAN
TOPRAK (Devamla) – Hepinize saygılar sunuyorum. (CHP sıralarından alkışlar) 
BAŞKAN
– Teşekkür ederim anlayışınızdan dolayız. 
Sayın
milletvekilleri, İstanbul Milletvekili Mustafa Sezgin Tanrıkulu, İç Tüzük’ün
58’inci maddesine göre, geçen birleşim tutanağında yer alan bir beyanın
düzeltilmesi amacıyla söz istemiştir. 
Buyurun.
(CHP sıralarından alkışlar) 
Sayın
Tanrıkulu, teamüle göre iki dakika söz veriyorum size. 
ÖZGÜR
ÖZEL (Manisa) – Sayın Başkan, üçtü ama. Genel olarak üç uygulanıyor. 
BAŞKAN
– İki dakika dediler arkadan, o yüzden…
ÖZGÜR
ÖZEL (Manisa) – Arkadakiler yanılttı sizi. Üç, üç... 
BAŞKAN
– Teamül…
VIII.- GEÇEN TUTANAK HAKKINDA KONUŞMALAR
1.- İstanbul Milletvekili Mustafa Sezgin Tanrıkulu’nun,
5/3/2016 tarihli 53’üncü Birleşimdeki bazı ifadelerini düzelttiğine ilişkin
konuşması (x)
MUSTAFA
SEZGİN TANRIKULU (İstanbul) – Sayın Başkan, değerli milletvekilleri; dün söz
almıştım; insani, vicdani, ahlaki ve siyasi olarak kayıtlara geçmesi açısından
da tekrar söz almış bulunmaktayım. 
Cizre’ye
gittik. Cizre diye bir kent, neredeyse yok. Dün Sayın Bakan Cizre’yle ilgili
konuşurken az hasarlı, orta hasarlı, ağır hasarlı binalardan söz etti. Bu
kavramlar bir felaketten sonra, bir depremden sonra, bir faciadan sonra
kullanılan kavramlar ve bu kavramlarla ifade etti. Yeni bir Cizre’nin, yeni bir
Şırnak’ın, yeni bir Nusaybin’in oluşmaması için bu Parlamentonun görev yapması
lazım. 
Ben
sorumluluğumu yerine getirmek amacıyla bu beyanlarımı tekrar burada ifade
ediyorum: Parlamentoda 4 siyasi parti olarak bir mekanizma oluşturmalıyız,
hendeklere de barikatlara da “Yok.” demeliyiz ve o mekanizmayla da Türkiye’nin
Kürt meselesini barışçıl bir şekilde çözmek için adım atmalıyız ve çatıştırıcı,
kutuplaştırıcı, ayrıştırıcı dilden de vazgeçmeliyiz. 
Bizim
Cizre’de gördüğümüz, giderek büyük bir kopuşun yaşandığıdır. Toplu konutla
orada binaları inşa edebilirsiniz ama yurttaşlarımızda oluşan duygusal kopuşu
yeniden inşa edemezsiniz. Bu nedenle, bu işe toplu konut zihniyetiyle değil,
insani ve vicdani açıdan bakmak lazım, barışçıl açıdan bakmak lazım ve bunun
için de adım atmak lazım. Ayrıca şunu da ifade edeyim: Kullanılan bu dilden de
vazgeçmeliyiz.
İLKNUR
İNCEÖZ (Aksaray) – Nereyi düzelttiniz?
MUSTAFA
SEZGİN TANRIKULU (Devamla) – Esad’ın “Halep’i tertemiz yaptık.” söylemi ile
“Cizre’yi tertemiz yaptık.” söylemi arasında ne fark var? (CHP sıralarından
alkışlar) Bunların insanlarda yarattığı duygunun farkında mısınız? Bugünden tez
olmak üzere, Meclisin bu konuda görev alması lazım, yeni bir mekanizma
oluşturması lazım. 
Tekrar
hepinize teşekkür ediyorum.
Sağ
olun Sayın Başkanım. (CHP sıralarından alkışlar) 
BAŞKAN
– Sayın Tanrıkulu, hangi beyanınızı düzelttiğinizi anlamadım. 
İLKNUR
İNCEÖZ (Aksaray) – Hiçbir beyanını düzeltmedi.
BAŞKAN
– Eğer söz istiyorsanız…
Lütfen
yerinize geçin, sizin süreniz bitti.
İLKNUR
İNCEÖZ (Aksaray) – Neyi düzelttin?
MUSTAFA
SEZGİN TANRIKULU (İstanbul) – Yanlış geçmiş, onu düzelttim.
İLKNUR
İNCEÖZ (Aksaray) – Ne yanlış?
BAŞKAN
– Söz isterseniz, bunu usule uygun bildirirseniz ben size söz hakkı veririm
Sayın Özel. İç Tüzük’ün bazı maddelerini kullanarak onun gereğini yerine
getirmemezlik yapmayalım bundan sonra.
MUSTAFA
SEZGİN TANRIKULU (İstanbul) – Sayın Başkan, tarihî bir şey söyledim.
ÖZGÜR
ÖZEL (Manisa) – Sayın Başkanım, öyle bir kastımız yok, iki tutanak yan yana
gelirse anlaşılır gerçekten de. Ben size ilk arada izah edeyim efendim onu.
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan…
BAŞKAN
– Buyurun Sayın Baluken.
İDRİS
BALUKEN (Diyarbakır) – İç Tüzük 60’a göre söz talebim var.
BAŞKAN
– Sayın milletvekilleri, şunu söyleyeyim: Önümdeki ekranda söz talebine
girenler belli olmuyor çünkü -biraz önce ilan ettim, turla ilgili sisteme girin
diye ricada bulundum sayın milletvekilleri- çok fazla soyadı var,
milletvekilleri, o yüzden göremeyebiliyorum. Sesli olarak talep ederseniz daha
rahatlıkla sorunu çözeriz.
Buyurun
Sayın Baluken.
İki
dakika.
VI.- AÇIKLAMALAR (Devam)
16.- Diyarbakır Milletvekili İdris Baluken’in,
Akçakale-Tel Abyad ile Karkamış-Cerablus sınır kapılarının IŞİD kontrolüne
geçmesinin ihracata etkileri ve Boydak Holdinge yönelik operasyon konularında
bilgi almak istediğine ilişkin açıklaması
İDRİS
BALUKEN (Diyarbakır) – Teşekkür ediyorum.
Sayın
Başkan, dün de çok önemli bir konuyu dile getirmiş ve Dışişleri Bakanına bir
soru sormuştum ama cevabını alamadım. Şimdi, bugün Ekonomi Bakanı da buradayken
kendisine sormak istiyorum: Biliyorsunuz, Akçakale-Tel Abyad Sınır Kapısı, Ocak
2014’te IŞİD’in Tel Abyad’ı almasıyla beraber IŞİD’le ticaretin yapıldığı bir
kapı hâline gelmişti. Biz TÜİK’e ait, sınır kapısındaki ihracat verilerini
inceledik. IŞİD’in Tel Abyad’ı almasından sonra, Ocak 2014 tarihinden Haziran
2015 tarihine kadar o kapıdan yani Akçakale-Tel Abyad Kapısı’ndan 7 milyon
dolara yakın bir ihracat görünüyor, Haziran ayında da kesiliyor çünkü Haziran
ayında orası IŞİD’ten alınarak özgürleştiriliyor YPG tarafından. 
Yine,
aynı şekilde Cerablus’ta da benzer bir durum var. 2013 yılında Cerablus IŞİD
kontrolüne geçiyor. Sayın Başkan, Karkamış-Cerablus Kapısı’nda 2013’ten 2014
yılına kadar 5 milyon dolarlık bir ihracat var. Şimdi, bu, tabii, AKP’nin IŞİD
için yaptığı “IŞİD terör örgütüdür.” açıklamasını boşa çıkaran bir sayısal
veri. Ben bunu Sayın Bakana sormak istiyorum, dün Dışişleri Bakanı yanıt
vermedi: Bu ihracat rakamları doğru mudur? Doğruysa bir terör örgütüyle ihracat
nasıl yapılıyor? Yapılmışsa ne ihraç edildi? Acaba bu ihracatın dışında o
kapıdan ithal edilen belli mallar da oldu mu? Onunla ilgili rakamlar, veriler
nedir? Bir de…
(Mikrofon
otomatik cihaz tarafından kapatıldı)
BAŞKAN
– Toparlayın lütfen.
İDRİS
BALUKEN (Diyarbakır) – Toparlıyorum hemen Sayın Başkan, bitiriyorum. 
BAŞKAN
- Artı bir dakika daha verelim.
İDRİS
BALUKEN (Diyarbakır) – Yani o kapının IŞİD’ten YPG’nin eline geçmesiyle
birlikte kapının kapatılmış olması, ihracatın sıfırlanmasının da ne anlama
geldiğini sormak istiyorum.
Son
olarak, Sayın Bakan Kayseri Milletvekili, biz Kayseri’deki yurttaşlarla
yaptığımız görüşmede bu Boydak Holdinge yönelik operasyonla ilgili Boydak
Holdingin paralel yapıya yakın olduğu için değil de Sayın Abdullah Gül’e yakın
olduğu için operasyona tabi tutulduğuna dair bir tespit iletildi bize. 
ALİM
TUNÇ (Uşak) – Size de yakınlaşmış demek ki.
İDRİS
BALUKEN (Diyarbakır) - Bunun gerçeklik payı nedir, onu sormak istiyorum.
Teşekkür
ederim.
BAŞKAN
– Soru-cevap kısmında Sayın Bakan sanıyorum cevap verir. Şu anda soru-cevap
kısmında değiliz, Cumhuriyet Halk Partisi Grubunun konuşmacılarını dinliyoruz.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe Komisyonu
Raporu (S.Sayısı: 119) (Devam)

A) EKONOMİ BAKANLIĞI (Devam)
1) Ekonomi Bakanlığı 2016 Yılı
Merkezî Yönetim Bütçesi
2) Ekonomi Bakanlığı 2014 Yılı
Merkezî Yönetim Kesin Hesabı

B) GENÇLİK VE SPOR BAKANLIĞI (Devam)
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ (Devam)
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI (Devam)
1) Maliye Bakanlığı 2016 Yılı
Merkezî Yönetim Bütçesi
2) Maliye Bakanlığı 2014 Yılı
Merkezî Yönetim Kesin Hesabı

E) GELİR İDARESİ BAŞKANLIĞI (Devam)
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU (Devam)
1) Kamu İhale Kurumu 2016 Yılı
Merkezî Yönetim Bütçesi
2) Kamu İhale Kurumu 2014 Yılı
Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
(Devam)
1) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ (Devam)
BAŞKAN
- Bu bağlamda, Cumhuriyet Halk Partisinin üçüncü konuşmacısı İstanbul
Milletvekili Sayın Onursal Adıgüzel olacak.
Buyurun.
(CHP sıralarından alkışlar)
Süreniz
sekiz dakikadır Sayın Adıgüzel.
CHP
GRUBU ADINA ONURSAL ADIGÜZEL (İstanbul) - Sayın Başkan, değerli
milletvekilleri; Cumhuriyet Halk Partisi Grubu adına Yüksek Öğrenim Kredi ve
Yurtlar Kurumu Genel Müdürlüğü bütçesi adına söz almış bulunmaktayım. 
Öncelikle,
8 Mart Emekçi Kadınlar Günü sebebiyle İstanbul’da, Ankara’da alanlara çıkan
kadınlara yönelik yasakçı zihniyetini konuşturan AKP Hükûmetine buradan
sesleniyorum: 8 Martı yasaklayamayacaksınız. (CHP sıralarından alkışlar)
Değerli
milletvekilleri, yükseköğrenimi kazanan gençlerin en büyük ve en önemli
sıkıntısı barınma sorunudur. Bu sorun, gençlerin, özellikle de yoksul ve
ekonomik koşulları zayıf olan gençlerin öğrenimlerine devam edip etmemeleri
konusunda karar almasında çok önemli ve kritik bir rol oynamaktadır. Yeterli
sayıda yurt bulunmadığı için ev kiralayamayan ve özel yurtlara para bulamayan,
binlerce liralık özel yurtların aylık bütçelerini ödeyemeyen gençler,
yükseköğrenim hakkından ne yazık ki mahrum bırakılmaktadır. Bunun tek
sorumlusu, siyasal iktidar ve AKP Hükûmetidir. Her ile bir üniversite şiarıyla
yola çıkan iktidar, gençlerimizi yalnızca işsiz, umutsuz, çaresiz değil aynı
zamanda yersiz ve yurtsuz bırakmıştır. 
Çünkü,
AKP, on dört yıllık iktidarı boyunca yurt sorununa siyasal ve ideolojik
hesaplarla yaklaşmıştır. Üstelik, rant odaklı bütün inşaat projelerine destek
veren Hükûmet “Rant yoksa inşaat yok.” mantığıyla yurt yapmak yerine
öğrencilerimize; öğrencilerimizi bugün adını bile ağızlarına almaktan
korktukları, gazetelerine, şirketlerine kayyum atadıkları cemaatin yurtlarına
mahkûm etmişlerdir. Çok değil bundan üç-beş yıl önce, ülkemizin geleceği olan
gençlerimizi emanet edip iş birliği yaptıklarınıza bugün FETÖ diye
saldırıyorsunuz. Bildiğiniz yanıldığınıza yetmiyor. AKP iktidarı, belediyelerinin
ve kamu kurumlarının kaynaklarını 17 Aralık yolsuzluk ve rüşvet
operasyonlarının odağındaki TÜRGEV’e ya da namıdiğer “GÖTÜRGEV”e seferber
ederek yurt sorununu çözmeye çalışmaktadır. (CHP sıralarından alkışlar)
Rakamlarla,
ülkemizdeki yurt sorununa baktığımızda 2002’de 6 öğrenciye 1 yurt yatağı
düşerken 2015’te 12 öğrenciye 1 yurt yatağı düşmektedir. Sayın Bakanın
komisyonda verdiği istatistiklerden çıkardım bu sonuçları. Yurtlarda kalan 450
bin öğrencimizden sadece 1.000 öğrenci arasından 2 öğrenciye yurtta ücretsiz
kalma hakkı verilmektedir. 
Yine
dikkat çekici bir istatistik; Sayın Bakan kendisi söyledi, diyor ki: “2015-2016
öğretim yılında İstanbul’da bize başvuran, yurt talebinde bulunan öğrencilerin
taleplerinin sadece yüzde 54’ünü karşılayabildik.” Yine, 2008 yılında
Tunceli’de bir üniversite kurdunuz. Bugün Tunceli’de yurt kapasitesi 1.500’e
bile yetişmiyor. 
Sayın
Bakan, bu öğrenciler acaba nerede barınacaklar, nerede konaklayacaklar?
Üniversiteyi kazanan gençlerimizi sokakta mı yatıracağız yoksa cemaat ve
tarikat yurtlarının kucağına mı teslim edeceğiz? Bunun cevabını öğrenmek
istiyorum. (CHP sıralarından alkışlar)
Diğer
bir taraftan, azınlıkta olan şanslı bir grup var, öğrenci grubu var; bunlar da
yurtlarda barınıyorlar ama kötü koşullarda konaklıyorlar.
ORHAN
KIRCALI (Samsun) – İnsaf! İnsaf!
ONURSAL
ADIGÜZEL (Devamla) – Öyle ki, Sayın Bakan komisyonda yine 1 ve 3 kişilik
odalardan bahsetti. Ben de kendisine Kredi ve Yurtlar Kurumu yurtları içindeki
nitelik farkını ve adaletsizliği hatırlatmak istiyorum. 10 kişiye kadar uzanan
odaların olduğu yurtlarımız var, bunları da lütfen göz ardı etmesin. 
Geçen
hafta, Antalya’da, KYK’ye bağlı Akdeniz Kız Öğrenci Yurdunda sadece olumsuz
koşulları protesto ettikleri için... Nasıl protesto ediyorlar biliyor musunuz?
Çatal ve kaşıklarla yemekhanede masalara vuruyorlar. 8 öğrencimiz yurttan
uzaklaştırılmıştır. 
VELİ
AĞBABA (Malatya) – Darbeci onlar, darbeci!
ONURSAL
ADIGÜZEL (Devamla) – Peki, neden uzaklaştırılmıştır? Çünkü, tahammülsüzlük her
şeyin önüne geçmiştir. Bu 8 kadın öğrencimizin 2’si ekonomik koşulları yeterli
olmadığı için bugün eğitimine devam edemiyor. 
Sayın
Bakanı burada yakalamışken sorayım. O öğrencilerden biri bana bir mektup yazdı
-sorunlarını dile getirmiş- diyor ki: “Odaların, banyoların bakımsızlığı,
odalarda görülen böcekler, ranzalarda korkuluk bulunmaması, yemek
fiyatlarındaki artış…” Ve en içler acısı olanı bence, içeriye su dâhil,
dışarıdan hiçbir yiyecek, içecek sokulamaması. Sayın Bakanım, bunlar öğrenci,
müşteri değil, öğrenci bunlar, sularını tabii ki dışarıdan alabilecekler. (CHP
sıralarından alkışlar) 
Bununla
birlikte, günlük 9 TL’lik bir yemek yardımı var. Ben merak ediyorum, bir
üniversite öğrencisi nasıl sabah, öğle ve akşam öğünlerini 9 liraya
karşılayacak? Eğer Sayın Bakanımızın bununla ilgili bizim bilmediğimiz özel bir
formülü varsa bize söylesin, hatta biz de öğrenci ailelerine ve öğrenci
arkadaşlarımıza iletelim ama sanırım, kendisi hiç Kredi Yurtlar Kurumu yurdunda
kalmamış ama çocukları vardır, bir gencin 9 liraya doymayacağını çok iyi bilir
diye düşünüyorum. 
ORHAN
KIRCALI (Samsun) – Şahsileştirmeden konuş ya. 
ONURSAL
ADIGÜZEL (Devamla) – Diğer taraftan, sayın milletvekilleri, sürekli
övünüyorlar, “YURTKUR burslarını, öğrenim kredilerini artırdık.” Sanki bu kredileri
karşılıksız veriyorlar. Hâlbuki, mevcut satın alma koşullarını araştırdığımızda
kredilerin ne kadar yetersiz olduğunu hep birlikte göreceğiz. Eğer öyle
olmasaydı, her yıl onlarca üniversite öğrencisi inşaatlarda çalışırken,
mevsimlik işçi olarak çalışırken ölmezlerdi. Bu da Hükûmetin en büyük ayıbıdır.
(CHP sıralarından alkışlar) 
Diğer
taraftan, iktidarın her ile bir üniversite yapma, her ilçeye fakülte ya da
yüksekokul yapma projesiyle diplomalı işsizlerin sayısı her gün biraz daha
artıyor. Her 4 işsizden 1’i üniversite mezunu. 
HASAN
BASRİ KURT (Samsun) – Kapatalım o zaman üniversiteleri. 
ONURSAL
ADIGÜZEL (Devamla) – Bu durum da öğrencileri işsizlik ve borç kaygısıyla baş
başa bırakıyor. 
Sayın Başkan, değerli milletvekilleri; üniversiteyi ve
üniversite gençliğini ideolojik hesaplara alet eden iktidarın yeterli sayıda
öğrenci yurdu yapmamış olması kaynak yetersizliğinden değildir. Örneğin, KYK
yurtlarında kalan öğrenciler, “kültür buluşmaları” adı altında, gerici, siyasal
İslamcı bazı yandaş isimlerin konferanslarına maruz bırakılmaktadır. Sadece
yandaş isimlerin bu konferanslara davet edilmesi bile bize konferansların asıl
amacını göstermektedir. 
NAZIM MAVİŞ (Sinop) – Gericiliğin ölçüsü ne? 
ONURSAL
ADIGÜZEL (Devamla) – Soruyorum Sayın Bakan: Öte yandan, Artvin’de direnen
zihniyeti hepiniz hep birlikte “terörist” ilan ettiniz. Peki, gazetecileri
tehdit eden, gazete basan Bakan Yardımcınızı, bilmiyorum, siz mi seçtiniz,
yoksa -arka sırada oturuyor, hemen arkanızda- kendisi mi atandı yanınıza? (CHP
sıralarından alkışlar) AKP iktidarının gençlere örnek seçtiği kişi bu mudur?
Bizim gençlere örnek gösterdiklerimiz yasakçılığa ve baskıya karşı özgürlükleri
savunanlar… 
(Mikrofon
otomatik cihaz tarafından kapatıldı) 
ONURSAL
ADIGÜZEL (Devamla) – …şiddete mizahla cevap verenler…
BAŞKAN
– Teşekkür ederim Sayın Adıgüzel.
ONURSAL
ADIGÜZEL (Devamla) – …biber gazına kitapla cevap veren gençlerdir. 
Buradan
Gezi Parkı’nda yitirdiğimiz gençlerimizi de saygıyla anıyorum. (CHP
sıralarından “Bravo” sesleri, alkışlar)
BAŞKAN
– Teşekkür ederim.
HÜSNÜYE
ERDOĞAN (Konya) – Bizim her gencimiz, her yaşta, her işi yapmaya muktedirdir
Allah’ın izniyle.
NAZIM
MAVİŞ (Sinop) – Hangi Türkiye’de yaşıyorsun, hangi Türkiye’de?
BAŞKAN
– Cumhuriyet Halk Partisi Grubu adına dördüncü konuşmacı Ankara Milletvekili
Bülent Kuşoğlu. 
NAZIM
MAVİŞ (Sinop) – Hiç yurt gezmemiş ki arkadaşımız, birkaç tane KYK yurdu gezse
görecek.
BAŞKAN
– Buyurun Sayın Kuşoğlu. (CHP sıralarından alkışlar)
CHP
GRUBU ADINA BÜLENT KUŞOĞLU (Ankara) – Sayın Başkan, değerli milletvekilleri;
Maliye Bakanlığı, Gelir İdaresi Başkanlığı, Kamu İhale Kurumu bütçeleri
üzerinde söz aldım ama ilgili Bakanı, Sayın Maliye Bakanını göremiyorum. Ama
ben sizlere hitap edeceğim, Hükûmeti temsilen de Gençlik ve Spor Bakanımız
burada. 
MUSA
ÇAM (İzmir) – Çağatay Bey yeter, hepsine yeter. 
BÜLENT
KUŞOĞLU (Devamla) – Yeter değil mi Gençlik ve Spor Bakanımız?
MUSA
ÇAM (Ankara) – Gençlik Spor Bakanlığı yeter, hepsine yeter.
BÜLENT
KUŞOĞLU (Devamla) – Değerli arkadaşlarım, önce Maliye Bakanlığıyla ilgili,
Gelir İdaresi Başkanlığıyla ilgili olarak konuşmak istiyorum ama ondan önce
nasıl bir ekonomik ortamda vergi almaya çalıştığımızı izah etmeye çalışayım. 
OSMAN
AŞKIN BAK (Rize) – Sayın Bakanımız burada efendim. 
BÜLENT
KUŞOĞLU (Devamla) – Hoş geldi Sayın Bakan, teşekkür ediyorum. 
ÖZGÜR
ÖZEL (Manisa) – Sayın Bakan fotoselli, bahsedince geliyor. 
BAŞKAN
– Sayın Kuşoğlu, buyurun. 
BÜLENT
KUŞOĞLU (Devamla) – Şimdi, vergi vatandaştan alınır, özel sektörden alınır.
Özel sektörün ve vatandaşın güçlü olması gerekir dolayısıyla, vergi verecek
gücünün olması gerekir. Bir mukayese yapmak istiyorum müsaadenizle: 2002
yılında -2002 yılını, biliyorsunuz, Hükûmetimiz çok kullanıyor- vatandaşın ve
özel sektörün borcu ne kadar biliyor musunuz? 2002 yılında toplam olarak
vatandaşın ve özel sektörün borcu 94,4 milyar lira. Bunun 87,8’i özel sektör
şirketlerine ait, 6,6’sı da hane halkına ait; 94,4. Peki, 2015’e geldiğimizde
bu 94 milyar liralık borç, özel sektörün borcu ne olmuş, biliyor musunuz? 10
kat artmamış, 20 kat artmış, 1 trilyon 820 milyar lira olmuş 2015’te. On üç
yılda 20 kat. Yani vatandaşın bankalara olan kredi borçları 94 milyar liradan 1
trilyon 840 milyar liraya çıkmış. 
Şimdi, böyle bir ortamda özel sektörün, vatandaşın
vergi verebilmesi mümkün olabilir mi arkadaşlar? Böyle bir ekonomik ortamda
vergi almak mümkün olabilir mi, vergi vermek mümkün olabilir mi? Bu kadar borç,
bu kadar insafsız bir borç olur mu? 
Daha önce, 2002 yılında kamuya yüklenilen ekonomide,
borçlar alındı, getirildi, vatandaşın, özel sektörün sırtına yüklendi bu
dönemde. Tabii ki Maliye Bakanlığının böyle bir dönemde adil bir vergi alması,
adil olması, vergi alabilmesi de mümkün değil ve Maliye Bakanlığı da vergi
alamıyor.
Nasıl alamıyor? Bakın bu yılki vergilere, gelir vergisi
98-99 milyar lira. Maliye Bakanlığı diyor ki: “2016’da toplam 460 milyar
liralık vergi alacağım.” Ama alacağı vergilerin 98’i gelir vergisi, 36,8’i
kurumlar vergisi, geri kalanı dâhilde alınan KDV, ÖTV -116 milyar- vesaire tümü
dolaylı vergi. Bu 98 milyar liralık gelir vergisinin de beyana dayanan kısmı 5
milyar lirayı geçmiyor. Aslında, kurumlar vergisi ve gelir vergisini toplarsak,
beyana dayanan doğrudan vergiler olarak aslında 40 milyar liranın üzerinde bir
vergi gerçek anlamda alınmıyor. Yani şu Maliye Bakanlığı, Gelir İdaresi
Başkanlığı birlikte 40 milyar liralık bir vergi için uğraşıyor. 
Geri kalan ne? Geri kalan, 1 liraya alınan, 1,5 liraya
alınan petrolün, doğal gazın, elektriğin vatandaşa 3’e, 5’e satılmasıdır. Buna
da “vergi” diyoruz. Böyle bir şey yok arkadaşlar, dünyada yok. Vatandaşa,
aldığınız petrolü, doğal gazı, elektriği pahalı pahalı satacaksınız, adına da
“vergi” diyeceksiniz. Böyle bir şey yok, bütün dünyada yok. Sayın Maliye Bakanı
diyor ki bugünkü bir demecinde: “Üç yıl üst üste zarar edeni inceletirim.”
Sayın Bakanım, gel sen bir şirket kur, bakalım yapabilecek misin. Üç sene üst
üste nasıl kâr edilebilir? Şöyle bir ortamda, bu ortamda, bu kadar borcun
olduğu, borçluluğun, bu kadar sıkıntının olduğu bir ortamda sürekli olarak kâr
edecek şirketler. Bakın, kurumlar vergisiyle ilgili 700 bine yakın şirket var,
ilk bin şirket kurumlar vergisinin yarısından fazlasını ödüyor, bin şirket,
geri kalanı yüzde 40’ını aşağı yukarı ödüyor. Böyle bir ortamdayız, Türkiye’nin
durumu bu ve kurumlar vergisi tahsilatı geçen sene de düştü, bu sene de büyük
ihtimalle olmayacak ve ben Maliye Bakanımıza ısrarla bir soru sordum “Maliye
Bakanlığının alacağı ne kadardır?” diye. Sayın Bakan ısrarlarım sonucu yazıyla
bir cevap verdi, “84 milyar liralık alacağımız var.” diyor, hakikaten cevap da
böyle. Şimdi, Sayın Bakan, siz Maliye Bakanlığı kökenlisiniz, Maliye
Bakanlığında bürokrat olarak “84 milyar lira alacağımız var.” diye bir cevap
verseydiniz, size, o dönemlerde bakanlar, hani o meşhur bir atış var ya, şöyle atarlardı.
84 milyar lira hangi tarih itibarıyla var, gecikme zammı vesaire üzerinde asli,
ferî nedir, bunları cevaplamadan buraya yazılır mı? 
MALİYE
BAKANI NACİ AĞBAL (Bayburt) – Detayını isteseydiniz. 
BÜLENT
KUŞOĞLU (Devamla) – Neyse, 84 milyar lira alacak var. Bakın, biraz önce
söyledim, dolaylı vergilerin toplamı -yılda alınan- 40 milyar lira civarında.
84 milyar lira büyük para, bir de buna Sosyal Güvenlik Kurumunun alacağını
ekleyin -ki o da 74 milyar lira yıl sonu itibarıyla- 150 milyar liranın üzerinde.
Aslında 200 milyar liraya yaklaşıyor gecikme zamlarını koyduğumuz zaman, Maliye
Bakanlığının ilavelerini, 200 milyar liraya yakın, çok büyük bir meblağ bu. 460
milyar liralık vergi hedefleyeceksiniz, 200 milyar lira alacağınız olacak.
Dolaylı değil, doğrudan vergilerle ilgili alacağınız da aslında yılda 40-50
milyar lirayı geçmeyecek, siz 200 milyar lira için, tahsilat için önemli değil
diyeceksiniz, olur mu böyle bir şey? Yani, bu kadar sıkıntılı bir dönemdeyiz.
Maliye Bakanlığının durumu, bu anlamda ekonominin durumu çok kötü olduğu için
gerçekten kötü değerli arkadaşlarım. 
Şimdi,
her zaman söylendi, çok girmeyeceğim, bir “bütçe hakkı” kavramı var. “Bütçe
hakkı” kavramı ve demokrasi, biliyorsunuz, vergiye dayanır; verginin kanunla
konulup kanunla kaldırılmasına dayanır; bu prensibe dayanır. Demokrasi ve vergi
iç içedir bu anlamda. Maliye bakanlıkları da bu nedenle demokrasinin aslında
bekçisidir, devletin bekçisidir; devletin devamlılığını sağlayan kuruluşlardır,
bakanlıklardır maliye bakanlıkları. Hep söylerim, maliye bakanlığı devletten
önce kurulur, kurulması gerekir. Devlettir maliye bakanlığı, maliye bakanlığı o
devletin varlığını göstermesi gereken bakanlıktır. Ciddi olması gereken, kanunlara,
hukuka uygun olması gereken, öyle çalışması gereken bir bakanlıktır, ağırlığını
hissettirmesi gereken bir bakanlık ama Maliye Bakanlığının tavırları, maalesef,
değerli arkadaşlarım, o devlet ciddiyetini maalesef göstermiyor, büyük
sıkıntılar var. Biz muhalefet olarak eleştiriyoruz, iktidardaki milletvekili arkadaşlarım
da “Bir şeyler yapılıyor ama bir şeyler eksik.” diyorlar. Evet, eksiklik, bu
devlet nosyonunun olmaması. Neden? Çünkü Maliye Bakanlığının bu seneki bütçesi
nedir, biliyor musunuz? 156 milyar lira, 156 milyar lira. Gelir İdaresinin
bütçesi de zaten ayrı yer alıyor. Maliye Bakanlığı çalışanlarının sayısına
bakarsanız, aslında bütçesinin 5 milyar lirayı geçmemesi lazım, 5 milyar lirayı
geçmemesi lazım. 156 milyar lira bütçe var. Neden var? Çünkü o aktarmaları,
ödenek aktarmalarını, yedek ödenek vesaire bunları istismar etmek için var. Bu,
her sene söylediğimiz, eleştirdiğimiz konuyla ilgili, evet, yedek ödenek için
bir miktar ayrılacak, 5018’e göre bu yüzde 2, ödeneküstü harcamalarla ilgili
olarak bir yetkisi olacak ama 5 milyar lira bütçesi olması gereken bir Maliye
Bakanlığının 156 milyar lira bütçesi olması, bunu istediği gibi kullanması,
buraya, buradakilere Maliye Bakanlığının saygısızlığıdır. Bu yetkiyi bizim
vermememiz lazım. Biraz sonra maddelere geçeceğiz, 6’ncı maddede bu konular.
Maliye Bakanlığına bu kadar harcama yetkisi verilmez değerli arkadaşlar. Bu,
yasama organının, Türkiye Büyük Millet Meclisinin, halkın yetkisidir; bu
yetkiyi, bu sorumluluğu Maliye Bakanlığına vermememiz lazım, istismar ediliyor
her sene. Şimdi, bu kadar istismar edilen bir bütçe sonrası bir bütçe
disiplininden, mali disiplinden bahsetmek mümkün müdür? Değil tabii, yok zaten
aslında mali disiplin, bütçe disiplini aslında gerçekte yok çünkü böyle bir
durum var, istismar söz konusu. Oradaki bütçe açığının uluslararası
karşılaştırmaları falan hiçbir şey ifade etmiyor, hiçbir anlamı yok. 
Değerli
arkadaşlarım, dünya yeni bir döneme giriyor. Bu dönemde bizim bütçemizle
beraber ekonomi politikalarımızın da maliye politikalarımızın da farklılaşması
lazım, farklı bir anlayışla ortaya çıkması lazım. Var mı böyle bir şey? Bu
değişen -ki kendileri de telaffuz ediyorlar- böyle bir ortamda hiçbir farklılık
göremiyoruz. Geçen yılların bütçeleri enflasyon oranında artırılıyor o kadar,
hiçbir değişiklik yok. Bu sene turizmde bir balon patlaması var, ekonomiyle
ilgili büyük sıkıntılar var, Türkiye savaşın eşiğine gelmiş, güvenlikle ilgili
bir yığın konu var. Hani, bütçelerde çok önemli farklılıklar var mı? Yok.
Bütçeye bunların intikal etmediğini, intikal ettirilmediğini görüyorsunuz. Hâlbuki,
bu yeni dönemle beraber yeni ekonomi ve maliye politikalarının çok net olarak
gösterilmesi lazım. 
Bizim,
dünyada rekabet edebilen bir firmamız var mı? Türk Hava Yolları var şu anda
bildiğimiz. Zarar etse de -ki zarar ediyor, iyi çalıştırılmıyor- buna rağmen
kamu destekli olduğu için Türk Hava Yolları bir anonim şirket olarak dünyada en
fazla rekabet edebilen firmamızdır. 
VEDAT
DEMİRÖZ (Bitlis) – Zarar etmedi ama. Kâr açıkladı, zarar etmedi. 
BÜLENT
KUŞOĞLU (Devamla) – Bizim, Türk Hava Yolları gibi firmalara ihtiyacımız var.
Böyle kamu destekli, doğrudan doğruya… Bakın, KİT demiyorum, yeni KİT’ler ihdas
etmeye gerek yok ama bu yeni ekonomik anlayış içerisinde kamu destekli
şirketlere, uluslararası alanda rekabet edebilen şirketlere ihtiyaç var. Hani,
bu Çin füzeleriyle ilgili olarak, Çin’den alacağımız füzelerle ilgili olarak
Çinliler teknoloji transferine izin vermedi vesaire büyük bir skandalla en
sonunda NATO’nun baskısıyla, Amerika’nın baskısıyla vazgeçtik ya, alamadık ya
bu Çin savunma füzelerini. Mesela, o konu bir şirket vasıtasıyla olsaydı,
burada HAVELSAN, ROKETSAN veya ASELSAN gibi savunma sanayisindeki şirketler
vasıtasıyla olsaydı bu kadar baskı görülmez, bu kadar sıkıntıya girilmezdi.
Doğrudan doğruya devletlerin devreye girmesi işte bu yanlışlıkları getiriyor.
Çin füzeleri konusunda da büyük bir sorun, sıkıntı yaşadık maalesef. Bugün kamu
bankaları olmasa çok daha büyük sıkıntılar yaşarız. Şu anda onlar, o
cumhuriyetin Türkiye İş Bankası, daha geçmişten gelen Ziraat Bankası, Halk
Bankası gibi kuruluşlar emniyet supablarımız oldu ekonomimiz için. Bunları
unutmamamız lazım, yeni bir ekonomi anlayışıyla ortaya çıkmamız lazım.
Şimdi, Sayın Maliye Bakanı sunumunda şöyle diyor,
eğitime ayrılan bütçeyi çok övüyor, diyor ki: “Biz bu sene eğitime çok büyük
bütçe ayırdık.” Evet, Millî Eğitim bütçesi 76 milyar lira arkadaşlar. Millî
Eğitime büyük bir bütçe ayrıldı ama Millî Eğitime bütçenin yüzde 100’ünü
ayırsanız bu mantaliteyle, bu anlamda adam yetiştiremeyen bir eğitim sistemiyle
hiçbir şey yapmış olamayız. (CHP sıralarından alkışlar) Bütün bütçeyi ayırsak
ne anlam ifade eder Allah aşkına? Bütün bütçeyi ayırsak, çıkıp Maliye Bakanımız
ya da Millî Eğitim Bakanımız “Biz PISA testinde ilk sıralarda yer alıyoruz
artık, sonda değiliz.” diyebiliyor mu? Yok. O zaman ayır da, ayır bu kadar
para… Ayrıca, Millî Eğitim bütçesi 76 milyar, faize ayrılan pay 56 milyar lira.
Haftada 1 milyar liradan fazla faize para ödüyoruz. Millî Eğitime 76 ayırmışız,
faiz bütçemiz 56 milyar ki daha da fazla olacaktır, büyük ihtimalle 58 olacak.
Merkezî yönetim bütçesinden 2016 için yatırımlara ne kadar pay ayırmışız
biliyor musunuz? 50 milyar pay ayırmışız; faize 56 milyar, yatırımlara 50
milyar. Ondan sonra da bu bütçeyle övünüyoruz; efendim, güzel bir bütçeymiş.
Neresi güzel, vatandaşımız takdir etsin bakalım: Yatırımlar 50, faiz bütçesi
56, Millî Eğitim 76.
MEHMET ALTAY (Uşak) – Daha önceki yüzde 2’ydi.
BÜLENT KUŞOĞLU (Devamla) – Mesela, daha önce, 2002
yılında bile Millî Eğitim bütçesi içerisinde yatırımlara ayrılan pay yüzde 22,
bu sene yatırımlara ayrılan pay yüzde 12. 2002 gibi kriz yılında bile
-cumhuriyet tarihinin en dip yaptığı yıldır- yüzde 22, şimdi yüzde 12. Bakın, o
yılda bile eğitim bütçesine, eğitim yatırımlarına daha fazla pay ayırmışız. 
ORHAN
DELİGÖZ (Erzurum) – 100 binin üzerinde derslik yaptık. 
BÜLENT
KUŞOĞLU (Devamla) – Değerli arkadaşlarım, tabii, öğretmen ve öğrenci sayısı
artarsa Millî Eğitim bütçesi artacaktır, normal ama Millî Eğitim yatırımlarına
ayrılan pay azalıyor değerli arkadaşlar. 
Sosyal
güvenlik konusu son yıllarda fazla konuşulmuyor sanki sosyal güvenlikle ilgili
olarak bir reform yapılmış gibi.
Arkadaşlar,
sosyal güvenlik reformu olmadı, yürümüyor. Bu sene Sosyal Güvenlik Kurumuna
bütçeden transfer edilecek pay nedir, biliyor musunuz? 102 milyar lira. 11
milyar gösteriyor, 11 milyar ve Maliye Bakanlığı bunun lafını etmiyor, karşı
çıkmıyor. 102 milyar transfer edilecek Sosyal Güvenlik Kurumuna. Hemen açın,
bakın, 102 milyar lira. Çok artmış, anormal bir şey. 
MALİYE
BAKANI NACİ AĞBAL (Bayburt) – Sosyal devleti büyütüyoruz. 
BÜLENT
KUŞOĞLU (Devamla) – Kayıt dışılık, her sene Maliye Bakanlığı kayıt dışılıkla
mücadele eder. Hepsi de fos çıktı. Kayıt dışılık olduğu sürece, ortak bir veri
tabanı olmadığı sürece Gelir İdaresinin, Sosyal Güvenlik Kurumunun ve Ticaret
Sicilin -Ticaret Sicilini de buna dâhil etmek lazım- kamuya ait ortak bir veri
tabanı olmadıktan sonra kayıt dışılıkla mücadele edilmez, her sene söylüyorum. 
Gübre
ve yemle ilgili olarak bundan bir ay önce Maliye Bakanlığı, Hükûmet bir tasarı
getirdi, gerekçe, gübre ve yemde üreticiyi desteklemek. “Ya, üreticiyi nasıl
destekliyorsunuz hem ithalatta sıfırlıyorsunuz KDV’yi hem üretimde?” dedik.
Nitekim, ocakta fiyatlar düştü, şimdi tekrar yükseldi ve buna Maliye Bakanlığı
“Evet.” diyebiliyor değerli arkadaşlar. 
(Mikrofon
otomatik cihaz tarafından kapatıldı) 
BÜLENT
KUŞOĞLU (Devamla) – Söyleyeceğim çok şey vardı. Bir gün, bir fırsat bulur,
bunları söylerim. 
Hepinize
saygılar sunuyorum. (CHP sıralarından alkışlar) 
BAŞKAN
– Teşekkür ederim Sayın Kuşoğlu. 
Cumhuriyet
Halk Partisi Grubunun son konuşmacısı Eskişehir Milletvekili Utku Çakırözer. 
Buyurun
Sayın Çakırözer. (CHP sıralarından alkışlar) 
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
Özelleştirme İdaresi bütçesine ilişkin partimizin görüşlerini ortaya koymak
için Cumhuriyet Halk Partisi adına söz aldım. Hepinizi saygıyla selamlıyorum.
Bütçeye
ilişkin görüşlerim öncesinde bir hususu dikkatinize sunmak isterim: Değerli
arkadaşlar, hukuk devleti, düşünce özgürlüğü, halkın haber alma özgürlüğü,
iktidarıyla muhalefetiyle hepimizin üzerine titremesi gereken ilkelerdir. Basın
bir ayna gibidir, biz neysek onu gösterir; iyiysek iyi, eksiksek eksik. Nasıl
ki aynaya bakarak görünüşümüze, kıyafetimize çekidüzen verme imkânımız varsa
eleştirebilen hür bir basın sayesinde de hem birbirimizle ilişkiler hem dış
dünyayla ilişkilerimizde Türkiye'yi evrensel demokrasi standartlarına ulaştırma
fırsatına sahip oluruz. Gazetelere, televizyonlara “Bizi eleştiriyorlar, yaptığımız
yanlışları ortaya koyuyorlar.” diye el koymak, kapatmak, yayınlarını izlenemez
hâle getirmek aynadaki hâlimizden memnun değiliz diye aynayı kırmaktan
farksızdır. Türkiye'de gün geçmiyor ki bir medya kuruluşuna kayyum atanmasın,
yayını durdurulmasın, gazeteciler işsiz kalmasın. Bunlar, hukuk devletiyle,
evrensel hak ve özgürlük standartlarıyla bağdaşmayan uygulamalardır. Bizi,
içeride demokrasiden, toplumsal barıştan uzaklaştırırken dışarıda da ülkemizin
itibarını daha da azaltmaktadır. 
Değerli
arkadaşlar, hukuk devletinde hiç kimse yargılamadan muaf değildir, bu bir
bürokrat da olabilir, bakan da olabilir, başbakan da olabilir, gazeteci ya da
iş insanı da olabilir. Ancak iddiaya konu soruşturma ya da yargılamanın
siyasetin etkisinde olmadan, yargının tarafsızlığına ve bağımsızlığına gölge
düşmeden yapılması esastır. Maalesef ülkemizde gerek gazeteciler ve basın
kuruluşları gerekse ülkemizin önde gelen girişimcilerine ve siyasetçilerine
yönelik yargı süreçleri aynı yakın geçmişte olduğu gibi bugün de siyasi öç alma
duygusuyla yürütülmekte.
Değerli
arkadaşlar, siyasetin hukuka bulaşmasının bedelini, yargı bağımsızlığıyla
oynanmasının bedelini Türkiye yakın geçmişimizde çok acılar çekerek ödedi. Her
dönemin mağdurları oldu, kimi çektiklerine dayanamadı, hayatını kaybetti, kimi
yaşadığı işkencelerin acısını on yıllarca yüreğince taşıdı, kimi hak
mağduriyetine uğradı, kimi itibarsızlaştırıldı. İşte darbelerin mağdurları,
işte 28 Şubat sürecinin mağdurları, işte son dönemin kumpas davaları Ergenekon,
Balyoz, Oda TV davalarının, KCK davalarının mağdurları. Bu mağdurların bir
kısmı bugün bu sıralarda oturuyor, birbirimizle her gün selam alıp veriyoruz,
geçmişin hatalarını tekrarlamamamız gerektiğini birbirimize hep söylüyoruz. Bu
yüzden, hukuku siyasete alet etmekten, yeni mağduriyetler, mazlumlar
yaratmaktan hepimizin özenle kaçınması gerekir. Yapmamız gereken şey belli, el
birliğiyle ülkemizi Atatürk’ün bize gösterdiği çağdaş medeniyet seviyesine,
hukuk devletine, özgürlükçü, çoğulcu demokrasiye ulaştırmaktır. (CHP
sıralarından “Bravo” sesleri, alkışlar) 
Değerli
arkadaşlarım, on yıllardır özelleştirmeleri tartışıyoruz, özelleştirmeleri
kalkınmak için yani sanayinin payının artacağı ve ekonomimizin daha iyi ve
rekabetçi olacağı, istihdamın artacağı, hizmet kalitesinin artacağı
varsayımıyla getirdik ve uygulamaya koyduk. Peki, sanayinin payı arttı mı?
Bakıyoruz, şu anda en büyük sorunumuz sanayinin payının giderek düşmesi. Bunu
ortadan kaldırmanın yollarını arıyoruz ama bir yandan bunu yaparken bir yandan
da hâlâ en ilkel hâliyle özelleştirmeler gündemde tutuluyor yani kamu malının
yağmalanarak, değerinin altında satılarak iktidar destekçilerinin zengin
edilmesi ve tabii ki emekçilerin kapının önüne konması politikalarının devamı
isteniyor. Oysa, son krizlerle birlikte bütün dünya kamunun ekonomide payının
olmasının bir güvence olduğunu fark etti, buna göre hareket etmeye başladı ve
kamunun özellikle stratejik sektörlerde teşvikini mümkün olduğunca artırma
çalışmalarına başladı. Peki, hep dünyayı örnek aldığını söyleyen Hükûmetimiz
niçin bu konuda da dünyayı örnek almıyor da satıp savan özelleştirme modeliyle
hareket etmeye çalışıyor? Özelleştirmenin amacı, sizin düşündüğünüz gibi her
şeyi satıp savıp oradan gelen parayı da harcamak değildir. İşte, bu
kuralsızlık, kayırmacılık ve yağma ekonomimizdeki ciddi çarpıklıkların, sosyal
adaletsizliklerin ana sebeplerindendir. 
Değerli
arkadaşlarım, biz Cumhuriyet Halk Partisi olarak bu bakışa yani ekonomide en
stratejik kurumlarımızın iki yıllık kârlarına, arsa paralarına denk gelen
rakamlarla el değiştirmesine karşıyız. Biz hesapsız kitapsız, halkın yararına
olmayan özelleştirmelere karşıyız ama sizler yine de programınıza koymuşsunuz,
2016 hedefinizi 10 milyar lira olarak açıklıyorsunuz ancak size sormak isterim,
dünyada durgunluğun devam ettiği, yatırımcıların güvenli liman arayışına
girdiği, Türkiye’nin risk priminin yükseldiği 2016’da bu hedefi nasıl
yakalayacaksınız? Neye güvenerek 10 milyar liralık özelleştirme yapacağınızı
öngörüyorsunuz? 
Değerli
arkadaşlarım, bugün Türkiye’de “özelleştirme” dendiği an yüreği ağzına gelen
yüz binlerce ailemiz var; özellikle de geçimini pancardan, şekerden sağlayan
yurttaşlarımız, çünkü şeker fabrikalarının özelleştirilmesi uzun süredir Adalet
ve Kalkınma Partisi iktidarlarının gündeminde. Memleketim Eskişehir dâhil
Anadolu’nun dört bir yanında 25 şeker fabrikası her an satılabilir durumda
bekletiliyor. Hükûmet çok istekli, her yıl konu gündeme geliyor, yeni yeni
takvimler açıklanıyor. 
Bu
özelleştirmeler olduğunda ne olacak? Bugüne kadar ne yapıldıysa o olacak.
Sadece kârlı olan 5-6 fabrika çalıştırılacak, geri kalanlar ise kapatılacak.
Yani bugüne kadar kimseye muhtaç olmadan ekmek parasını çıkaran yüz binlerce
şekerpancarı üreticisi, fabrikalarda çalışan işçiler devlet eliyle işsizliğe, açlığa
mahkûm edilecek. Tüm dünya tarımını, çiftçisini korumak için her türlü önlemi
alırken, biz çiftçilerimizin ana geçim kaynaklarından birini yok edeceğiz.
Buna, en basit deyimiyle devlet eliyle yoksullaştırma, işsizleştirme denir
arkadaşlar. Bu yüzden şeker fabrikalarının özelleştirilmesine, Anadolu
insanımızla birlikte “dur” diyoruz. 
Değerli
arkadaşlarım, Türkiye'nin gündeminde özelleştirmeler kadar tartışılması gereken
bir başka önemli tehdit daha var, o da kamu-özel iş birliği projeleri. Kamuya
ciddi maliyetler getiren bu sistemin şeffaf bir şekilde uygulanması ve çok
dikkatli bir şekilde hesabının kitabının yapılması uyarısını sadece biz değil,
bizzat Kalkınma Bakanlığı yapıyor. Biz ne zaman soru sorsak, “Kamunun cebinden
tek kuruş çıkmadan yapıyoruz projeleri.” diyorsunuz ama, işte, Kalkınma
Bakanlığı bunun böyle olmadığını net bir şekilde söylüyor. Bu projeler
nedeniyle kamunun garanti, borç üstlenimi gibi oluşacak birikmiş
yükümlülüklerinin çok iyi analiz edilmesi gerekir uyarısını yapıyor. 
Bu
ne demektir? Kamu bu projeler nedeniyle zarara uğrayabilir, krize girebilir,
hesabınızı iyi yapın demektir. Nasıl bir kriz riski olduğunu göstermek için tek
bir rakam vereceğim. 
Yıllardır
şehir hastanelerinin maliyetlerini ve kamunun ne kadarlık bir rakamı şehir
hastanelerine kira olarak vereceğini soruyoruz, anlaşmaların detaylarını
soruyoruz, bugüne kadar sağlıklı bir yanıt alamadık, ama yine Kalkınma
Bakanlığından öğreniyoruz ki sadece şehir hastaneleri için kamu 27 milyar dolar
kira ödeyecek, üstelik bu rakam kurdaki yükselişler nedeniyle daha şimdiden
artmaya başladı bile. Hükûmeti ve iktidar partisindeki değerli arkadaşlarımı
uyarmak istiyorum, bugün büyük bir heyecanla başlattığınız bu projeler, iyi
hesap kitap yapılmaması nedeniyle çocuklarımızın geleceğini ipotek altına
alacaktır. 
Değerli
arkadaşlarım, bütün bu olumsuz gidiş içinde aslında güzel şeyler de olmuyor mu?
Oluyor elbette. Mesela petrol fiyatları küresel olarak düşüşte. Türkiye’de
temel hayat standartlarımızı belirleyen şey petrol fiyatı, buna bağlı olarak da
benzin fiyatı. Bundan tabii ki büyük memnuniyet duymamız lazım çünkü bütçemizin
kaderini aslında ağırlıklı olarak benzinin fiyatı belirliyor. Yıllardır vergi
tabanını genişletme çalışmalarını raporlarda sabit hedef olarak koruyan Hükûmet,
benzin pompalarını ise birer vergi istasyonuna çevirmiş durumda. 
Enerji
Piyasası Düzenleme Kurulunun ocak ayı verilerine bakarak söylüyorum, 95 oktan
benzinin 1 litre fiyatı 94 kuruş ama sizler bizler bunu 4 lira 25 kuruştan
alabiliyoruz. Niye? Çünkü üzerinde tam 2 lira 83 kuruş vergi var. Benzinin
kendi fiyatından 3 kat fazla vergi alınıyor yurttaşlardan. Ne kadar zahmetsiz
değil mi? Kayıt dışını önlemek, vergiyi tabana yaymak, kurumlar vergisinin
artmasını sağlayacak yeni yatırımları kazandırmak yerine vatandaşın benzine,
iletişime ödediği vergileri artırmak çok daha kolay çünkü. Bu yolla hem
vatandaşın sırtından misliyle vergi alıyorsunuz hem de -kendi deyiminizle- faiz
lobisini korkutmamış oluyorsunuz.
Değerli
arkadaşlarım, benzindeki vergiyi mali disiplin için asla düşürmeyen Hükûmetimiz
iş ranta vergi koymaya gelince nedense bir hayli ürkek. Baksanıza, iki seçim
geçti, koca bir yıl geçti, “Rant vergisi getireceğiz.” söylemleri uygulamaya
gelince hep ertelendi. Şimdi, mart hedefi konmuş durumda. Bizler de 21 Marta
kadar getirileceği sözü verilen rant vergisi sürecini yakından takip edeceğiz.
Bakalım, vatandaşın, emekçinin asgari ücretinden alınan gelir vergisinde,
benzinden, iletişimden alınan vergilerde olduğu gibi panter mi olacaksınız
yoksa süt dökmüş kedi gibi sessiz sedasız rant vergisini yeni bir bilinmez
tarihemi erteleyeceksiniz, hep birlikte göreceğiz.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim.
Böylelikle,
Cumhuriyet Halk Partisi Grubu adına yapılan konuşmalar da tamamlanmış oldu. 
Birleşime
on beş dakika ara veriyorum. 
Kapanma Saati: 17.09
DÖRDÜNCÜ OTURUM
Açılma Saati: 17.26
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Özcan PURÇU (İzmir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 54’üncü Birleşiminin
Dördüncü Oturumunu açıyorum.
2016
yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın dokuzuncu tur görüşmelerine kaldığımız yerden devam
edeceğiz.
Komisyon
burada.
Hükûmet
burada.
Şimdi,
Milliyetçi Hareket Partisinin grup konuşmalarını dinleyeceğiz.
İlk
konuşmacı, Denizli Milletvekili Emin Haluk Ayhan.
Buyurun
Sayın Ayhan. (MHP sıralarından alkışlar)
Süreniz
on beş dakika.
MHP
GRUBU ADINA EMİN HALUK AYHAN (Denizli) – Teşekkür ediyorum Sayın Başkan.
Sayın
Başkan, sayın milletvekilleri; 2016 yılı Ekonomi Bakanlığı bütçesi üzerine
Milliyetçi Hareket Partisinin görüşlerini ifade etmek üzere söz aldım. Yüce
heyeti saygıyla selamlıyorum.
Şimdi,
bütçeyle ilgili, Bakanlığı tenkit ederken Sayın Bakanı tenkit etmekten ziyade,
genelde AKP’nin dış ticaret politikalarıyla ilgili bir şeyler ifade etmeye
çalışacağım. Çünkü, bu bütçeyi Sayın Bakan kucağında buldu. Bu nedenle
değerlendirmemizi daha çok on üç yıllık AKP iktidarı açısından yapacağız.
Dış
ticarette son on dört aydır yaşanan gelişmeler ancak kriz yaşayan ekonomilerde
ortaya çıkacak cinstendir; bunu hem dış ticaret hem de cari açık için
söyleyebiliriz. Hangi ülkede böyle gelişmeler olsa, yaşansa idare açısından çok
ciddi sonuçlar doğurur. Doğurdu da. Sayın Bakan, zatıaliniz Bakan oldunuz.
Ekonomi politikaları açısından ise son derece köklü ve radikal tedbirlerin
alınması gerekir. İşte, bu yapılmadı henüz. Bunu sizden bekliyoruz; nasıl
yapacağınızı henüz daha anlayabilmiş değiliz.
AKP’nin
seçtiği yol, gelişmeleri inkâr ve örtbas etmek olmuştur. Hepimizin bildiği
gibi, görüştüğümüz bütçeye esas teşkil eden Orta Vadeli Program’da, bize göre,
önce belgede sahtecilik yapılmıştır. Ülke ekonomisinin düştüğü durum kişi
başına millî gelirde gizlenmiştir, daha sonra ortaya konulmuştur. 1 Kasım
seçimlerinden üç ay sonra, revize edilmiş ekonomik gerçekler kabul edilmek
zorunda kalınmıştır.
2023
hedeflerine ulaşılması konusunda Hükûmetin havlu attığını görüyoruz. İşsizliğin
önümüzdeki üç yıl boyunca çift haneli olacağını; ihracatın altı sene sonra 500
milyar dolara ulaşması şöyle dursun, 2011 yılında hedeflenen 200 milyar dolar
seviyesine üç yıl sonra yaklaşılamayacağını; dolar bazında millî gelirin, 2
trilyona çıkmak şöyle dursun, 720 milyar dolara gerileyeceğini; fert başına
gelirin 9.200 dolara düştüğünü, hatta Suriye’den gelenleri hesap ederseniz 8
bin doların da altına düştüğünü çok net ifade etmek mümkün. Nihayet, bu bütçe…
AKP Hükûmeti tarafından bu gerçekler kabul edildi ve tescil edildi. 
Sayın
Bakan, temsil ettiğiniz konunun çalışma alanında -Anayasa’da yer alan bir
husus; dış ticaret gerçekten Anayasa’da yer alan bir husus- özel önemi var. Bu
nedenle, çok ciddi incelenmesi lazım. Sadece ihracatın değil, aynı zamanda
ithalatın da incelenmesi lazım. Sizden önceki bakanlara söyledim, bir defa daha
söylüyorum: Bu Bakanlığın oluşumunda ve adında bir arıza var. Adı fiyakalı,
sıkıntı yok, adı var sadece; gelin, şu işi düzeltin, gümrüğü de bu işle bir
bağlamaya çalışalım. 
Bir
diğer olay, Sayın Bakan, dış ticarete bakanlık yaramadı. 2012 yılından bu yana
yani son dört yılda siz üçüncü bakansınız. Birini saat lobisi götürdü, diğer
ikisi “faiz” diye diye gitti. Siz, uyanık davrandınız, “faiz” demiyorsunuz, onu
görüyorum. Cumhurbaşkanına takılmıyorsunuz, faizden uzak duruyorsunuz. İhracat
deseniz, zaten o tarihten bu tarihe tepetaklak. TİM Başkanının ihracatı her ay
açıklayacak hâli kalmadı. “Yazılı açıklayacağım.” dedi, öyle gidiyor.
164
merkezde 250 temsilci olması lazım, şimdi 150’ye yakın kadro boş. Biz burada
destekledik bu kadrolar çıkarken. Tayine gönderilecek kişilerde problem var
Başbakanlıkta. Burada bir Sayın Müsteşar da var, o da biliyor. Cumhurbaşkanı ve
Başbakanlık arasında bir sıkıntı olduğu kamuoyunda konuşuluyor. 15 iç denetçi
kadronuz var, 1 tanesini kullanıyorsunuz.
Ancak,
bu dönemde cari açığın yüzde 15’ini kapatma görevi Reza Zarrab tarafından
üstlenilince Bakanlıktaki bürokratik kademelere gerek kalmadı. Bakan yardımcısı
olabilir diye düşündüm, çekindim de söylemeye fakat Fatih Bey’i siz atadıktan
sonra, ne yaptım, biraz memnun oldum. Becerikli biriydi, belki cari açığın
tamamını kapatabilirdi, ona göre bir şey yapılabilirdi. 
Şimdi,
2009 yılında TİM’e ilişkin kanun çıktı, 2014 yılında TOBB’a bağlı Dış Ekonomik
İlişkiler Kurulunu kanırta kanırta kapattınız. Ne yaptınız? Hâl meydanda, adı
aynı ama aynı işleri görüyor mu bakalım. Proje yok, yayınlar bir önceki DEİK
dönemine ait. Dahası, iş konseylerinde –bir bakayım dedim- ABD İş Konseyinde
neler yapmış, baktım: En son Konsey haberi, Türk Hava Yollarının San Francisco
uçuşunu başlatacağına ilişkin Nisan 2015 tarihli. Şimdi, Türkiye-ABD İş Konseyi
denince aklıma “Transatlantik Ticaret ve Yatırım Ortaklığı” geliyor. Bununla ilgili
çalışmanız var mı, yok mu; bilmiyorum, kamuoyunda bilinen bir şey yok. Sağ
olsun, Abdullah Köten bir çalışma yaptı da Türkiye’nin elinde bir malzeme oldu.
Şimdi,
DEİK, Cumhurbaşkanlığı makamının gezilerinin koordinatörü olarak çalışmaya
başladı gibi bir şey var. Şimdi, Kanada İş Konseyinin “Yeni Gelişmeler”
başlığında ülke bülteni var, bültenin kaynağı, Bakanlığınız. Şimdi, bu yeniden
yapılanmayı da -Amerika’ya benzer- Cumhurbaşkanlığında yapmaya başlıyorsunuz. O
zaman bu Ekonomik ve Sosyal Konseyi niye kurdunuz? Onu da merak ediyorum. 
Sayın
Bakan, 2009 yılının ilk çeyreğinde TİM’in açıkladığı ihracat beklenti anketinde
tanıtım sorunu yüzde 16 gözüküyor; altı yılda 14 tanıtım grubu kurulmuş,
tanıtım sorunu hâlâ yüzde 15 düzeyinde. Niye kurduk? O da anlaşılır gibi değil.

Şimdi,
2006 yılında çıkardığınız Markalaşma ve Turquality Tebliği’niz var, onun da
içinde tanıtım desteklemesi var. Plan ve Bütçe Komisyonunda, desteklediğiniz
175 firmadan bahsetmişsiniz fakat 10 tane dünya markası olacaktı, yok; böyle
baktığınız zaman. Bunlar varsa lütfen açıklayın. 
Şimdi,
bunların dışında, dış ticarette, siyasette TİM diyor ki: 200 tane sorunumuz
var. Eğer 200 tane sorunu hâlen size -dış ticarette- TİM söylüyorsa o zaman
hiçbir şeyi on üç senede çözmemişsiniz demektir. 
Siyasette
gündem oluşturabilirsiniz, her gün gazetelerin orta sayfasında sivil toplum
örgütleriyle de çıkarsınız, gündemi de değiştirirsiniz, dış ticarette gündem
yaratırsınız ama sonuçlar -sürdürülebilir- ihracatta ve dış ticarette ekonomiye
müspet yansımadığı zaman bu işin gündem yaratmaktan geçmediğini görürsünüz. 
Sayın
Bakan, sonuçta rakamlar size “Yanlış gündem oluşturdunuz.” der, “Sorunlar
eksik.” der, “Eksik tespit ettiniz.” der, “Göremediniz.” der, “Koyduğunuz
hedefler gerçekleşmedi.” der, “Dünyayı iyi takip edemediniz.” der,
“Komşularınızla iyi geçinin.” der, “‘Hedeflere ulaşmak için kim, ne yapacak?’
sorularını cevaplamadınız” der, “Boşuna para ve zaman harcadınız.” der. Nitekim
ha bire proje tanıtılıyor, açıklanıyor, hedef açıklanıyor ama netice yok.
Şimdi,
bütün bunlara baktığımız zaman, sahte rekorlarla avunmanın bir anlamı yok.
Kronik problemler aynı, hiç değişmemiş, devam ediyor. AKP’de dış ticaret
bozuldu. İthalatı, emin olun, Zafer Çağlayan hepinizden iyi anlatıyordu ama ben
ona “Devlet işi ciddiyet ister.” dedim, üç gün sonra gitti, bu kürsüden
söyledim. Şimdi, bakın, sizden önceki Bakana da aynı şeyleri söyledim, benzer
şeyleri söyledim. Bakın, şimdi, öyle bir hâl oldu ki… Dış ticaret önemli bir
hâldir. Sayın Bakana, sizden öncekine de söyledim, o da “faiz” diye takıldı,
dış ticaretin sorunlarından çok, faize takıldı, Cumhurbaşkanına takıldı.
Nitekim ihracatın, ithalatın hâli de meydanda. 
Şimdi,
AKP geldiğinden beri 1,4 trilyon dolar ihracat var, 2,3 trilyon dolar da
ithalat var, aradaki fark 800 milyar dolar, küsuratı da var. Türkiye'nin 720
milyar dolar bir senelik millî geliri, artıda da bir yıllık ihracatınız 140
milyar dolar, 120’sini de bu karşılıyor. Dış ticaretin neresi iyi? Dış
ticaretin neresinin iyi olduğunu söylüyorsunuz? “2015’te cari açık, dış ticaret
açığı azalıyor.” diye çok sevinemiyoruz, siz sevinirsiniz. “Enerji dışı cari
açık” diye burada Sayın Babacan yattı kalktı, onu söyledi. Bakın, size samimi
olarak bir şey söylüyorum: Enerji fiyatları –varili- 130 dolardan 30 dolara
düştü, siz cari açığı kapatamadınız, petrolü bedava verseler, üstüne de size
para verseler, bu cari açığı siz kapatamayacaksınız; iş böyle. Patinaj yaptırıyorsunuz ihracata. Demir çelik
ihracatı düştü, sektör rezil kepaze oldu, tarım ürünleri ihracatı düştü,
tekstil düştü, kimya sanayi düştü, makine imalat sanayi düştü, otomobil sektörü
ihracatı düştü, hepsi düştü bunların. Şimdi, bütün bunlara baktığımız zaman dış
ticaretin çok sıkıntılı olduğunu görüyoruz.
Tabii ki siz haklısınız. Nerede haklısınız? Diyorsunuz
ki: “Kurdan dolayı, pariteden dolayı bizim kaybımız var, 12 milyar dolar.” Öyle
değil mi kabaca? Ama 2002 yılında 1 dolar 0,89 euroydu, şimdi, 2012’de 1 dolar
1,60 euro oldu, o zaman hiç bu “kurdan falan kazandık” demiyordunuz.
EKONOMİ BAKANI MUSTAFA ELİTAŞ (Kayseri) – Onu siz
söylüyordunuz. 
EMİN HALUK AYHAN (Devamla) – Yo, hayır, biz bir şey
demedik o zaman, siz söylediniz. 
EKONOMİ BAKANI MUSTAFA ELİTAŞ (Kayseri) – Gerçi siz
yoktunuz o zaman. 
EMİN HALUK AYHAN (Devamla) – Sayın Bakan, bakın ben
sizi hedef almadım doğrudan. Siz böyle şeyden zevk almaya başlıyorsunuz. Dış
ticaretin hâli rezil, hakikaten rezil. Yani, şimdi, üretim ve ihracat için
ithalat bağımlılığı artmış. Yüksek faiz-düşük kur, öldürmüş. 2015 yılında
kurlar yükselince ithalat ve girdi maliyetleri artmış, yüzde 30 devalüasyona
rağmen ithalat ve girdi maliyetleri sıkıntılı, dâhilde işleme, rezil bir
vaziyette. Üretebilmek için, ihracat yapabilmek için dışa bağımlısınız. Bu
GİTES projesinden kaç tane sektörü kurtardınız? Nereden bakarsanız bakın, on üç
yıl içinde bazı sektörlerde yüzde 70’e ulaştı dâhilde işleme rejimi. Bu
ihracattaki payı yüzde 45, ithalattaki payı yüzde 13. Hâlâ saklıyor,
bürokratlar da saklıyor, bizim atadığımız insanlar bizden saklıyor bu
rakamları. 
Şimdi, bakın, ithalatın ihracat içindeki payı yüzde 67,
ana metal sanayisinde 60, temel eczacılıkta 59, ulaşımda 47 ve devam edip
gidiyor. 
Şimdi, bütün bunlara baktığımız zaman, problemin
komşularla da olan kısmını değerlendirdiğinizde sıkıntı. 
Müteahhitlik hizmetlerine bakıyoruz, “2013 yılında 417
proje var.” diyorsunuz, 2015 yılında 177’ye düşmüş. 2015 yılında projelerin
bedeli 2013 yılına göre yüzde 33 düşmüş. Şimdi, bunun neresi iyi Allah’ınızı
severseniz? İlk on bir ayda, aylık dönemde yüzde 70 oranında azalmış
müteahhitlik firmalarının aldığı şeyler. 
Şimdi,
Sayın Bakan, teşvikte bölgesel hedefler tutturulamamış. 2015’te verilen teşvik
belgelerinin yüzde 77’si 1, 2, 3’üncü bölgelere verilmiş. Nihat Bey bile o
kadar gayret etmesine rağmen Denizli’yi teşvik bölgesinde kurtaramadı ya.
Verimsiz bir iş. Şimdi, belge kapsamında sabit yatırımların yüzde 60’ı 1, 2,
3’üncü bölgelerde; yatırımlarda yaratılan istihdamın yüzde 67’si 1, 2, 3’üncü
bölgelerde; 4, 5, 6’ncı bölgelerde yatırımın falan özendirildiği yok; onlar
hikâye, nereye bakarsanız. 
Şimdi,
bakın, 2016 vizyonunu koymuşsunuz oraya; ihracat için koyduklarınızın 2016’ya
faydası olmaz, ithalatta zaten bir şey koymamışsınız, özel sektör yatırımları
için aldığınız müteahhitlikte de doğru dürüst bir şey yok. 1,7 bütçem var,
1,4’ü cari transfere gidiyor, harcama başlangıç ödeneğinin yüzde 26 üzerinde.
2016 bütçe teklifi geçen senenin, 2015 harcamasının yüzde 10 altında. Tasarruf
yapıyorsunuz, neye yaptığınızı bilmiyorsunuz. Böyle de bir şey var. 
Cumhurbaşkanı
Erdoğan, Davutoğlu’yla arasında, ilk kez rakama döktü; döviz rezervi ve faiz.
Sizin adınız “Ekonomi”, bu işler farklı ama sizin bileceğiniz iş
olabilir. Bununla bir ilgilenin, burada sıkıntı var, hakikaten sıkıntı var. 
“Yabancı sermaye 165 getirdik.” diyorsunuz, 65 milyar
kâr transferi var yani aşağı yukarı yüzde 40 kâr transferi. 
(Mikrofon
otomatik cihaz tarafından kapatıldı) 
EMİN
HALUK AYHAN (Devamla) – Dünyanın neresinde görülmüş şey bu? 100 milyar dolar
getiriyorsunuz, 40 milyar dolar götürüyorsunuz. 
BAŞKAN
– Sayın Ayhan, teşekkür ederim.
EMİN
HALUK AYHAN (Devamla) – Ben bütçenin hayırlı olmasını diliyorum. 
Teşekkür
ediyorum, saygılar sunuyorum. (MHP sıralarından alkışlar)
BAŞKAN
– Teşekkür ederiz.
Milliyetçi
Hareket Partisi Grubu adına şimdi de Kocaeli Milletvekili Sayın Sancaklı
konuşacak. (MHP sıralarından alkışlar)
Süreniz
on beş dakika.
MHP
GRUBU ADINA SAFFET SANCAKLI (Kocaeli) – Sayın Başkan, değerli milletvekilleri;
Spor Bakanlığı bütçesi hakkında grubumuz adına söz almış bulunuyorum. Yüce
heyetinizi saygıyla selamlıyorum. Öte yandan, televizyonları başında bizi
izleyen büyük Türk milletine de saygılarımı sunuyorum.
Bugün,
Türk sporunun geldiği nokta hakkında size biraz bilgi vermek istiyorum. Ancak,
sadece eleştiri değil, eleştirilerimizden sonra da neler yapabileceğimizi de
anlatacağım. Konuşmamı üç ana başlıkta topladım: Birincisi, on dört yılda Türk
sporunun geldiği nokta; ikincisi, bu duruma gelirken bazı örnekler vereceğim,
bu örnekleri de hepimiz biliyoruz; üçüncü olarak da, son olarak da Türk sporu
ve Türk gençliği için neler yapabileceğimiz noktasında bazı tavsiyelerimiz ve
önerilerimiz olacak. 
Buraya
her gelen AKP’li milletvekili arkadaşımız, 2012 ile 2015 arasını anlatıyorlar.
Tabii ki AKP’nin de yapmış olduğu çok iyi şeyler var, bunları anlatmakta da
haklısınız. Ancak, eleştiri yapılırken de her şeyin doğru olmadığını, eleştiri
yapılırken de bu eleştirileri görüp önlemlerini de almamız gerekiyor. 
Şimdi,
ben sizlere 2002 ile 2015 arasında Türk sporunun nereden nereye geldiği
hakkında biraz bahsetmek istiyorum. Hepinizin bildiği gibi, Galatasaray 2000
senesinde -2002’den önce oluyor bu- UEFA Kupası’nı aldı, ardından Süper Kupa’yı
aldı. 2002 yılında Millî Takımımız, dünya 3’üncüsü oldu Japonya ve Kore’de
yapılan Dünya Kupası’nda. Peki, 2002 yılında Millî Takımımız dünya 3’üncüsü
olmuş da 2015 yılında Millî Takımımızın dünyadaki sıralaması, futboldaki
sıralaması 53’üncü arkadaşlar. Bu sene kazandığımız bir iki maçtan sonra bir
daha sıralama geldi ama 2015 yılında 53’üncü sıradaydı. 
Hatırlarsınız,
bizim 12 dev adamımız vardı 2002’den önce, şarkılar bestelenirdi kendilerine
“Hu ha dev adam” diye, onları gören var mı aranızda acaba bu on yıldır? Millî
takımımız vardı bizim, “Filenin Sultanları.”
OSMAN
AŞKIN BAK (Rize) – 2010’da dünya ikincisi oldu basketbol takımı, onu da söyle
kaptan. 
BAŞKAN
– Sayın Sancaklı, buyurun, siz devam edin.
SAFFET
SANCAKLI (Devamla) – Dünya ikincisi olsak da o atmosfer kayboldu, ben biraz
sporun ruhunu anlatmak istiyorum. Her şey tesislerle, inşaatlarla olmuyor,
biraz sporun ruhundan bahsedeceğim, sonra da kendi fikirlerimi, önerilerimi
söyleyeceğim. 
“Filenin
Sultanları” vardı, peşlerinden gidiyorduk, maçlarını zor bekliyorduk; “Filenin
Sultanları”nın atmosferi de bitti. Çeşitli spor dallarında dünya ve olimpiyat
şampiyonlarımız vardı bizim, bir tanesi de kardeşimiz, AKP’den Milletvekili
olan Hamza Yerlikaya gibi, Haldun Alagaşlar gibi; hiç öyle bir atmosfer var mı,
peşinden gittiğimiz, takip ettiğimiz kimse kaldı mı? 
Türkiye,
AKP döneminde tarihinin, dünya tarihinin en büyük doping skandallarıyla karşılaştı
ve dünyaya rezil etti bizi. 2012 Londra Olimpiyatları’nda Aslı diye bir kızımız
vardı, şampiyon oldu, dopingden madalyasını aldılar, ikinci olana birinciliği
verdiler; bugün haberlerde seyrettik, kızımızın adı da Gamze Bulut, o da
dopingli çıkmış, artık doping, Türkiye’de tur bindirmeye başlamış. Daha sonra,
Uluslararası Atletizm Federasyonunda bugünkü kızımız hariç, dopingden ceza
almış 32 atletimiz var. Bu, dünya tarihinde hiçbir ülkede olmamış bir olaydır.
Sonra ne yaptık biz? Gittik, Afrika’dan atletler transfer ettik, Türk vatandaşı
yaptık ve yarıştırdık bunları. 
İşte,
sporun ruhundan bahsedeceğim derken, Sayın Bakan, Afrika’dan atletler
getirildiğinde, “Türk Millî Takımı” adı altında yarıştırılırken 78 milyonluk
Türkiye’de bulunan sporcunun, binlerce, on binlerce atletin yüreği sızladı o
zaman. Yurt dışından birileri getirtildi, Türk forması giydirildi ama bizim
çocuklarımız televizyondan izledi onları. Varsın şampiyon olmasınlar ama
Türklerin Türk Millî Takımı formasını giymesi gerekiyor. (MHP sıralarından
alkışlar) 
2002-2015
yılları arasında ciddi manada sporcu ölümleri arttı. Sporda şiddet tavan yaptı.
Daha birkaç ay önce Fenerbahçe otobüsü kurşunlandı ve Fenerbahçeli oyuncular ve
kafilede bulunan yöneticiler ölümden kıl payı kurtuldu. 
TAHSİN
TARHAN (Kocaeli) – Dosya açılmadı Hocam, daha açılmadı.
SAFFET
SANCAKLI (Devamla) – Ben unutmuş olabilirim. Acaba, bu failler yakalandı mı, bu
olay aydınlandı mı, kamuoyuyla paylaşıldı mı arkadaşlar? Ben böyle bir şey
duymadım. O failleri bir an önce bulun ve açıklayın; bu, bir terör olayı mıdır,
bir taraftar olayı mıdır ya da başka bir şey midir, provokasyon mudur. Koca
Türkiye Cumhuriyeti’nde ormandan ateş edilen küçücük bir bölgeden adamlar
kaçıyor, gidiyor ve bulunamıyor. Lütfen, bunu bir an önce bulun.
Tabii,
yine çok övündüğünüz 2002-2015 yılları arasında ismi “seçim” olan ancak siyasi
iradeyle gelen Türk Futbol Federasyonu seçimleri var. 2002’den beri gelen
Futbol Federasyonu Başkanlarının şöyle bir öz geçmişine bakın, futbol
geçmişlerine, ehliyetlerine bakın, ne bildiklerine bakın, futbol geçmişlerine
bakın büyük bir hayal kırıklığı yaşadığımızı göreceksiniz. Peki, Futbol
Federasyonu Başkanını öyle seçelim. Son on beş yıldır Futbol Federasyonunun
Yönetim Kurullarında -ortalama tahmin ediyorum bir yirmişer kişi var bir
yönetim kurulunda- acaba kaç tane millî sporcu var, aralarında kaç tane millî
futbolcu var? Bu kadar bilmez adamın, ehil olmayan adamın Türk futbolunu
getirdiği nokta şu anda bu arkadaşlar.
Tabii,
biraz da seçim bölgem Kocaeli’den bahsedeceğim. Spor şehriydi Kocaeli
biliyorsunuz. 2002 ile 2015 arasında Kocaeli Büyükşehir Belediyesi iktidar
partisinin, 12 tane ilçesi var hepsi iktidar partisinin, 7 tane milletvekili
var, her dönemde bakanı var ve tek başına iktidar. Kocaeli’de, hepinizin bildiği
gibi, benim de daha önce onurla oynadığım, gururla formasını taşıdığım, gol
kralı olduğum Kocaelispor vardı. Kocaelispor, şu anda Bölgesel Amatör Lig’de,
BAL liginde oynuyor arkadaşlar. 2002’den önce gene ben oradaydım, Nasaş Erkek
Basket Takımı vardı, Birinci Lig’de mücadele ediyordu. Brisa Bayan Basketbol
Takımı aynı şekilde Birinci Lig’deydi. SEKA Kâğıtspor Bayan Voleybol Takımı, o
da Birinci Lig’deydi. Kocaeli Bisiklet Takımı, Türkiye'nin en başarılı
takımlarından birisiydi. Hepinizin bildiği Kırkpınar Güreşleri, Edirne’de
yapılıyor, çok uzun yıllar başpehlivanlar hep Kocaeli’den çıktı. 
İşte
hatırlarız, Ahmet Taşçılar, Sezginler, Eyüp Ünlüler. Sayın Bakan, bu saydığım
takımlar ve bu sporcular nerede şimdi? Bunların yerine neden başkaları
yetişmedi? Çok övündüğünüz 2002-2015 arasındaki yıllarda Kocaelispor’un ve
Kocaeli’deki sporun bulunduğu durum şu… Bugün Google’a yazın, aynen şu şekilde
deyin ki: “Dünyada iki denizi olan, gölü olan ve dağı olan şehir hangisidir?”
“Dünyada”, Türkiye’de değil, Kocaeli çıkıyor. Yani hem iklim şartları hem doğa
şartlarından olimpiyatlar yapabilirsiniz, hem yaz olimpiyatları hem kış
olimpiyatları ve her türlü etkinliği yapabilirsiniz. Ama bu zihniyet, bu
arkadaşlarımızın bu zihniyeti, o bölgede maalesef buna müsaade etmedi. 
Tabii,
biraz da bu atamaları ve bu bakan seçilirkenki uygulamaları da biraz
eleştireceğim. Sayın Bakan, -sakın üstünüze alınmayın- şahsınızla ilgili en
ufak eksi bir yönünüz yok, bilakis de çok başarılı bir bürokrat olduğunuza da
biliyorum. Dedenizin de burada Meclis Başkanlığı yaptığını biliyorum, amcanızın
da çok değerli bir bürokrat olduğunu biliyorum. Ama bundan önceki Spor Bakanı,
bir önceki Spor Bakanı Suat Kılıç Bey. Suat Kılıç Bey, görevinde çok başarılı
bir Meclis muhabiriydi Spor Bakanı yapıldı. Daha sonraki Bakan, şimdiki Sayın
Bakanımız Çağatay Bey de bürokrasiden gelen, Başbakanlık Özel Kalem Müdürlüğüne
kadar yükselmiş değerli bir bürokrat ama işte işin içine spor girdiği zaman,
spor konuştuğumuz zaman bunların hepsi geri planda kalıyor arkadaşlar. 
Tabii,
bir de Türk futboluyla ilgili bir iki bir şey daha söyleyeyim. Arkadaşlarımdan
bir üçer dakika istedim ama kimse tabii, vakit bulamadı bana vermek için. Türk
Futbol Federasyonunda Yıldırım Demirören Bey var, bir de Kulüpler Birliği Başkanı
Göksel Gümüşdağ Bey; ikisi, Türk futbolunu yönetiyor. Yıldırım Bey, Beşiktaş
Kulübünü 16 milyon borçla alıp 325 milyon dolar borçla bırakan, Beşiktaş
Kulübünü iflas noktasına getiren bir Başkan. Kulübü bıraktı, hemen
ödüllendirildi, Türk Futbol Federasyonu Başkanı oldu. Göksel Gümüşdağ -ben
tanıyorum kendisini- çok eski, Kulüpler Birliği Başkanı ve perde arkasındaki
isim. Futbol bilgin ne, futbol geçmişin ne? Sen ne biliyorsun da neyi
yöneteceksin? Onun için, bir an önce, Sayın Bakanım, Türk Futbol Federasyonunu
olağanüstü genel kurula çağırmamız gerekiyor. Buradan, daha önce millî
takımlarda oynamış, herkesin kabul ettiği, hiçbir siyasi görüşe bağlı olmayan
efsane bir ismi, gelin Futbol Federasyonu başkanı yapalım; dünyanın bildiği,
Avrupa’nın bildiği birini Futbol Federasyonu başkanı yapalım, ondan sonra da
Türk futboluna da yeni bir moral olsun, yeni bir motivasyon olsun ve bir... 
VELİ
AĞBABA (Malatya) – Hakan Şükür olmaz, paralel!
SAFFET
SANCAKLI (Devamla) – ...moral olsun.
Şimdi,
tabii, futbolu kurtarma projesi adı altında...
VELİ
AĞBABA (Malatya) – Üçgen var, paralel var...
SAFFET
SANCAKLI (Devamla) – Dur Abi, vaktim kalmadı.
“Türk
futbolunu kurtarma projesi” adı altında 14 tane yabancı transferine müsaade
ettiniz Sayın Bakanım. Bu 14’ün 11’i de ilk 11’de oynuyor. Peki, 11 kişi ilk
11’de oynarsa Türk futboluna futbolcu nasıl yetişecek, biz Millî Takım’a nasıl
oyuncu bulacağız? Geçen gün gazetede okuyorum, Fenerbahçe’nin santrforu
Brezilyalı Fernandao, Türk vatandaşı yapılıp Türk Millî Takımı’nda oynayacakmış!
VELİ
AĞBABA (Malatya) – Yakışır! Ne yapalım?
SAFFET
SANCAKLI (Devamla) – O zaman biz Millî Takım’a nasıl oyuncu yetiştireceğiz,
nereden bulacağız?
Şimdi,
AKP Hükûmeti geldiğinden beri birçok tesisleşme yapıldı, görüyorum ben onu ama
sadece tesisleşme yaparak, sporun ruhundan uzaklaştırırsanız olmaz arkadaşlar.
Bizim, mutlaka spor ruhunu yakalamamız gerekiyor.
Maçlardan
önce -o kadar çok yabancı var ki- İstiklal Marşı okunuyor, 22 kişiden 4 kişi
okuyor.
VELİ
AĞBABA (Malatya) – 4’ü de bilmiyor!
SAFFET
SANCAKLI (Devamla) – Arkadaşlar, gülüyoruz da içimiz sızlamıyor mu bizim ya?
Bizim İstiklal Marşı’mız orada okunmuyorsa öyle bir şey olur mu? Arkadaşlar,
hepimizin içi sızlıyor.
MEHMET
ERDOĞAN (Muğla) – Onlar için sorun yok!
SAFFET
SANCAKLI (Devamla) – “Türk futbolcusu çok pahalı, maliyetleri düşürmek için
yaptık.” O zaman, Millî Eğitimi kapatırsanız hiçbir problem olmaz. Bunu da
kabul etmiyorum.
Şimdi,
1930’lu yılların başında, Ulu Önder Mustafa Kemal Atatürk -savaştan çıkmış
ülke, gençlik yok olmuş, sayı çok az, bitkin bir vaziyetteyiz- diyor ki: “Bu
olimpiyatları bulan adamı, tekrar başlatan adamı...” Tabii, olimpiyatların
tarihi çok eski ama 1800’lü yılların sonlarında, “Fransız Baron Pierre de
Coubertin” diye bir adam, -okuyorum yanlış söylemeyeyim diye- onu çağırtıyor
Türkiye’ye, adam gelmiyor, diyor ki: “Hazineden verin parayı, gelsin.” Adama
hazineden o zamanki işte olmayan paradan para veriyorlar, adam, Türkiye’ye
geliyor. Mustafa Kemal Atatürk diyor ki: “Bu gençliğin önünü açacak bir şey yap
bize, bir program yap.” Adamın ilk yaptığı şey, bugünkü Hollanda sınırları
kadar arazinin tapusunu Gençlik ve Spor Müdürlüğüne devrettiriyor. 
TAHSİN
TARHAN (Kocaeli) – Sattılar bunlar da Hocam. 
SAFFET
SANCAKLI (Devamla) - Ha, tabii ki, bu son yıllarda o arazilerin bir kısmı
TOKİ’ye gitti ama Atatürk’ün düşüncesine ve öngörüsüne bakın. 
HASAN
BASRİ KURT (Samsun) – Nerede o arazi? O arazi nerede? 
SAFFET
SANCAKLI (Devamla) - Ve şimdi kullandığımız gençlik spor yasasının da ilk
temeli o zaman atılıyor. Daha sonra, Atatürk, öğretmenleri topluyor çünkü
adamın yaptığı programda Millî Eğitimle beraber Spor Müdürlüğü -o zaman
bakanlık yok- beraber çalışacaklar. Atatürk, öğretmenleri topluyor, diyor ki:
“Öğretmenlerim, sizden gürbüz, kuvvetli, yeni yetişmiş evlatlar istiyorum,
gençler istiyorum.” o zaman da dönüyor, diyor ki: “Ey, öğretmenler, yeni nesil
sizin eseriniz olacaktır.” Tabii, Atatürk gibi bir adamın bu kadar öngörüsü
varken, sporun ruhuna bu kadar girmişken o zaman bizim de günümüzde bazı şeyler
yapmamız gerekiyor. 
Vaktim
de azalıyor, bir iki önerim var, hemen onları da şey yapayım, değinemedim bazı
şeylere. Olimpiyatlar var, 2016 Rio Olimpiyatları. Yasa’ya göre de deniyor ki:
“Olimpiyatların olduğu sene altı ay içerisinde bütün federasyon seçimlerinin
yapılma zorunluluğu var.” Gelin, daha önce yaptığınız gibi, “yandaş”, “akraba”,
“o onun yeğeni”, “bu bunun dayısı”, “o onun amcası” şeklinde değil de Peygamber
Efendimiz’in dediği gibi işi ehline verelim. Gelin, önümüzde bir fırsat var bu
2016’da. Federasyon başkanlarını seçerken öyle bir seçelim ki işi ehline
verelim, yönetimlerini yaparken öyle yapalım, Futbol Federasyonu Başkanlığına
getirin bir efsane ismi koyalım, altına 7-8 tane daha o efsane isimlerden
koyalım; Türk futboluna bir moral gelsin, yeni bir motivasyon olsun. Yoksa
sadece bina yaparak, sadece tesis yaparak olmaz. 
Kim
bir çivi çakıyorsa bu ülke için Allah ondan razı olsun. Doğru yapana “Doğru
yaptı.” diyeceğiz ama eksik yapana, hata yapana da “Hata yaptı.” diyeceğiz. 
Bir
on son sayfa daha vardı, Sayın Bakan size sataşacaktım ama vaktim kalmadı,
inşallah, başka bir zamana…
BAŞKAN
– Sayın Bakanla onun sohbetini yaparsınız Sayın Sancaklı. 
SAFFET
SANCAKLI (Devamla) – Öyle yaparız.
Ben,
beni dinlediğiniz için teşekkür ederim. 
(Mikrofon
otomatik cihaz tarafından kapatıldı) 
SAFFET
SANCAKLI (Devamla) – Bütçe hayırlı olsun. Bütçe çok önemli ama sporun ruhu her
şeyden önemli. 
Yüce
heyetinizi saygıyla selamlıyorum. (MHP ve CHP sıralarından alkışlar) 
BAŞKAN
– Çok teşekkür ederiz Sayın Sancaklı. 
Milliyetçi
Hareket Partisi Grubu adına beşinci konuşmacı olarak Samsun Milletvekili Erhan
Usta konuşacak.
Buyurun
Sayın Usta. (MHP sıralarından alkışlar) 
MHP
GRUBU ADINA ERHAN USTA (Samsun) – Sayın Başkan, sayın milletvekilleri,
televizyonları başında bizi izleyen yüce Türk milleti; hepinizi saygıyla
selamlıyorum.
Ben,
Maliye Bakanlığı ve Gelir İdaresi Başkanlığı bütçesi üzerinde konuşacağım.
Konuşmamda esas itibarıyla -biraz geriye de giderek analiz yapacağım- üç konuyu
işlemeye çalışacağım. Türkiye’de enflasyon ve kamu maliyesi, artı, bir miktar
da dış dengeden bahsedeceğim. 
Şimdi,
biliyorsunuz, Aralık 1999’da 57’nci Hükûmet döneminde Türkiye bir program
başlattı. Bu programın esas itibarıyla iki adı vardı, yaygın kullanılan
adlarından bir tanesi “dezenflasyon programı”ydı çünkü biz 2000 yılında -1999
yılında bürokraside olan bütün arkadaşlarımız için geçerli- bir kısım
raporlarımızı yazarken hep şöyle başlardık cümleye: “Çeyrek asırdır devam eden
kronik yüksek enflasyon.” diye. Şimdi, bugün enflasyon yüzde 10’un altında,
fakat, tabii, Türkiye buralara nasıl geldi, ona bir miktar bakmamız gerekiyor.
Size
birkaç rakam vereceğim, şu andaki seri 1983’e kadar gittiği için ben de 1983’e
kadar gideceğim. 1983-1999 döneminde ortalama enflasyon -kullandığım bütün
rakamlar arkadaşlar, TÜFE on iki aylık enflasyon rakamıdır- yüzde 66,5. Bakın,
Türkiye'nin 1999 yılına kadar on yedi yıl ortalaması yüzde 66,5 enflasyonda.
1990-1999’u alırsak, onun içindeki on yılı, yüzde 78,8. Bir program
başlatılıyor 1999’da -adını az önce bahsettiğim gibi- dezenflasyon programı
diye bir program başlatılıyor. Bu programda ciddi işler yapılıyor –birazdan
onun detaylarını da söyleyeceğim- ve bu programın sonrasında 2002 yılına
gelindiğinde enflasyon yüzde 29,7’ye iniyor. Hedef kaç, 2002 hedefi? Yüzde 35.
Belki de tarihinde ilk kez Türkiye hedefin altında bir enflasyon
gerçekleştiriyor. 
Evet,
bugün bakınca yüzde 29,7 yüksek gelebilir ama yüzde 29,7’yi nereden aldığımıza
dikkat etmek lazım. Yani, Türkiye, yirmi beş yıldır Türkiye’nin her şeyini tahrip
eden bir enflasyon sürecinden sonra 2002 yılında yüzde 29,7’ye getiriyor
enflasyonu. Bu hatta, 1983’te başlayan serinin –az önce seriden bahsettim- en
düşük enflasyon rakamıdır yüzde 29,7. 
Şimdi,
dolayısıyla iktidar grubundan arkadaşlarımız böyle yeri geldikçe eleştirirler
ya “2002’de şöyleydi, böyleydi…” 2002’deki hükûmet 69,7’yle aldığı enflasyonu
29,7’ye düşürmüştür ama bundan daha önemlisi, enflasyonun ondan sonrasında
düşmesini sağlayacak bir süreç başlatmıştır, onun bütün yapısal tedbirlerini almıştır;
Merkez Bankasının bağımsızlığından, örtük enflasyon hedeflemesinden, kamu
maliyesinin sıkılaştırılmasından -ki birazdan anlatacağım- yapısal reformlara
kadar bütün tedbirlerini almıştır. Aynı trent bu hükûmetle de devam etmiş
olsaydı enflasyon çok hızlı bir şekilde, tek haneli basamaklara bir iki yılda
inecekti. Eğer bir miktar bana güveniniz varsa bundan emin olur. 
Şimdi,
bu programı, işin diğer bir yanı da bu programı -Program iyi bir programdı,
hani böyle IMF falan filan diyoruz da- daha sonra gelen Adalet ve Kalkınma
Partisi Hükûmeti de beş buçuk yıl boyunca devam ettirmiştir. Kötü mü yapmıştır?
İyi yapmıştır, memleketin hayrına bir şey yapmıştır ama tabii, IMF’yle bir
program yaptığını, IMF’yle programı yürüttüğünü, IMF’den yardım aldığını da unutmamak
lazım. Dolayısıyla bir anakronizm hatasına düşmemek lazım. Bugün “yüzde
8-10’luk enflasyon” derken sanki Türkiye böyle hep 8’den, 10’dan gelmiştir diye
bir anakronizm hatasına düşmemek lazım, geçmişe teşekkür etmek lazım, geçmişte
yapılanlara, bugünkü enflasyon için. 
Mesela,
ben size şunu söylemeyeceğim: Efendim, işte Erbakan Hükûmeti döneminde
-nihayetinde Adalet ve Kalkınma Partisi nüvesini oradan alıyor- enflasyonu 1995
yılında yüzde 76’yla aldı, 1996’da yüzde 79,8’e yükseltti, 1997’de yüzde 99’a
yükseltti tekrar demeyeceğim. Bakın, 1995 yılından sonra yüzde 80 ve yüzde
100’dür. Şimdi, böyle küçük siyasetler yapmamak lazım. Enflasyon meselesine
-bugün de bir sürü konuşma oldu, hakikaten çok çirkin oluyor, böyle, işte
şöyleydi de böyleydi de filan- biraz yapısal bakmakta fayda var. Hatta ben şunu
da yapmayacağım: İşte, efendim, bugün Avrupa Birliğinde en son şubat ayı
enflasyonu yüzde 0,3 geldi. Bugün dünyada gelişmiş ülkeler kısmında enflasyon
negatif neredeyse. Ama bizim için bir gösterge midir? Değildir arkadaşlar. Biz
gelişmekte olan ülkelerin enflasyonuna bakacağız çünkü enflasyon sepetlerimiz
farklı. Oralarda yüzde 4’lük, 5’lik enflasyonlar var veya 3’lük, 4’lük;
ülkesine göre değişiyor. Yani teknik olarak doğru, düzgün, dürüst analizler yapmakta
fayda var diye düşünüyorum. 
Şimdi,
diğer bir konu, Türkiye’nin başarılı olduğu bir konu: Türkiye dezenflasyon
sürecinde özetle başarılı olmuştur ve bu süreci Milliyetçi Hareket Partisinin
de koalisyon ortağı olduğu 57’nci Hükûmet başlatmıştır; yapısal tedbirlerini
almıştır, altyapısını güçlü kurmuştur, ondan sonra gelen hükûmetler de devam
ettirmiştir. Ha, yüzde 5 enflasyon hedefimiz var şimdi. Yani en son 8,8 geldi,
yüzde 5 enflasyon hedefinin çok uzağındayız. Şu anda 5’e göre 8,8 enflasyon
başarılı mıdır? Başarılı değildir. Yani enflasyonu yüzde 5’lere mutlaka
getirmemiz lazım çünkü bütün ekonomik ajanlar sizin hedefinize göre
tedbirlerini alıyorlar.
Şimdi,
diğer bir husus kamu maliyesi hususu. Türkiye kamu maliyesinde de başarı
göstermiştir özet itibarıyla, birazdan detaylarını vereceğim. 
Yine,
o programın, az önce dezenflasyon programı dediğim programın bir adı da “kamu
açıklarını düşürme” programıydı. 1990’lı yıllar boyunca kamu açıkları hep millî
gelire oranla yüzde 10’larda seyretti ve yüksek, çok ciddi kamu açıkları oldu.
Arkadaşların bahsettiği gibi, verginin önemli bir kısmı kamu faiz ödemelerine
gidiyordu; bu şekilde. Bu programı, 1999’da başlatılan programı ve ondan
sonraki şeyleri… Şöyle: Faiz dışı fazla arkadaşlar. Bu, uluslararası bir göstergedir.
En temel göstergedir esasında. Faiz dışındaki -bu “IMF tanımlı” veya “program
tanımlı” dediğimiz dengedir- o bir defalık gelirler dışında, kamu maliyesi
nasıl görünüyor? Bakın, 1999 yılında 1,8 negatif, yani faizin dışında dahi
bütçe, daha doğrusu kamu dengeleri eksi, millî gelirin 1,8’i kadar eksi
veriyor. Az önce bahsettiğim programla -çok başarılı bir programdır- 2000-2002
döneminde -57’nci Hükûmet döneminde- faiz dışı fazla yüzde 3,2’ye
yükseltilmiştir. Alınan noktaya lütfen çok dikkat edin. Bu öyle kolay bir şey
değil; yani 1999 yılında, Aralık ayında, depremden bir hafta sonra şu Mecliste,
şu Parlamentoda “sosyal güvenlik reformu” gibi bir reformu çıkarmadığınız zaman
bu başarı elde edilemezdi. 
Ondan
sonrasında, AKP döneminin ilk döneminde -ben bu dönemi hep diğer dönemlerden
ayırırım biliyorsunuz- 2003-2007 döneminde -Sayın Bakan da zaten bunları
biliyor- 4,6’ya çıkmıştır kamu faiz dışı fazlası. Başarı, yani program orada
devam ettiriliyor. Ne zaman ki programdan vazgeçilmeye başlanıyor -işte bir
kısım şeyler; küresel kriz, başka etkenler, Türkiye'nin kötü yönetilmesi özet
itibarıyla- sonrasında faiz dışı fazla 0,8’e kadar geriledi. Şimdi,
dolayısıyla, bugün övündüğümüz, özellikle iktidar grubunun geçmişe hiç bakmadan
övündüğü bazı şeylerin altında bu başarı vardır. Bu başarının temelinde de o
günkü 57’nci Hükûmetin aldığı tedbirler vardır. 
Çok
kısa, kamu maliyesine ilişkin bir iki tane buradan örnek vermek istiyorum,
neler yapıldı da bu başarı geldi? Başarı kendiliğinden gelmiyor. Sosyal Güvenlik
Yasası’nı az önce söyledim. Kara deliklerimiz vardı. “Bütçe” diye bir şey
yoktu. Eğer bütçede diyelim ki 10 harcanıyorsa bütçenin dışında 20, 30, 40
harcanıyordu Türkiye'de. Bütün fon sistemi tasfiye edildi -çünkü verimsiz, kara
delik, kaçak- döner sermayeler ciddi ölçüde azaltıldı, ıslah edildi. Bütçenin
kapsamı genişletildi. 97 tane kamuya yük getiren kararname -işte “bilmem kime
elektriği ucuz ver, şuna şu yap, buna bunu yap kararnamesi, 97 tane- belki elli
yıldır ülkede uygulanan, yük getiren kararnamelerin 97 tanesi kaldırıldı.
Ödeneksiz harcama yapan sistem kaldırıldı. Bugün Maliye Bakanlığımız tekrar bu
sistemi çalıştırıyor. O yüzden, ben hep ikaz ediyorum, bu Türkiye'nin hayrına
değil, yani ödeneksiz… Onun da detaylarına girmeyeceğim, Plan ve Bütçe
Komisyonunda biz bu eleştirilerimizi çok yaptık, az önce bir miktar da CHP
milletvekili arkadaşımız ifade etti. Stratejik planlama, stratejik yönetim
anlayışı o gün getirildi. 5018 sayılı Yasa Adalet ve Kalkınma Partisi Hükûmeti
döneminde çıkartılmıştır ama bütün çalışmalar, altyapı çalışmaları, benim de
uzman olarak ve yönetici olarak çalıştığım kamu mali yönetimi çalışmaları da
yine 57’nci Hükûmet döneminde tamamlanmıştır. 
Dolayısıyla,
altyapı 1999-2002 döneminde ciddi ölçüde hazırlandı, ondan sonra bu süreç devam
ettirildi ve Türkiye, kamu maliyesi alanında, özellikle 2007-2008’e kadar
müthiş bir başarı gösterdi. Bugün eğer biz, işte, az faiz ödüyorsak -yine de o
faiz çoktur ama geçmişe nispetle az faiz ödüyorsak- buralara müteşekkiriz. 
HÜSEYİN
FİLİZ (Çankırı) – Allah o günleri getirmesin. Yüzde 60 faizli günleri
savunuyorsun.
ERHAN
USTA (Devamla) – Orada da, bu ülke için çalışan herkese, siyaset ayrımı
yapmadan herkese müteşekkir olmak lazım, bu ülke için hizmet edenlere Allah
razı olsun demek lazım. Bir daha da o günlere dönmemek için de tedbir almak
lazım. Bugün, şimdi, eğer fırsatım olursa o risklere de geleceğim. Yani, tabii,
bu kadar olmaz. Ama bakın, sadece şunu söyleyeyim; 5,6…
HÜSEYİN
FİLİZ (Çankırı) – Yanlış savunuyorsun, yüzde 60 faizli yılları savunuyorsun. 
ERHAN
USTA (Devamla) – “Yüzde 60 faiz” diyorsun kardeşim, işte, az önce yüzde 99
enflasyondan bahsettim. 
HÜSEYİN
FİLİZ (Çankırı) – Bunların nesini savunuyorsun ya? Allah o günleri göstermesin
bir daha.
ERHAN
USTA (Devamla) – Yüzde 99 enflasyonu olan bir ülkede yüzde 60 faiz olur.
Oralarda negatif faiz vardı, reel faiz vardı. 
HÜSEYİN
FİLİZ (Çankırı) – Bir gecede yüzde 500 oldu ya, nasıl savunuyorsun?
ERHAN
USTA (Devamla) – O yüzden şimdi bir miktar…
BAŞKAN
– Sayın Filiz, lütfen. 
HÜSEYİN
FİLİZ (Çankırı) – Nasıl savunmaymış bu, ben anlamadım ki!
ERHAN
USTA (Devamla) – Ben size bunların hepsini anlatacağım bak şimdi, oradaki faiz
lobisini de anlatacağım. 
Şimdi,
dolayısıyla…
HÜSEYİN
FİLİZ (Çankırı) – Ocaklar söndü ya, bir gecede ocaklar söndü ya! 
OKTAY
VURAL (İzmir) – Özel olarak kulise gelin de anlatsın. Anladım, gerçekleri
öğrenmek istiyorsunuz siz. Doğru haklısınız, hep size yalanları söylemişler. 
HÜSEYİN
FİLİZ (Çankırı) – Hayret ya! Böyle bir şey savunulur mu ya!
BAŞKAN
– Sayın milletvekilleri, dinliyoruz. 
ERHAN
USTA (Devamla) – Arkadaşlar, zorunuza gitmesin, bakın, ben diyorum ki… Bakın, burada
bir teknisyen gibi, bir siyasetçi gibi bile değil, bir teknisyen gibi açıklama
yapıyorum, buna bile tahammül edemiyorsunuz. O kadar yalanla dolduruldu ki
kulaklarınız, bunları anlayamıyorsun, kavrayamıyorsun. Lütfen böyle şey
yapmayın, lütfen…
HÜSEYİN
FİLİZ (Çankırı) – Yeni AK PARTİ’nin başarısını eski yıllara bağlıyorsunuz ya!
AK PARTİ’nin başarısını kabul etmiyorsunuz ama eski yılları savunuyorsunuz. Böyle
bir şey olur mu!
ERHAN
USTA (Devamla) – Bakın, ben, başarının nereden olduğunu, nasıl olduğunu,
kimlerin de bu başarıyı devam ettirdiğini söylüyorum. Bozulan kısmını da
söylüyorum, bunları görün. 2008 sonrası bunlar bozuldu ve bozuluyor. Eğer,
bakın, bugünkü gibi devam edersek, bugünkü kamu mali yönetimiyle devam edersek
bunlar bozulacak. 
Bakın,
Türkiye bir defa eksi büyüdüğünde, 2006’da sıfırlanan kamu açıkları -2009
yılındaki 4,8 negatif büyümemiz vardı ya hani, daralmamız vardı- bütçe açığı
yüzde 5,6’ya çıktı. Yani bunların yapısal olarak altını güçlendirmediğiniz
zaman, bir defa daralmayla bunların hepsi tekrar bozulacak çünkü o altyapı
hazırlandı, verimsiz harcamalarınız var. Birazdan onu Sayın Maliye Bakanının
bir konuşmasına atfen söyleyeceğim. 
Şimdi
gelelim dış denge meselesine. Türkiye iç dengeleri bu anlamda -az önce
bahsettik- bir miktar düzeltti fakat dış dengeleri olağanüstü bozdu. Şimdi,
haksızlık etmemek için, AKP’li on üç yıl ile AKP öncesi on üç yılı bazı dış
denge rakamları açısından bir mukayese yapalım. 
Şimdi,
1990-2002 döneminde Türkiye’nin verdiği cari açık, Sayın Bakan, 20,3 milyar
dolar kümülatif. Yani 20 milyar, sadece 20 milyar dış kaynak kullanarak Türkiye
ciddi yatırımlar yaptı, ciddi büyümeler elde etti. Bunları ben hep size
gelişmekte olan ülkelerle mukayeseli olarak anlatıyorum. Ama AKP’li on üç yılda
468 milyar dolar cari açık verildi. Şimdi, “Doğrudan yatırım geldi.” diyorsunuz
ya, 468 milyar dolar cari açık veriyorsun, elbette bunu bir yerden finanse
edeceksin. Nereden finanse ettik? Birkaç kalemi söyleyeceğim.
HACI FİLİZ (Çankırı) – Özel sektör borcunu saymayalım,
bunun içinde özel sektörün borcu var. 
RUHİ ERSOY (Osmaniye) – Konunun uzmanı, o mutfaktan
geliyor dinleyelim lütfen.
ERHAN USTA (Devamla) - Gayrimenkul satışı 33 milyar; bu
ülkenin taşı toprağı yabancılara satıldı. 33 milyar dolarlık gayrimenkul
satıldı AKP döneminde. 131 milyar dolar doğrudan yatırım geldi diyoruz.
Doğrudan yatırıma karşı olduğumuz için değil, doğrudan yatırım gelsin ama
doğrudan yatırım ne biliyor musun? “Green field” denilen yatırım değil, hazır
tesislerimizi sattık ve önemli bir kısmı da bankalara geldi, özel bankalara
veya kamu bankalarına geldi yani hizmet sektöründe geldi. Ciddi bir otomotiv
yatırımı Türkiye’ye gelmedi bakın bu dönemde, yani bunlara bakmak lazım. İmalat
sanayisi o yüzden yüzde 15’lere kadar düştü. 131 milyar dolara bu ülkenin
işleyen fabrikaları satıldı.
HACI FİLİZ (Çankırı) – Çankırı’ya 1,5 katrilyon geldi,
Çankırı’ya.
ERHAN USTA (Devamla) - Tabii, 468 milyar dolar cari
açık verince bunu yapmak durumundasın. 
HACI FİLİZ (Çankırı) – Çankırı’ya 1,5 katrilyon geldi;
lastik, otomotiv firması, lastik. 
OKTAY VURAL (İzmir) – Otomotiv mi geldi? Yüksek
teknoloji Çankırı’da!
ERHAN USTA (Devamla) - Sonra ne yapıldı? 276 milyar
doları da dış borçla finanse edildi, dış borcumuz 276 milyar dolar arttı.
Bakın size bir şey daha söyleyeyim. “Faiz lobisi”
diyorlar ya… Faiz lobisi konusunu burada işledik birkaç defa, kimin faiz lobisi
olduğunu biz bu millete anlattık. Faiz lobisi kimdir? Faizciye kim kıyak
yapıyorsa faiz lobisi odur. Burada geçenlerde -daha bir ay geçmedi- bir kanun
çıkardık, faizden sıfır vergi alan kanun. Asgari ücretten vergi alınıyor veya
işte, ekmeğin üzerinden vergi varken, suyun üzerinden vergi varken bu ülkede
faizden vergi alınmıyor. Bunun iktisadi olarak da alınması gerektiğine ilişkin
ben dünya kadar burada argüman geliştirdim. Sadece hani sosyal açıdan değil,
iktisadi açıdan da bizim sermaye kazançlarını vergilendirmemiz lazım ama fırsat
kalmadığı için oraya giremeyeceğim sanırım. 
Bir şey daha söyleyeyim size: Bakın, faiz lobisi
kimmiş? Yine on üç yıl; AKP öncesi on üç yıl, AKP sonrası on üç yıl. AKP öncesi
on üç yılda yurt dışına… Yurt içerisinde ödediğiniz faizin de bana göre bir
problemi yok, yerine göre çok da sorun değil belki. Niye? Çünkü, nihayetinde
vatandaşına ödüyorsun, o da bankaya yatırıyor ve onunla da birisi yatırım
yapıyor. AKP öncesi on üç yılda 62 milyar dolar; 62,6 milyar dolar faiz ödenmiş
yurt dışına, yabancıya. AKP döneminde ne kadar ödenmiş? 122 milyar dolar. 
OKTAY VURAL (İzmir) – Vay, vay, vay!
HAYDAR AKAR (Kocaeli) – Vay, vay, vay!
ERHAN USTA (Devamla) - Kim faiz lobisiymiş, kim yurt
dışına ülkenin paralarını transfer etmiş, bunu milletimiz görecek. (MHP
sıralarından alkışlar) Bunları böyle hiç kimse konuşmadığı için zannediyorsunuz
ki bunlar bilinmiyor. 
HÜSEYİN FİLİZ (Çankırı) – Özel sektörün borcu,
Hükûmetin günahı ne ya?
ERHAN USTA (Devamla) - Hatta bir şey daha söyleyeyim.
Bakın, 20 milyar dolar cari açıkla on üç yıllık dönemde sizden önceki
hükûmetler, özel artı kamu yatırımı olarak yıllık ortalama yüzde 21,6 yatırım
yapmış, millî gelire oran olarak. Bakın, bu rakam çok önemli. Yani bakın, 20
milyar dolar dış kaynak kullanıyorsunuz, millî gelirin yüzde 21,6’sı kadar on
üç yıl boyunca üst üste yatırım yapıyor bu ülke. 468 milyar dolar cari açık
yapıyorsunuz, dış kaynak kullanıyorsunuz, taşı toprağı satıyorsunuz, yaptığınız
yatırım yüzde 20,4’tür AKP döneminde. 
OKTAY
VURAL (İzmir) – Ounun hepsini Çankırı’ya yapmışlar anlaşılan.
ERHAN
USTA (Devamla) – Yüzde 1,2 önceki on üç yıla göre AKP döneminde özel artı kamu
yatırımı eksik yapılmıştır. Dolayısıyla 26,5 milyar liradır bu 1,2 farkı yani
öyle küçük rakam değil, eski parayla 26 katrilyon lira her yıl AKP döneminde
önceki on üç yıla göre az yatırım yapılmıştır.
Şimdi,
ülkenin meselelerine böyle bakmak lazım, dolayısıyla buradan çıkarak ülkenin
meselelerini çözmemiz gerekiyor. 
Vaktim
kalmadı ama maddelerde Sayın Maliye Bakanına söyleyecek birkaç sözüm olacak. 
Ben
bütçenin hayırlı olmasını diliyorum, hepinizi saygıyla selamlıyorum. (MHP
sıralarından alkışlar) 
BAŞKAN
– Teşekkür ederim Sayın Usta.
OKTAY
VURAL (İzmir) – Sayın Başkanım, eğer sayın milletvekili bu konuda daha fazla
bilgi edinmek istiyorsa, Erhan Bey bekliyor, anlatsın.
ERHAN
USTA (Samsun) – Her zaman, her zaman…
OKTAY
VURAL (İzmir) – Senin anlatacağın varsa o da öğrenir.
ERHAN
USTA (Samsun) – Yazık, yazık, yapmayın.
BAŞKAN
– Milliyetçi Hareket Partisi Grubu adına son konuşmacı İstanbul Milletvekili
İsmail Faruk Aksu. 
Buyurun
Sayın Aksu. (MHP sıralarından alkışlar)
Konuşma
süreniz yirmi dakikadır. 
Genel
Kurula da bu konuda bilgi vermek istiyorum. Sayın Aksu şahsı adına aleyhte
olmak üzere de konuşacaktı. Şimdi, on beş dakikalık grup adına konuşmasını ve
şahsı adına konuşmasını birleştirdik, yirmi dakika olarak konuşacak.
Buyurun.
MHP
GRUBU ADINA İSMAİL FARUK AKSU (İstanbul) – Sayın Başkan, sayın milletvekilleri;
2016 Yılı Bütçe Kanunu Tasarısı’nın, Özelleştirme İdaresi Başkanlığı, Kamu
İhale Kurumu, Kamu Gözetimi, Muhasebe ve Denetim Standartları Kurumu bütçeleri
üzerine Milliyetçi Hareket Partisi Grubu adına söz aldım. Genel Kurulu ve aziz
Türk milletini saygıyla selamlıyorum.
Konuşmamın
başında, Azerbaycan’ın millî kahramanı, ömrünü Azerbaycan Türklüğünün
bağımsızlığına adamış, “Bir kere yükselen bayrak bir daha inmez.” diyen Mehmet
Emin Resulzade Bey‘in vefat yıl dönümünde kendisini rahmetle anıyorum; ruhu
şad, mekânı cennet olsun.
Yine
bugün, millî yazar ve düşünür Ömer Seyfettin’in de vefat yıl dönümüdür.
Türklüğün varmak istediği ufkun ötesini “kızıl elma” olarak gösteren, “Ülküsü
olmayan bir millet ölmüş demektir.” diyerek Türk milletinin gelecek tasavvurunu
ortaya koyan, eserleriyle millî şuurun şekillenmesine değerli katkılar sunmuş
olan Ömer Seyfettin’i de rahmetle anıyorum; ruhu şad, mekânı cennet olsun.
Değerli
milletvekilleri, cumhuriyetimizin kurulduğu yıllarda ekonomiyi güçlendirmek
için yoğun bir çaba harcandı. Ancak, özel sektörün sermaye birikiminin yeterli
olmaması nedeniyle, birçok sanayi tesisi devlet tarafından kuruldu. 
1980’li
yıllarda dünyada başlayan özelleştirme akımı, ülkemizde etkisini 1994 yılı
sonrasında gösterdi ve kamu işletmelerinin bir bir elden çıkarılması şeklinde
seyretti.
Özelleştirme
uygulamalarında temel amaç, sermaye piyasalarında halka arz yoluyla satışların
yapılarak sermayenin tabana yayılmasıdır. Oysa, AKP dönemindeki
özelleştirmelerde, ağırlıklı olarak blok satış yöntemi kullanıldı. Özelleştirme
sürecinde blok satışların toplam satışlar içindeki payı yüzde 33, tesis ve
varlık satışlarının oranı yüzde 49 oldu. Halka arz yoluyla yapılan satışlar ise
toplam satışlar içerisinde sadece yüzde 14 seviyesinde kaldı. 
Blok
satışlardan elde edilen gelir, yeni iş alanları açılmasını sağlamamakta, sadece
kamu varlıklarının özel kişi ve şirketlere devredilmesiyle sonuçlanmaktadır. Bu
durum, servet dağılımında eşitsizlik ortaya çıkardığı gibi, sermayenin tabana
yayılmasını ve rekabetçi piyasanın oluşmasını engellemekte, yabancı özel sektör
tekellerinin oluşmasına yol açmaktadır.
Özelleştirme
sonrası esas olan, üretimin ve istihdamın devam etmesi, kuruluşların daha
verimli çalışacak hâle getirilmesidir. Ancak, hepimiz biliyoruz ki, birçok
kuruluş özelleştikten sonra kapatılmış ya da çalışma alanının dışında farklı
maksatla kullanılmıştır. Bu şekilde yapılan özelleştirmeler, üretimin devamı
amacıyla değil, kuruluşun mal varlıklarının, arazi ve diğer gayrimenkullerinin
satılması şeklinde tecelli etmiştir.
Kritik
sektörlerdeki özelleştirmelerde millî stratejik tercih ve öncelikler göz önünde
bulundurulmamış, aksine, bu sektörler yabancılara satılmıştır. Tekel
konumundaki KİT’lerin özelleştirilmesinde rekabetin tesis edilmesi ve
tüketicinin korunmasına yönelik herhangi bir tedbir alınmamıştır. Tarımsal özelleştirmelerde çiftçinin durumu
düşünülmemiş, özelleştirmeler sonucunda ortaya çıkan işsizlik sorununun
çözümüne yönelik kalıcı tedbirler alınmamıştır. Pek çok piyasada çarpık bir
düzen meydana gelmiş, piyasalar ya devlet eliyle özel tekellere terk edilmiş ya
da dışa bağımlı hâle gelmiştir.
AKP
“mirasyedi” mantığıyla millî birikimlerimizi kime olursa olsun satmayı ilke
edinmiş, ne dedelerimizin alın terini düşünmüş ne de torunlarımızın geleceğini
hesap etmiştir. Günü kurtarma yaklaşımıyla millî varlıklarımız peşkeş ve talan
ekonomisine malzeme yapılmıştır. Nitekim, bugün iktidar koltuklarında
oturanlardan bazılarının dün yaptığı “Harun-Karun” karşılaştırması da bu talan
ekonomisi nedeniyle yapılmıştır.
Değerli
milletvekilleri, özelleştirmelerde ve diğer kamu ihalelerinde esas olan, millî
kaynaklarımızın korunması, yetim hakkının ve kamu yararının gözetilmesidir. Bu
sebeple söz konusu işlemler, yolsuzluklarla mücadele anlayışı içinde
değerlendirilmesi gereken önemli faaliyetlerdir.
AKP dönemindeki özelleştirme uygulamaları ve kamu
ihaleleri, maalesef, kamudaki çürümüşlüğün, siyasetçi, iş adamı ve bürokrat
üçgeninde gelişen yolsuzluk ve usulsüzlüklerin kendini gösterdiği önemli bir
alan olmuştur. Özelleştirmeler, büyük ölçüde, özel ilişkilerin gölgesinde
şekillendirilmiştir. AKP’nin özelleştirme felsefesi, bir bakanın ifadesiyle
“Babalar gibi satarız.” ve “Biz bu ülkeyi pazarlamakla mesulüz.” anlayışıdır.
Oysa, bu anlayış, millî menfaatleri önceleyen, milletimizin alın terini ve
tasarruflarını aziz bilen, onlara hürmet eden bir anlayış değildir. Global
ekonomik konjonktürün imkânlarını değerlendiren stratejik akıl da değildir. Bu
yaklaşım, devleti aile şirketine döndürme, devlet yönetimini kayıt dışına
taşıma ve özel ilişkilere indirgeme anlayışıdır. Bu anlayış, özelleştirmede
kamu kaynaklarını peşkeş çekmenin adının pazarlama konulması, yetim hakkının
görmezden gelinmesidir. Nitekim, yaşananlar, özelleştirme adına atılan bütün
adımların gerisinde, daha önce özel ilişkilerle oluşturulmuş bir altyapı
olduğunu ortaya koymuştur. Bu sakat yaklaşım, Türk siyasetinde etik değerleri hiçe sayan “Benim memurum işini bilir.”, “Sattıysam ben
sattım.” anlayışının devamıdır. Hazreti Ömer’in devlet işlerinde kullandığı
mumu özel işlerinde kullanmayan anlayışıyla örtüşen bir tutum ise asla
değildir.
Değerli
milletvekilleri, AKP döneminde yapılan ilkesiz ve hesapsız önemli
özelleştirmelerden birkaç örnek vermek istiyorum. 2004 yılında 2,5 milyar kâr
etmiş; 1,1 milyar lira kurumlar vergisi ödemiş olan TÜRK TELEKOM’un yüzde 55’i,
blok olarak, dört yıllık kârına Öger liderliğindeki Arap-İngiliz-İtalyan
sermayesine 6,5 milyar dolara satılmış; 6 milyar dolar değerindeki AVEA da
satışın yanında hediye edilmiştir. Baştan sona hukuki eksikliklerle dolu ve
özel ilişkilere dayalı bu satış işlemi TELEKOM’u süresiz olarak satabilmek
amacıyla başlatılmış, çok şükür ki Danıştay bu satışı yirmi bir yılla
sınırlandırmıştır. 
Diğer
taraftan, kurumlar vergisi oranı 1/1/2006 tarihinden geçerli olmak üzere yüzde
30’dan yüzde 20’ye düşürülmüş, bu düzenlemeyle, 2006 yılında elde ettiği kâr
dikkate alındığında, TÜRK TELEKOM’a yıllık olarak yaklaşık 330 milyon, toplamda
ise 4 milyar dolarlık vergi avantajı sağlanmıştır. Vergi indirimi yapılması
eğer ekonomik bir gereklilik idi ise, neden bu düzenleme özelleştirme süreci
öncesinde ilan edilmemiş ve bu şekilde daha rekabetçi bir ihale ortamı
sağlanmamıştır?
Yine,
TMSF’nin portföyünde bulunan ATV televizyonu ve Sabah gazetesi 1,1 milyar
dolara yandaş bir iş adamına satılmış, bunun 750 milyon doları da Halkbank ve
Vakıfbank tarafından fonlanmıştır.
TÜPRAŞ’ın
yüzde 14,76 hissesi bir gecede el altından Ofer’e satılmış, Ankara 12. İdare
Mahkemesi satışı iptal etmiş olsa da bu satıştan dolayı alıcı birkaç ay içinde
yaklaşık 500 milyon dolar kazanç sağlamıştır.
Eti
Alüminyum AŞ, SEKA Balıkesir İşletmesi, Kuşadası ve Çeşme Limanları’nda
satışların iptaline dair kesinleşmiş yargı kararları uygulamaya konulmamıştır.
Bu
süreçte Tapu Kanunu’nda ve Sermaye Piyasası Kanunu’nda yapılan değişikliklerle
herhangi bir şarta bağlı olmaksızın yabancılara mülk satışına imkân veren düzenlemeler
yapılmış, ülkemizin millî güvenliği, stratejik öncelikleri göz ardı edilmiştir.

Diğer
taraftan, 15/2015 sayılı Özelleştirme Yüksek Kurulu Kararı’yla TEMSAN Genel
Müdürlüğü ile TPAO’ya bağlı TP Petrol Dağıtım AŞ özelleştirme kapsam ve
programına alınmıştır. Bu şekilde, yerli türbin yapan TEMSAN’ı da
özelleştirerek yabancı firmaların piyasaya hâkim olmasına ve dev barajların ve
santrallerin yapımında ülkemizin yabancılara mahkûm edilmesine zemin
hazırlanmıştır.
2010
referandumuyla Anayasa’nın 125’inci maddesinde yapılan değişiklikle, başta
özelleştirmeler ve kamu ihaleleri olmak üzere birçok alanda kritik mali
süreçleri etkileyen yerindelik denetimi kaldırılmıştır. Bu şekilde, idari
yargı, özelleştirme kararlarını neredeyse iptal edemeyecek hâle gelmiş; AKP’nin
özel ilişkilerinin, keyfiliğinin ve ölçüsüzlüğünün önünde bir mâni de
kalmamıştır.
Değerli
milletvekilleri, bir yandan kendilerinden önce Türkiye’de, adeta taş üstüne taş
konmadığını söyleyerek geçmişi karalayan AKP, bir yandan da cumhuriyetin kazanımlarını,
Türk milletinin kıt kanaat tasarruflarıyla yapılan yatırımları bir bir elden
çıkartmıştır. 1985-2015 döneminde toplam 66,9 milyar dolar tutarında
özelleştirme yapılmıştır. Bunun 58,8 milyar doları 2003’ten 2015’e kadar olan
AKP dönemine aittir. Peki, bu para nereye gitmiştir? On üç yılda 122 milyar
dolar yurt dışına faiz ödemesine gitmiştir. Yapılan yaklaşık 60 milyar dolarlık
özelleştirmeye rağmen, Türkiye’nin dış borcu 2002’deki 129 milyar dolarlık
seviyesinden bugün yaklaşık 410 milyar dolara çıkmıştır. 
AKP
döneminde yapılan özelleştirmeler sonucunda devletin sahip olduğu imtiyazlar ve
varlıklar satılmış ve geriye bir şey kalmamıştır. Bu satışlarda, özelleştirme
ilkeleri yerine, yandaş burjuvazi oluşturulması öncelikli amaç olmuştur. 
Bugün,
Özelleştirme İdaresi Başkanlığı, 300’ün üzerinde personelin istihdam edildiği
büyük bir kurumdur. Ancak, uygulamada kurumun asli görevlerini danışmanlık
firmaları aracılığıyla yaptırdığını görüyoruz. Eğer işler danışmanlar
aracılığıyla yapılacaksa, devasa bir teşkilata, bu kadar personele, araca ve
binaya gerek yoktur. İşi kalmayan idare, aldığı imar yetkisiyle, kamuya ait
kıymetli arazilerin ticaretinin yapıldığı âdeta bir emlak ofisi hâline
getirilmiştir. Bu durumda, kaynak israfının önlenmesi ve kamusal faydanın
artırılması adına, kurumun kapatılması hayırlı bir iş olacaktır. 
Öte
yandan, 4046 sayılı Kanun’un 22’nci maddesine göre, özelleştirilen kuruluşlarda
çalışan personelin diğer kamu kurumlarına nakline ilişkin süreçte kayırmacılık
anlayışına son verilmeli, yaşanan adaletsizlikler giderilmeli, objektif
kriterler esas olmalıdır.
Değerli
milletvekilleri, özelleştirmede içerik bakımından şeffaflık temelinde sağlam
bir hukuki zemine dayanan ve karanlık ilişkilere imkân vermeyen bir yapı
oluşturulamamış, hukuki boşluklar, özel yasal düzenlemeler ve idari yetki aşımı
suretiyle şahsi ilişkilere dayalı bir yapı tercih edilmiştir. Stratejik ne
varsa satma telaşıyla, pervasız ve hukuk tanımaz bir anlayış içinde olunmuştur.

Burada
Sayıştay raporlarına da değinmeden geçemeyeceğim. “Denetim Bulgularını
Etkilemeyen Tespit ve Değerlendirmeler” başlığı altında yapılan uyarıda, idare
bütçesinden yapılan satım ve kiraya verme işlerinin Devlet İhale Kanunu’na göre
yürütülmesi gerekirken bu şekilde yapılmadığı, ayrıca imar planı
değiştirilmeksizin satışı yapılan taşınmazlara yönelik olarak kamuda kalması
gereken ve plan değişikliğinden kaynaklı değer artışının üçüncü kişilere
aktarıldığı tespit edilmiş ve bunlar eleştirilmiştir. Bu tespitler kurumu ve
kamuyu zarara uğratan önemli hususlar olduğu hâlde, raporda “denetim
bulgularını etkilemeyecek unsurlar” olarak zikredilmesi Sayıştay denetiminin ne
denli işlevsiz duruma getirilmiş olduğunu gösteren içler acısı bir durumdur.
Bize
göre, özelleştirmede öncelikli olarak halka arz yoluyla özelleştirme yöntemi
uygulanmalı, sermayenin tabana yayılması sağlanmalıdır. Devlet tekellerinin
yerini özel sektör tekellerinin alması önlenmeli ve rekabetçi piyasaların
oluşması temin edilmelidir. Uluslararası rekabet şartlarında üretim yapılabilmesi,
tüketici hak ve menfaatlerinin korunması, bölgeler arasındaki gelişmişlik
farklarının azaltılması ve kamuya ilave yük getirilmemesi özelleştirme
politikasının belirleyici özelliği olmalıdır. Şeffaflık ilkesi tam anlamıyla
uygulanmalı, kamu vicdanını rahatsız edecek hiçbir uygulamaya izin
verilmemelidir. Özelleştirme uygulamalarında yargı kararlarını uygulanamaz
kılmaya dönük girişimlerden vazgeçilmelidir. Şartnamelerde yer alan
taahhütlerin yerine getirilmesi amacıyla etkin bir hukuki takip ve denetim
sistemi oluşturulmalıdır.
Değerli
milletvekilleri, bilindiği üzere, Milliyetçi Hareket Partisinin de ortağı
olduğu 57’nci Hükûmet döneminde gerçekleştirilen yapısal reformlardan biri de
kamu ihale alanındadır. O dönemde Türkiye’nin kamu ihale sisteminde önemli bir
reform yapılmış ve Kamu İhale Kanunu ile Kamu İhale Sözleşmeleri Kanunu
çıkarılmıştır. Yolsuzluklarla mücadelenin önemli bir parçası olan bu
düzenlemeyle kamu ihalelerinde yolsuzluklara zemin hazırlayan unsurların
ortadan kaldırılması amaçlanmıştır. 
Ancak,
AKP iktidar olduğunda, kamu ihalelerini istedikleri gibi yönlendirebilmek için,
önce ihale mevzuatını değiştirmekle işe başlamış, sonra da imar mevzuatında
değişiklikler yapmıştır. İmara ilişkin yetkilerin çeşitlendirilmesi suretiyle
rant paylaşımı kolaylaştırılmıştır. Mesela, belediye meclislerinden istenilen
imar düzenlemesinin çıkartılamayacağı bir durumda imar yetkisini Özelleştirme
İdaresine veya TOKİ’ye aktarabilmişlerdir.
2003
yılında Kamu İhale Kanunu yürürlüğe girdiğinde açık ihale usulüyle yapılan
alımların oranı yüzde 82 ve pazarlık usulüyle yapılan alımların oranı yüzde 21
olarak gerçekleşmişken 2014 yılında açık ihale usulüyle yapılan alımların oranı
yüzde 71’e düşmüş, pazarlık usulüyle yapılan alımların oranı ise yüzde 28’e çıkmıştır.
Bu dönemde doğrudan temin yoluyla yapılan alımlar toplamı da 8 kat artmıştır.
Kamu
alımlarının genel ihale usulleri yerine doğrudan temin suretiyle yapılması ve
bazı kurum ve kuruluşların kanundan istisna tutulması yolsuzluk ve
usulsüzlüklere açık bir ortam oluşturmakta, yolsuzluk iddialarını da
beraberinde getirmektedir.
Yolsuzluklarla
etkili bir mücadele için öncelikle yolsuzluğa zemin hazırlayan hukuki, idari,
kurumsal eksikliklerin giderilmesi ve caydırıcı müeyyidelerin getirilmesi,
etkin bir denetim mekanizmasının oluşturulması ve insan gücü kalitesinin
geliştirilmesi gereklidir. Oysa AKP, bunları yapmak yerine, Kamu İhale
Kanunu’nda 130’dan fazla değişiklik yaparak yatırımcı kuruluşları bir bir
kapsam dışına çıkarmış, Ceza Kanunu’nda yapılan değişiklikle görevi ihmal suçu
âdeta hapis yatılan bir suç olmaktan çıkartılmış, denetim sistemi bütünüyle
sulandırılmış, kamu ihalelerinde yolsuzluğu önlemesi ve adalet sağlaması için
kurulan Kamu İhale Kurumu üyeliğine atanan kurul üyesi zincirleme olarak görevi
kötüye kullanma suçundan tutuklanmış, yargılanması devam etmektedir. 
Hukuku,
teşkilatı, denetimi ve kadroları yolsuzluklara zemin hazırlayan bir anlayışla
şekillendirilen ihaleler de güvenilirlikten uzak dolayısıyla şaibelerle dolu
olmuştur. 
Kamu
İhale Kurumu, ihale sistemine yönelik olumsuz müdahaleleri önleme ve sistemi
geliştirmede etkin değildir. Kurum icra bağımsızlığı içinde hareket edememekte,
kuruluş gayesine hizmet eden bir yönetim sergileyememektedir. 
Kurumun,
artık, devreye girerek kontrolsüz istisna uygulamalarına derhâl son verilmeli,
yatırımcı kuruluşların tamamı kanun kapsamına alınmalı, Avrupa Birliği
mevzuatıyla da uyumlu olacak şekilde enerji, su, ulaştırma ve posta hizmetleri
sektörlerinde faaliyet gösteren kuruluşların gerçekleştirdiği alımlar için de
düzenleme yapılmalıdır.
TOKİ’nin
misyonu, rant projesi ve otel yapmak değildir; bunlar için İhale Kanunu’ndan
kurumu istisna tutmak, olsa olsa bu yolla rant devşirmek amacına matuftur. 
Kamu
İhale Kurumu verilerine göre, 2014 yılında 157.879 kamu ihalesi yapılmış ve
3.942 şikâyet incelemeye alınmıştır. İhalelerin denetlenmesi şikâyete bağlı
olduğu için, yapılan ihaleler toplamının ancak yüzde 3’ü denetlenebilmiştir. 
Yönetimin
temel fonksiyonlarından olan denetimi ortadan kaldırarak yolsuzlukla mücadele
etmek, kolluk kuvvetlerini karakollara hapsederek terörle mücadele etmek
gibidir. Nasıl ki terörle müzakere sürecinde bu yanlışı yaptıysanız, denetimi
etkisizleştirerek yolsuzlukla mücadeleyi de zaafa düşürdünüz. 
Değerli
milletvekilleri, finansal piyasalardaki derinlik ve ekonomik yapılardaki
karmaşıklık, güvenilir bilgi elde etmenin önemini artırmış, mali bilgilerin
uluslararası seviyede karşılaştırılabilirliğini zorunlu hâle getirmiştir.
Spekülasyonlara açık, az miktarlarla bile manipülasyon yapılabilme imkânı olan
finansal piyasalarda özellikle küçük yatırımcının hakkını korumak, güvenliğini
sağlamak bu alandaki kurumların gerekli tedbirleri almasını zorunlu
kılmaktadır. 
Etkin
bir kamu gözetiminin tesisi, katılımcı bir anlayışla, güvenilir bir finansal
raporlama ortamı ve etkin bir denetim standardı oluşturulmasıyla mümkün
olabilecektir. Bu nedenle, Kamu Gözetimi, Muhasebe ve Denetim Standartları
Kurumu işlevlerini yerine getirirken sektörün ilgilileriyle istişare edip
görüşlerini değerlendirmesi, kamuoyunun bu konudaki kaygılarını giderecektir.
Değerli
milletvekilleri, görüştüğümüz bütçelerde kurumların geleceğine ve işlevlerine
anlam katacak, yön verecek, vizyon ortaya koyacak bir anlayış görülmemektedir.
Kısa, orta ve uzun vadede beklentilerin neler olduğu ve buna yönelik bütçede ne
öngörüldüğü belli değildir. Özelleştirme ve ihalelerdeki yolsuzluklara zemin
hazırlayan mümbit alanlar nasıl ortadan kaldırılacak, bunlara yönelik bir
işaret yoktur. İdareimaslahattan bütçelerle karşı karşıyayız. 
Bilinmelidir
ki Milliyetçi Hareket Partisi iktidarında siyaset, iş çevresi, bürokrasi, sivil
toplum ve medya tarafından iş birliği içinde yapılan ve karşılıklı koruma ve
kollama anlayışıyla örtbas edilen her türlü yolsuzluk ortaya çıkartılacak, makam
ve mevkisi ne olursa olsun yolsuzluk yapanların, yetim hakkına el uzatanların,
bağımsız Türk adaleti önünde hesap vermesi sağlanacaktır.
Bu
düşüncelerle, konuşmamı bitirirken yine de 2016 yılı bütçesinin ülkemizin
birliği, milletimizin dirliği ve devletimizin bekası için hayırlı olmasını
diliyor, hepinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederim Sayın Aksu.
Böylelikle,
Milliyetçi Hareket Partisi Grubunun da konuşmacılarını tamamlamış olduk.
Şimdi,
Hükûmet adına sayın bakanların konuşmalarına sıra geldi.
Hükûmet
adına öncelikle Ekonomi Bakanı Mustafa Elitaş konuşacak, daha sonra Gençlik ve
Spor Bakanı Akif Çağatay Kılıç, daha sonra da Maliye Bakanı Naci Ağbal
konuşacak.
Konuşma
süreleri yirmi dakikadır. 
Şimdi,
Ekonomi Bakanı Sayın Mustafa Elitaş’ı kürsüye davet ediyorum.
Buyurun
Sayın Bakan. (AK PARTİ sıralarından alkışlar) 
EKONOMİ
BAKANI MUSTAFA ELİTAŞ (Kayseri) – Sayın Başkan, değerli milletvekilleri;
hepinizi sevgi, saygı ve hürmetle selamlıyorum.
Öncelikle,
2016 yılı bütçesinin hayırlı olmasını temenni ediyorum. Bütçenin yapılmasında
emeği geçen, başta Maliye Bakanı ve personeline, öte yandan Plan Bütçe
Komisyonunda uzun bir maratondan sonra görüşmeleri yapıp buraya getiren Plan
Bütçe Komisyonunun Değerli Başkanı ve üyelerine, Plan Bütçe Komisyonu üyesi
olmayıp da bu bütçeye katkı sağlamak için Komisyonda görüşlerini beyan eden çok
değerli milletvekili arkadaşlarıma teşekkür etmeyi borç biliyorum.
On
üç günlük bir bütçe maratonunun bugün 10’uncu gününü idrak ediyoruz. Bu süre
içerisinde de bütün kurumların bütçeleri hakkında görüşlerini beyan eden,
eleştirilerini yapan ve bu çerçevede bütçeye katkı sağlayan tüm değerli,
duyarlı milletvekillerini tebrik ediyorum, onlara da milletim adına
teşekkürlerimi sunuyorum.
Bildiğiniz
gibi, dünya ekonomisi son yıllarda bir duraksama dönemine girdi. Özellikle
küresel krizden sonra yeniden ortaya çıkan iyileşmeyle birlikte, 2014 ve 2015
yılında ortaya çıkan farklı sonuçlar çerçevesinde dünya ekonomisinde küresel
gelişmenin olumsuzluklarının birlikte ortaya çıktığını görüyoruz. 
Büyük
ekonomilerin uyguladıkları genişletici para politikalarıyla birlikte, kendi
ekonomilerini durgunluktan çıkarmak için yaptıkları gayretlerin henüz başarıya
ulaştığını ifade etmek mümkün değil. Bu nedenle, bazı ülkeler mevduatlara
negatif faiz uygulaması yaparak kendi ekonomilerini genişletici gayret
içerisinde bulunmalarına rağmen sonuç alabilmiş değiller. Japonya, Avrupa
Birliği, Danimarka, İsveç ve İsviçre negatif mevduat faizi uygulamasına rağmen
henüz bir netice alamadılar. 
Küresel
ekonomideki bu zayıf görünüm ihracat ve ithalat rakamlarını da olumsuz yönde
etkiliyor. Dünya Ticaret Örgütünün tahminlerine göre, 2015 yılı ihracat
rakamları 2014 yılı ihracat rakamlarına göre parasal cinsten yüzde 11 civarında
bir eksiyle karşı karşıya. Yuvarlak olarak söylüyorum: 2014 yılında 17 trilyon
doları aşmış dünya ihracatı, 2015 yılında 15 trilyon dolar seviyesinde
gerçekleşmiş. Aynı şekilde, 17 trilyon doları aşmış dünya ithalatı, 2015
yılında 15 trilyon dolarlık bir seviyeye düşmüş yani ortalama, dünya
ihracatında, parasal cinsten baktığımızda, yüzde 11 civarında bir azalış söz
konusu. 
Yine,
bu çerçeveden, baktığımızda, Türkiye’nin ihracatını değerlendirdiğimizde, 2014
yılında gerçekleşen 157,6 milyar dolarlık ihracat, 2015 yılında 143,9 milyarlık
ihracat potansiyeline ulaşmış. 
Değerli
milletvekili arkadaşlarım, az önce ifade ettiğim gibi, dünya ekonomisindeki bu
döviz kurlarından ortaya çıkan dolar/euro paritesiyle veya doların başka ülke
paraları karşısındaki olağanüstü değer artışıyla birlikte ortaya çıkan parasal
değerlendirmenin sonucu olarak, dünya ekonomisinde dış ticaretteki yüzde 11’lik
daralmaya karşı, Türkiye miktar cinsinden yüzde 2’lik bir ihracat artışı
sağlamasına rağmen, döviz cinsinden parasal olarak yüzde 8,7’lik bir daralmayla
karşı karşıya olduğumuzu görüyoruz. 
Yine,
küresel ticaretin ne kadar zayıf gittiğini başka endekslerde de başka
rakamlarda da görmek mümkün. Bakın, Baltık Kuru Yük Endeksi de açıkça bu
küresel ticaretteki daralmayı gösteriyor. Bu endeks, küresel kriz dönemi olan
2008 yılında en düşük 715’ler seviyesini görmüşken 3 Mart 2016 tarihi
itibarıyla 342 seviyesine düşmüştür; hemen hemen yarıya düşen bir rakamla karşı
karşıyayız. 
Cari
işlemler açığı, Türkiye ekonomisi nezdinde baktığımızda, 2015 yılında bir
önceki yıla göre yüzde 26,1 gerilemiş, 32,2 milyar dolara düşmüştür. Böylece
cari işlemler açığı son altı yılın en düşük seviyesinde gerçekleşmiştir. 
Değerli
milletvekilleri, geçen yıl ihracatımızda yaşanan gerilemenin sebeplerini şimdi
kısaca sizlere açıklamak istiyorum. Değerli Milletvekilimiz Sayın Emin Haluk
Ayhan biraz önce ifade etti: “Bunu kurla, döviz fiyatlarıyla açıklamanız mümkün
değil. 2002 yılında da kur 0,89 euro 1 dolar seviyesindeyken şimdi 1,40 dolar 1
euro seviyesine geldi.”
EMİN
HALUK AYHAN (Denizli) – O zaman öyleydi.
EKONOMİ
BAKANI MUSTAFA ELİTAŞ (Devamla) – “O zaman niye ihracattaki artışı buna
bağlamadınız?” diye ifade ederken bu sıralarda oturan muhalefet milletvekilleri
bu kur değişiminden dolayı ortaya çıkan farklılığı ifade etmişlerdi. Biz de AK
PARTİ iktidarı olarak, AK PARTİ Grubu olarak bu farklılığın doğru ama Türkiye
ekonomisinin ve ihracat potansiyelinin daha yüksek olduğunu ifade etmiştik.
ERHAN
USTA (Samsun) – Hiçbir tane raporda öyle bir ifade yer almadı.
EKONOMİ
BAKANI MUSTAFA ELİTAŞ (Devamla) – Bakın, değerli milletvekilleri, 2015 yılında
ihracatın kurdan dolayı azalmasının rakamı 12,6 milyar dolar, ihracatın kurdan
dolayı azaldığı miktar, döviz cinsinden. Yani, kurlar 2014 yılı seviyesinde
kalmış olsaydı, bizim ihracatımız döviz cinsinden 12,6 milyar dolarlık bir
artış ortaya çıkarmış olacaktı. Bir de dünya emtia fiyatlarında olağanüstü
derecede bir gerileme söz konusu. Dünya emtia fiyatlarındaki gerilemenin de
ihracatımıza olumsuz katkısının 8 milyar doları aştığını görüyoruz.
Çevremizdeki…
ERHAN
USTA (Samsun) – İthalata katkısı nedir Sayın Bakan?
EKONOMİ
BAKANI MUSTAFA ELİTAŞ (Devamla) – Oraya da geliyorum.
ERHAN
USTA (Samsun) – İthalata olumlu katkısı ne?
EKONOMİ
BAKANI MUSTAFA ELİTAŞ (Devamla) – İthalatımızda da yüzde 14,4’lük bir
gerilemenin söz konusu olduğunu…
ERHAN
USTA (Samsun) – Hayır, emtia fiyatlarının ithalata katkısı ne kadar, onu da
söyleyin.
BAŞKAN
– Karşılıklı konuşmayalım lütfen.
EKONOMİ
BAKANI MUSTAFA ELİTAŞ (Devamla) – Onu da söyleyeceğim, söyleyeceğim onun da
şeyini.
ERHAN
USTA (Samsun) – Yani, onu bir hesap edin.
EKONOMİ
BAKANI MUSTAFA ELİTAŞ (Devamla) – Onu zaten muhalefet olarak siz
hesaplıyorsunuz, onları da söyleyeceğiz. Muhalefetin görevi, bizim
unuttuklarımızı dile getirmek.
ERHAN
USTA (Samsun) – Ama, vatandaşı doğru bilgilendirmek lazım. 
AYKUT
ERDOĞDU (İstanbul) – İşine gelmeyen her şeyi de unuturlar ha!
ERHAN
USTA (Samsun) – Tabii. 
Yani,
sadece ihracat bakanı gibi konuşuyorsunuz, ithalat da sizin sorumluluk alanınızda.
İLKNUR
İNCEÖZ (Aksaray) – Sayın Başkanım, böyle bir usul yok.
EKONOMİ
BAKANI MUSTAFA ELİTAŞ (Devamla) – Bakın, değerli milletvekilleri…
BAŞKAN
– Sayın Bakan, siz, lütfen, Genel Kurula hitap edin.
EKONOMİ
BAKANI MUSTAFA ELİTAŞ (Devamla) – Sayın Usta, siz Plan Bütçe Komisyonunda da
böyle, hiç durmuyordunuz, sürekli bakana müdahale ediyordunuz. Bana mı müdahale
ettiniz, başkalarına da mı müdahale ettiniz, bilmiyorum ama ben, kendi bütçem
görüşülürken…
FUAT
KÖKTAŞ (Samsun) – Sayın Bakanım, on üç yıl bürokratlık yaptı da ondan.
EKONOMİ
BAKANI MUSTAFA ELİTAŞ (Devamla) – Olur… AK PARTİ döneminde, doğru, on üç yıl
bürokratlık yaptı, onun şeyinden olmuş olabilir ama biz Erhan Bey’in
bürokratlığı döneminde kendisinden çok memnunduk.
FUAT
KÖKTAŞ (Samsun) – On üç yıl… Evet, DPT’de… O da memnundu da şimdi
memnuniyetsiz…
EKONOMİ
BAKANI MUSTAFA ELİTAŞ (Devamla) – Yani Allah var, yaptığı şeylerde, yaptığı
icraatlarda, yaptığı…
BAŞKAN
– Sayın Bakan, lütfen, Genel Kurula hitap eder misiniz.
EKONOMİ
BAKANI MUSTAFA ELİTAŞ (Devamla) – Tamam Sayın Başkan. Teşekkür ediyorum.
ÖZGÜR
ÖZEL (Manisa) – Siyasi nezaketsizlik bu!
AYKUT
ERDOĞDU (İstanbul) – Böyle bir şey olmaz!
EKONOMİ
BAKANI MUSTAFA ELİTAŞ (Devamla) – Değerli milletvekilleri, çevremizde yaşanan
olumsuzluklardan dolayı Türkiye ekonomisinde ihracatta 2,4 milyar dolarlık bir
gerilemenin var olduğunu görüyoruz. Bu çerçevede, mal ve hizmet üretimiyle
ihracatı artırmak, üretim ve ihracatın ithalata bağımlılığını azaltmak,
ürünlerimizde katma değeri artırmak, ihracatta dönüşümü sağlamak, pazar
çeşitliliğini ve derinliğini oluşturmak, ihracatçılarımızı küresel piyasada
daha rekabetçi bir yapıya kavuşturarak dünyanın her yerinde var olmalarını
sağlamak Bakanlığımız politikalarının temelini oluşturmaktadır. 
Bu
çerçevede AR-GE, inovasyon, tasarım ve markalaşmaya çok büyük önem veriyoruz.
Yüksek teknolojili üretimle birim fiyatı daha yüksek ihracat yapmak, ticari
markalarımızın gücünü ve tanınırlığını artırmak amacıyla çalışmalarımızı devam
ettiriyoruz. Ayrıca, mevcut ihracatçılarımızın daha kurumsal hâle gelmelerini
sağlamak, ülkemize yeni ihracatçılar kazandırmak ve net ihracatımızın büyümeye
katkısını güçlendirmenin ihracat politikalarımızın öncelikleri arasında yer
aldığını ifade etmek istiyorum. 
Yeni
ihracat yapmaya başlayacak firmalarımızdan, ihracatı öğrenmiş, artık düzenli
olarak ihracat yapan ve marka olmak isteyen firmalarımıza eğitimden pazara
girişe, ürünlerin tasarım aşamasından markalaşma sürecine kadar, ihtiyaca göre
kapsamlı destekler veriyoruz. Bu bağlamda, 2015 yılında markalaşma ve yüksek
katma değerli üretimin önemiyle ilgili bilgilendirme çalışmalarına devam ettik
ve devam edeceğiz. Katma değerli üretimin olmazsa olmazı olarak değerlendirilen
tasarım konusunda da ihracatçı şirketlerimizde tasarım departmanlarının
kurulması ve geliştirilmesini teşvik edecek politikaları uygulamaya koyduk. 
2015
yılında, 15 farklı sektörde 21 adet tasarım yarışması ve Bakanlığımızın
destekleriyle İnovasyon Haftası etkinlikleri düzenlendi. İnovasyon gönülleri
bir araya getirildi, AR-GE proje pazarları sayısı 11’e ulaştı. 2015 yılı
ortasında uygulamaya başladığımız destek kapsamında 28 tasarım ve ürün
geliştirme projesi desteği verildi. Kümeleşme esasına dayalı olarak
geliştirilen 242 farklı uluslararası rekabetçiliği geliştirme projesi
kapsamında 5.235 firmaya 27 milyon TL destek verdik. Ülkemizde pazarlama,
dağıtım, lojistik üs vazifesi görecek Türkiye ticaret merkezleri desteğimizin
altyapısı da olgunlaştı, ilk etapta Dubai ve Tahran Türkiye ticaret
merkezlerini kuracağız. 60 ülkeye toplam 176 sektörel ticaret heyeti
organizasyonu gerçekleştirdik. Sayın Cumhurbaşkanımızın ve Sayın Başbakanımızın
yurt dışı ziyaretleri kapsamında, 2015 yılında Bakanlığımız koordinasyonunda
düzenlenen etkinlik sayısı ise 21 oldu. Devlet başkanı, başbakan ya da bakan
olmak üzere 59 yabancı resmî konuğu Türkiye’de ağırlama imkânı bulmuş olduk. 
Öte
yandan, değerli milletvekilleri, “Türkiye” markası oluşturmaya büyük bir
ehemmiyet gösteriyoruz. Türkiye’nin dünyadaki algısını üst seviyeye
çıkarabilmek için, “Türk malı” yazan bir emtianın, bir ürünün yüksek
seviyelerde fiyatlanabilmesini sağlayabilmek için “Turkey” markasını ön plana
çıkarma gayreti içerisindeyiz. Bu çerçevede, iki ay gibi kısa bir sürede bu
reklamlarımızın 150 milyon kişiye ulaştığı kanaatindeyiz.
Değerli
milletvekilleri, yerli üreticinin korunması, tüketicinin temel ihtiyaçlarının
ucuza karşılanması, yerli üretimi olmayan veya yetersiz olan ürünlerden
sanayimize ucuz girdi sağlanması ithalat politikalarımızın ana çerçevesini
oluşturmaktadır. Bu maksatla, ithalatta gümrük vergileri ayarlanmakta,
gerektiğinde sanayimizin ihtiyacına göre askıya alınmakta ve tarife kontenjanı
açılmaktadır. Diğer taraftan, ithalata yönelik ticaret politikası savunma
araçlarını Dünya Ticaret Örgütü kuralları çerçevesinde etkin şekilde
uyguluyoruz. 
Değerli
milletvekilleri, 2016 yılı için yaptığımız öncelikler içerisinde Gümrük Birliği
Anlaşması’nın gözden geçirilmesi ve güncellenmesi önemli bir konumuz olarak
ortaya çıkacaktır, önemli bir değerlendirme ve zamanımızı alacağını
düşünüyorum. Yine aynı şekilde, Avrupa Birliğinin Amerika Birleşik
Devletleri’yle yapmaya çalıştığı TTIP anlaşmasına Türkiye’nin de müdahil olması
ve bu anlaşma sonuçları çerçevesinde, Türkiye’nin de anlaşmaya katılmasıyla
ilgili gayretlerimizi, hem Amerika Birleşik Devletleri nezdinde hem de Avrupa
Birliği süreci içerisinde değerlendirmeye çalışıyoruz. 
1995
yılında onaylanmış, 1996 yılında yürürlüğe giren Gümrük Birliği Anlaşması
çerçevesinde, Avrupa Birliğinin yaptığı serbest ticaret anlaşmalarının
Türkiye’de uygulanabilmesi için veya üçüncü ülkeler ile Türkiye'nin bu anlaşma
haklarından faydalanabilmeleri için ayrı bir serbest ticaret anlaşması
yapılması mecburiyeti olduğundan dolayı, Avrupa Birliğinin yaptığı 48 serbest
ticaret anlaşmasıyla ilgili biz aynı ülkelerle tekrar müzakere sürecine gittik.
Şu ana kadar 23 serbest ticaret anlaşmasını hayata geçirmiş olduk fakat
bunlardan 18 tanesi onay sürecini aştı, 5 tanesi, Kosova, Moldova, Faroe
Adaları, Lübnan ve Singapur onay bekleme pozisyonunda. 
Değerli
milletvekilleri, ikili ve çok taraflı ticari ilişkilerimizi de olağanüstü
derecede artırmaya çalışıyoruz çünkü dünyada yeni pazar arayışları, yeni
pazarlara yönelmek için gayret gösteriyoruz. Bu çerçevede, hem Karma Ekonomik
Komisyon toplantısını hayata geçirmeye çalışıyoruz hem de ekonomik ve ticari iş
birliği komitelerini (JETCO) de önemli bir şekilde bu ticaretin geliştirilmesi
amacıyla kullanmak için gayret gösteriyoruz. 
Değerli
milletvekilleri, ihracatın çeşitlenmesi, yatırım miktarının artması ve pahada
ağır bir hâle gelmesi amacıyla yatırım teşvik sistemimizin de çok önemli
olduğunu vurgulamak istiyorum. Bu çerçevede, pahada ağır yani nitelikli ürün
imalatı yapan sektörlere, teknolojilere daha çok, daha fazla destek vermek
amacıyla Yatırımların Teşviki Kanunu’muzu ortaya koymuş olduk. 
Bakın,
değerli milletvekilleri, Türkiye’nin uygun bir yatırım ortamı, nitelikli bir
yatırım ortamı olması münasebetiyle, özellikle 2002 yılına kadar yabancıların
Türkiye'ye yaptıkları doğrudan yatırım 15,1 milyar dolarken 2003’ten günümüze
gelene kadar 165,2 milyar dolar seviyesine ulaşmasını, Türkiye'nin yatırım
ortamının uygun olduğu, güvenli bir liman olduğuyla ifade etmek istiyorum. 
Uluslararası
piyasada Türk iş adamları yatırım yapmaya başladılar. Bundan önce, 2012-2015
yılına kadar Türkiye'nin yurt dışındaki yatırımları 32,4 oranında, 33,9 milyar
dolar seviyesinde gerçekleşmiştir. Sadece yabancı yatırımcıların Türkiye'de
yatırım yapması değil, artık Türk iş adamları da yabancı ülkelerde yatırım
yapma noktasına doğru girmişlerdir. 
Bakın,
değerli milletvekilleri, az önceki bir konuyu dile getirmek istiyorum. Değerli
Emin Haluk Ayhan dedi ki: “İhracatta vahim bir durum var, aşağıya doğru
gidiyor. İhracatı olumsuz bir şekilde aşağıya doğru düşürüyorsunuz ve demir
çelik de perişan.” Bakın, 1 Ocak-29 Şubat arasında, ihracat miktar cinsinden
yüzde 5,7 artmışken değer cinsinden yüzde 23 civarında azalmıştır. Tekrar
altını çiziyorum, ihracat miktar cinsinden yüzde 5,7 artmışken değer cinsinden
yüzde 23,3 civarında azalmıştır. 2015 yılının Şubat ayında ihracat miktarı…
EMİN
HALUK AYHAN (Denizli) – Sayın Bakan, kapasitenin yüzde 10’u devreden çıktı. 
EKONOMİ
BAKANI MUSTAFA ELİTAŞ (Devamla) – Bakın, 2015 yılında ihracat miktarı Şubatta
464 bin ton hububat ve yağlı tohumlar iken 2016 Şubatta 719 bin ton olmuş.
Yine, deri ve mamullerinde 9 bin ton olan ihracat miktarı 10.549 ton olmuş.
Yine, kimyevi maddeler ihracatımız 1 milyon 212 bin kilogram iken 1 milyon 666
bin kilogram olmuş. Hazır giyim konfeksiyon 73.132 kiloyken 86 bin kilo olmuş.
Otomotiv endüstrisi 264 ton iken 365 tona çıkmış. 
Değerli
milletvekilleri, DEİK’le ilgili bir konu gündeme getirildi “DEİK’i yok ettiniz,
ortadan kaldırdınız.” diye. DEİK, en son yaptığımız kanuni düzenlemeyle
birlikte, Türkiye’nin ihracatının artırılmasında büyük bir motivasyon ortaya
koymuş, büyük bir katkı sağlama yolunda devam etmektedir. Nitekim, miktar
cinsinden ortaya çıkan az önceki gösterdiğim artışlar da bunun önemli
göstergelerinden birisidir. DEİK, daha önceki dönemde, önceki on beş ayda
toplam 3 aktivasyon ortaya koymuşken, kurulduğundan bu tarafa, yeni kanunla
ortaya çıkan süreçten bu tarafa 22 aktivasyon ortaya çıkarmış ve etkinliklere
katılan yabancı şirket sayısı önceki on beş ayda toplam 1.279’ken son on beş
ayda 5.724’e çıkarılmıştır. DEİK, tüm dünyada 138 bölgede iş konseylerini
kurarak hayata geçirmiştir. En son, dün, İran’da 175 iş adamıyla birlikte Sayın
Başbakanımızın katıldığı İran-Türkiye İş Konseyi’ni gerçekleştirdik. Ondan
önce, iki gün önce Fildişi Sahili, Gana, Nijerya ve Gine’de 164 iş adamının
katılımıyla birlikte, bu ülkeler ile Türkiye arasındaki iş konseylerini
gerçekleştirdik. Gine’yle olan iş konseyimiz yoktu, Gine’yle olan iş konseyini
de kurma imkânını bulmuş olduk. 
Değerli milletvekilleri, az önce bir konu daha gündeme
getirilmişti. Bu konuların içerisinde söylenen rakam… Yani, servetle ilgili bir
değerlendirmeydi ve söylenen de şuydu: “Credit Suisse raporuna göre, Türkiye’de
nüfusun yüzde 1’i servetin yüzde 54’ünü alıyor.” Credit Suisse’in rakamlarına
bakıyorum, dünyada gelir dağılımı en iyi 13’üncü ülke Türkiye gözüküyor. Bizden
sonra kim var? Brezilya var, Hindistan var, Avrupa, Güney Afrika, Endonezya,
Amerika Birleşik Devletleri ve Rusya var. 
Değerli milletvekilleri, nereden buluyorsunuz, nereden
çıkarıyorsunuz Türkiye’deki nüfusun yüzde 1’inin yüzde 54’lük servete sahip
olduğuyla ilgili… Bunu Sayın Kılıçdaroğlu’na da birileri söylüyor ve Sayın
Kılıçdaroğlu da bu rakamları yanlış ifade ediyor. Sayın Kılıçdaroğlu’na yanlış
rakamlar verip yanlış rakamları da söyletmeyin. 
Yine, Gini katsayısıyla ilgili…
BİHLUN TAMAYLIGİL (İstanbul) – Rakam ne diyor, rakam?
EKONOMİ BAKANI MUSTAFA ELİTAŞ (Devamla) – İşte elimde,
ben size biraz sonra veririm Bihlun Hanım. 
BİHLUN TAMAYLIGİL (İstanbul) – Rakam ne diyor?
EKONOMİ BAKANI MUSTAFA ELİTAŞ (Devamla) – Bakın, Bihlun
Hanım, biraz sonra veririm. 
KAZIM ARSLAN (Denizli) – Sayın Bakan, siz nereden
buldunuz bu rakamları?
EKONOMİ BAKANI MUSTAFA ELİTAŞ (Devamla) – Gini
katsayısı Amerika Birleşik Devletleri’nde 0,85, Türkiye’de 0,81. En iyi
pozisyonda olan ülke Japonya, Türkiye 13’üncü sırada, Amerika Birleşik
Devletleri 19’uncu sırada, Rusya 20’nci sırada, Avrupa 16’ncı sırada. 
Değerli
milletvekilleri, Gini katsayısıyla ilgili durumu da sizlerle paylaşmak
istiyorum. Bakın, Gini katsayısı yüzde 20’lik ve yüzde 10’luk baremler hâlinde
yapılıyor. Genelde de dünyada yaptığımız, yüzde 20’lik baremler çerçevesinde.
2002 yılında en fakir nüfus -yüzde 20- gelir dağılımından yüzde 5,3
faydalanırken 2014 yılında yüzde 6,5’e ulaşmış. En zengin nüfus gelirden yüzde
51,1’i alırken 2014 yılında 44,7’ye düşmüş. Yani, en yüksek gelirlinin geliri,
en alt gelirli ve orta gelirle…
(Mikrofon
otomatik cihaz tarafından kapatıldı)
EKONOMİ
BAKANI MUSTAFA ELİTAŞ (Devamla) – Rahmetli Özal’ın söylediği gibi, orta
direkle...
BAŞKAN
– Sayın Bakan, süreniz bitti. 
EKONOMİ
BAKANI MUSTAFA ELİTAŞ (Devamla) – Değerli milletvekilleri, bütçenin hayırlı
uğurlu olmasını temenni ediyor, hepinizi saygı ve hürmetle selamlıyorum. (AK
PARTİ sıralarından alkışlar) 
BAŞKAN
– Teşekkür ederim Sayın Bakan. 
EMİN HALUK AYHAN (Denizli) – Sayın Başkanım, sataşmadan
söz isteyeceğim.
OSMAN AŞKIN BAK (Rize) – Sayın Bakanım, sen milletin
raporuna bak, Credit Suisse’i boş ver! Milletin raporuna bak sen Sayın Bakanım,
1 Kasımda yazdı raporu!
EKONOMİ BAKANI MUSTAFA ELİTAŞ (Kayseri) – Millet her
seçimde veriyor zaten raporu. 
OSMAN AŞKIN BAK (Rize) – Millet 1 Kasımda yazdı raporu!
EKONOMİ BAKANI MUSTAFA ELİTAŞ (Kayseri) – 1 Kasımda
verdi.
BAŞKAN – Teşekkür ederiz Sayın Bakan.
İDRİS BALUKEN (Diyarbakır) – IŞİD’le ihracata
girmediniz.
ÖZGÜR ÖZEL (Manisa) – Sayın Başkan…
BAŞKAN – Sayın Özel…
Sayın milletvekilleri, biraz sessiz olabilir miyiz,
lütfen.
ÖZGÜR ÖZEL (Manisa) – Sayın Başkan, Sayın Bakanın
konuşmasını dikkatle dinledik. Konuşmasında, hem ismini de zikrederek hem de
hatibimiz Sayın Bihlun Tamaylıgil’in yaptığı açıklamalarda servetle ilgili bir
sıralamayı ve hesaplamayı gelirle karıştırarak ve kendisinin söylediği bir sözü
çarpıtarak kendisine atfetti. İç Tüzük’ün 69’uncu maddesinin ikinci fıkrası
gereğince kürsüden cevap hakkımızı kullanmak istiyoruz.
BAŞKAN – Siz mi kullanacaksınız?
ÖZGÜR ÖZEL (Manisa) – Bihlun Hanım konuşacak efendim.
BAŞKAN – Sayın Tamaylıgil…
Yalnız, şunu da vurgulamak isterim: Yeni bir uygulama
gelişti.
İLKNUR İNCEÖZ (Aksaray) – Bu, ancak bir bilgi verme
olur, sataşma değil ki.
BAŞKAN - Sataşılan kişi, kendisine sataşıldığını iddia
ediyorsa kendisinin kalkıp söz istemesi çok daha doğru bir yorumlama olur.
ÖZGÜR ÖZEL (Manisa) – Olur. 
BİHLUN TAMAYLIGİL (İstanbul) – Sayın Bakanın bana
sataştığını düşünüyorum ve söz istiyorum.
BAŞKAN - Sizinle ilgili söylemiyorum, genel olarak
söylüyorum çünkü çoğunlukla, şimdi, grup başkan vekilleri bir milletvekiline
sataşmadan dolayı söz istiyor, şimdiye kadarki uygulamamız böyle değildi.
Bundan sonra da böyle devam edersek -kendisi adına başka birini konuşturabilir
elbette ama grup adına konuşmalarda oluyor- böyle gidersek daha sağlıklı bir İç
Tüzük uygulaması yaparız diye düşünüyorum.
İLKNUR İNCEÖZ (Aksaray) – Bravo Başkanım.
BAŞKAN - Buyurun Sayın Tamaylıgil. (CHP sıralarından
alkışlar)
İki dakika.
V.- SATAŞMALARA İLİŞKİN KONUŞMALAR (Devam)
14.- İstanbul Milletvekili Bihlun Tamaylıgil’in,
Ekonomi Bakanı Mustafa Elitaş’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dokuzuncu tur görüşmelerinde Hükûmet adına yaptığı konuşması sırasında şahsına
sataşması nedeniyle konuşması
BİHLUN TAMAYLIGİL (İstanbul) – Sayın Bakan,
tekrarlıyorum: Eğer Türkiye olarak Türkiye’de yaşayan nüfusun servet dağılımını
biz hesaplayamıyorsak en büyük hatayı ve eksikliği biz gerçekleştiriyoruz
demektir; bir.
İkincisi de Hazreti Mevlâna der ki: “İncitme,
incittiğin yerden incitilirsin.” Ben size yüzde 10’luk dilimler hâlinde, rakam
vererek söylüyorum Credit Suisse’in son raporunu. Yani siz “13’üncü sıra,
14’üncü sıra…” diye sıra söylüyorsunuz. Ben size rakam veriyorum ve diyorum ki:
Türkiye’de -yüzde 10’luk kesimin sahip olduğu servet olarak- 2007 yılında yüzde
10’luk kesim yüzde 70,2’ye sahipken bugün yüzde 77’ye çıktı ve onun içerisinde,
yüzde 1’liğin hesabına döndüğümüz zaman da rakam yüzde 54,1 olarak çok açık
hesap ediliyor. Tekrar ediyorum, bilgisiz, hesapsız ve değerlendirmeyi yaparken
de dayanaksız konuşmak bizim âdetimiz değildir. (CHP sıralarından alkışlar) 
Diğer
taraftan, Gini katsayısıyla ilgili olarak ortaya koyduğunuz
değerlendirmeleriniz için de yine lütfen, TÜİK’in sayfasını açın, İnternet
sayfasını ve orada hane halkının, eş değer hane halkının kullanılabilir
gelirine göre, Gini katsayısının içerisinde ortaya çıkan rakamlar ve dünyadaki
ülkelerin çıkmış olan sonuçlarına baktığınızda, Türkiye ya sondan 1’inci ya
sondan 2’nci çıkıyor, hatta hatta 0,0009’luk bir iyileşmeyi bile başarı olarak
gösterip savunmasını yapmaya kalkıyorsunuz. Ortada bir açık var, bu ülkede 16
milyon yoksul, o yoksulun da geçinmek üzere çare aradığı bir olumsuz ortam var.
Buna çare aramak için uyarı açısından dile getirdiğimiz başlıkları oradan mı
çıkıyor, o onu mu yanıltıyor değil, biz genel başkanlarımıza her zaman doğruyu
söylemesi için doğru bilgiler veririz. 
EKONOMİ BAKANI MUSTAFA ELİTAŞ (Kayseri) – Hâlâ yanlış
bilgi veriyorsunuz.
BİHLUN
TAMAYLIGİL (Devamla) – Siz, bence hangi konularda hangi eksiklikleri
yaptığınızı kendiniz açısından bir değerlendirin. 
Yüce
Meclisi saygıyla selamlıyorum. (CHP sıralarından alkışlar)
EKONOMİ BAKANI MUSTAFA ELİTAŞ (Kayseri) – Sayın Başkan,
buradaki rakamlar…
BAŞKAN – Mikrofondan lütfen, Sayın Bakan.
VI.- AÇIKLAMALAR (Devam)
17.- Ekonomi Bakanı Mustafa Elitaş’ın, İstanbul
Milletvekili Bihlun Tamaylıgil’in sataşma nedeniyle yaptığı konuşmasındaki bazı
ifadelerine ilişkin açıklaması
EKONOMİ BAKANI MUSTAFA ELİTAŞ (Kayseri) – Teşekkür
ediyorum Sayın Başkan.
Sayın Tamaylıgil dedi ki: “Bu rapor Credit Suisse’in hazırladığı bir rapordur.” Ben de o rapordan okuyorum:
Bakın, sıfır ile 10 bin dolar arasında gelire sahip, servete sahip olan nüfus
oranı Türkiye’de yüzde 73,5. 
ERTUĞRUL KÜRKCÜ (İzmir) – Gelir başka, servet başka.
AYKUT ERDOĞDU (İstanbul) – Ya, gelir ile servet arasındaki
farkı…
ÖZGÜR ÖZEL (Manisa) – Gelir başka bir şey, servet başka
bir şey.
BAŞKAN – Sayın Özel, lütfen…
EKONOMİ
BAKANI MUSTAFA ELİTAŞ (Kayseri) – 10 bin ile 100 bin dolar arasında servete
sahip olan nüfus oranı yüzde 24,6. 100 bin ile 1 milyon dolar arasında servete
sahip nüfus oranı yüzde 1,8. 1 milyon dolar ve üstü servete sahip nüfus oranı
binde 1. Yani, söylenen oran burada, yüzde 1’in yüzde 54 aldığı nerede yazıyor
Allah aşkına? 
AYKUT
ERDOĞDU (İstanbul) – Ya, servet miktarını söylüyorsunuz ki siz! Servet
miktarını söylüyorsunuz… Bir adamın 200 milyar dolar serveti varsa ne
yapacaksınız?
ERTUĞRUL
KÜRKCÜ (İzmir) – Servet başka, gelir başka şey.
EKONOMİ
BAKANI MUSTAFA ELİTAŞ (Kayseri) - Bakın, değerli arkadaşlar, Credit Suisse’in,
eğer siz Türkiye’de yaşayan bu nüfus ile onların elde ettiği geliri alıp bir
çarpma bölme hesabıyla bu işi yapıyorsanız başka, o da aynı sonucu çıkarmıyor. 
AYKUT
ERDOĞDU (İstanbul) – Hayır, aynı sonucu çıkarmaz. Yanlış söylüyorsunuz. 
EKONOMİ
BAKANI MUSTAFA ELİTAŞ (Kayseri) – Şimdi tekrar okuyorum: Credit Suisse’in,
sıfırla 10 bin dolar arasındaki servete sahip nüfus miktarı yüzde 73,5; 10 bin
ila 100 bin dolar arasındaki servetin dağılımı yüzde 24,6; 100 bin ila 1 milyon
dolar arasındaki servete sahip nüfus miktarı Türkiye’de 1,8 yani servetin
yetişkin nüfusa dağılımı anketi, bu da yapılan iş. 
Yine,
Sayın Tamaylıgil’in söylediği, eş değer hane halkı kullanılabilir gelirine göre
Türkiye’deki Gini katsayısı ilk 20’de 2006 yılında yüzde 5,1 iken, en fakir
yüzde 20’lik kesim 5,1 alırken, 2014 yılında bu 6,2’ye çıkmış yani gelirlerinde
yüzde 20’lik bir artış ortaya çıkmış. En zengin kesim yüzde 48,4 alırken 2014
yılında yüzde 45,9’a düşmüş yani yüzde 10 civarında bir azalmanın var olduğunu,
zenginden alınıp en fakir kesime geçtiğini ifade etmek istiyorum. 
AYKUT
ERDOĞDU (İstanbul) – Ya, yapmayın Sayın Bakan.
EKONOMİ
BAKANI MUSTAFA ELİTAŞ (Kayseri) – Saygılar sunuyorum.
BAŞKAN
– Teşekkür ederim.
EMİN
HALUK AYHAN (Denizli) – Sayın Başkan…
ÖZGÜR
ÖZEL (Manisa) – Sayın Başkan…
BAŞKAN
– Sayın Ayhan, bir talebiniz vardı. 
OKTAY
VURAL (İzmir) – Evet Sayın Başkan, Sayın Ayhan’ın ismini…
EMİN
HALUK AYHAN (Denizli) – Efendim, ismimi zikrederek sataştı, ben de Sayın Bakana
cevap vereceğim.
BAŞKAN
- Aslında size bir sataşma yapmadı…
EKONOMİ
BAKANI MUSTAFA ELİTAŞ (Kayseri) – Teşekkür ettim kendisine. 
OKTAY
VURAL (İzmir) – Bağlamından…
BAŞKAN
- …söylediğinize teşekkür ederek açıklama yaptı ama buyurun -böyle uyguluyoruz
artık bu dönem- iki dakika sataşmadan.
EMİN
HALUK AYHAN (Denizli) – Yo, yo, zorlamayacağım, hiç şey yapmayın.
V.- SATAŞMALARA İLİŞKİN KONUŞMALAR (Devam)
15.- Denizli Milletvekili Emin Haluk Ayhan’ın, Ekonomi
Bakanı Mustafa Elitaş’ın 118 sıra sayılı 2016 Yılı Bütçe Kanunu Tasarısı ile
119 sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde Hükûmet adına yaptığı konuşması sırasında şahsına sataşması
nedeniyle konuşması
EMİN
HALUK AYHAN (Denizli) – Teşekkür ediyorum Sayın Başkan.
Sayın
Başkan, benim söylemek istediğim, gerçekten, bazı sektörlerde sıkıntı var.
Demir çelikte yüzde 23, baktığınız zaman; diğer sektörlerde, tarım ürünlerinde
6, tekstilde 10, kimyada 10,4, makine imalat sektöründe 10,8; dâhilde işlemeye
baktığınız zaman da bu, ana metalde yüzde 60’a kadar gidiyor. 
Sayın
Bakan, biz ihracatın artmasından falan rahatsız olmayız. Demir çelik sektöründe
3,5 milyon ton devreden çıktı, üretim devreden çıktı, kapasite devreden çıktı.
Burada hatta biz bunu görüşürken, uçak düşürüldüğünde, sizin buradaki temsilci
arkadaşınız şunu söyledi konuşurken, “Aslında uçağın düşürülmesi de bir
fırsattır.” dedi. Bizim arkadaşlar da “Öyle bir şeyse düşürün bir tane daha,
bir fırsat daha yaratın.” dedi. 
Şimdi,
biz bunları söylemekten zevk almayız. Artıyorsa bundan gurur duyarız ama
hakikaten bu sektörde büyük sıkıntı var. Özellikle Uzak Doğu’dan, Çin’den çok
büyük sıkıntı var. Bakın, çok büyük sıkıntı var. 
EKONOMİ
BAKANI MUSTAFA ELİTAŞ (Kayseri) – Dünyada fiyat düşüyor. Bakın, Çin’de,
Rusya’da, dünyada fiyat düşüyor diyorum.
EMİN
HALUK AYHAN (Devamla) – Sayın Bakan, hakikaten, nerede,
ticaret politikası araçlarını, özellikle Uzak Doğu’dan, çok etkin
kullanmıyorsunuz; kapasite kullanım, dampingli üretim. Bunlara teknik mevzuatla
falan da bir bakın, denetimde sıkıntı var. 
Ben
teşekkür ediyorum, saygılar sunuyorum.
BAŞKAN
– Teşekkürler.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel…
ÖZGÜR
ÖZEL (Manisa) – Sayın Başkan, şimdi, tabii, bir yandan…
EKONOMİ
BAKANI MUSTAFA ELİTAŞ (Kayseri) – Sayın Ayhan, ihracat miktarımız artıyor,
parasal olarak düşüyor diyorum. Aynı kanaatte miyiz? 
BAŞKAN
– Sayın Bakan, müsaade eder misiniz lütfen!
Buyurun.
ÖZGÜR
ÖZEL (Manisa) – Sayın Başkan, bütçe görüşmesi yapıyoruz. Tabii, bir yandan bu
sataşmalarla, karşılıklı konuşmalarla zaman geçiyor gibi düşünebilir bazıları
ama bütçe görüşmelerinde bu tip tartışmaların fevkalade önemi var çünkü neyin
ne olduğunun, ne manaya geldiğinin vatandaşlar tarafından da bütün Meclis
tarafından da anlaşılması ve oy kullanacak milletvekillerinin de buna göre oy
kullanmaları çok önemli
İDRİS
BALUKEN (Diyarbakır) – Rahatsız olan çıksın canım!
ÖZGÜR
ÖZEL (Manisa) – Sayın Bakan biraz önce birkaç kavramı birbirine karıştırarak ve
bize, grubumuza dönerek “Böyle mi hesaplıyorsunuz, Genel Başkanınıza böyle mi
bilgi veriyorsunuz?” diyerek hem bir sataşmada hem bir ithamda bulundu. Konu
hakkında grubumuz adına açıklama yapmak istiyoruz efendim. Ardından, Sayın
Bakana söz…
BAŞKAN
– Aynı konuyla ilgili Sayın Tamaylıgil’e sataşmadan dolayı söz vermiştim,
gerekçeleriniz aynıydı. 
ÖZGÜR
ÖZEL (Manisa) – Sayın Tamaylıgil kendisiyle ilgili Sayın Bakanın… Ki siz beni
uyarmıştınız “Madem şahsına sataştı, kendi isteyebilirdi.” diye, sizin de
anlayışınızla o cevabı verdi ama Sayın Bakan “Genel Başkanınıza böyle mi bilgi
veriyorsunuz, bunları nasıl hesaplıyorsunuz?” dedi. 
BAŞKAN
– Buyurun.
ÖZGÜR
ÖZEL (Manisa) – Sayın Aykut Erdoğdu grubumuz adına…
BAŞKAN
- İki dakika söz vereyim ama aynı gerekçeyle talep etmiştiniz Sayın
Tamaylıgil’in konuşmasını, gerekçeniz aynıdır. 
ÖZGÜR
ÖZEL (Manisa) – Hayır, grubumuza yapılan sataşmadan.
BAŞKAN
- Hatta, Sayın Tamaylıgil de bu konuda bir açıklama da yaptı.
İLKNUR
İNCEÖZ (Aksaray) – Sayın Başkan, cevap verdi. 
BAŞKAN
- Sayın Genel Başkanınıza yanlış bilgi veriyorsunuz noktasında Tamaylıgil cevap
verdi.
ÖZGÜR
ÖZEL (Manisa) – Ama ardından Sayın Bakan aynı şeyi söyledi efendim.
Aykut
Erdoğdu cevap verecek efendim.
BAŞKAN
– Sayın Aykut Erdoğdu’nun konuşması için bir sataşma yaratıldı gibi geliyor
bana. 
Buyurun,
iki dakika. (CHP sıralarından alkışlar) 
16.- İstanbul Milletvekili Aykut Erdoğdu’nun, Ekonomi
Bakanı Mustafa Elitaş’ın 118 sıra sayılı 2016 Yılı Bütçe Kanunu Tasarısı ile
119 sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde Hükûmet adına yaptığı konuşması sırasında CHP Grubuna sataşması
nedeniyle konuşması
AYKUT
ERDOĞDU (İstanbul) – Sayın Başkan, değerli milletvekilleri; bir sataşmaya
niyetim yok, bir aydınlatmaya ihtiyaç var Türkiye Cumhuriyeti’nin Bakanını.
İLKNUR
İNCEÖZ (Aksaray) – Biraz evvel Bihlun Hanım yaptı aydınlatmayı.
AYKUT
ERDOĞDU (Devamla) – Çünkü, Sayın Bakana önce şunu anlatmak lazım: Gelir nedir,
servet nedir? 
MİHRİMAH BELMA SATIR (İstanbul) – Bakana siz mi
anlatacaksınız?
AYKUT ERDOĞDU (Devamla) – Mesela, bir kişinin 10 bin
lira maaşı varsa, başka da bir şeyi yoksa o onun geliridir ama bir kişinin
bankada 100 bin lira mevduatı, 2 tane konutu varsa bu bunun servetidir.
EKONOMİ BAKANI MUSTAFA ELİTAŞ (Kayseri) – Sayın
Kılıçdaroğlu’na da böyle bilgi veriyorsunuz, ondan yanıltıyorsunuz siz.
AYKUT ERDOĞDU (Devamla) – Biri akımdır, diğeri stoktur.
Birincisi, o temel şeyi anlatmak lazım. (CHP sıralarından alkışlar)
MİHRİMAH BELMA SATIR (İstanbul) – Bunları siz mi
anlatacaksınız Sayın Elitaş’a ya?
AYKUT ERDOĞDU (Devamla) – İkincisi, Credit Suisse’in
hesabını yapıyor ve nüfusa oranlıyor, diyor ki: Nüfusun yüzde 73’üne denk
geliyormuş. Şimdi bu da binde 1’ine denk geliyormuş. Bu kafa şöyle bir kafa:
Mehmet Cengiz ile buradaki çaycı arkadaşı eşit gören kafa. Yani, bakın, diyelim
ki Mehmet Cengiz, İbrahim Çeçen veya işte Nihat Özdemir, üçü Türkiye’de 5
milyon kişinin servetine sahiptir sayenizde ama o üçüne bakarsanız yirmi beş
milyonda 1’idir. Onun için bu tip gelir karşılaştırmalarında nüfus oranlaması
yapmayacak bir duruma gelmek lazım.
Bir de, Gini katsayısı hep 2002…
EMİN HALUK AYHAN (Denizli) – O kadar da basit izah
etme.
AYKUT ERDOĞDU (Devamla) – Bir diğer mesele şu: Batı
medeniyetiyle karşılaştırıyor ama geliri karşılaştırmıyor. Zaten biz Batı
medeniyetine sosyal demokrat olarak karşıyız vahşi kapitalizm gelir
adaletsizliği yaratır diye, siz de oralardan gidiyorsunuz. (CHP sıralarından
alkışlar)
Üstelik, her bir konuda “Gini katsayısı, Gini
katsayısı” diye 2002’ye vurup duruyorsunuz, bakın 2002’deki Gini katsayısına.
Sizin döneminizde… Üstelik yanlış hesapladığınızı da ve servet dağılımını
göreceğimiz en iyi BDDK verisi. Türkiye’de 1,4 trilyon dolar mevduat vardır ve
arkadaşlar, bu mevduatın tam yarısı milyonerlerin hesabındadır, bu milyonerler
de Türkiye’de binde 1’dir; tek servet verisi elimizde budur. Daha çok
makroekonomi dersi verebiliriz.
Hepinizi saygıyla selamlıyorum. (CHP sıralarından
alkışlar)
BAŞKAN – Teşekkür ederim.
Sataşma talebi ile açıklanan birbirine uymadı ama
olsun.
AYKUT ERDOĞDU (İstanbul) – Sataşmadım, açıkladım Sayın
Başkan.
OKTAY VURAL (İzmir) – Sayın Başkan…
BAŞKAN – Sayın Vural, buyurun.
OKTAY VURAL (İzmir) – Sayın Başkan, milletvekilimiz
Erhan Bey’le ilgili “Daha önce bürokraside memnunduk.” demek suretiyle bugün
eleştirileri ile daha önce bürokrasi arasında bir çelişki olduğuna ilişkin bir
kanaat uyandırdı.
EKONOMİ BAKANI MUSTAFA ELİTAŞ (Kayseri) – Yani, memnun
olmadığımızı ifade edelim o zaman.
OKTAY VURAL (İzmir) – Sayın milletvekilim bu konuda bir
açıklama yapmak istiyor efendim.
BAŞKAN – Ama o bürokrasi döneminde mi olan
memnuniyetini söylemişti?
EKONOMİ BAKANI MUSTAFA ELİTAŞ (Kayseri) – “Memnun
değildik.” diyelim Sayın Başkan.
OKTAY VURAL (İzmir) – Efendim “Memnunduk.” derken
“Bugün memnun değiliz.” ifadesi aynı zamanda bürokrasi döneminde sanki
yapılanları tasvip ediyormuş gibi bir anlam çıkarabilir. Dolayısıyla, bu konuda
sayın milletvekilim sataşmadan söz istiyor.
BAŞKAN – Peki, bu kadar detay bir irdelemeden sonra
benim yapacak bir şeyim kalmadı.
İki
dakika… 
Buyurun.

17.- Samsun Milletvekili Erhan Usta’nın Ekonomi Bakanı
Mustafa Elitaş’ın 118 sıra sayılı 2016 Yılı Bütçe Kanunu Tasarısı ile 119 sıra
sayılı 2014 Yılı Kesin Hesap Kanunu Tasarısı’nın dokuzuncu tur görüşmelerinde
Hükûmet adına yaptığı konuşması sırasında şahsına sataşması nedeniyle konuşması
ERHAN
USTA (Samsun) – Teşekkür ederim Sayın Başkan. 
Hakikaten,
Sayın Bakanım niye böyle bir cümle kurdu, ben onu anlayamadım. Benim aslında
kastım sataşma filan değildi, hakikaten şu oldu: Dünyada emtia fiyatlarında bir
düşüş var fakat biz, emtia fiyatlarında düşüşten olumlu etkilenen bir
ekonomiyiz yani emtia fiyatında düşüşten Rusya’nın, emtia ihracatçısı ülkelerin
şikâyet etmesi lazım. Ben, o nedenle, “Sayın Bakan, ithalat tarafına nasıl
etkisi oldu? Ona ilişkin rakamları da verin.” derken hemen bana “Sizden
bürokratken memnunduk.” 
Ben,
şerefimle bu devletime hizmet ettim. Ben, Hükûmetin memuru değilim. Ben,
devletin memuruyum. (MHP ve CHP sıralarından alkışlar) Ben, Genel Müdürlüğümü
de sizin Hükûmetiniz döneminde almadım. Ben, 57’nci Hükûmet döneminde Genel
Müdür oldum, on iki buçuk yıl şerefle AKP hükûmetleriyle de çalıştım.
Memnuniyetsizlikleri varsa görevden alabilirlerdi, ellerinde şey vardır.
Dolayısıyla, biz millet için çalıştık. 
Sayın
Bakan, burada, dinlemenizde fayda var. 
BAKİ
ŞİMŞEK (Mersin) – Sayın Bakandan önceki Bakan memnun değildi herhâlde. 
ERHAN
USTA (Devamla) - O konuya daha fazla girmeyeceğim, uzatmak isterse kendisi
uzatırız, bizim verilmeyecek hesabımız yok. Kalkınma Bakanlığı İnternet Web
sayfası benim sunumlarımla dolu. Erhan Usta daha önce, Müsteşar Yardımcısıyken
ne söylediyse aynısını şimdi söylüyor teknik olarak ve hiçbir zaman da siyaseti
ben zaten beceremiyorum. Teknik olarak da bugünkü doğrularımı o gün de
söyledim. O yüzden de onun bedelini ödedim; o, ayrı bir şey. 
Bakın,
şimdi, sadece enerji faturasını söyleyeyim size: Emtiadan 9 milyar lira ihracatımız…
Şimdi, ihracatta hedef tutturulamayınca mazeret aranacak ya, bunları
söylemişsiniz ama ithalat tarafını söylemeniz lazım; siz, dış ticaretten
sorumlu Bakansınız. Sadece enerji ithalatındaki fiyat düşüşünün bizim
ithalatımıza etkisi 20 milyar dolardır, sadece. Demir çelik, diğer emtia, şu
anda onları hesap edebilmiş değilim ama diğeri Orta Vadeli Program’da olduğu
için yani Hükûmetin programında var enerji faturasındaki düşüş. 9 milyarın
hesabını yapıyorsunuz burada, sadece enerjiden ithalatın 20 milyar düşüyor, en
az 15-20 milyar da diğerlerinden geliyordu. Oradaki 40 milyar doları niye
söylemiyorsunuz? Vatandaşı aydınlatmak bu mu? Benim söylediğim bu. 
MUSTAFA
ŞÜKRÜ NAZLI (Kütahya) – Batan bankaları niye söylemiyorsunuz? 
ERHAN
USTA (Devamla) - Bunu, sadece “Onu da söyler misiniz Sayın Bakan.” diye gayet
nazik bir şekilde ifade ettik. 
MUSTAFA
ŞÜKRÜ NAZLI (Kütahya) - Gecede yüzde 7 bin faizi niye söylemiyorsunuz? 
ERHAN
USTA (Devamla) – O, konuyu başka bir yere getirdi ama niyeti başka bir şeyse o
tartışmayı da yaparız. 
Teşekkür
ederim. (MHP sıralarından alkışlar) 
BAŞKAN
– Teşekkür ederim. 
Bitti
herhâlde. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) EKONOMİ BAKANLIĞI (Devam)
1) Ekonomi Bakanlığı 2016 Yılı
Merkezî Yönetim Bütçesi
2) Ekonomi Bakanlığı 2014 Yılı
Merkezî Yönetim Kesin Hesabı

B) GENÇLİK VE SPOR BAKANLIĞI (Devam)
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ (Devam)
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI (Devam)
1) Maliye Bakanlığı 2016 Yılı
Merkezî Yönetim Bütçesi
2) Maliye Bakanlığı 2014 Yılı
Merkezî Yönetim Kesin Hesabı

E) GELİR İDARESİ BAŞKANLIĞI (Devam)
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU (Devam)
1) Kamu İhale Kurumu 2016 Yılı
Merkezî Yönetim Bütçesi
2) Kamu İhale Kurumu 2014 Yılı
Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
(Devam)
1) Kamu Gözetimi, Muhasebe ve
Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe ve
Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ (Devam)
BAŞKAN
– Sayın milletvekilleri, şimdi, Gençlik ve Spor Bakanı Akif Çağatay Kılıç
konuşacak. 
Buyurun
Sayın Bakan. (AK PARTİ sıralarından alkışlar) 
Süreniz
yirmi dakikadır. 
GENÇLİK
VE SPOR BAKANI AKİF ÇAĞATAY KILIÇ (Samsun) – Sayın Başkanım, çok değerli
milletvekillerimiz; yüce Meclisimizi saygıyla selamlıyorum.
Gençlik
ve Spor Bakanlığı ve bağlı kuruluşlarının 2016 bütçesini sunmak üzere
huzurlarınızda bulunuyorum. Bakanlığımız adına söz alan ve faaliyetlerimizle
ilgili olumlu ve olumsuz görüşlerini, eleştirilerini dile getiren tüm
milletvekillerimize teşekkür ediyorum.
Dünya
ülkeleri arasında genç nüfusa sahip olma açısından ön sıralarda yer alan
Türkiye'mizde gençlerimizin ekonomik ve sosyal hayatta ve karar alma
mekanizmalarında rollerini genişletmek, gençlerimize daha kaliteli hizmet
sunmak, sporun geniş kitlelerce bir yaşam biçimi olarak benimsenmesini
sağlamak, farklı spor dallarını yaygınlaştırmak ve uluslararası yarışmalarda
başarılı olacak sporcular yetiştirmek temel amaçlarımızdandır.
Gençlerimizin
sağlıklı, üstün ahlaklı ve millî ve manevi değerlerine sahip çıkacak bireyler
olarak yetiştirilmesi, üzerinde önemle durduğumuz konulardan birisidir.
Hassasiyetimizin en üst düzeyde olduğu bir başka konu ise gençlerimizin zararlı
alışkanlıklardan korunmasına yönelik gerekli tedbirlerin alınması ve bunun için
de her türlü imkânın harekete geçirilmesidir. Gençlerimizin ekonomik ve sosyal
hayata aktif olarak katılmaları, ülkemizin geleceğine her açıdan olumlu
kazanımlar sağlayacaktır. Biliyoruz ki, ancak bu hedefle yetiştirilen bugünün
gençleri geleceğin Türkiye'sinde kalkınmanın lokomotifi olacaklardır.
Sayın
Başkan, değerli milletvekilleri; Bakanlığımız ve bağlı kurum ve
kuruluşlarımızla birlikte Cumhurbaşkanımız Sayın Recep Tayyip Erdoğan’ın huzur
ve himayelerinde hedeflenen, Başbakanımız Sayın Ahmet Davutoğlu’nun
hassasiyetle üzerinde durdukları gençliğimize ve ülke sporumuzun gelişimine
yönelik projeleri gerçekleştirmeye devam etmekteyiz. Gerçekleştireceğimiz bu
çalışmalar doğrultusunda gençlerimizin talep ve ihtiyaçlarını dikkate alarak
gençliğe yönelik hizmetlerin kapsamını genişletmekte ve niteliğini
yükseltmekteyiz.
Uluslararası
düzeyde başarılı sporcular yetiştirmek için gerekli altyapı ve üstyapının
geliştirilmesi çalışmalarını gerçekleştirmekteyiz. Gençlerimizin eğitimlerine
katkı sağlayacak çalışmaların yanı sıra eğitimlerinin bitiminde çalışma
hayatında da onlara yol gösterici olacak projeler yapmaktayız. Bu kapsamda
gençlerin mesleki bilgi ve beceri düzeyinin artırılması, kendi niteliklerine
uygun işlere yönlendirilmesi ve girişimciliklerinin geliştirilmesi
çalışmalarına önem vermekteyiz.
Sayın
Başkan, değerli milletvekilleri; Türkiye’miz pek çok alanda olduğu gibi etik ve
insani değerler açısından da zengin bir tarihe ve kültürel mirasa sahiptir.
Sahip olduğumuz bu eşsiz kültürün dezenformasyona uğramaması, gelecek nesillere
aktarılması, dünyada yaşanan hızlı değişim ve dönüşüm süreciyle ortaya çıkan
değerler karmaşası, ahlaki, insani ve manevi değerlerde meydana gelen
aşınmalardan etkilenmemesi amacıyla gençlerimize yönelik ahlaki, insani ve
manevi değerlerin arttırılması ve benimsetilmesine yönelik politikaların
üretilmesi ve uygulanması da çalışma programlarımızın arasındadır. 2014-2018
dönemini kapsayan Onuncu Kalkınma Planı milletimizi daha da yüksek bir refah
seviyesine ulaştırma yolunda önemli bir kilometre taşı olacaktır. 
Tabii
ki, buradaki görüşmeler esnasında dile getirilen birçok konuya da konuşmamın
içerisinde cevap vermeye çalışacağım ve aynı şekilde, dile getirilen bazı
konuların da düzeltmesini yapmaya gayret edeceğim.
Öncelikle,
Sayın Saffet Sancaklı spor hayatı içerisinde ve futbolculuk döneminde gerçekten
bizim de severek takip ettiğimiz, saygı duyduğumuz bir arkadaşımız. Kürsüden
biraz evvel Türkiye’nin şu anda FIFA sıralamasında 53’üncü olduğunu dile
getirdiniz. 
SAFFET
SANCAKLI (Kocaeli) – 2015’te Sayın Bakanım.
GENÇLİK
VE SPOR BAKANI AKİF ÇAĞATAY KILIÇ (Devamla) – Şu anda 20’nci sıradayız
elhamdülillah, daha da iyiye gideceğiz inşallah. (AK PARTİ sıralarından
alkışlar) 
SAFFET
SANCAKLI (Kocaeli) – İnşallah.
GENÇLİK
VE SPOR BAKANI AKİF ÇAĞATAY KILIÇ (Devamla) – Şu anda, Bakanlığımız merkez
teşkilatı için 221 milyon 497 bin lira, Spor Genel Müdürlüğü için 1 milyar 131
milyon 912 bin lira ve Yüksek Öğrenim Kredi ve Yurtlar Kurumu Genel Müdürlüğü
için 9 milyar 377 milyon 831 bin lira bütçe öngörülmektedir. 
Bakanlığımızca
gençlik alanında gerçekleştireceğimiz projelerin başında gençlik merkezlerimiz
gelmektedir. 2002 yılında sadece belli illerde ve spor tesislerinin içerisinde
küçük odalarda “gençlik merkezi” adı altında gençlerimize hizmet sunmaya
çalışırken 2016 yılında 81 ilde ve birçok ilçemizde tam teşekküllü olarak
hizmete sunduğumuz gençlik merkezlerimizin sayısı 215’e ulaşmıştır. İnşaatı
devam etmekte olan gençlik merkezlerinin de faaliyete geçmesiyle 2016 yılı
sonunda hedefimiz 366 gençlik merkezini faaliyete sokmaktır ve gençlik
merkezlerimizin üye sayısı şu an itibarıyla 1 milyon 500 bin civarındadır. Bu,
gerçekten ciddi anlamda, gençliğimizin kendisini geliştirebilmesi için onlara
sunulan imkânları en iyi şekilde kullanmaya çalıştığının en güzel göstergesidir.
Tabii
ki gençlik merkezlerimizde birçok farklı kursun, birçok farklı eğitimin
yapıldığı hepinizin malumudur. Bu çerçevede, değerler eğitimi, inovasyon ve
girişimcilik eğitimi, Türk edebiyatı, yakın tarih, sosyoloji, kişisel gelişim,
rehberlik ve psikolojik destek, hitabet ve diksiyon, kariyer planlama, liderlik
ve motivasyon alanlarında, toplam 516 bin gencimize eğitim verilmiştir. (AK
PARTİ sıralarından alkışlar)
Ayrıca,
güncel okumalar ve yazar buluşmalı kariyer sohbetleri, yakın tarih okumaları, gönüllülük
çalışmaları ve öğrenci kulüp faaliyetleri programlarından da 302 bin gencimiz
faydalanmıştır. 
Gençliğimize
yönelik gerçekleştirilen ve üzerinde hassasiyetle durduğumuz bir diğer projemiz
ise gençlik kamplarımızdır. Gençlerimizin çeşitli eğitim, sosyal, kültürel ve
sportif faaliyetlerle donatılmış nesiller olması için, toplam 27 kamp
tesisimizde, gençlerimize kendilerini geliştirme ve birbirleriyle kaynaşma
imkânı sunulmuştur. 2015 yılında gençlik kamplarımızdan faydalanan Türkiye'deki
tüm gençlerimizin sayısı 60 bindir. Aile ve Sosyal Politikalar Bakanlığıyla
imzalanan protokol çerçevesinde, 1.900 dezavantajlı gencimizin de
kamplarımızdan faydalanmasını sağladık. 
Proje
destekleri çerçevesinde, özellikle madde bağımlılığıyla mücadele konusunda, biliyorum,
hepimizin, tüm milletvekillerimizin bu anlamda büyük hassasiyeti var, çünkü
gençlerimizin bağımlılıkla mücadele konusunda desteklenmesi gerekiyor. Bu
anlamda 110 projeye destek sağladık ve toplam, üç yıl içerisinde 1.356 projeye
destek sağlayarak, 128 milyon 920 bin lira maddi destek sağlamış olduk, bu
sadece gençlik çalışmalarıyla alakalı olarak.
Tabii
ki gençliğimizin kendini geliştirmesi ve tarihî değerlerini de hatırlaması,
geçmişini bilerek geleceğe yürümesi için özellikle yaptığımız programlar
çerçevesinde Sarıkamış Şehitlerini Anma Programı bulunmaktadır ki her yıl
gerçekleştirilmektedir. 2015 yılında, yüzüncü yılında Sarıkamış Şehitlerini
Anma Programı’nda 100 bini aşkın gencimizle bu programımızı gerçekleştirdik. 
Bu
yıl, 2016 yılı 3 Ocak tarihinde tüm illerimizde, yani Türkiye'nin her bir
ilinde gençlik merkezlerimizde, yurtlarımızdaki ve tüm vatandaşlarımızın
katılabileceği açık programlarla, Türkiye'nin genelinde, Sarıkamış’ı anma
programları yaptık ki biliyorum, bu programlara birçok siyasi partinin
milletvekilleri de katıldılar ve birçok arkadaşımız da gelip bize burada yapmış
olduğumuz programlardan dolayı teşekkür etti.
Tabii
ki 57. Piyade Alay şehitlerimizi anma yürüyüşlerimiz ve bunun çerçevesinde,
aynı zamanda, gerçekleştirdiğimiz Uluslararası Liderlik Becerileri Kampı ve
ülkemize farklı ülkelerden gelmiş olup yurtlarımızda barınan ve aynı zamanda
ülkemizde eğitim gören -illa yurtlarımızda barınması da gerekli değil-
gençlerimizle beraber bu çalışmaları yapıyoruz. 56 iş adamı, sanatçı, bilim
insanı, tecrübeleriyle 18 bin gencimizle buluştu. 
Tabii
ki bu çalışmaları yaparken özellikle ve özellikle şunun altını çizmek
istiyorum: Bütün gençlik merkezlerimizde, Kredi ve Yurtlar Kurumunda yapılan
tüm faaliyetler gönüllük esasına göredir, hiç kimse zorla katılmak durumda
değildir. Ancak, şunu görmekteyiz: Genç kardeşlerimiz katılmış oldukları
programlardan memnuniyetlerini dile getirerek, bizlere program sayısının
artırılması konusunda özellikle talepte bulunmaktadırlar. Biz bu çalışmaları artırarak
bunu inşallah geliştireceğiz. 
Tabii
birçok konu var ama aynı zamanda, cevap vermek istediğim de birçok konu olduğu
için, konuşma metnimizin dışına çıkarak bazı konulara da cevap vereceğim.
Spor
alanında yaptığımız çalışmaları değerlendirecek olursak: Bakın, değerli
arkadaşlar, gerçekten Türkiye’de çok büyük çalışmaların ve çok büyük
atılımların yaşandığı bir dönemden geçiyoruz. Evet, burada dile getirildi,
sadece tesis yapmak tabii ki yeterli değil ama eğer spor tesisiniz olmazsa,
spor tesisi altyapınız olmazsa o zaman hayata geçireceğiniz hamleleri yapma
imkânınız olmaz. Bundan dolayı, her zaman dile getirdiğimiz gibi tabii ki
sadece tesis yapmak yetmez ama o tesisleri yapmazsanız içerisinde kendini
geliştirecek sporcular bulamazsınız. Dolayısıyla, bu anlamda 2002 yılına kadar
Türkiye’de hayata geçirilmiş olan, inşa edilmiş olan tesislerin sayısı 1.570
civarıdır. 2002’den bu yana inşa edilmiş olan spor tesisi sayısı -ki bunun
içerisinde irili ufaklı birçok tesis mevcut- 1.780 civarıdır. Sadece son yıl
içerisinde “mahalle tipi” olarak tabir ettiğimiz… Ki burada birçok
milletvekilimizin seçim bölgesinde ki bunun içerisinde muhalefet
milletvekilleri, iktidar milletvekilleri hep var, hiçbir ayrım yapmaksızın…
Çünkü gençliğimize yapacağımız hizmet ve gençlerimizin, çocuklarımızın
kullanacakları sosyal alanların geliştirilmesi, bizim geleceğe olan
yürüyüşümüzü geliştireceğinden dolayı 809 adet, “mahalle tipi” olarak tabir
ettiğimiz halı saha, basketbol sahası, voleybol sahası inşa ettik ve bunu
sadece bir yıl gibi kısa bir sürede başardık.
Tabii
ki 27 adet sporcu fabrikasını da 2016 yılı içerisinde hayata geçirmiş olacağız
inşallah, 5 tanesi şu anda faaliyette.
Tabii
ki dile getirilen birtakım rakamlar oldu. O rakamlarla ilgili olarak ben de
bazı rakamlar paylaşmak istiyorum. 2002 yılında 278 bin lisanslı sporcumuz
varken 2016 yılı şubat ayı itibarıyla 5 milyon 995 bin lisanslı sporcumuz var.
Bu yeterli midir? Bu konuda Saffet Bey’e kesinlikle katılıyorum, 78 milyon
nüfusu olan Türkiye’mizin çok daha fazla lisanslı sporcuya ihtiyacı vardır ve
işte bizim yaptığımız bu altyapı yatırımları ve aynı zamanda antrenörlere
yönelik yaptığımız eğitim çalışmaları da bunun artırılması için yapılmaktadır.
(AK PARTİ sıralarından alkışlar) 
Yine,
2002 yılında 18.674 olan antrenör sayısı, 2016 yılı şubat ayı itibarıyla 207
bine yükselmiştir ve bunların artarak devam etmesi, uluslararası tecrübeleri
haiz antrenörlerimizin daha da fazla Türkiye’mizde görev yapması gerektiğine
inanıyoruz.
Tabii
ki madalya sayılarıyla ilgili, Sayın Erdoğan Toprak’ın birtakım eleştirileri
oldu. Ancak, şunu söylememiz gerekir ki madalya istatistikleri AK PARTİ
iktidarından önce de 2000 yılından bu yana olimpiyat oyunları, dünya, Avrupa
şampiyonaları, Akdeniz Oyunları, Balkan şampiyonaları ve uluslararası
turnuvalar olmak üzere tasnif edilmektedir. Ve bu tasnifleri yaparken
Universiade, EYOF, Avrupa Oyunları gibi önemli organizasyonlar da bunun
içerisine daha sonra eklenmiştir. Bu eklenmeyle beraber verdiğimiz rakamdaki,
evet, toplam madalya sayımız 2015’te 5.178 olmuştur ve şunu da söyleyebilirim
ki bu madalyaların tabii ki artması gerekmektedir ve bu artması gerekmesi için
de biz elimizden gelen her türlü çalışmayı yapmaktayız. 
Yine,
burada, millî takımlarımızın, farklı branşlardaki millî takımlarımızın
uluslararası birtakım müsabakalarda ve aynı zamanda olimpiyatlardaki katılımı
ve başarı noktasında ortaya koydukları çalışmalarla ilgili eleştiriler oldu. 
Bakın,
özellikle bir şeyi hatırlatmak istiyorum: AK PARTİ iktidarı döneminde yaşanan,
bir ilktir. Takım sporlarında kota alan Kadın Millî Basketbol Takımımızın, yani
Potanın Perileri’nin 2012 Londra Olimpiyatları’na gitmesi AK PARTİ dönemlerinde
gerçekleşmiştir ve takım sporlarında bir ilktir. (AK PARTİ sıralarından
alkışlar) 
BAKİ
ŞİMŞEK (Mersin) - Bununla mutlu olun, bununla mutlu olun.
GENÇLİK
VE SPOR BAKANI AKİF ÇAĞATAY KILIÇ (Devamla) - Şu anda da Kadın Basketbol Millî
Takımımız 2016 Rio Olimpiyatları’na gidebilmek için kota müsabakalarına ve
çalışmalarına devam etmektedir. 
Aynı
şekilde, “12 Dev Adam” olarak adlandırılan ve Erkek Basketbol Millî Takımımızın
oluşturduğu kardeşlerimiz de yine AK PARTİ döneminde, 2010 yılında ilk kez
dünya 2’ncisi olmuştur ve İstanbul’da olmuştur. (AK PARTİ sıralarından
alkışlar) Dolayısıyla, şu anda da yine, Erkek Basketbol Millî Takımımız, yani
12 Dev Adam Filipinler’de yapılacak olan olimpiyat kota müsabakalarını
müteakip, ümit ediyoruz ki, Rio Olimpiyatları’na da katılacaktır.
Bu
çalışmalarla beraber, doping konusunda birtakım konular dile getirildi. Bakın,
şunu baştan söylemek istiyorum, geçen seneki bütçe konuşmamda dile getirdim:
Dopinge karşı bizim hiçbir toleransımız yoktur. Sıfır tolerans noktasındaki
duruşumuz sonuna kadar devam edecektir ve inanıyorum ki, spordan gelmiş olan,
spor kökenli arkadaşlarımızın da bu konuda bize verecekleri destek çok
önemlidir. Ama şunu söylemek istiyorum: 2014 yılında WADA Başkanı Sayın Craig
Reedie’nin, yine, İstanbul’da yapılan bir toplantıda, WADA tarafından
düzenlenen toplantıda, sporcuların sağlıyla alakalı olarak geleceğe yönelik
yapılacak çalışmalar içerisinde ülkemizin ortaya koymuş olduğu çabaları aynen
şu kelimelerle övmüştür ve demiştir ki: “Türkiye doğru yolda.” Ve, aynı
zamanda…
BAKİ
ŞİMŞEK (Mersin) - Doping için ne dedi Sayın Bakan, doping için? Bir de onu
anlatın.
GENÇLİK
VE SPOR BAKANI AKİF ÇAĞATAY KILIÇ (Devamla) - Lütfen dinleyin, lütfen dinleyin.
BAKİ
ŞİMŞEK (Mersin) - Dopinge de gelin. 
GENÇLİK
VE SPOR BAKANI AKİF ÇAĞATAY KILIÇ (Devamla) - Lütfen dinleyin. Bütün her
şeyimiz şeffaftır ve açıktır. İnternet sitesine girersiniz, bakarsınız.
Şu
anda, Türkiye’de meydana gelen birtakım olumsuzluklara rağmen, dopingle çok
ciddi bir mücadele yaparak dünya standartlarını yakalamış durumdayız ve dünya
standartlarını yakalamış olarak da bunun altına düşmüş durumdayız. Bu bir
gerçektir, rakamsal gerçektir. Bu, hiçbir şekilde, kimse tarafından inkâr
edilemez. Geçmişte sıkıntılarımız oldu mu? Evet, oldu. Bununla alakalı olarak
atmamız gereken adımlar var da atıyor muyuz? Atıyoruz. Atmaya devam edeceğiz
mi? Edeceğiz. Önemli olan, bunun arkasında sağlam bir iradeyle durmaktır ve şu
anda biz onu ortaya koyuyoruz. 
Yine,
federasyonların, spor federasyonlarımızın başkanlarıyla ilgili birtakım
eleştiriler oldu fakat şunu hatırlatmak isterim: Şu anda Basketbol
Federasyonumuzun Başkanı eski bir millî basketbolcudur, yine Voleybol
Federasyonumuzun Başkanı eski bir millî voleybolcudur. (MHP sıralarından
alkışlar) 
KAMİL
AYDIN (Erzurum) – Konuşmayı hepten değiştirip Saffet Bey’e cevaba
dönüştürdünüz.
GENÇLİK
VE SPOR BAKANI AKİF ÇAĞATAY KILIÇ (Devamla) – Dolayısıyla, hentbolda aynı
şekilde, millî atletlerimiz Atletizm Federasyonunda aynı şekilde, yüzmede aynı
şekilde, jimnastikte aynı şekilde... Bunlar tabii ki güzel şeyler ve artması
gereken şeyler. Ben bu noktada bunun olmaması gerektiği değil, daha da fazla
olması gerektiği konusunda hemfikirim ama salt, sadece eleştirmek için öyledir
veya böyledir demeyelim, beraberce bunu geliştirmek için birtakım çabalarımızı
ortaya koyalım. 
KAMİL
AYDIN (Erzurum) – Evet, Saffet’i başkan istiyoruz. 
GENÇLİK
VE SPOR BAKANI AKİF ÇAĞATAY KILIÇ (Devamla) – İnşallah, ümit ediyorum ki 2016
Rio Olimpiyatlarında birçok kardeşimiz, Taha, Rıza, Selçuk -ümit ederim İlkay
kotasını alır ve ilk kez olimpiyatlara katılma başarısını gösterir- Servet, Nur;
hepsi büyük başarılar elde ederler ve örneğin Nur Tatar kardeşimizin -biraz
sonra göstereceğim resimlerde- kendisi adına Van’da açılmış olan 5 bin kişilik
spor salonunda, ümit ediyorum ki olimpiyat madalyasını sergileme şansı olur.
(AK PARTİ sıralarından alkışlar) 
Tabii
ki bu çalışmaları gündeme getirdikten sonra, süremin de azlığını göz önünde
bulundurarak, Sayın Onursal Adıgüzel’in özellikle Kredi ve Yurtlar Kurumuyla
alakalı olarak yaptığı konuşmasında gündeme getirdiği bazı konulara cevap
vermek istiyorum. 
Bakın,
rakamlar yalan söylemez: Başvuru sayısı 389 bin, yerleştirilen öğrenci sayısı
277 bin yani yüzde 71 karşılama oranı. Yeterli midir? Değildir ama 2002’de 185
bin olan kapasitenin bugün itibarıyla 462 binin üzerinde olduğunu düşünürsek
çok büyük bir yol katetmiş durumdayız. 
Aynı
zamanda, aynı şekilde öğrencilerimize yaptığımız yardımlar, evet, kredi ve
burslar… İktidarımız döneminde sürekli artarak devam eden kredi ve burslarımız
şu anda 400 liraya ulaşmış durumda. (AK PARTİ sıralarından alkışlar) Bu, şu anda
öğrencilerimize iktidarımız tarafından verilmiş olan destektir. Bu gençliğimize
verebileceğimiz en büyük desteklerden birisidir ve hepsinin bunu da en iyi
şekilde kullanmasını ümit ediyoruz. 
Yine,
barınma yardımı… 11 lira, barınırken beslenme yardımı. Bakın, Sayın Adıgüzel,
bu beslenme katkısıdır, yardımıdır, bu birincisi. Bu, aylık 11 lira olarak
yapılırken şu anda aylık 270 liradır. (AK PARTİ sıralarından alkışlar) Bu,
matematiksel bir gerçektir.
AYKUT
ERDOĞDU (İstanbul) – Enflasyonu reel olarak ver.
GENÇLİK
VE SPOR BAKANI AKİF ÇAĞATAY KILIÇ (Devamla) – Aynı şekilde, Kredi ve Yurtlar
Kurumumuzda yapılan faaliyetler çerçevesindeki tüm faaliyetlerimiz gönüllülük
esasınadır ve genç bir siyasetçi olarak iki konuda gerçekten, dile getirmiş
olduğunuz sözlerden üzüldüm.
Birincisi:
Bakın, biz, hepimiz siyaset yapıyoruz, evet, hepimiz siyasi arenadayız. Ancak
ailelerimiz bu siyasi konuşmalar içerisinde, siyasi eleştiriler içerisinde
kullanılmaması gereken birer özelliğimizdir, mahremiyetimizdir. (AK PARTİ
sıralarından alkışlar) Benim çocuklarımın nasıl bir maddi gelirle veya hangi
parayla geçinecekleri… Bunu buraya getirmek doğru bir şey değildir. 
AYKUT
ERDOĞDU (İstanbul) – Burada öyle bir şey var mı ya? Böyle bir şey yok,
haksızlık ediyorsun!
GENÇLİK
VE SPOR BAKANI AKİF ÇAĞATAY KILIÇ (Devamla) – O zaman buraya çıkar, onun
açıklamasını da yapar.
Ayrıca,
Tunceli’de öğrenci yurtları sayısı, sizin dile getirdiğiniz gibi 400 civarı
değildir, 2 binin üzerindedir. Bu da Tunceli’deki öğrenci yurtlarımızdan
birinin resmidir. (AK PARTİ sıralarından gürültüler)
Yine,
ülkemizde birçok spor tesis yapılmışken bazılarınınsa bölücüler tarafından,
bölücü terör örgütü tarafından yakılması… Bakın, Kars Sarıkamış, kayak tesisi;
bu, eylül ayındaki hâli, ocak ayındaki hâli. (AK PARTİ sıralarından alkışlar)
Bu kadar hızlı bir şekilde de kendine getiriyoruz. Van’daki Nur Tatar Spor
Salonu… Bunlar sadece bazı örnekler.
Diğer
bir konu: Biz burada siyaset yaparken ülkemizin farklı alanlarından gelen… (CHP
sıralarından gürültüler)
Biraz
dinleyin ya, biraz dinleyin! 
AYKUT
ERDOĞDU (İstanbul) – Hayır ama sen ayıp ediyorsun.
GENÇLİK
VE SPOR BAKANI AKİF ÇAĞATAY KILIÇ (Devamla) – Cevap verecektir buraya gelip.
AYKUT
ERDOĞDU (İstanbul) – Cevap verelim tabii ki.
BAŞKAN
– Sayın Bakan, lütfen sözlerinizi tamamlar mısınız, süreniz geçiyor.
GENÇLİK
VE SPOR BAKANI AKİF ÇAĞATAY KILIÇ (Devamla) – Ülkemizde siyaset yaparken
özellikle ayrıştırıcı bir dil değil, birleştirici bir dil kullanmak zorundayız.
AYKUT
ERDOĞDU (İstanbul) – Tam senin yaptığın işte Çağatay(!)
GENÇLİK
VE SPOR BAKANI AKİF ÇAĞATAY KILIÇ (Devamla) – Çünkü, bakın, buraya gelip “ocu
bucu” olarak adlandırdığınız… “Yurtlarda nasıl ders veriyor?”, “gerici” gibi
birtakım kelimeler kullanıyorsunuz. Bu, genç bir siyasetçi için doğru bir şey
değil. Biz birleştirici olacağız, birlikte yapacağız bu işleri ve bir araya
getireceğiz. Ben bu anlamda… 
(Mikrofon
otomatik cihaz tarafından kapatıldı) 
AYKUT
ERDOĞDU (İstanbul) – O zaman biz de yurtlara adam gönderip konferans verdirelim
böyle bir şey varsa. Türkiye’de kaç aydın konferans vermiş yurtlarda?
BAŞKAN
– Sayın milletvekilleri…
GENÇLİK
VE SPOR BAKANI AKİF ÇAĞATAY KILIÇ (Devamla) – Aykut Bey… Aykut Bey, lütfen…
Bakın…
BAŞKAN
– Sayın Bakan, lütfen…
AYKUT
ERDOĞDU (İstanbul) – Sayın Başkan, Bakan cevap versin, Türkiye’de laik,
demokrat aydınlar yurtlarda konferans verebiliyor mu? Kimi kandırıyorsunuz,
rica ederim ya?
GENÇLİK
VE SPOR BAKANI AKİF ÇAĞATAY KILIÇ (Devamla) – Dolayısıyla, 2016 yılı bütçemizin
hayırlara vesile olmasını temenni ediyorum. Hepinize katkılarınız için teşekkür
ediyor, saygılar sunuyorum. (AK PARTİ sıralarından alkışlar)
BAŞKAN
– Teşekkür ederim Sayın Bakan.
ONURSAL
ADIGÜZEL (İstanbul) – Sayın Başkan…
BAŞKAN
– Sizi dinliyorum Sayın Adıgüzel.
ONURSAL
ADIGÜZEL (İstanbul) – İsmimin geçtiği bir sataşma vardı, mümkünse cevap vermek
istiyorum.
BAŞKAN
– Sizin isminiz geçti ama sizin söylediğiniz şeyleri tekrar etti ve size cevap
verdi. 
ONURSAL
ADIGÜZEL (İstanbul) – Çarpıtarak… 
BAŞKAN
- Şahsınızla ilgili hiçbir sataşma yok.
ONURSAL
ADIGÜZEL (İstanbul) – Söylemediğim şeyler söylendi ve ben genç bir
siyasetçiyim, Cumhuriyet Halk Partisi Gençlik Kolları…
SÜREYYA
SADİ BİLGİÇ (Isparta) – Tutanaklara bakalım Başkan, tutanaklara!
BAŞKAN
– Peki, hadi, gelin, iki dakika…
Genç
siyasetçileri kırmıyoruz, şimdi Gençlik ve Spor Bakanlığını konuşuyoruz ya o
yüzden.
V.- SATAŞMALARA İLİŞKİN KONUŞMALAR (Devam)
18.- İstanbul Milletvekili Onursal Adıgüzel’in, Gençlik
ve Spor Bakanı Akif Çağatay Kılıç’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dokuzuncu tur görüşmelerinde Hükûmet adına yaptığı konuşması sırasında şahsına
sataşması nedeniyle konuşması
ONURSAL
ADIGÜZEL (İstanbul) – Sayın Bakanımız doğru bir şey söyledi. Ben Cumhuriyet
Halk Partisi Gençlik Kollarından gelen genç bir siyasetçiyim ve Cumhuriyet Halk
Partili üyeler bana ön seçimde 20 bin oy verdi ve bugün sizin yanınızdayım,
burada karşınızdayım; öncelikle bunu söyleyeyim. 
Hiçbir
gazetenin önüne gidip de camları tekmeledim. Her zaman mağdurun, garibanın,
demokrasiye karşı olanların karşısında durup diğerlerinin yanında durdum. (CHP
sıralarından alkışlar, AK PARTİ sıralarından gürültüler)
Diğer
taraftan, benim Cumhuriyet Halk Partisi çatısı altında aldığım terbiye kimsenin
ailesine söz söylemeye izin vermez.
FUAT
KÖKTAŞ (Samsun) – Sen şu kursların rakamını bir söyle bakalım!
ONURSAL
ADIGÜZEL (Devamla) – Şimdi söyleyeceğim.
BAŞKAN
– Genel Kurula hitap eder misiniz Sayın Adıgüzel.
ONURSAL
ADIGÜZEL (Devamla) – Sayın Bakan, sizin çocuklarınızın yurtlarla çok işi
olmadığı için bilmezsiniz, ben şimdi söyleyeceğim. 2002’de 185 bin kişiye yurt
buluyorduk ama o gün 1 milyon 200 bin öğrenci vardı, bugün 6 milyondan fazla
öğrenci var, 4 bin kapasiteli yurt var. Ben dedim ki: “İstanbul’daki
öğrencilerin -tutanak kayıtlarına göre, sizin Plan ve Bütçe Komisyonundaki
tutanak kayıtlarına göre- yüzde 54’üne yurt sağlayabildik.” diyen Sayın
Bakanımız. Ben onun söylediklerini sadece dile getirdim. (CHP sıralarından
alkışlar) 
Ben,
AKP iktidarında öğrencilik yaptım, 2004’te öğrenciydim, 2002’de üniversite
kazanmıştım. Şunu gözden kaçırıyorsunuz: O günlerde ben üniversiteye geldiğimde AKBİL 20 liraydı, bugün öğrenciler
80 liraya AKBİL alıyorlar. 
Bir de, yaptığınız zamların reel anlamda öğrencilerin
cebine ne fayda sağladığına bakın. Bu ülkede inşaatlarda çalışıp harçlığını
çıkarmaya çalışan öğrenciler var ve ne yazık ki bunlar iş kazalarıyla ölüyor,
bunları görmezden gelmeyin. Sadece sizin çocuklarınız gibi bir eli yağda bir
eli balda okuyan öğrenciler yok.(AK PARTİ sıralarından gürültüler)
HÜSNÜYE ERDOĞAN (Konya) - CHP döneminde “Biz para
bulamıyoruz.” diye okula gidemiyorlardı. 
ONURSAL ADIGÜZEL (Devamla) - Köylerden büyük şehirlere
gelmiş öğrenciler var, onu gözden kaçırmayın. 
BAŞKAN – Sayın Konuşmacı, çocukları karıştırmayalım,
lütfen.
ONURSAL ADIGÜZEL (Devamla) – Teşekkür ederim. 
FUAT KÖKTAŞ (Samsun) - Her çıktığında sıkıntı
yaratıyorsun ya. 
İLKNUR İNCEÖZ (Aksaray) – Sayın Başkan…
BAŞKAN – Çocuklarımızı, lütfen, rica ediyorum, bu
kürsüde örneklemeyelim, rica ediyorum. 
VELİ AĞBABA (Malatya) – Sayın Başkan, ne söyledi, ne
söyledi Allah aşkına? Ne söyledi?(CHP sıralarından gürültüler)
BAŞKAN – Siz de oradan bana bağırmayın. Size de verecek
cevabım var. 
AYKUT ERDOĞDU (İstanbul) - Biz mi ayakkabı kutularını
doldurduk? Ne desek bir şey diyorsunuz ya. 
İLKNUR İNCEÖZ (Aksaray) - Her şeyi kişiselleştirme. 
VELİ AĞBABA (Malatya) – Eleştiri de mi yapmayacağız?
SAFFET SANCAKLI (Kocaeli) – Sayın Başkan...
BAŞKAN - Buyurun Sayın Sancaklı. 
SAFFET SANCAKLI (Kocaeli) – Sayın Bakan biraz önceki
konuşmasında yanlış bilgi verdiğimi söyledi, 69’a göre söz talep ediyorum. 
BAŞKAN – Peki, buyurun Sayın Sancaklı.
İki dakika size söz vereceğim. 
Sayın Bakana da sonra söz vereceğim. 
19.- Kocaeli Milletvekili Saffet Sancaklı’nın, Gençlik
ve Spor Bakanı Akif Çağatay Kılıç’ın 118 sıra sayılı 2016 Yılı Bütçe Kanunu
Tasarısı ile 119 sıra sayılı 2014 Yılı Kesin Hesap Kanunu Tasarısı’nın
dokuzuncu tur görüşmelerinde Hükûmet adına yaptığı konuşması sırasında şahsına
sataşması nedeniyle konuşması
SAFFET SANCAKLI (Kocaeli) – Hepinizi saygıyla
selamlıyorum. 
Sayın Bakanımız bu sıralamayla ilgili yanlış bilgi
verdiğimi söyledi. Ben futbol hayatımda çok yanlış pas atmış olabilirim ama
yanlış bilgi vermem, o konuda merak etmeyin. (MHP ve CHP sıralarından alkışlar)

Demin söyleyemediğim -Gençlik ve Spor Müdürümüz de
burada- sizden önceki bakanın yapmış olduğu bir yanlış uygulamayı da buradan
size söyleyeyim: Gençlik ve spor müdürlüklerindeki personellerde il ve ilçe
müdürleri tecrübeli, yetişmiş kadrolar olmasına rağmen kızağa çekildi, “uzman
kadrosu” adı altında atıl vaziyetteler. Hep bu ahbap çavuş ilişkisini
söylerken, biraz evvel yetiştiremedim, daha on gün önce sayın bir vekilimizin
kardeşi -polis kendisi- ilçe müdürlüğüne atandı. Daha sonra da basında yer
alınca geri almak zorunda kaldı. Biraz önce “Lütfen yardımcı olun, hep beraber
sporcu arkadaşlarla çalışalım.” dediniz, Sayın Bakan çok memnun oldum. 
Harun Erdenay konusunda da destekliyorum. Bunu söyledim
ben zaten “Federasyonların başkanlıklarına ehil insanlar gelsin.” diye.
Ben, evet, şu anda MHP milletvekiliyim, bununla da onur
ve gurur duyuyorum, bunu da her yerde söylüyorum. Ben eski bir millî sporcuyum
ama tahmin ediyorum millî futbolcu yok aramızda. Benim bilgim, tecrübem,
ehliyetim yeterlidir. Eğer samimi yardım isterseniz, davet ederseniz
memnuniyetle geliriz çünkü Milliyetçi Hareket Partisi Sayın Genel Başkanı
Devlet Bahçeli’nin söylediği gibi her zaman aynı şeyi söylüyoruz biz: “Önce
ülkem ve milletim, sonra partim ve ben.” Bu ülkenin hayrına bir şey varsa ben
hazırım Sayın Bakanım.
Teşekkür
ederim. (MHP sıralarından alkışlar)
BAŞKAN
– Teşekkür ederiz. 
İDRİS
BALUKEN (Diyarbakır) – Sayın Başkan…
BAŞKAN
- Sayın İnceöz, siz vaz mı geçtiniz?
İLKNUR
İNCEÖZ (Aksaray) – Sayın Başkanım, biraz evvel genç milletvekilimiz konuşurken
özellikle söyledi, işte “Şöyle geldim, böyle geldim.” diye ama… Kayıtlara
girmesi açısından benim naçizane bir tavsiyem olacak. Böyle, kişiler üzerinden
siyaset yaparak, birilerinin üzerine basarak yükselmeyi hedeflemesin. Tarzının
çok yanlış olduğunu özellikle belirtmek istiyorum. Burada olan ve olmayan -ve
bütün ön yargılarla- milletvekili arkadaşlarımızın çocuklarına “Bir eliniz
yağda, bir eliniz balda.” demek, bu tarafa bakıp başka türlü açıklamalar
yapmak; bunlar hoş değil.
SÜREYYA
SADİ BİLGİÇ (Isparta) – Rabb’im ona da çocuk nasip etsin.
İLKNUR
İNCEÖZ (Aksaray) - Siyaseti bu şekilde kişiselleştirmek yerine politikalar
üzerinden eleştirmek çok daha yerinde olurdu.
Teşekkür
ediyorum. 
BAŞKAN
– Teşekkür ediyorum.
GENÇLİK
VE SPOR BAKANI AKİF ÇAĞATAY KILIÇ (Samsun) – Sayın Başkan…
BAŞKAN
– Sayın Bakan, buyurun.
GENÇLİK
VE SPOR BAKANI AKİF ÇAĞATAY KILIÇ (Samsun) – Sayın Adıgüzel, ismimi anarak…
BAŞKAN
– Mikrofonunuzu açar mısınız.
GENÇLİK
VE SPOR BAKANI AKİF ÇAĞATAY KILIÇ (Samsun) – Eğer müsaade ederseniz sataşmadan
dolayı kürsüden cevap vermek isterim.
BAŞKAN
– Buyurun. (AK PARTİ sıralarından alkışlar)
İki
dakika…
20.- Gençlik ve Spor Bakanı Akif Çağatay Kılıç’ın,
İstanbul Milletvekili Onursal Adıgüzel’in sataşma nedeniyle yaptığı konuşması
sırasında şahsına sataşması nedeniyle konuşması
GENÇLİK
VE SPOR BAKANI AKİF ÇAĞATAY KILIÇ (Samsun) – Sayın Başkanım, teşekkür ediyorum.

Biraz
evvel benim söylediklerime cevap vermek için Sayın Adıgüzel kürsüye geldi ve
işte benim de tam söylemeye çalıştığım konuyu tekrarladı. Çünkü “çocuklarımızın
bir eli yağda, bir eli balda”ki gibi bir örneklemeyle yine ailelerimiz
üzerinden bir örnek verdi. İşte, bunu yapmayalım diyorum, bu bir. 
İLKNUR
İNCEÖZ (Aksaray) – İşte öğrenecek, öğrenecek ama…
SÜREYYA
SADİ BİLGİÇ (Isparta) – Hocam yanlış bir şey dedi Sayın Bakanım, olabilir.
Allah bütün çocuklarımıza versin. 
VELİ
AĞBABA (Malatya) – Niye üzerinize alınıyorsunuz?
BAŞKAN
– Laf atmayın lütfen. 
Sayın
Bakanım, buyurun. 
GENÇLİK
VE SPOR BAKANI AKİF ÇAĞATAY KILIÇ (Devamla) – Şimdi, ikincisi, sizin dile
getirmiş olduğunuz 6 milyon rakamı açık öğretimde de öğrenim gören tüm
öğrencilerin hep beraber kapsandığıdır, örgün öğretim 3 milyon 200 bindir. Bu
hesaba göre baktığınızda, şu anda 7’ye 1’dir. 
ONURSAL
ADIGÜZEL (İstanbul) – Hayır, örgün öğretim yüzde 54’üdür tabii ki.
GENÇLİK
VE SPOR BAKANI AKİF ÇAĞATAY KILIÇ (Devamla) – Bu da ayrıca dile getirilmesi
gereken bir konudur. Dolayısıyla, lütfen bu rakamları doğru şey yapalım. (AK
PARTİ sıralarından alkışlar)
FUAT
KÖKTAŞ (Samsun) – Bakanım, burs miktarlarına bir şey söylemedin.
GENÇLİK
VE SPOR BAKANI AKİF ÇAĞATAY KILIÇ (Devamla) – Ve şunu da söylüyorum…
VELİ
AĞBABA (Malatya) – Niye bu kadar alındınız ya!
GENÇLİK
VE SPOR BAKANI AKİF ÇAĞATAY KILIÇ (Devamla) – Bakın, öğrenci kardeşlerimiz
için, gençlerimiz için, çocuklarımız için yapacağımız her yatırım helal olsun
ve her yatırımı yapmaya biz devam edeceğiz. (AK PARTİ sıralarından alkışlar) 
Saffet
Bey’le de her zaman bir arada çalışmak için tabii ki kapımız sonuna kadar açık,
bunda hiçbir şüpheniz olmasın. Bizim amacımız ülkemizi, milletimizi,
gençlerimizi ve çocuklarımızı geleceğe en iyi şekilde taşımaktır. Tabii ki
eleştirilerimiz olacak, birbirimize karşı eleştiriler getireceğiz ama dediğim
gibi, bu eleştirileri yaparken kendi içimizde, birbirimize karşı nezaket ve
üslubumuzu koruyarak, muhafaza ederek bunu yapmamız gerekiyor ki geleceğe
yönelik olarak bu çalışmalarımızı gerçekleştirelim. 
2002
yılından itibaren Türkiye’mizde büyük işler başarmış olan AK PARTİ iktidarları,
kurucu Genel Başkanımız ve seçilmiş ilk Cumhurbaşkanımız Sayın Recep Tayyip
Erdoğan’ın ortaya koymuş olduğu çalışmalar doğrultusunda, bugün de Genel
Başkanımız ve Başbakanımız Sayın Ahmet Davutoğlu’nun Başbakanlığında yoluna
devam etmektedir. (AK PARTİ sıralarından alkışlar) 
Milletimiz
1 Kasım seçimleri sonucunda sözünü söylemiştir. Biz görevimizin başındayız,
görevimizin bilincindeyiz, hep beraber ülkemize hizmet etmek için buradayız. 
Teşekkür
ediyorum, iyi günler diliyorum. (AK PARTİ sıralarından alkışlar)
BAŞKAN
– Teşekkürler.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – İç Tüzük 60’a göre söz talebim var.
BAŞKAN
– Peki, buyurun, iki dakika…
VI.- AÇIKLAMALAR (Devam)
18.- Diyarbakır Milletvekili İdris Baluken’in,
Cumhurbaşkanının üçüncü köprü açılış töreninde sarf ettiği bazı ifadelerine
ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Tabii,
burada Ekonomi ve Maliye Bakanlıklarının bütçesini görüşüyoruz. Çalışma alanını
ve emek alanını da yakından ilgilendiren bir tartışma, çalışma. Ancak, buradaki
rakamlardan çok AKP’nin emek alanına genel bakışını ortaya koyan son derece
vahim bir tablo yaşandı bugün. Cumhurbaşkanı Erdoğan ve Başbakan Davutoğlu
bugün üçüncü köprünün açılış törenine katıldılar ve orada çalışan işçilerin,
emekçilerin ikramiye talebiyle ilgili, deyim yerindeyse medya önünde şov
yaptılar. İşçilerin ve emekçilerin ikramiye talepleri için Cumhurbaşkanı
Erdoğan oradaki patrona, işverene, sermaye sahibine “Ramazandan önce verin de
sadakadan sayın, zekâttan sayın.” anlamına gelecek cümleler kullandı. 
MİHRİMAH
BELMA SATIR (İstanbul) – Hiç öyle bir şey demedi.
İDRİS
BALUKEN (Diyarbakır) – Bunu kabul edilemez buluyoruz.
ORHAN
KIRCALI (Samsun) – Yorumlama, yorumlama, yorumlamadan! Kendine göre yorumlama!
İDRİS
BALUKEN (Diyarbakır) – İşçinin ve emekçinin bu ülkede alın terine, emeğine,
hakkına hukukuna…
İLYAS
ŞEKER (Kocaeli) – Artı veriyor ona, artı. Haddinin üzerinde veriyor,
“Alacağının üzerine ilave et.” diyor.
ALİM
TUNÇ (Uşak ) – Sen anlayamamışsın!
İDRİS
BALUKEN (Diyarbakır) – …sadaka ya da zekât tanımlaması üzerinden bir yaklaşımı
AKP Hükûmetinin gerçek bütçe planlamasıyla ilgili yaklaşımı üzerinden de bütün
halkımıza göstermek istiyoruz. 
Bu
ülkedeki işçilerin, emekçilerin sadakaya, zekâta ihtiyacı yoktur; alın terinin,
emeğinin karşılığını, hakkını, hukukunu almaya ihtiyacı vardır. Dünya Çalışma
Örgütünün verilerine göre son on üç yılda, AKP hükûmetleri döneminde
emekçilerin millî gelirden aldığı pay yüzde 43’ten yüzde 30’a düşmüşken,
dünyada iş cinayetlerinde en çok Türkiyeli emekçiler, işçiler yaşamını
yitirirken, en fazla çalışma saatiyle, en az ücretle, en örgütsüz kesim
olmakla…
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Bitiriyorum Sayın Başkan. 
BAŞKAN
– Tamamlayın lütfen. 
İDRİS
BALUKEN (Diyarbakır) – …işçilerin, emekçilerin alın teri, emeği, hakkı, hukuku
bu kadar sömürülürken bir de onlara verilecek en küçük bir ücretlendirmede
sadaka üzerinden, zekât üzerinden yapılacak olan bir tanımlamayı asla kabul
etmiyoruz, buradan da şiddetle kınıyoruz. 
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, nedir talebiniz?
ÖZGÜR
ÖZEL (Manisa) – Yerimden, İç Tüzük’ün 60’ıncı maddesinin verdiği hakka
dayanarak, aynen Sayın Baluken’in ve diğer grup başkan vekillerinin yaptığı
gibi açıklama yapmak istiyorum efendim.
BAŞKAN
– Buyurun.
19.- Manisa Milletvekili Özgür Özel’in, Gençlik ve Spor
Bakanı Akif Çağatay Kılıç’ın sataşma nedeniyle yaptığı konuşmasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Bakan doğru bir şey söylüyor, söylediği şu, diyor ki: “Bu
işe aileleri, çocukları, torunları karıştırmayalım.” Çok güzel. Sayın Bakanın
Sayın Cumhurbaşkanıyla geçmişte çok uzun mesaileri ve aralarında bir gönül
bağları var. Kendisinden rica ediyoruz, Sayın Cumhurbaşkanına, grubumuzun üyesi
Sayın Gülsüm Bilgehan Toker’in İsmet Paşa’nın torunu olduğunu hatırlatınız
lütfen öncelikle. 
İkincisi:
Sayın Bakanın kendi öz ve rahmetli dedesi Cumhuriyet Halk Partisinden
milletvekilliği yapmıştır beş dönem boyunca, onun biyolojik dedesidir, bizim
siyasi dedemizdir. CHP’ye ve geçmiş CHP zihniyetine kendi grubu, grubun kurucu
genel başkanı ve mevcut genel başkanı tarafından yöneltilen en ağır, acımasız
ve haksız saldırılar, ister istemez, siyaseten ret de etse biyolojik dedesi
üzerinden kendisini rahatsız ettiği için bu konuda ekstra bir hassasiyet
içindedir. (CHP sıralarından alkışlar) Biz, çocukların ve torunların bu işe
karışmamasını doğru buluyoruz. Ama, siyasetçilerin de bir görevi var,
çocuklarınızı ve torunlarınızı ihalelerden, iş takiplerinden ve dolayısıyla,
yolsuzluklardan uzak tutun ki bu kürsünün konusu olmasınlar. (CHP sıralarından
alkışlar)
GENÇLİK
VE SPOR BAKANI AKİF ÇAĞATAY KILIÇ (Samsun) – Sayın Başkan, yerimden müsaade
ederseniz…
BAŞKAN
– Yerinden konuşuldu, siz de yerinizden iki dakika lütfen Sayın Bakan.
20.- Gençlik ve Spor Bakanı Akif Çağatay Kılıç’ın,
Manisa Milletvekili Özgür Özel’in yaptığı açıklamasındaki bazı ifadelerine
ilişkin açıklaması
GENÇLİK
VE SPOR BAKANI AKİF ÇAĞATAY KILIÇ (Samsun) – Teşekkür ediyorum Sayın Başkan.
Sayın
Grup Başkan Vekilinin tabii ki ailemle ilgili olarak dile getirmiş olduğu
rahmetli dedem, evet, Cumhuriyet Halk Partisinden 5 dönem milletvekilliği
yapmıştır, Samsun Milletvekilidir ve Samsun’da da çok büyük bir hürmetle anılır
ve herkes tarafından da kabul edilmiştir. 
“Siyaseten
ret” mi dediniz, ben mi yanlış anladım?
ÖZGÜR
ÖZEL (Manisa) – Evet, evet. Siz reddediyor olabilirsiniz, biz sahipleniyoruz,
bizim siyasi dedemizdir.
GENÇLİK
VE SPOR BAKANI AKİF ÇAĞATAY KILIÇ (Samsun) – Peki. 
O
zaman, Sayın Özel, bakın, ben, evet, Adalet ve Kalkınma Partisinde
milletvekiliyim ve şu anda Türkiye Cumhuriyeti’nin Gençlik ve Spor Bakanıyım.
Cumhurbaşkanımızla uzun seneler yakın mesai yaptım ve bundan gurur duyuyorum,
bu benim için büyük bir şereftir. (AK PARTİ sıralarından alkışlar) Ama, aynı
şekilde rahmetli büyükbabamın Samsun’daki siyasi hayatını her yönüyle sonuna
kadar sahipleniyorum. 
ÖZGÜR
ÖZEL (Manisa) – Tamam, öyle yapın zaten.
GENÇLİK
VE SPOR BAKANI AKİF ÇAĞATAY KILIÇ (Samsun) – Bunda hiçbir şekilde bir soru
işareti yoktur. 
ÖZGÜR
ÖZEL (Manisa) – Cumhurbaşkanına söyleyin de hakaret etmesinler, onu söylüyoruz.

VELİ
AĞBABA (Malatya) – Bize söyleme, oraya söyle.
GENÇLİK
VE SPOR BAKANI AKİF ÇAĞATAY KILIÇ (Samsun) –Dolayısıyla, lütfen bu noktada
hiçbir şekilde… Siyasi eleştiriler başka şeylerdir, benim dile getirdiğim çok
farklı bir konu, bunu siz de biliyorsunuz. Lütfen burada bu konuyu noktalayın
ve burada bu şeyi kapatmış olalım.
Teşekkür
ederim Sayın Başkanım.
BAŞKAN
– Sayın Bakan, bir şey sorabilir miyim?
GENÇLİK
VE SPOR BAKANI AKİF ÇAĞATAY KILIÇ (Samsun) – Buyurunuz efendim.
BAŞKAN
– Dedenizi ben de tanımak şerefine erdim, bir ismini zikredebilir misiniz
lütfen.
GENÇLİK
VE SPOR BAKANI AKİF ÇAĞATAY KILIÇ (Samsun) – İlyas Kılıç.
BAŞKAN
– Kendisini rahmetle analım. (AK PARTİ sıralarından alkışlar)
GENÇLİK
VE SPOR BAKANI AKİF ÇAĞATAY KILIÇ (Samsun) – Sağ olun.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı:118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) EKONOMİ BAKANLIĞI (Devam)
1) Ekonomi Bakanlığı 2016
Yılı Merkezî Yönetim Bütçesi
2) Ekonomi Bakanlığı 2014
Yılı Merkezî Yönetim Kesin Hesabı

B) GENÇLİK VE SPOR BAKANLIĞI (Devam)
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ (Devam)
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI (Devam)
1) Maliye Bakanlığı 2016
Yılı Merkezî Yönetim Bütçesi
2) Maliye Bakanlığı 2014
Yılı Merkezî Yönetim Kesin Hesabı

E) GELİR İDARESİ BAŞKANLIĞI (Devam)
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU (Devam)
1) Kamu İhale Kurumu 2016
Yılı Merkezî Yönetim Bütçesi
2) Kamu İhale Kurumu 2014
Yılı Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
(Devam)
1) Kamu Gözetimi, Muhasebe
ve Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe
ve Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ (Devam)
BAŞKAN
– Şimdi Maliye Bakanı Sayın Naci Ağbal konuşacak.
Yirmi
dakika süresi.
Buyurun.
(AK PARTİ sıralarından alkışlar)
MALİYE
BAKANI NACİ AĞBAL (Bayburt) – Sayın Başkan, değerli milletvekilleri; Maliye
Bakanlığı ve bağlı kuruluşları bütçeleri üzerinde söz almış bulunuyorum.
Sözlerime başlarken hepinizi saygıyla selamlıyorum. 
Bilirsiniz
meşhur bir fıkra var. Çok iyi fıkra anlatamam ama bir anlatmayı deneyeyim
bakalım, başarabilecek miyim?
LÜTFİYE
İLKSEN CERİTOĞLU KURT (Çorum) – Siz başarırsınız Sayın Bakanım. 
MALİYE
BAKANI NACİ AĞBAL (Devamla) – Temel bir ekonomik toplantıya gidiyor. Toplantıda
Amerikalı, Avrupalıyla beraber Temel de var. Beraber vergi gelirlerinin
dağılımını konuşuyorlar. Amerikalı diyor ki: “Biz çizgiyi çizeriz, geliri
havaya atarız, vergi gelirleri sola düşerse halka, sağa düşerse devlete kalır.
Devlet harcamasını yapar.” Avrupalı diyor ki…
MUSTAFA
AKAYDIN (Antalya) – Bu anlatıldı bugün Sayın Bakan.
MALİYE
BAKANI NACİ AĞBAL (Devamla) – Bu meşhur bir fıkra ya, herkesin bildiği bir
fıkra bu. 
Avrupalı
diyor ki: “Biz daire çizeriz, içine düşen devlete, dışında kalan halka
hizmete.” Temel’e sıra geliyor. Temel diyor ki: “Siz çok uğraşıyorsunuz. Biz
vergi gelirlerini havaya atarız, havada kalan halka, yere düşenin hepsi de
devlet harcamalarına.” Demin anlatılmıştı, CHP grubu gülmüştü. (AK PARTİ
sıralarından alkışlar) Bu fıkrada tek anlatmadığım… Bu fıkrada…
ÖZGÜR
ÖZEL (Manisa) – Senin grubun fıkradan anlamıyorsa ben ne yapayım! 
MALİYE
BAKANI NACİ AĞBAL (Devamla) – Bu fıkrada tek anlatmadığım…
BAKİ
ŞİMŞEK (Mersin) – Anlatsan güleceğiz, onu bile anlatamadın!
OKTAY
VURAL (İzmir) – Sayın Bakan, bütçeyi de böyle anlatın.
BAŞKAN
– Sayın milletvekilleri, Sayın Bakan konuşuyor, lütfen…
MALİYE
BAKANI NACİ AĞBAL (Devamla) – Bu fıkrada bir eksiklik var. Yani tamam, bir toplantı
olmuş, görüşmeler olmuş ama bu toplantı hangi yıl yapılmış? 
BAKİ
ŞİMŞEK (Mersin) – Anlatsan güleceğiz. Okudun.
MALİYE
BAKANI NACİ AĞBAL (Devamla) – Söyleyeyim mi? 2002’de yapılmış. (AK PARTİ
sıralarından alkışlar) Başka bir yıl olabilir mi? Şimdi, Temel fıkrasından
hareketle bakalım gerçekten 2002’de mi olmuş bu, 2015’te mi olmuş? Bunu test
edelim, değil mi? Bütçe bunun en doğru adresi değil mi? 2002 yılında toplanan
vergi gelirleri 100 lira.
ORHAN
KARASAYAR (Hatay) – İyi dinlesinler Sayın Bakan.
MALİYE
BAKANI NACİ AĞBAL (Devamla) – Havaya atıyoruz. Havaya attığımızda eğer havada
kalan vatandaşa gidiyorsa, kaç lira? Sadece 14 lira. Yani vatandaşın cebinde
sadece 14 lira kalıyor, onun hizmetine gidiyor. Şu devlet harcaması dediğimiz
faize kaç lira gidiyor? 86 lira gidiyor. Bu fıkra 2002’de olabilir mi?
Kesinlikle 2002’de olmuş. (AK PARTİ sıralarından alkışlar) 
FUAT
KÖKTAŞ (Samsun) – Doğru, aynen öyle. 
MALİYE
BAKANI NACİ AĞBAL (Devamla) – Peki, gelelim 2015’e. 2015’te Temel aynı
toplantıya Amerika’ya gitseydi -gitmiştir mutlaka canım- ne olurdu? Aynı vergi
gelirleri 100 lira, atıyoruz bunu havaya, tam tamına 88 lirası halka. (AK PARTİ
sıralarından “Bravo” sesleri, alkışlar)
BAKİ
ŞİMŞEK (Mersin) – Rıza Sarraf’a…
MALİYE
BAKANI NACİ AĞBAL (Devamla) - Dolayısıyla, tam fıkralık bir hayatımız var
2002’de. 2015’te de halkın bütçesi var. (AK PARTİ sıralarından alkışlar) 
MEHMET
ERDOĞAN (Muğla) – Cengiz’e mi gidiyor, Rıza Sarraf’a mı gidiyor? Kime gidiyor?
KEMAL
ZEYBEK (Samsun) – Siz cumhuriyet tarihinde ödenen faizlerin tamamını bir yılda
ödüyorsunuz.
MALİYE
BAKANI NACİ AĞBAL (Devamla) - Geçen defa anlattım, arkadaşlarım bana ısrar
etti, dediler ki: “Ya, bir daha kürsüye geldiğinde şunu bir daha anlat,
bazıları anlamıyorlar.” Onun için, bir daha anlatacağım. (AK PARTİ sıralarından
alkışlar) 
Geçen
sefer anlatmıştım, şu 2002’de meşhur bir bütçe vardı, 119 milyar liralık bir
bütçe. Bu bütçeden ne kadar faize gidiyordu? 51 milyar lirası faize gidiyordu,
51 milyar lirası.
KEMAL
ZEYBEK (Samsun) – Şimdi kaç lira gidiyor?
MALİYE
BAKANI NACİ AĞBAL (Devamla) - Peki, sağlığa ne kadar gidiyordu? 13,5 milyar
lira. Eğitime ne kadar? 11 milyar lira. Yatırıma ne kadar? 7,8 milyar lira.
Topluyorum üçünü. 
OKTAY
VURAL (İzmir) – Topla. Kaç?
MALİYE
BAKANI NACİ AĞBAL (Devamla) - Üçünün toplamı 32,6 milyar lira. 
OKTAY
VURAL (İzmir) – Bravo!
MALİYE
BAKANI NACİ AĞBAL (Devamla) - Faize kaç gitmişti? 51,7.
Arkadaşlar,
Temel fıkrasına uyan bütçe hangi bütçe? 2002 bütçesi. 
KEMAL
ZEYBEK (Samsun) – Şimdi faizle o giderleri topla bakayım! 
MALİYE
BAKANI NACİ AĞBAL (Devamla) - Peki, geliyoruz 2016 bütçesine. 2016 bütçesinde
570 milyar liralık bir bütçemiz var. 119 milyar liradan 570 milyar liraya
çıkmışız. Peki, bu faize ne kadar gidiyor? 2002’de ne kadardı? 51 milyardı.
2016’da herhâlde bu 100-200’e çıkmıştır değil mi deminki hesaba göre? Hayır,
sadece 56 milyar lira faize gidiyor. (AK PARTİ sıralarından alkışlar) 
Peki,
buna karşılık… 
KAZIM
ARSLAN (Denizli) – Peki, halka ne gidiyor Sayın Bakan? 
MALİYE
BAKANI NACİ AĞBAL (Devamla) - Bakın, demin söylemiştim, üçünün toplamı
-yatırım, eğitim ve sağlık- faizin yanına bile yaklaşamıyordu. 
Şimdi
geliyorum 2016’ya. Yatırım giderleri 60 milyar lira. Tek başına faiz
giderlerinden fazla mı? (AK PARTİ sıralarından alkışlar) Geliyorum eğitim
giderlerine. Kaç lira? 109 milyar lira. Faize harcadığımız paranın 2 katı. (AK
PARTİ sıralarından alkışlar) Sağlık giderleri az kalır mı? Sağlık giderleri 95
milyar lira. (AK PARTİ sıralarından alkışlar) Arkadaşlar, üçünü topluyorum, 264
milyar lira yapıyor. Faiz ne kadardı? 56 milyar lira. 56 milyar nerede, 264
milyar lira nerede! (AK PARTİ sıralarından alkışlar) Dolayısıyla, bu Temel
fıkralarını anlatırken tarihini anlatmak lazım, tarih verirse ona uygun olur.
OSMAN
AŞKIN BAK (Rize) – Doğru diyorsun, tarihini anlatmak lazım.
KAZIM
ARSLAN (Denizli) – Devletin borcu ne oldu? 
MALİYE
BAKANI NACİ AĞBAL (Devamla) – Bugün, biliyorsunuz, önemli bir gün arkadaşlar,
bugün önemli bir gün. 
ALİ
ŞEKER (İstanbul) – Halkın borcu ne kadar? Devletin borcu ne kadar?
KAZIM
ARSLAN (Denizli) – Devletin borcu ne oldu? Halkın borcunu söyle!
ALİ
ŞEKER (İstanbul) – Ne kadar yük bindiriyorsunuz?
MALİYE
BAKANI NACİ AĞBAL (Devamla) – Değerli arkadaşlar, bugün önemli bir gün, Yavuz
Sultan Selim Köprüsü’nde son tabliye atıldı. (AK PARTİ sıralarından alkışlar)
Boğaz’ın iki yakasını AK PARTİ iktidarı tekrar bir araya getirdi, hayırlı
uğurlu olsun. (AK PARTİ sıralarından alkışlar) 
Peki,
söz Boğaz’dan açılmışken şöyle Boğaz’ın bir gerisine gidelim, bakalım, ne var?
ERHAN
USTA (Samsun) – Rant var, rant!
MALİYE
BAKANI NACİ AĞBAL (Devamla) – Birinci köprü ne zaman yapılmış? Arkadaşlar,
birinci köprü 1973’te yapılmış. İkinci köprü ne zaman yapılmış, Fatih Sultan
Mehmet Köprüsü? Rahmetli Özal zamanında, 1988 yılında. 88 yılından sonra
2002’ye kadar hiç Boğaz’ı şöyle birbirine kucaklaştırmışlar mı? Asla. Peki, AK
PARTİ ne yapmış? AK PARTİ…
AYKUT
ERDOĞDU (İstanbul) – Kim iktidardı o zaman Sayın Bakan, kim iktidardı?
BAKİ
ŞİMŞEK (Mersin) – 2016’ya kadar ne yapmış, söyler misin?
MALİYE
BAKANI NACİ AĞBAL (Devamla) – Arkadaşlar, Marmaray Projesi hayırlı olsun. (AK
PARTİ sıralarından alkışlar) Marmaray Tüp Geçit Projesi… Arkadaşlar, hani demin
diyorlardı ya “Ya, yapılanlara teşekkür edilsin.” Sonuna kadar teşekkür
ediyoruz, Allah yapanlardan hep razı olsun ama başladığın işi bitireceksin. (AK
PARTİ sıralarından alkışlar) Bitiremediysen o iş senin değildir. Başlamış bir
Marmaray, bitirilememiş. Kim bitirmiş onu? AK PARTİ bitirmiş. Dolayısıyla,
Marmaray Projesi’nden…
ALİ
ŞEKER (İstanbul) – Banliyö trenlerini daha bitiremediniz, banliyö trenlerini!
Halkalı-Sirkeci çalışmıyor dört senedir!
MALİYE
BAKANI NACİ AĞBAL (Devamla) – Marmaray Projesi gerçekten Boğaz açısından son
derece önemli bir proje.
Yine,
Avrasya Tüneli, biz yani…
AYTUĞ
ATICI (Mersin) – Maliye Bakanı seçim konuşması yapmaz Sayın Bakan.
MALİYE
BAKANI NACİ AĞBAL (Devamla) – Bakın, 88’den bu yana Boğaz’ı birleştiren hiçbir
proje yok.
AYTUĞ
ATICI (Mersin) – Maliye Bakanına yakışır bir konuşma yapın!
MALİYE
BAKANI NACİ AĞBAL (Devamla) – Biz Yavuz Sultan Selim Projesi’ni bitirmişiz,
Marmaray Projesi’ni bitirmişiz; yetmiş mi? Hayır, yetmemiş. 
AYTUĞ
ATICI (Mersin) – Hâlâ seçim konuşması yapıyorsunuz!
MALİYE
BAKANI NACİ AĞBAL (Devamla) – Şimdi de diyoruz ki: Avrasya Tüneli Projesi’ni
yapacağız. 
KEMAL
ZEYBEK (Samsun) – Kaç para, kaç para? Tamamı kaç lira?
MALİYE
BAKANI NACİ AĞBAL (Devamla) – Nedir Avrasya Tüneli? Dünyada bir ilk, tek
geçişte tek tünel hâlindeki kara yolu ve metro geçişlerini kapsayan, 3 katlı,
büyük İstanbul tüneli; İstanbul’a, Türkiye’ye hayırlı olsun. (AK PARTİ
sıralarından alkışlar) 
Değerli
arkadaşlar, dedik ya bir Temel fıkrası var, hani zaman zaman konuşulur, “Ya,
mega proje olarak Türkiye’ye ne kattınız kardeşim?” 
AYTUĞ
ATICI (Mersin) – Kanal İstanbul…
MALİYE
BAKANI NACİ AĞBAL (Devamla) – Demin arkadaşlara sordum, “Ya, arkadaşlar, şu
1990’lı yıllarda yapılan projeler var mı? Bir getirin bakalım.” dedim, liste
aldım. 
MEHMET
GÜNAL (Antalya) – Daha geri git, daha geri, 60’lara git, 50’lere git. 
BAKİ
ŞİMŞEK (Mersin) – Siz gelene kadar bir şey yapılmadı bu ülkede, iyi ki siz
geldiniz(!)
MALİYE
BAKANI NACİ AĞBAL (Devamla) – Allah yapanlardan razı olsun. 
MEHMET
GÜNAL (Antalya) – Aferin sana(!) Bir de 2015’e gel hadi. 
MALİYE
BAKANI NACİ AĞBAL (Devamla) – Atatürk Barajı 90’lı yıllarda tamamlanmış. Sebep
olandan da yapandan da Allah razı olsun. (AK PARTİ sıralarından alkışlar) 
Ama
AK PARTİ Hükûmeti dönemlerine baktığımız zaman, mega proje…
ERHAN
USTA (Samsun) – Hayır ya, siz yaptınız(!) 
BAKİ
ŞİMŞEK (Mersin) – Onu da siz yaptınız(!)
MALİYE
BAKANI NACİ AĞBAL (Devamla) – Arkadaşlar, AK PARTİ demek mega proje demek, mega
proje demek AK PARTİ demek. (AK PARTİ sıralarından alkışlar) 
Bu
dönemde, Ankara-Konya hızlı tren projesi, Ankara-Eskişehir hızlı tren projesi,
Ankara-İstanbul hızlı tren projesi… Hızlı tren projeleri mega projelerdir. Kim
yaptı? AK PARTİ yaptı. Hayırlı uğurlu olsun. (AK PARTİ sıralarından alkışlar) 
OSMAN
AŞKIN BAK (Rize) – Bu paralar nereye harcanıyor? Millete harcanıyor. 
AYTUĞ
ATICI (Mersin) – Kanal İstanbul projeniz vardı, ne oldu Kanal İstanbul?
BAKİ
ŞİMŞEK (Mersin) – Ya, kaç gün oldu sen Bakan olalı ya? Yaptığına bak ya! Maliye
Bakanısın ya, paradan haber ver! Ayıp ya! 
MEHMET
GÜNAL (Antalya) – Ulaştırma Bakanı mı oldun?
BAKİ
ŞİMŞEK (Mersin) – Maliye Bakanısın, Maliye, hatırlatayım. 
MALİYE
BAKANI NACİ AĞBAL (Devamla) – Arkadaşlar, meşhur bir Bolu Dağı Tüneli vardı,
hatırlar mısınız? 
FUAT
KÖKTAŞ (Samsun) – Yılan hikâyesi, yılan hikâyesi…
MALİYE
BAKANI NACİ AĞBAL (Devamla) – Yıllarca “Yok artık canım, bu artık olmayacak.
İtalyanlar gitti gidecek, bıraktı bırakacak.” 
OSMAN
AŞKIN BAK (Rize) – “Patates” deyince akla Bolu Tüneli geliyordu. 
BAŞKAN
– Biraz sessiz olabilir misiniz sayın milletvekilleri.
MALİYE
BAKANI NACİ AĞBAL (Devamla) – Ne oldu? Bu projeyi AK PARTİ, kaldığı yerden aldı
ve çok hızlı bir şekilde bitirdi. 
MEHMET
GÜNAL (Antalya) – Seni keşfetmekte çok geç kalmışlar, geçen seçimlerde Bakan
olsan daha iyi olurmuş! İyi siyaset…
MALİYE
BAKANI NACİ AĞBAL (Devamla) – Meşhur bir Karadeniz Otoyolu Projesi vardı. Ne
oldu? AK PARTİ geldi, masaya yumruğunu vurdu ve o projeleri tamamladı. (AK
PARTİ sıralarından alkışlar) 
Dolayısıyla,
mega projeler anlamında baktığımız zaman, AK PARTİ döneminde her anlamda…
Havalimanlarını saysam herhâlde sürem yetmez, o kadar çok havalimanı projesi
yaptık ki. 
HÜSNÜYE
ERDOĞAN (Konya) – Biliyorlar, biliyorlar. 
LÜTFİYE
İLKSEN CERİTOĞLU KURT (Çorum) – Biliyorlar Sayın Bakanım. 
MALİYE
BAKANI NACİ AĞBAL (Devamla) – Yok, bilmiyorlar arkadaşlar; o kadar söylüyoruz,
söylüyoruz; bilmiyorlar. 
Sonra,
arkadaşlar, bu ülkede taş üstüne taş koyan herkese teşekkür ediyoruz. Herkes
bürokratik olarak da siyasette de şerefiyle, namusuyla bunu yapıyor. Kimsenin
şerefinde, namusunda değiliz. Hepimizin zaten yapması gereken, şerefimizle,
namusumuzla bu işleri yapmak değil mi? Bu bir meziyet mi? (AK PARTİ
sıralarından alkışlar) 
Bir
de, bilirsiniz, bir ülkede büyürsünüz. 90’lı yıllarda bu kadar büyüdük,
2002’den sonra bu kadar büyüdük diye mukayeseler yapılır. Ama o büyüme acaba
nasıl bir büyüme, o büyümenin içinde ne var, o büyümenin içerisinde yatırım mı
var, krizler mi var? 
Bakın,
1990’lı yıllar boyunca… 
BAKİ
ŞİMŞEK (Mersin) – Rıza Zarraf, Rıza Zarraf, altın, Rıza Zarraf var.
MALİYE
BAKANI NACİ AĞBAL (Devamla) – Bakın, dinleyin, bu çok önemli arkadaşlar,
bunları öğrenin. 
1990’lı
yıllar boyunca Türkiye’de kamu yatırımlarının ortalama bitirilme süresi
yaklaşık on yıldı. Yani bir kamu yatırımına başlayacaksınız… İşte, mesela,
rakamları vereyim: 1998’de 10,4; 1999’da 10,2; 1996’da 11,9 yani bir projeye
başlıyorsunuz… Allah yardım etsin memlekete, o zaman zaten hiçbir iktidarın
ömrü iki yıldan fazla değildi ki. Dolayısıyla, bir kamu yatırımı ortalama on
yılda bitiriliyordu. Peki, AK PARTİ iktidarı geldi, ne oldu? Arkadaşlar, şu
anda kamu yatırımlarının ortalama bitirilme süresi dört yıl. (AK PARTİ
sıralarından alkışlar) 
KAZIM
ARSLAN (Denizli) – Haydarpaşa-Pendik bitmedi, Haydarpaşa-Pendik. Sayın Bakan,
Haydarpaşa-Pendik Demiryolu yapılmadı.
ERHAN
USTA (Samsun) – Ne zaman başladı programlar?
MEHMET
GÜNAL (Antalya) – Biz başlattık, onu da söylesene, o projeleri kim başlattı,
bir söyle bakalım?
KAZIM
ARSLAN (Denizli) – Dört yıl oldu, Haydarpaşa-Pendik Demiryolu…
MALİYE
BAKANI NACİ AĞBAL (Devamla) – Arkadaşlar, burada yine gündeme getirildi. Hani
2002’ye geldiğimizde bu ülkenin…
MEHMET
GÜNAL (Antalya) – Kim başlattı söylesene, “Allah razı olsun.” diyordun. Ne
zaman başladı?
MALİYE
BAKANI NACİ AĞBAL (Devamla) – Başlatana Allah razı olsun da bitiremeyene de
yazıklar olsun, ne diyeyim yani. (AK PARTİ sıralarından alkışlar) 
MEHMET
GÜNAL (Antalya) – Ayıp ayıp! Kimin başlattığını da söylesene…
MALİYE
BAKANI NACİ AĞBAL (Devamla) – Biz başlanıp da bitirilmeyeni bitirdik.
Yenilerine de başladık, başladığımız gibi de bitirdik arkadaşlar. Açılış töreni
yapıyor muyuz, hep kurdele kesiyoruz.
ÖZKAN
YALIM (Uşak) – Kaç tane, kredi kartından yatan insan var hapishanelerde?
BAKİ
ŞİMŞEK (Mersin) – Cengiz İnşaatın borcunu sildin mi, silmedin mi, bunu açıkla
bakalım.
MALİYE
BAKANI NACİ AĞBAL (Devamla) – Eskiden siyaset kurumu temel atma törenleriyle
bilinirdi, bol bol temel atma törenleri yapıldı. AK PARTİ iktidarları döneminde
temel atma törenleri mi yapılıyor, yoksa kurdeleler mi kesiliyor? (AK PARTİ
sıralarından alkışlar) 
BAKİ
ŞİMŞEK (Mersin) – Cengiz İnşaat, Cengiz…
MALİYE
BAKANI NACİ AĞBAL (Devamla) – Şimdi, arkadaşlar, sosyal güvenlik sistemiyle
ilgili…
OSMAN
AŞKIN BAK (Rize) – Ya, çok bereketli bütçeler bunlar, on dört senedir maşallah,
bereketli bütçeler bunlar, maşallah. On dört yıldır… Bir daha yapalım, bir on
beş yıl daha yapalım, elli yıl daha yapalım bütçe…
MALİYE
BAKANI NACİ AĞBAL (Devamla) – Ya, arkadaşlar oradan laf atacaklar, siz laf
atmayın. Atmıyorlar artık, sustular. (AK PARTİ sıralarından alkışlar, CHP ve
MHP sıralarından gürültüler)
Değerli
arkadaşlar, sosyal güvenlik açıkları bu ülkede her zaman…
OSMAN
AŞKIN BAK (Rize) – Altmış yıl daha yapalım, elli yıl daha yapalım bütçeleri.
BAŞKAN
– Sayın milletvekilleri, sükûnetinizi muhafaza edin lütfen.
MALİYE
BAKANI NACİ AĞBAL (Devamla) – Arkadaşlar, sosyal güvenlik açıkları… Değerli
arkadaşlar, bakın, 2002’ye gelirken ülkeyi uçurumun kenarına getiren birkaç
faktör vardı. (CHP ve MHP sıralarından gürültüler)
BAŞKAN
– Sayın milletvekilleri, duymuyorum Sayın Bakanı, ciddiyetimizi koruyalım
lütfen.
MALİYE
BAKANI NACİ AĞBAL (Devamla) – Bunlardan bir tanesi kamu bankalarıydı, bir
tanesi de sürdürülemez sosyal güvenlik açıklarıydı. Doğru mu? Doğru, hepimiz
bunu biliyoruz. 
MEHMET
ERDOĞAN (Muğla) – Bugün ne kadar açığın var?
MALİYE
BAKANI NACİ AĞBAL (Devamla) – Burada bugün sosyal güvenlik açıklarıyla ilgili
bazı sözler ifade edildi. Doğru, 2016 yılında Sosyal Güvenlik Kurumuna
yapılacak aktarmaların, transferlerin toplamı 102 milyar liradır, 2002 yılında
bu 11 milyar liradır. Bu, sosyal güvenlik açıklarının daha da arttığı anlamına
gelmez, tam tersine sosyal devleti, sosyal güvenlik uygulamaları bağlamında
daha derin bir şekilde hayata geçirdiğimizi gösterir. 
MEHMET
GÜNAL (Antalya) – Vay be! Birinci kısmını da söylesene, kamu bankalarını da
söyle! Kamu bankalarını da siz kurtardınız!
BAŞKAN
– Sayın Günal…
MALİYE
BAKANI NACİ AĞBAL (Devamla) – Nitekim, rakam vereyim de dinleyin arkadaşlar,
2002 yılında Sosyal Güvenlik Kurumunun mali disiplinini açık finansmanıyla
ölçersiniz, “Bu kurumun açık finansmanı ne kadardır?” diye. 2002 yılında Sosyal
Güvenlik Kurumunun açık finansmanının millî gelire oranı yüzde 2,6 yani millî
gelirin 2,6’sını sosyal güvenlik açığına veriyormuşuz. Peki, geldik 2016’ya. Şu
anda Sosyal Güvenlik Kurumunun açık finansmanı kaça düştü? 0,5 yani yüzde 1’in
altında. Arkadaşlar, mali disiplin budur, bütçe disiplini budur. 
Peki,
hem bunu düşürdük aşağıya hem de bu kadar rakam niye yukarıya gitti? Bir tane
kalem söyleyin de buradan bir ders çıkaralım. Yıllardır söylenir “İş gücü
üzerindeki maliyetleri azaltalım, iş gücünün maliyetlerini azaltalım ki
işletmelerimiz daha rekabetçi olsun.” diye. Biz 2008 yılında sosyal güvenlik
primlerinde 5 puan indirime gittik. Niye? Bizim işletmelerimizin sosyal
güvenlik yükleri azalsın diye. Arkadaşlar, şu söylediğiniz 102 milyar liranın
içinde sadece bunun rakamı 22 milyar lira. Bugün biz Sosyal Güvenlik Kurumunun
alması gereken 22 milyar liralık bir primden vazgeçiyoruz. Niye vazgeçiyoruz?
Yeter ki işletmelerimiz üretsin, yatırım yapsın, ihracat yapsın, daha rekabetçi
olsun diye. Dolayısıyla, burada yapılan faize gitmiyor arkadaşlar.
MEHMET
GÜNAL (Antalya) – Yandaşlara gidiyor, yandaşlara.
BAKİ
ŞİMŞEK (Mersin) – Cengiz İnşaata.
MALİYE
BAKANI NACİ AĞBAL (Devamla) - Bakın, faize giden bir şey yok, hepsi vatandaşa
gidiyor, vatandaşın cebine gidiyor, vatandaşın hastanesine gidiyor, vatandaşın
okuluna gidiyor, vatandaşın üniversitesine gidiyor.
Kamu
sağlık harcamaları, AK PARTİ hükümetleri döneminde ciddi anlamda arttı. Doğru,
artırmamız lazım çünkü 2002 yılında sağlığa insanlar zaten erişemiyordu ki,
ilacına erişemiyordu ki.
BAKİ
ŞİMŞEK (Mersin) – Türkiye’de bir sürü insan hastaneye gitmeden ölmüştü…
MALİYE
BAKANI NACİ AĞBAL (Devamla) - Şimdi hastanesine de erişiyor, ilacına da
erişiyor, ilacını da alıyor, konforlu yataklarda yatıyor, tek kişilik odalarda
kalıyor. İnsanlar hep beraber diyorlar ki: “Bu ülkeden, bu devletten, Recep
Tayyip Erdoğan’dan, Ahmet Davutoğlu’ndan Allah razı olsun.” Allah milletimizin
dualarını artırsın (AK PARTİ sıralarından “Bravo” sesleri, alkışlar) 
FUAT
KÖKTAŞ (Samsun) – Özel oda anahtarları başhekimin cebindeydi.
MALİYE
BAKANI NACİ AĞBAL (Devamla) - Yine, benim de altına imza atacağım meşhur bir
laf vardır, bugün de burada söylendi: Bir ülkede dalkavukluğun sağladığı çıkar
dürüstlüğün çıkarından fazla olursa o ülke batar. Altına imza atıyorum, altına
imza atıyorum. [(AK PARTİ sıralarından alkışlar; MHP ve CHP sıralarından
“Bravo” sesleri, alkışlar(!)] 
Arkadaşlar,
o batan ülke var ya, batan ülke… Gene fıkranın yarısını dinlediler, gene sözü
yarıda aldılar.
MEHMET
GÜNAL (Antalya) – Tabii, tabii.
MALİYE
BAKANI NACİ AĞBAL (Devamla) - O batan ülke, 2002’deki ekonomisiyle Türkiye
ekonomisiydi. Niye? O dönemde IMF’ye olan borç 24 milyar dolardı. Batan ülke
ne, hangi zaman?
FUAT
KÖKTAŞ (Samsun) – Kaç tane banka TMSF’ye gitmişti?
MALİYE
BAKANI NACİ AĞBAL (Devamla) - Dolayısıyla bu söz… Şu dalkavukluk dediğiniz
şeyin en âlâsını sizin dönemlerinizde gördü bu ülke.(AK PARTİ sıralarından
alkışlar, CHP ve MHP sıralarından gürültüler)
MEHMET
GÜNAL (Antalya) – Kimin kime dalkavukluk yaptığını herkes biliyor Sayın Bakan.
Kimin kime dalkavukluk yaptığını görüyor herkes.
MALİYE
BAKANI NACİ AĞBAL (Devamla) - Ne oldu? 2013 yılı geldi arkadaşlar, IMF’ye olan
borç ne oldu? Koca bir sıfır, koca bir sıfır. Artık bu ülkenin IMF’ye bir kuruş
borcu yok. Tam tersine, şu anda IMF’den alacağımız var arkadaşlar, alacağımız
var. 
ERTUĞRUL
KÜRKCÜ (İzmir) – Dünyaya 400 milyar dolar borcu var. 
MALİYE
BAKANI NACİ AĞBAL (Devamla) - Bu Temel’in fıkrası boşa anlatılmıyor, buna
dikkat etmek gerekiyor.
ALİM
TUNÇ (Uşak) – Sayın Bakanım, KEY ödemeleri ile nemalar da vardı. 
MALİYE
BAKANI NACİ AĞBAL (Devamla) - Arkadaşlar, geçmişin tüm borçlarını ödedik, banka
batıklarının bu ülkeye maliyet olarak getirdiği bütün yükleri ödedik,
vatandaşımıza hizmet bütçesi ürettik.
MEHMET
GÜNAL (Antalya) – Tabii, tabii kamu bankalarını da siz kurtardınız değil mi?
Orayı niye söylemiyorsunuz? Bir maddede “Kamu bankaları” diyordun Sayın Bakan. 
MALİYE
BAKANI NACİ AĞBAL (Devamla) - Değerli arkadaşlar, sözlerimin hiçbir yerinde
herhangi bir vekilimize, herhangi bir gruba dönük özel bir cümle yok. Hep
meşhur laflardan hareketle söylüyorum. 
AYKUT
ERDOĞDU (İstanbul) – Yok artık.
MALİYE
BAKANI NACİ AĞBAL (Devamla) – Arkadaşlar, bir ülkede eğer kayıt dışı ekonomiyi
aşağıya getirebiliyorsanız o zaman o ülkede sağlıklı bir vergi
toplayabilirsiniz. Kim ne derse desin, demin bir uluslararası kuruluş
raporundan bahsedildi. 
MEHMET
GÜNAL (Antalya) – Kaç defa değiştirildi?
MALİYE
BAKANI NACİ AĞBAL (Devamla) – Ben de söyleyeceğim. Ben de söyleyeceğim.
Bugün
kayıt dışı ekonomi olarak baktığımızda, bugün işçilikte, kayıt dışı ekonomide
yaklaşık yüzde 50’lerden yüzde 30’lar seviyesine geldik.
MEHMET
ERDOĞAN (Muğla) – Ayakkabı kutularındaki para da kayıtlı mı Bakan?
MALİYE
BAKANI NACİ AĞBAL (Devamla) – Dolayısıyla, kayıt dışı ekonomi AK PARTİ
hükûmetleri döneminde son derece iyi noktalara gelmiştir.
Arkadaşlar,
sözlerimi toparlayacak olursam -başta da söyledim- AK PARTİ hükûmetleri
iktidara geldiği ilk andan itibaren sadece ve sadece halkın bütçesini yapmaya
çabalamıştır. Vatandaştan topladığı her kuruşun vergisini hesap ederek
“Vatandaşa hizmeti daha fazla nasıl götürebilirim?” onun gayreti içerisinde
olmuştur. 
MEHMET
GÜNAL (Antalya) – Bir de o toplamadıklarını söylesene. Toplamadığın vergileri
de söyle.
MALİYE
BAKANI NACİ AĞBAL (Devamla) – Zaten bugün herkes, içeride dışarıda, arkadaşlar
herkes şunu söylüyor: Türkiye'de bugün ekonomide gelinen nokta, bütçe
disiplininde gelinen nokta herkesin takdir ettiği bir seviyededir.
MEHMET
GÜNAL (Antalya) – Sildiğin vergileri niye söylemiyorsun?
MALİYE
BAKANI NACİ AĞBAL (Devamla) – Dolayısıyla, biz isteriz ki… Arkadaşlar, bu bir
bayrak yarışı, ne yapalım, bayrağı nereden devraldıysak o aldığımız bayrağı
ileriye taşıyacağız.
OSMAN
AŞKIN BAK (Rize) – Milletten devraldık, milletten.
MALİYE
BAKANI NACİ AĞBAL (Devamla) – Siz bayrağı geride bıraktıysanız sizin bayrak...
Olimpiyatlarda bayrak yarışı var ya, tam bir bayrak yarışı. 
MEHMET
GÜNAL (Antalya) – Bayrak yarışında takım arkadaşı satılmaz!
MALİYE
BAKANI NACİ AĞBAL (Devamla) – Ne yapalım, bizim aldığımız noktada diğer
ülkelerin çok gerisindeydiniz, biz aldık onu ileriye taşıdık, daha ne
istiyorsunuz?
OSMAN
AŞKIN BAK (Rize) – 2 Kasımda milletin raporu ne yazıyor? Ne yazıyor? 2
Kasımdaki rapor ne diyor?
MALİYE
BAKANI NACİ AĞBAL (Devamla) – Arkadaşlar, teşekkür etmek sadece bize değil,
size de düşer. Siz de AK PARTİ hükûmetleri döneminde yapılan hizmetlere
teşekkür edin. Ne var bunda? Ne var bunda? (AK PARTİ sıralarından alkışlar)
OSMAN
AŞKIN BAK (Rize) – Milletin raporuna bakın, 2 Kasımda ne yazıyor? “Yüzde 49,5”
diyor milletin raporu. 
MALİYE
BAKANI NACİ AĞBAL (Devamla) – Dolayısıyla, biz yapılan her şeye teşekkür
ediyoruz. Yapmamız lazım. Siyaset demek millete hizmet üretmek demek. Biz,
bugüne kadar bu gayret içinde olduk. İnşallah, bu çabamıza bundan sonra da
devam edeceğiz.
MEHMET
GÜNAL (Antalya) – İnşallah sen de Maliye Bakanı olursun da...
MALİYE
BAKANI NACİ AĞBAL (Devamla) – Sözlerimi tamamlarken hepinizi saygıyla sevgiyle
selamlıyorum. (AK PARTİ sıralarından “Bravo” sesleri, alkışlar)
OSMAN
AŞKIN BAK (Rize) – Milletin raporuna bak, ne yazıyor 2 Kasımda ona bak. 2
Kasımda ne yazıyor raporda, ona bak sen: Yüzde 49,5.
BAŞKAN
– Teşekkür ederim Sayın Bakan.
Sayın
Bak... Sayın Osman Aşkın Bak...
OSMAN
AŞKIN BAK (Rize) – Baktım Sayın Başkanım
OKTAY
VURAL (İzmir) – Sayın Başkan...
BAŞKAN
– Buyurun Sayın Vural.
OKTAY
VURAL (İzmir) – Sayın Başkan, tabii, aslında bütçeyi sunan ve savunması gereken
Bakan… 
BAŞKAN
– Sesinizi açalım. 
OKTAY
VURAL (İzmir) – …aynı zamanda bütçeyle ilgili bir güven ilişkisi de olduğunu
dikkate almak lazım ama bugüne kadarki Adalet ve Kalkınma Partisi hükûmetlerine
Maliye Bakanlığı yapmış olanların sunumunu dikkate aldığımızda, bu bütçeye
Bakandan dolayı nasıl güvenilmeyeceğini ortaya koydu. 
MALİYE BAKANI NACİ AĞBAL (Bayburt) – Ne oldu? Hoşunuza
gitmedi mi? Hoşunuza gitmedi mi? Biz size güvenmiyoruz. 
OKTAY
VURAL (İzmir) – Gerçekten, bir bakan bu bütçeyi savunabilmeliydi…
MALİYE BAKANI NACİ AĞBAL (Bayburt) – Savunuyorum, çok
güzel savunuyorum.
OKTAY
VURAL (İzmir) – …ama kendisi alkış almak için rakamları çarpıttı ve fıkrayı
bile okudu. 
MALİYE BAKANI NACİ AĞBAL (Bayburt) – Zorunuza gitti,
zorunuza.
HÜSNÜYE
ERDOĞAN (Konya) – Onlar bir gecede batırdıkları 21 milyar doları düşünsünler,
21 bankayı düşünsünler. 
OKTAY
VURAL (İzmir) – Sayın Başkanım, tabii, bu Temel’in bir fıkrası var,
biliyorsunuz. Taksim Meydanı’nda sürekli dolaşıyormuş, trafik polisi durdurmuş,
“Niye böyle dolaşıyorsunuz?” “Sol sinyal takıldı.” diye… Anlaşılan o ki Sayın
Bakanın da sinyali takılmış. (MHP sıralarından alkışlar) Dikiz aynasına
bakarken kendini görüyor ama arabayı çarpmış. Bunu, çarpan arabayı, pert olmuş
arabayı ve geleceği göremeyen bir bütçe. 
ORHAN
KIRCALI (Samsun) – Sen göremedin be! Sen göremiyorsun, sen!
OSMAN
AŞKIN BAK (Rize) – Arabaya çarpan sizsiniz ya! 2002’de arabayı çarpan sizsiniz.
OKTAY
VURAL (İzmir) – Bu bütçeyle bir gelecek anlatması gereken Sayın Bakan, sinyali
hep takıldığı için, dikiz aynasına baktığı için gerçekten toslamış. Ancak,
Sayın Bakanın, o dönemde Hükûmetin sorumluluğunu üstlenmiş bir parti olarak,
2002 yılıyla ilgili söylediği rakamlarda bir çarpıtma olduğunu ifade ederek bu
konuda sataşmadan dolayı söz istiyoruz efendim. 
MALİYE BAKANI NACİ AĞBAL (Bayburt) – Kimseye sataşmadım.
Hayır, hiç kimseye sataşmadım. 
OKTAY
VURAL (İzmir) – Sayın Usta…
BAŞKAN – Sayın Bakan kimseye sataşmadığını söylüyor ama
sene itibarıyla…
OKTAY
VURAL (İzmir) – Sayın Başkanım, bir hatırlatır mısınız, takılan sinyalini
düzeltsin.
BAŞKAN – Sayın Usta, bir dakika…
MALİYE BAKANI NACİ AĞBAL (Bayburt) – Sizin arabanızın
ruhsatı yok, ruhsatı. Ruhsatsız kalmış. 
BAŞKAN
– Sene itibarıyla söz vermek zorundayım. 
Sayın
Erhan Usta, buyurun. 
MEHMET
GÜNAL (Antalya) – Çok geç keşfetmiş vallaha. 
BAŞKAN
– Sayın milletvekilleri…
MALİYE BAKANI NACİ AĞBAL (Bayburt) – Ruhsatsız araba
kullanıyorsunuz. 
BAŞKAN – Buyurun, iki dakika. 
V.- SATAŞMALARA İLİŞKİN KONUŞMALAR (Devam)
21.- Samsun Milletvekili Erhan Usta’nın, Maliye Bakanı
Naci Ağbal’ın 118 sıra sayılı 2016 Yılı Bütçe Kanunu Tasarısı ile 119 sıra
sayılı 2014 Yılı Kesin Hesap Kanunu Tasarısı’nın dokuzuncu tur görüşmelerinde
Hükûmet adına yaptığı konuşması sırasında Milliyetçi Hareket Partisine
sataşması nedeniyle konuşması
ERHAN USTA (Samsun) – Süreyi baştan alma imkânı olur mu?
BAŞKAN – Tabii ki, buyurun. 
ERHAN
USTA (Devamla) – Sayın Başkan, teşekkür ederim. 
Ben,
tabii, Naci Bey’in davranışlarını biliyorum; davranışlarını diyeyim, sadece o
kadar söyleyeyim. Ben bu sefer vazgeçer zannettim çünkü hakikaten, kendime göre
iyi bir analiz yaptığımı düşünmüştüm, Türkiye’nin maliye politikası analizi.
Nerede başarı var, nerede başarı yok, bunları bir bir anlattık. Bunların nasıl
olduğunu, bugüne nasıl geldiğimizi, 1999’daki faiz dışında bile yüzde 1,8
açığın alınan yapısal tedbirlerle, sıkı maliye politikasıyla 2002 döneminde
3,2, oradan 4… Geldi, bunları anlattı. Bu sefer konuşmaz zannettim fakat tabii,
olmuyor, yine eski huyunda devam etti. Bu, çaresizliğin bir nedenidir. Artık
söyleyecek hiçbir şey bulamadı “Rakamlar yalan söylemez.” diyor, önce bir
rakamla konuşalım madem öyle. Ya, ben anlamıyorum hangi rakama bakıyorsunuz?
Kalkınma Bakanlığı rakamları orada. Türkiye’de 2000-2001-2002 yıllarında -hani
“Kamu yatırımları az yapıldı önceden.” diyor ya- 57’nci Hükûmet döneminde,
millî gelire oranla ortalama 4,93, kamu yatırımlarının millî gelire oranı
57’nci Hükûmet döneminde 4,93. Aynı oran, AKP döneminde 4,13. Kalkınma
Bakanlığının elli yıllık serisinde bu rakamları bulabilirsiniz. (MHP
sıralarından alkışlar) 4,93’ten 4,13’e düşürüyorsun, pişkin pişkin buraya gelip
bir şeylerden bahsediyorsun. (AK PARTİ sıralarından gürültüler) On dört yıl
önceki mutlak rakamları birbiriyle mukayese ediyor, on dört yıl önceki. 
BAŞKAN – Kötü sözler sarf etmeyelim lütfen Sayın
Konuşmacı. 
ERHAN USTA (Devamla) – Yani, böyle bir şey olabilir mi?
On dört yıl önceki Türk lirasıyla şimdiki Türk lirasını mukayese ediyor. Kim
yapıyor bunu? Hani, bunu bir sosyolog yapar, anlayabilirim. Bunu bir Maliye
Bakanı yapıyor, bu olacak bir şey değil. 
Rasyonalizasyon çalışması… Bakın, kamu yatırımlarındaki
o sürelerin kısaltılma çalışmasını 57’nci Hükûmet dönemi başlatmıştır ve 57’nci
Hükûmet döneminde düşmüştür, ondan sonra da sürdürülmüştür. Yani, şimdi,
başkalarının yaptığı… Geçen sefer dedi ya “Kamu Finansman Kanunu’nu biz
çıkardık.” diye. Yani, şurada çıkan kanunda bile yalan söyleyen veya yanlış
söyleyen bir Bakanın tabii bunları da böyle söylemesini ben artık mazur
karşılıyorum, Bakanın alışkanlığıdır ama bu alışkanlıktan vazgeçmesi lazım. 
(Mikrofon otomatik cihaz tarafından kapatıldı) 
ERHAN USTA (Devamla) – Bunları ben 4’üncü maddede size…
(MHP sıralarından alkışlar) 
BAŞKAN – Teşekkür ederim Sayın Usta. 
OSMAN AŞKIN BAK (Rize) – Millet ne dedi, onu söyle sen.
2 Kasımda millet ne dedi, onu söyle. (AK PARTİ sıralarından gürültüler) 
ÖZGÜR ÖZEL (Manisa) – Sayın Başkan… 
BAŞKAN – Saat itibarıyla herkes konuşmaya başladı Sayın
Özel.
Buyurun. 
ÖZGÜR ÖZEL (Manisa) – Sayın Başkanım, şimdi, biraz önce
maalesef üzülerek takip ettik ki dinlediğimiz konuşma bir bakan konuşması
değil, bir bakan üslubu değil. Hele hele bu iktidarın geçmiş dönemlerinde
bürokraside görev yapmış ama daha önceki iktidarlar döneminde de bürokrasi
görevi olan ve bu kürsüye Maliye Bakanlığı gibi, Türkiye Cumhuriyeti’nin Maliye
Bakanlığı gibi fevkalade onurlu bir görevi üstlenmiş olarak çıkmış ve -geçici
bütçeyi saymazsak- ilk kez bütçede kürsüde olan birisine yakışacak bir konuşma
değil. 
Eskiden tanıyan bürokratlar, kamudaki önemli bir
makroekonomist…
BAŞKAN – Talebiniz nedir Sayın Özel, lütfen?
ÖZGÜR ÖZEL (Manisa) – Hemen söylüyorum.
…Plan Bütçe Komisyonundan değerli üyelerimiz, kendisini
tanıyan hemen herkes, kendisiyle ilgili geçmişten bildikleri bir yana -onları
söylemiyorlar, bakın, özenli bir dil kullanıyorlar- ama bugün taç giyen başın
akıllanmasını ümit ettiklerini ama onu göremediklerini söylüyorlar. 
Sayın Bakanın söylediği her şeye cevap verebiliriz
-birçok şeye- sataşmalarının hepsini tek tek sayabilirim ama şundan dolayı
özellikle söz istiyoruz: Öyle şeyler söyledi ki dalkavuklukla ilgili bir şeyler
söyledi, döndü grubumuza doğru elini uzatarak “Sizin dönemleriniz.” dedi.
Oysaki “Acaba bilgi dağarcığım beni yanıltıyor mu?” diye Türk Dil Kurumunun
sözlüğüne baktığımda, “dalkavukluk”u, kişinin kendinin üstünde olan kişilere
karşı kendisiyle ilgili bir çıkar sağlamak için hoşa gidecek davranışlar bütünü
olarak anlatıyor. Herhâlde bu, siyaseten elde edilmiş getirilerin geçmişte ne
yolla elde edildiği noktasında önemli bir çağrışım yapmaktadır.
Grubumuza yapılan bütün sataşmalar adına uygun
görürseniz Aykut Erdoğdu cevap verecek.
MALİYE BAKANI NACİ AĞBAL (Bayburt) – Böyle şey olur mu
ya? Öyle bir yöntem mi var?
BAŞKAN – Bu kadar uzun gerekçeden sonra nasıl uygun
görmeyebiliriz Sayın Özel.
ÖZGÜR ÖZEL (Manisa) – Teşekkür ederim, sağ olun.
BAŞKAN - Buyurun. (CHP sıralarından alkışlar)
İki dakika. 
22.- İstanbul Milletvekili Aykut Erdoğdu’nun, Maliye
Bakanı Naci Ağbal’ın 118 sıra sayılı 2016 Yılı Bütçe Kanunu Tasarısı ile 119
sıra sayılı 2014 Yılı Kesin Hesap Kanunu Tasarısı’nın dokuzuncu tur
görüşmelerinde Hükûmet adına yaptığı konuşması sırasında Cumhuriyet Halk
Partisine sataşması nedeniyle konuşması
AYKUT ERDOĞDU (İstanbul) – Sayın Başkan, değerli
milletvekilleri; biz Hükûmetin bakanlarını çok yıpratma derdinde değiliz,
gerçekten ama bu Maliye Bakanı kendisini yıpratmak üzere özel çaba gösteriyor.
MEHMET GÜNAL (Antalya) – Bizim gösterdiğimiz özeni
göstermiyor.
AYKUT ERDOĞDU (Devamla) – Sayın Maliye Bakanı, ya,
burada bir sürü teknik kalitesi yüksek milletvekilimiz var. Reel rakamlar,
nominal rakamlar, bunlar bizim alfabemiz. Onun için, buraya gelip, kendi
grubunuzdaki bilmeyen insanlara alkışlattırmak uğruna bunu yapmayın, şık
olmuyor, kalite düşüyor. Bunu bilmeyenler olabilir. (CHP sıralarından alkışlar,
AK PARTİ sıralarından gürültüler) 
AYŞE KEŞİR (Düzce) – Çok ayıp!
OSMAN AŞKIN BAK (Rize) – Millet onaylıyor, millet!
AYKUT ERDOĞDU (Devamla) – Şimdi, o zaman bakın, ben bu
bağıranlara bir rakam vereyim.
ALİM TUNÇ (Uşak) – Sen kendini ne zannediyorsun? 
AYKUT ERDOĞDU (Devamla) – Bakın, 2002 yılında dış borç
115 milyar dolar, 2015 yılında 405 milyar dolar. 
ALİM TUNÇ (Uşak) – Sen profesör müsün? Ne zannediyorsun
kendini?
AYKUT ERDOĞDU (Devamla) – Ama ben dürüst bir adamım,
“Dolarda bile enflasyon var ve reel olmayabilir” diyebiliyorum ama siz bunu
demiyorsunuz çünkü ben onları aydınlatmak zorundayım, biliyorsam aydınlatmak
zorundayım. Kamu brüt dış borç stoku 257 milyar TL 2002, 672 milyar TL 2015.
Rakam çok artmış değil mi? Ama arkadaşlar, bu rakamlar nominal. Bunu böyle
anlatmak varken gelip… Şimdi, bakın, “Köprü yaptık, bilmem ne yaptık.” Köprünün
parasını kim ödüyor? Beş kuruş ödediniz mi Marmaray’a, sizden sonraki
hükûmetler ödeyecek? Köprüyü geçenler ödeyecek, üstelik fahiş ödeyecek.
BAŞKAN – Genel Kurula hitap eder misiniz lütfen.
AYKUT ERDOĞDU (Devamla) – Havalimanına konan ödeyecek,
üstelik fahiş ödeyecek. 
Ben size şunu söyleyeyim: Biliyor musunuz, fıkra
anlatıyorsunuz, bu bilgileri insanlara verin. Ya, sattığınız TELEKOM,
yaptığınızın 10 katı. Havalimanı diyorsunuz, Atatürk Havalimanı,
yaptıklarınızın 20 katı, sattınız. TÜPRAŞ’ı müpraşı saymıyorum. (CHP
sıralarından alkışlar) 
AHMET
HAMDİ ÇAMLI (İstanbul) – Sen ne yaptın, sen?
AYKUT ERDOĞDU (Devamla) - Maliye Bakanıyla ilgili komik
bir şey söylenecekse size çok kısa bir fıkra anlatayım: Bir gün bir ülkede Naci
Ağbal Maliye Bakanı olmuş.
Teşekkür ediyorum. (CHP sıralarından alkışlar)
BAŞKAN – Sayın Bakan, iki dakika…
23.- Maliye Bakanı Naci Ağbal’ın, Samsun Milletvekili
Erhan Usta ile İstanbul Milletvekili Aykut Erdoğdu’nun sataşma nedeniyle
yaptıkları konuşmaları sırasında şahsına sataşması nedeniyle konuşması
MALİYE BAKANI NACİ AĞBAL (Bayburt) – Sayın Başkan, değerli
milletvekilleri; benim biraz önce burada yaptığım konuşma muhalefet partisi
milletvekillerini ve gruplarını o kadar rahatsız etmiş ki normal bir cümle
kuramayacak kadar psikolojileri bozulmuş. (AK PARTİ sıralarından alkışlar) 
HÜSNÜYE
ERDOĞAN (Konya) – Kimyalarını bozmuş, kimyalarını!
OSMAN
AŞKIN BAK (Rize) – Dağıldılar zaten, dağıldılar, daha toparlanamıyorlar! 
MALİYE
BAKANI NACİ AĞBAL (Devamla) - Ben tabii ki burada siyasetçi olarak, Bakan
olarak, herkesin yaptığı gibi, politika yapacağım, rakamları, politikaları
değerlendireceğim, rakamlar vereceğim, bunlar üzerinden değerlendirmelerde
bulunacağım. 
AYKUT
ERDOĞDU (İstanbul) – Politika bir aldatmaca değil, dürüstlüktür ama!
MALİYE
BAKANI NACİ AĞBAL (Devamla) - Bunları yaparken kendi üslubuma uygun olarak da
bir tarz izleyeceğim. Ne istiyorsunuz yani ben sizin görmek istediğiniz,
görmeye alıştığınız bir tipoloji üzerinden mi konuşayım? 
AYKUT
ERDOĞDU (İstanbul) – Yok, yok.
MALİYE
BAKANI NACİ AĞBAL (Devamla) – Bakın, her türlü eleştiriye varım, buradaki
rakamları, gelirsiniz siz de kendi rakamlarınızı verirsiniz, kendi
söylemlerinizi söylersiniz. 
MEHMET
ERDOĞAN (Muğla) – Biz kendi rakamlarımızı niye verelim size?
MALİYE
BAKANI NACİ AĞBAL (Devamla) - Ben bunlardan son derece memnun olurum. Benim
verdiğim her rakamı sonuna kadar yanlışlayabilirsiniz…
AYKUT
ERDOĞDU (İstanbul) – Naci Bey, ama gerçekleri tartışalım, ilerleyelim ya!
MALİYE
BAKANI NACİ AĞBAL (Devamla) – Ya, Aykut Bey, bir sabredin be kardeşim, bir
sabredin ya, bir sabredin!
Değerli
arkadaşlar, bakın, şöyle… 
AYKUT ERDOĞDU (İstanbul) – Bir şey demedim.
LÜTFİYE
İLKSEN CERİTOĞLU KURT (Çorum) – Bir saygılı olun ya, bir saygılı olun!
MALİYE BAKANI NACİ AĞBAL (Devamla) – Sayın Başkan,
değerli arkadaşlar; kimseye benim bürokratlığımı ve siyasetçiliğimi tartışma
hakkını asla vermem ve bu kimsenin haddi değildir. (AK PARTİ sıralarından
alkışlar) 
MEHMET
GÜNAL (Antalya) – Cengiz’in parasını açıkla, takdir edelim.
MALİYE
BAKANI NACİ AĞBAL (Devamla) - Ben kendim neysem o olacağım, o olacağım, o
olmaya da devam edeceğim. Bu, sizin hoşunuza gitse de, gitmese de, evet, bir
Naci Ağbal Maliye Bakanı oldu bu ülkeye…
OSMAN
AŞKIN BAK (Rize) – Millet yaptı millet, oldu oldu. İster kabul edin ister kabul
etmeyin. Millet yaptı. 
MALİYE
BAKANI NACİ AĞBAL (Devamla) - …bundan sonra da milletin bütçesini yapmaya devam
edecek. (AK PARTİ sıralarından alkışlar)
Sizin,
esas, birtakım böyle parti grupları… 
MEHMET
GÜNAL (Antalya) – Osman, gel buradan bağır.
MALİYE
BAKANI NACİ AĞBAL (Devamla) – Bakın, biraz önce parti gruplarından sözcüler,
burada, ağza alamayacağım, almaktan ar duyacağım ifadeleri benimle ilgili
kullandılar. 
AYKUT
ERDOĞDU (İstanbul) – Ne dediler? Bir tane örnek verin.
ÖZGÜR
ÖZEL (Manisa) – Ne için söylüyorsunuz onu?
MALİYE
BAKANI NACİ AĞBAL (Devamla) - Ben o ifadeleri ağzıma almaktan ar duyarım. Bu
ifadeleri kendilerine iade etmekten bile ar duyarım. Seviyenin düştüğü ve
bittiği bir yerde ben artık bunu milletimin vicdanına bırakıyorum, saygılar
sunuyorum. (AK PARTİ sıralarından “Bravo” sesleri, alkışlar) 
BAŞKAN
– Teşekkür ederim.
AYKUT
ERDOĞDU (İstanbul) – Ya hangileri? Ne vardı? Bir tane örnek ver.
ÖZGÜR
ÖZEL (Manisa) – Sayın Başkan, hiç uzatmadan, bu sefer çok kısa söyleyeceğim…
BAŞKAN
- Çok kısa konuşun, bakın, ara vermeden sizi dinliyorum. 
İLKNUR
İNCEÖZ (Aksaray) – Söz talebim var.
BAŞKAN
– Ara verebilirdim. Lütfen…
ÖZGÜR
ÖZEL (Manisa) – Tamam. “Normal bir cümle kuramayacak kadar psikolojileri
bozulmuş.” lafı ağır bir sataşmadır, cevap vereceğiz. (AK PARTİ sıralarından
gürültüler)
OSMAN
AŞKIN BAK (Rize) – Daha atlatamadınız, atlatamadınız. Daha atlatamadınız, zaman
alır daha. 
ÖZGÜR
ÖZEL (Manisa) – Aynen öyle söyledi, aynen öyle söyledi. “Normal bir cümle
kuramayacak kadar psikolojileri…” 
MALİYE
BAKANI NACİ AĞBAL (Bayburt) – Öyle misiniz, öyle misiniz? Kendinizi öyle mi
görüyorsunuz? 
ÖZGÜR
ÖZEL (Manisa) – Lale Karabıyık cevap verecek efendim.
İLKNUR
İNCEÖZ (Aksaray) – Başkanım…
BAŞKAN
– Sayın milletvekilleri, tamam.
Buyurun.

Bir
yerde noktalama olgunluğunu göstermek gerekiyor. 
24.- Bursa Milletvekili Lale Karabıyık’ın, Maliye
Bakanı Naci Ağbal’ın sataşma nedeniyle yaptığı konuşması sırasında CHP Grubuna
sataşması nedeniyle konuşması
LALE
KARABIYIK (Bursa) – Sayın Başkan, değerli milletvekilleri; az önce burada bir
ifade kullanıldı “SGK açıklarını azalttık.” diye. Hatırlarsanız salı günü ben
bir konuşma yaptım Kalkınma Bakanlığı ve TÜİK konusunda ve buraya bir belge
getirdim. SGK açıklarının nasıl azalmadığını ve SGK açıkları için bütçeden
ayrılan payların nasıl arttığını…
METİN
AKGÜN (Tekirdağ) – Elle yazmışsın onu, belge değil.
ALİM
TUNÇ (Uşak) – Kendiniz yazmışsınız onu ya.
LALE
KARABIYIK (Devamla) – Bu belge bu değildir efendim, ben o gün gösterdiğim
belgeden bahsediyorum ve Kalkınma Bakanlığının sitesinden alabileceğinizi ifade
ettim. Bütçeden ayrılan pay, SGK açıklarını kapatmak için sürekli artmıştır.
İsterseniz o veriyi size yine veririm. 
ALİM
TUNÇ (Uşak) – Ne veriyorsunuz?
LALE
KARABIYIK (Devamla) – İkincisi: Artık çoğu ülke IMF’e borçlanma ihtiyacı
duymuyor sayın vekiller çünkü küresel sermaye salınırken, dönem dönem az, dönem
dönem çok, portföy yatırımları olurken, yüksek faizinize sermaye çekiyorsunuz
ve cari açığınızı bu şekilde sürdürüp yamamaya çalışıyorsunuz. 
ALİM
TUNÇ (Uşak) – Allah Allah!
LALE
KARABIYIK (Devamla) – Evet, maalesef böyle. 
ALİM
TUNÇ (Uşak) – KEY ve nemalar ne oldu? KEY ve nemaları kim ödedi? İnsaf ya!
LALE
KARABIYIK (Devamla) – Ama ne yazık ki cari açık artık küçülse bile -o da niye
küçüldü biliyorsunuz, enerji fiyatları düştüğü için küçüldü, büyüme azaldığı
için küçüldü- onu bile artık kapatamıyoruz.
ALİM
TUNÇ (Uşak) – Tabii, tabii, 10 milyar dolarlık yardımı o enerji düşüklüğünden
dolayı yapabiliyoruz. 
LALE
KARABIYIK (Devamla) - Lütfen dinleyiniz, burada söyleyiniz!
Ya
rezervlerden eritiyoruz veya kaynağı belli olmayan paralardan kapatıyoruz,
portföy yatırımları için giriş bile azalmıştır. İktidarınız döneminde kasımdan
bu yana 17 milyar dolar çıkmıştır, gitmiştir. 
Teşekkür
ederim.
BAŞKAN
- Yine talebe uygun olmayan bir cevap gördük ama sayın milletvekilleri…
OKTAY
VURAL (İzmir) – Sayın Başkan, bir dakika… Efendim, Sayın Bakan “muhalefet
partileri milletvekillerinin psikolojileri bozulmuş.” demek suretiyle açık bir
sataşmada bulunmuştur. 
BAŞKAN
– Lütfen Sayın…
OKTAY
VURAL (İzmir) – Dolayısıyla, efendim, böyle bir sözün…
BAŞKAN
– Sayın Vural, “muhalefet partileri” mi dedi, genel mi dedi?
OKTAY
VURAL (İzmir) – Aynen öyle.
BAŞKAN
– Peki, kim konuşacak?
OKTAY
VURAL (İzmir) – Sayın Mehmet Günal efendim.
BAŞKAN
– Çok bağırıyordu zaten yerinden.
Sakin
olun ama tamam mı Sayın Günal? 
MEHMET
GÜNAL (Antalya) – Sorun yok Sayın Başkanım.
BAŞKAN
- Öyle bir bağırdınız ki burada bütün Divan korktu oturduğumuz yerden.
MEHMET
GÜNAL (Antalya) – Osman kadar bağırmıyorum, Osman kadar hiç bağırmıyorum, kimse
bağırmıyor yani önce ona bakın.
Osman’a
ben sataşmazsam söz alamıyor, onun için yapıyorum, dostluğumuz var.
OSMAN
AŞKIN BAK (Rize) – Ben her zaman söz alırım.
BAŞKAN
– Buyurun Sayın Günal. (MHP sıralarından alkışlar) 
25.- Antalya Milletvekili Mehmet Günal’ın, Maliye
Bakanı Naci Ağbal’ın sataşma nedeniyle yaptığı konuşması sırasında MHP Grubuna
sataşması nedeniyle konuşması
MEHMET
GÜNAL (Antalya) – Sayın Başkan, Sayın Bakan; ben burada söz veriyorum MHP Grubu
adına: Bundan sonra üslubunuz ne olursa olsun, hangi konuyu çarpıtırsanız
çarpıtın, hangi konuda yanlış bilgi verirseniz verin bir daha sormayacağım.
Komisyonda en az 3 defa konuştuk, burada da 3-4 defa sordum. Gelin, bize vergi
uzlaşmasında Büyük Mükellefler Dairesinde sildiğiniz adamlarda bunlar var mı
yok mu anlatın, Cengiz İnşaat’ın ki var mı yok mu anlatın, vallahi de billahi
de bir daha sormayacağım, bir daha da söz almayacağım. (MHP ve CHP sıralarından
“Bravo” sesleri, alkışlar) Buradan taahhüt ediyorum. Bir defa olsun çıkın deyin
ki “Kardeşim, yanlış biliyorsunuz!” Bize kalkıp da “Efendim, mükelleflerle
ilgili bilginin gizliliği var.” demeyin, ben toplam soruyorum size. Aktif olanı
söyledim, isterseniz biz size dağıtabiliriz de dedim. Gelin, burada söyleyin. 
Buradan
Sayın Başkana da söylüyorum, bakın, bağırmadan: Cengiz İnşaatın -bize gelen
bilgiye göre- 400 küsur, 422-423 diyorum ben ama doğru bilgi verin. Eğer bize
bunu söylerseniz, ben, MHP Grubu adına taahhüt ediyorum, burada yaptığınız
tiyatroya da seslenmeyeceğim, bir daha da sataşmayacağıma söz veriyorum. 
ALİM TUNÇ (Kütahya) – Bak, kabul ettin kesinlikle
tiyatro yapıyorsunuz.
MEHMET GÜNAL (Devamla) – Psikolojim bozuldu, doğru
söylüyor. Çünkü, ben bir Maliye Bakanından bir maliye analizi istiyorum, gelir
analizi istiyorum, gider analizi istiyorum. Ekstra ödeneklerin bizim dışımızda
neden 15 milyar lira arttığını soruyorum. Yedek ödeneklerin neden geçen sefer,
2013’te 1 milyardan 36 milyara çıktığını, bu sefer yedek ödeneklerin 1,1’den 25
milyara nasıl çıktığını, nereye harcadığını anlatmasını bekliyorum. 
OKTAY VURAL (İzmir) – Zor yerlerden soruyorsun, bildiği
yerlerden sor.
MEHMET GÜNAL (Devamla) – Onun için psikolojim bozuluyor
arkadaşlar, kusura bakmayın. Eğer cevap verirsen düzelecek inşallah.
Saygılar. (MHP sıralarından alkışlar)
MALİYE BAKANI NACİ AĞBAL (Bayburt) – Sayın Başkan…
BAŞKAN – Sayın Bakan, yerinizden açıklama için bir
dakika süre veriyorum size.
Buyurun.
VI.- AÇIKLAMALAR (Devam)
21.- Maliye Bakanı Naci Ağbal’ın, Antalya Milletvekili
Mehmet Günal’ın sataşma nedeniyle yaptığı konuşmasındaki bazı ifadelerine
ilişkin açıklaması
MALİYE BAKANI NACİ AĞBAL (Bayburt) – Sayın Günal ne
zaman sıkışsa bunu böyle hazır cephane gibi, temcit pilavı gibi söyleyip
söyleyip duruyor. 
MEHMET GÜNAL (Antalya) – Söyle de bitsin o zaman, söyle
de bitsin.
MALİYE BAKANI NACİ AĞBAL (Bayburt) – Arkadaşlar, Maliye
Bakanlığında, uzlaşmada hiç kimsenin haksız bir yere 1 kuruş vergisi
indirilmez, indirilmesi de mümkün değil. (AK PARTİ sıralarından alkışlar)
MEHMET GÜNAL (Antalya) – Haklı yere kaç para
indirdiniz?
MALİYE BAKANI NACİ AĞBAL (Bayburt) – Burada, bu kürsüde
ikide bir gelip bunları söyleyeceğinize bildiğiniz bir şey varsa, gördüğünüz
bir şey varsa, elinizde bir belge varsa, bu ülke hukuk devleti, gidersiniz,
gereğini yaparsınız.
MEHMET GÜNAL (Antalya) – Söylüyorum.
OKTAY VURAL (İzmir) – Citibank’ın 3 milyar dolarını
nasıl sildiniz, anlat bakalım.
MALİYE BAKANI NACİ AĞBAL (Bayburt) – Olmayan şeyler
üzerinden namuslu bürokratlara sürekli çamur atamazsınız, bunu asla kabul
etmiyorum.
AYKUT ERDOĞDU (İstanbul) – Ya yapma ama sen de
biliyorsun biz de.
MALİYE BAKANI NACİ AĞBAL (Bayburt) – Dolayısıyla kürsü
orada, söylenecek her şey söylenebilir, söyleyin de görelim bakalım.
OKTAY VURAL (İzmir) – Yine cevap vermedin Sayın Bakan.
BAŞKAN – Teşekkür ederim.
21.10’a kadar ara veriyorum.
Kapanma Saati: 20.22
BEŞİNCİ OTURUM
Açılma Saati: 21.13
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Özcan PURÇU (İzmir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 54’üncü Birleşiminin Beşinci
Oturumunu açıyorum.
2016 Yılı
Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin Hesap
Kanunu Tasarısı’nın dokuzuncu tur görüşmelerine kaldığımız yerden devam
edeceğiz. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) EKONOMİ BAKANLIĞI (Devam)
1) Ekonomi Bakanlığı 2016
Yılı Merkezî Yönetim Bütçesi
2) Ekonomi Bakanlığı 2014
Yılı Merkezî Yönetim Kesin Hesabı

B) GENÇLİK VE SPOR BAKANLIĞI (Devam)
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ (Devam)
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI (Devam)
1) Maliye Bakanlığı 2016
Yılı Merkezî Yönetim Bütçesi
2) Maliye Bakanlığı 2014
Yılı Merkezî Yönetim Kesin Hesabı

E) GELİR İDARESİ BAŞKANLIĞI (Devam)
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU (Devam)
1) Kamu İhale Kurumu 2016
Yılı Merkezî Yönetim Bütçesi
2) Kamu İhale Kurumu 2014
Yılı Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
(Devam)
1) Kamu Gözetimi, Muhasebe
ve Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe
ve Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ (Devam)
BAŞKAN -
Komisyon burada. 
Hükûmet burada. 
VII.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ayşe Nur
Bahçekapılı’nın, Adalet ve Kalkınma Partisi kadın milletvekillerinin TBMM
Başkan Vekili Pervin Buldan adına da kendisine çiçek vermelerinden dolayı
teşekkür ettiğine ve 8 Mart Dünya Kadınlar Günü’nü kutladığına ilişkin
konuşması
BAŞKAN
– Sayın milletvekilleri, biraz önce birleşimi kapatırken bu gördüğünüz güzel çiçeği
Adalet ve Kalkınma Partisinin kadın milletvekillerinden aldım. (AK PARTİ
sıralarından alkışlar) Bugün bana verdiler ama bu çiçeği Meclis Başkan Vekili
olarak Pervin Buldan adına da almam ricasında bulundular. 
Ben,
hem Pervin Hanım için hem kendim için Adalet ve Kalkınma Partisinin kadın
milletvekillerine, bütün grubuna çok teşekkür ediyorum. 
Bu
vesileyle, emek veren, hakkını savunan bütün kadınların Dünya Kadınlar Günü
kutlu olsun diyorum. 
Teşekkür
ederim. (AK PARTİ sıralarından alkışlar) 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) EKONOMİ BAKANLIĞI (Devam)
1) Ekonomi Bakanlığı 2016
Yılı Merkezî Yönetim Bütçesi
2) Ekonomi Bakanlığı 2014
Yılı Merkezî Yönetim Kesin Hesabı

B) GENÇLİK VE SPOR BAKANLIĞI (Devam)
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ (Devam)
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI (Devam)
1) Maliye Bakanlığı 2016
Yılı Merkezî Yönetim Bütçesi
2) Maliye Bakanlığı 2014
Yılı Merkezî Yönetim Kesin Hesabı

E) GELİR İDARESİ BAŞKANLIĞI (Devam)
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU (Devam)
1) Kamu İhale Kurumu 2016
Yılı Merkezî Yönetim Bütçesi
2) Kamu İhale Kurumu 2014
Yılı Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
(Devam)
1) Kamu Gözetimi, Muhasebe
ve Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe
ve Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ (Devam)
BAŞKAN
– Şimdi, şahsı adına, lehinde olmak üzere Şanlıurfa Milletvekili Kemalettin
Yılmaztekin konuşacak. 
Buyurun
Sayın Yılmaztekin. (AK PARTİ sıralarından alkışlar) 
KEMALETTİN
YILMAZTEKİN (Şanlıurfa) – Sayın Başkanım, kıymetli milletvekilleri; hepinizi en
derin hürmetle selamlıyorum. 2016 Mali Yılı Bütçe Kanunu Tasarısı'nın dokuzuncu
turunda şahsım adına lehte söz almış bulunmaktayım. 
Öncelikle,
bu mukaddes vatan toprakları uğruna şehadet şerbetini içen polislerimize,
askerlerimize ve vatandaşlarımıza Allah’tan rahmet, yakınlarına da başsağlığı
temennisinde bulunuyorum. 
Suriye’de
Esed ve avanelerine, PYD, DAİŞ gibi kimi “yamyam” kimi “bilmem ne bela”
denilebilecek terör örgütlerine karşı izzetli, yıkılmayan ve yıkılmayacak bir
direniş sergileyen Suriyeli kardeşlerime ve tüm mazlum milletlere buradan selam
olsun. 
İDRİS
BALUKEN (Diyarbakır) – İsimlerini de söyle. 
KEMALETTİN
YILMAZTEKİN (Devamla) - Söz konusu bütçe, AK PARTİ Hükûmetimizin hazırlamış olduğu
14’üncü bütçe olacak inşallah. 2002 yılında 119,6 milyar TL olan merkezî
yönetim bütçemizin 2016 yılında 570,5 milyar TL olacak olması ülkemizin gelmiş
olduğu gelişmişlik durumunu gözler önüne sermektedir hamdolsun. İktidarımız
süresince memleketim Urfa’da GAP Eylem Planı kapsamında cumhuriyet tarihinde
yapılmamış hizmetler yapılmış, tarım alanında ürün çeşitliliği, yüksek oranda
verimlilik, teknolojik ekim ve hasat metotları, ürünü tarlada pazarlama gibi
birçok alanda yüksek oranda gelişmeler sağlanmış ve bunun yanında refah
seviyesinin yükseltilmesi noktasında Güneydoğu Anadolu Bölgesi’nde, hassaten
memleketim Urfa’da Akçakale ve Harran Ovası’nda ve diğer bölgelerde Türkiye
standartlarının yakalanması hedeflenmiş ve bu hedeflere ulaşılmıştır. Seçim bölgem
olması hasebiyle Akçakale ve Harran Türkiye rekoru kırarak bu hak davaya ve
bizlere yüzde 90 oranında oy vererek bizleri görevlendirmiş ve sorumluluğumuzu
daha da artırmıştır. (AK PARTİ sıralarından alkışlar)
Tabii
ki, daha da çalışacağız. Teröre ve düşmanlara rağmen durmayacağız, daha da
büyüyeceğiz inşallah. Çünkü bizim milletimize sözümüz var, dünyanın her bir
yanında ezilen, öldürülen mazlum insanlara sözümüz var, bizim mukaddes
saydıklarımıza sözümüz var. Çünkü biz dünyanın her tarafına iyilik taşımayı,
yardım etmeyi hedef seçmiş büyük liderlerle beraberiz. Bunun yanında, gönül
coğrafyamız diye addettiğimiz mekânlar için ecdadımız tarihte ne yaptıysa
aynısıyla ve misliyle yapmaya ahdettik, yapıyoruz ve yapmaya kararlıyız.
Gönül
coğrafyamız ki, tarih boyunca hep iki grup gördü: Birileri birleştirenler,
diğerleriyse parçalayanlar oldu. Sultan Alparslan, Sultan Selahaddin Eyyubi,
Fatih Sultan Mehmet Han, Sultan Abdülhamit Han, Yavuz Sultan Selim Han ve
İdrisi Bitlisi tarihte hep birleştirdi. Bugün ise kıymetli Cumhurbaşkanımız
Sayın Recep Tayyip Erdoğan, kıymetli Başbakanımız Sayın Ahmet Davutoğlu ve
partimiz birleştirmeye inanmış kadrolarıyla bu coğrafya için dertlenenler ve
birleştirenler oldular. (AK PARTİ sıralarından alkışlar) Fakat bunun yanında bir
de parçalayanlar ve tahrip edenler oldu. Moğollar yıktılar, yaktılar, Harçlılar
parçaladılar, sömürgeciler parçaladılar, şimdi de DAİŞ, PKK ve PYD gibi terör
örgütleriyle parçalamaya devam ediyorlar. Bunlar parçalarlarken önlerinde engel
gördükleri kişi veya kurumlara saldırarak bunu yapmaktadırlar.
Öyle
bir şey düşünün ki, kendisine hakaret manşetleriyle çıkan gazeteler, askeri
vazifeye çağıran İnternet siteleri, kapağında idam sehpası gösteren dergiler,
terör çağrısı yapan televizyonlar, sahte hesapların ardına saklanıp her türlü
iğrenç iftirayı yaymaya çalışan sosyal medya hesapları, gazetelerini,
uluslararası istihbarat örgütlerinin operasyon emrine verip elini kolunu
sallayarak sahalarda gezen, hakaretler ve tehditler savuran gazeteci kimlikli
casuslarla saldırılan bir lider ve bir dava. Bunlara rağmen yapıcı,
yönlendirici ve samimi, eleştiriye açık, milletine danışarak yol alan; siyasi
hayatı boyunca milleti adına öfkelenen, ülkesi için kükreyen, Türkiye’nin
hasımlarına karşı şedit, milletine karşı kucaklayıcı olan; egemen güçlere,
sermayeye, medyaya karşı denge hesapları yapmayan, bunların karşısında ellerini
ovuşturmayan; benim için, sizler için, milleti için gövdesini taşın altına
koyan; hepimiz adına kavga veren, canını ortaya koyan; her türlü ahlaksız,
ihanet dolu saldırılara karşı susmayan; herkes susarken konuşan, herkes
sinerken haykıran, umutların tükendiği zannedilen zamanlarda, hüzünlü anlarda
bir özgüven abidesi olarak milletinin önünde yürüyen bir lider var hamdolsun,
Recep Tayyip Erdoğan. (AK PARTİ sıralarından alkışlar) 
İşte,
bu parçalayanlar tek bir yerden talimat almışçasına ve tek bir ağızdan
kendisinin şahsında bu millete karşı saldırıya geçmişlerdir. Tabii, istedikleri
kadar saldırsınlar, onun sevgisini bu halkın kalbinden sökemezler, itibarına
leke süremezler çünkü Allah’ın itibarlandırdığını kimse itibarsızlaştıramaz.
(AK PARTİ sıralarından “Bravo” sesleri, alkışlar) Buna karşı ben susmayacağım,
bu milletin genç bir evladı olarak, Akçakale’nin, Harran Ovası’nın bir evladı
olarak susmayacağım. Bizler susmayacağız, bu milletin evlatları olarak
susmayacağız. Beni Urfa’dan, Akçakale’den, Harran’dan, Ceylânpınar’dan,
Viranşehir’den, Bozova’dan, Karaköprü’den, Halfeti’den, Eyyübiye’den… (MHP
sıralarından gürültüler) 
OKTAY
VURAL (İzmir) – Bütün insanlar Allah’ın itibarıyla. Bütün insanlar
eşrefimahlukattır.
MEHMET
GÜNAL (Antalya) – Hepsi eşrefimahlukattır insanoğlunun. 
KEMALETTİN
YILMAZTEKİN (Devamla) – Dinle, dinle!
…Haliliye’den,
Siverek’ten, Suruç’tan, Hilvan’dan…
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Yılmaztekin.
KEMALETTİN
YILMAZTEKİN (Devamla) – Bir dakika efendim…
BAŞKAN
– Süre veremem, şimdiye kadar olan hiçbir arkadaşıma bir süre vermedim. Lütfen
selamlayınız.
KEMALETTİN
YILMAZTEKİN (Devamla) – Efendim, son olarak söylüyorum. 
Ve
diyoruz ki: (Hatip tarafından Âli İmran suresinin 139’uncu ayeti okundu) Yani
“Üzülmeyiniz, gevşemeyiniz, inanıyorsanız üstünsünüz.”
Hayırlı
uğurlu olsun. (AK PARTİ sıralarından alkışlar) 
BAŞKAN
– Teşekkür ederim.
Sayın
milletvekilleri, dokuzuncu turdaki konuşmalar tamamlanmıştır.
Şimdi,
soru-cevap işlemine geçiyoruz. 
OKTAY
VURAL (İzmir) – Sayın Başkan, anlaşılan o ki sizin daha önceki bir tartışmadan
dolayı bütün siyasi parti grupları adına yaptığınız açıklamadan nasibini
almamış. Unutulmasın ki, elhamdülillah bütün insanların hepsi Allah tarafından
itibarlı kılınmıştır.
BAŞKAN
– Elbette, elbette.
OKTAY
VURAL (İzmir) – Herkes konuştuğunu, haddini bilecek. 
BAŞKAN
– Herkesin dinî inancı, kendi değerleri kendine aittir. Hiç kimsenin bir başka
kişinin dinî inançları ve değerleri konusunda söz söylemeye hakkı yoktur. 
OKTAY
VURAL (İzmir) – Oradan mı geldi vahiy?
BAŞKAN
– Lütfen, bugünkü konuşmamızda belirttiğim gibi bu tarz konuşmaları siyasete
araç edinmeyelim.
ÖZGÜR
ÖZEL (Manisa) – Sana söylüyor, sana!
BAŞKAN
– Şimdi soru-cevap işlemine başlıyoruz. 
Birinci
soru, Sayın Gürer…
ÖMER
FETHİ GÜRER (Niğde) – Spor Bakanına soruyorum. 
Niğde
ve İstanbul Kartal ilçesinde amatör spor kulüplerine uğradığımda gördüm ki
kulüp tesislerini bırakın, çoğunun kulüp binası dahi yok. Malzeme sorunları
var. Bir grup gönüllü yönetici çok zor koşullarda gençlere destek vermeye
çalışıyorlar. Amatör spor kulüplerine İddaa’dan pay ayrılarak verilmesi, amatör
spor kulüplerinin Dernekler Yasası statüsünden çıkarılıp ayrı bir statüye
kavuşturulması, ecrimisil borçlarına faiz uygulanmaması, sponsor harcamalarının
tamamının gelir vergisinden düşürülmesi, futbolcuların kulüplerine iki yıl
bağlı kalması ve lisans bedellerinde indirim sağlanacak düzenlemeye gidilmesi
konusunda bir çalışmanız var mı? 
Çok
zor koşullarda amatör bir ruhla mücadele eden Niğde Azatlıspor’un sahası dahi
yok, her maçını deplasmanda oynamak zorunda kalıyor. Azatlı’ya bir futbol
sahası yaptırmayı, Azatlıspor gibi Ulukışlaspor ve diğer ekonomik sorunları
olan kulüplere destek vermeyi düşünüyor musunuz?
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
Sayın
Maliye Bakanı biraz önce dedi ki “Uzlaşmayla ilgili varsa belgeniz getirin.” 
Sayın
Maliye Bakanı, 24/12/2010 tarihli, 2010/42 sayılı Maliye Bakanlığı, Merkez
Uzlaşma Komisyonu, Ankara. Buyur, belge 1.
Belge
2: 21 Eylül 2010 tarihli, 2010/38 sayılı karar, Merkez Uzlaşma Komisyonu,
Ankara.
Bu
iki belgenin fotokopisini kavaslar aracılığıyla size göndereceğim. 
Biz,
önce Allah’a inanırız, sonra devlete inanırız. Devlet makamında oturanların
halka doğru bilgi vermesi lazım, gerçekleri saptırmaması lazım. 
İkinci
sorum: Polislerin ek göstergesi 3 bine çıkarıldı. Polisler, bu emniyet
hizmetleri tazminatı ve bu ek göstergeyle ilgili mağdurlar. Siz bu mağduriyeti
giderip, ne zaman maaşlarına yansıtacaksınız? Burada, emniyet mensuplarımız,
gerçekten…
(Mikrofon
otomatik cihaz tarafından kapatıldı) 
MAHMUT
TANAL (İstanbul) – …süre geçtiği hâlde, Resmî Gazete’de yayımlandığı hâlde bu
kanun, maalesef maaşlarına yansıtılmamıştır.
BAŞKAN
– Teşekkür ederim. 
Sayın
Kayışoğlu…
NURHAYAT
ALTACA KAYIŞOĞLU (Bursa) – Teşekkür ediyorum.
Önce
Gençlik ve Spor Bakanına sormak istiyorum. Yurt dışına giden öğrencilerimiz,
gençlerimiz aldıkları bursların yetersiz olduğunu dile getiriyorlar, bir zam
yapılmadığını ve o koşullarda da kendilerine yetmediğini şikâyet ediyorlar.
Bununla ilgili bir şeyler yapacak mısınız?
Diğerlerini
Maliye Bakanına sormak istiyorum. 2/B arazileriyle ilgili bedelleri neye göre
tespit ediyorsunuz? Çünkü, köylülerimiz mağdur oluyorlar. En son mağdurlar da
Mudanya’nın Çepni köylüleridir. 
İkincisi:
Süreyi kaçıranlar veya taksiti ödemedikleri için bu haktan yararlanmayanların
beklentileri var. Yeniden bu 2/B’den faydalanmaları için bir düzenleme yapacak
mısınız?
Teşekkürler.
BAŞKAN
– Sayın Erdoğan…
MEHMET
ERDOĞAN (Muğla) – Teşekkür ediyorum Sayın Başkan.
Sayın
Gençlik ve Spor Bakanı, daha önce PTT 1’inci Lig’de oynayan, hâlihazırda Spor
Toto 2’nci Lig Beyaz Grup’ta oynayan Fethiyespor’umuz yeni stadına ne zaman
kavuşacak?
Sayın
Bakan, üniversiteyi kazanan gençlerimizin en önemli sorunu barınma. Asgari
ücretli bir vatandaşımız çocuğunu KYK yurduna yerleştiremezse çocuğunu
üniversitede nasıl okutacak? Ayrıca, dün beraber yürüdüklerinizi bugün
“paralel” ilan ettiniz. Çaresizlikten onların yurdunda kalan gençlere bugün iş
vermiyorsunuz. Özel yurtların hangilerinin sakıncalı, hangilerinin sakıncasız
olduğunu ilan edecek misiniz? Bu sıkıntılardan dolayı vatandaşlarımız üniversiteye
giden çocuklarının devlet yurdunda kalmasını istiyor ancak yeterli yurt
olmadığı için gençlerimizi şimdi de TÜRGEV’in yurtlarına yönlendiriyorsunuz.
Yarın birileri de TÜRGEV’i paralel ilan ederse, çaresizlikten bu yurtlarda
kalan gençlerimiz ne yapacaklar? 
Teşekkür
ediyorum.
BAŞKAN
– Sayın Çam…
MUSA
ÇAM (İzmir) – Teşekkür ederim Sayın Başkan.
İki
soru soracağım, biri Ekonomi Bakanımız Sayın Elitaş’a.
Sayın
Bakan, İzmir Ödemiş Torbalı ve Selçuk bölgelerindeki çiftçiler, Rusya’yla ve
komşularımızla olan ilişkilerden dolayı patatesinden narenciyesine varıncaya
kadar ürünler soğuk hava depolarında ve çok zor durumdalar. Bununla ilgili bir
çalışmanız var mı buradaki çiftçilerimizi rahatlatmak için?
Gençlik
ve Spor Bakanımıza: İzmir’deki statlarla ilgili sorunu çözmek için bir adım
atıyor musunuz Sayın Bakan? Bununla ilgili bize somut bir çözüm ileri sürer
misiniz?
Teşekkür
ediyorum.
BAŞKAN
– Sayın Tüm.
MEHMET
TÜM (Kayseri) – Sayın Başkan, teşekkür ederim.
Sorum
Maliye Bakanına: AKP iktidarı kendi iç hesaplaşmalarını şimdi de paralel
düşmanlığı üzerinden yürütüyor. Zaman gazetesine kayyum atamayla başlayan son
gelişmeler gösteriyor ki şimdi “Kardeşim” dedikleri 11’inci Cumhurbaşkanı
Abdullah Gül’e yakın isimler gözaltına alınıyor, tutuklanıyor. Kayseri’de Boydak
ailesine yapılanlar bunun en çarpıcı örnekleridir. Eğer Boydak ailesi terör
örgütüne destek veriyorduysa, bugüne kadar neden soruşturma açılmadı? Açılan
soruşturmanın 11’inci Cumhurbaşkanı Abdullah Gül’le anlaşmazlıklarının
kamuoyunun gündemine geldiği döneme denk gelmesi tesadüf müdür? Boydak ailesi
hangi suç kapsamında gözaltına alınmıştır? Tutuklanmalarını gerektiren kanıtlar
nelerdir? Kaçma ihtimalleri var mıdır? Boydak Holdinge de kayyum atanacak mı,
böyle bir talep var mı?
Buradan,
hiçbir düşüncelerine katılmadığım, ancak basın özgürlüklerini savunduğum Zaman
çalışanlarına ve Boydak ailesine geçmiş olsun diyorum.
BAŞKAN
– Teşekkür ederim.
Sayın
Gaytancıoğlu…
OKAN
GAYTANCIOĞLU (Edirne) – Teşekkür ederim Sayın Başkan.
Ben
Spor Bakanına soruyorum: Belli noktalarda Bakanlığınıza bağlı gençlik
merkezleri var. Buralardaki gençlik liderleri neye göre seçilmektedir, hangi
kriterlere göre değerlendirme yapılmaktadır, maaşları ne kadardır?
İkinci
sorum, Edirne’mizi de yakından ilgilendiren bir konu hakkında: Ata sporumuz
olan güreşin desteklenmesi gerekiyor. Maalesef güreşçilerin maddi durumları iyi
değil. Buraya biraz daha fazla kaynak ayırmak gerekir.
Edirne
Belediyesi kendi olanaklarıyla Türkiye’nin başpehlivanının seçildiği Kırkpınar
organizasyonunu yapmakta, devletten çok az bir katkı almaktadır. Bu durumun
üzerinde Bakanlığınızın biraz daha durması gerekmektedir. Güreş, Bakanlığınızca
son yıllarda ihmal edildi. Siz güreşe yeterli kaynak ayırdığınızı düşünüyor
musunuz?
Teşekkür
ederim.
BAŞKAN
– Teşekkür ederim.
Sayın
Koçdemir…
KADİR
KOÇDEMİR (Bursa) – Teşekkür ederim Sayın Başkan.
Sayın
Elitaş, Bursa’da kayıt dışı istihdam oranı yüzde 28’dir. Tekstil, konfeksiyon
ve dokuma sektörlerinde 3 bin civarında Suriyeli çalıştığı tahmin edilmektedir.
Kayıt dışı istihdamla mücadelede Bursa’da hangi tedbirler alınmaktadır?
İkinci
sorum: Türkiye’de üniversite mezunu işsiz sayısı 2000’de 143 bin iken 2015’te
774 bin olmuştur. Üniversiteli işsizlik oranı genel ortalamanın üstünde olup
yüzde 13’e yakındır. Başka bir ifadeyle, her 4 işsizden 1’i üniversite
mezunudur. Ülkemiz, işsizlik oranı bakımından OECD içinde ne durumdadır?
Üniversiteli işsizler nasıl bir planlamanın sonucudur? 
Sayın
Ağbal, adaletsizliği tartışmasız olan fiyat içindeki -yani dolaylı- vergilerin
toplam vergi gelirleri içindeki payı nedir? Son on beş yıl içinde nasıl bir
seyir takip etmiştir? Mevcut durum “sosyal devlet” ilkesiyle nasıl izah
edilmektedir?
(Mikrofon
otomatik cihaz tarafından kapatıldı) 
BAŞKAN
- Sayın Yalım…
ÖZKAN
YALIM (Uşak) - Teşekkür ederim Başkan.
Benim
sorum Spor Bakanımıza.
Sayın
Bakanım, biliyorsunuz, Uşak’ta 2 tane spor kulübü var Süper Lig’de. Bunların
bir tanesi Uşak Sportif Basketbol Takımı. Anadolu’nun, taşranın tek takımıdır.
Yaklaşık dört yıldır maç primlerine zam gelmemiştir. Kazananın 45 bin,
kaybedenin 35 bin TL aldığını biliyorsunuz. Dört yıldır zam gelmediğinden
dolayı da kulübümüz oldukça zor durumdadır. SSK ve vergi borçlarını ödemekte
zorluk çekmektedir. İddaa gelirlerinin yükseltilmesi gerekmektedir.
2’nci
takım Genç Uşakspor Bayan Hentbol Takımı’dır. Maalesef, sizin ayırdığınız bütçe
Süper Lig’teki bir takıma 25 bin TL. Gerçekten, çok kötü durumda. Sporcuların
taksitleri, ödemeleri ödenememektedir. Bundan dolayı da gerekenin yapılması, en
azından 100 bin liraya çıkarılması gerekmektedir.
(Mikrofon
otomatik cihaz tarafından kapatıldı) 
BAŞKAN
- Teşekkür ederim.
Sayın
Tarhan…
TAHSİN
TARHAN (Kocaeli) - Sorum Spor Bakanına.
Sayın
Bakan, Gezi sürecinde ırkçı söylemleriyle öne çıkan ve FILA’dan ceza alan
Güreşçi Rıza Kayaalp ödüllendirilmeye devam ediliyor. Bugün çıkan bir habere
göre, Kayaalp’e verilen ödüller “sosyal yardım” statüsüne alınmış. 250 bin lira
sosyal yardım olur mu? Bu konuda bir açıklama yapar mısınız.
İkinci
sorum: Kocaeli stadı ne zaman bitecek?
Üçüncü
sorum: Tarihî Kocaeli İsmetpaşa Stadı’nı rant için mi yoksa ismi sizi rahatsız
ettiği için mi sattınız?
BAŞKAN
- Son soru sahibi olarak Sayın Arslan…
KAZIM
ARSLAN (Denizli) - Ekonomi Bakanına soruyorum. 
Ekonomik
göstergeler iyi görünmüyor. Yatırım, üretim, istihdam ve ihracat düşmüştür.
Piyasa tıkanmış durumda. Piyasanın hareketlenmesi için ne tür tedbirler almayı
düşünüyorsunuz?
İki:
Yatırımı, üretimi, istihdamı ve ihracatı artırmak için ne tür teşvikler ve
destekler vermeyi düşünüyorsunuz? 
Üç:
Üretimin üzerindeki yüklerin hafifletilmesi için, üretimde kullanılan enerjinin
üzerindeki KDV’yi sıfırlamayı düşünüyor musunuz? 
Dört:
Gençlik ve Spor Bakanına soruyorum: Üniversitede okuyan öğrencilerimizin yurt
ve kredi sorunlarını ne zaman çözeceksiniz? 
Beş:
Pamukkale Üniversitesinde 55 bin öğrenci vardır, şimdi 6 bin öğrenciyi
barındıran bir yurt vardır. Bakanın söylediği yurt artışı Denizli’de neden
yoktur? 
Teşekkür
ederim. 
BAŞKAN
– Sayın Bakanlar, cevap sırası sizde. 
Süreniz
on dakikadır. 
EKONOMİ
BAKANI MUSTAFA ELİTAŞ (Kayseri) – Sayın Başkanım, teşekkür ediyorum. 
Öncelikle,
Sayın Çam’ın sorduğu soruya cevap vererek başlamak istiyorum. Dünya Ticaret
Örgütü kuralları çerçevesinde yaş meyve ve sebzeyle ilgili, patatesle ilgili
almamız gereken tedbirler neyse o çerçevede yapabileceğimiz bir durum var.
Yani, Dünya Ticaret Örgütü dışında herhangi bir işlem yapmamız mümkün değil.
Bunu ifade etmek istiyorum. 
Bir
de Sayın Baluken’in gündem dışı aldığı, 60’ıncı maddeye göre aldığı sözde
sorduğu bir soru vardı “Akçakale ve Karkamış Gümrük Kapılarından ne kadar
ithalat ve ihracat yapılmıştır?” diye. Akçakale ve Karkamış Gümrük Kapılarından
2011 yılından sonra ithalat yapılmamıştır. Akçakale Gümrük Kapısı’ndan 2015
yılında toplam 878 bin dolar ihracat yapılmıştır. Bu yılda, 2015 yılında en son
ihracat beyanı 7 Mayıs 2015 tarihinde Kızılay tarafından 334 bin dolar olarak
tescil edilmiştir. Giden eşya, “Kriz hâllerinde zarar görenlere gönderilen
eşya” olarak beyan edilmiştir. 
İDRİS
BALUKEN (Diyarbakır) – 2014’ü de söyler misiniz Sayın Bakan. 
EKONOMİ
BAKANI MUSTAFA ELİTAŞ (Kayseri) – 2011 yılından bugüne kadar herhangi bir
ithalat yapılmamıştır. Akçakale Gümrük Kapısı’ndan 2015 yılında toplam 878 bin
dolarlık ihracat yapılmıştır. Bu ihracatın 7/5/2015 tarihindeki olan kısmının
334 bin dolarlık kısmı Kızılay tarafından gönderilmiştir. 
İDRİS
BALUKEN (Diyarbakır) – Bizdeki veriler farklı, TÜİK verileri farklı. 
EKONOMİ
BAKANI MUSTAFA ELİTAŞ (Kayseri) – Bir milletvekili arkadaşımızın sorduğu soru
vardı “Bursa’da kayıt dışı yüzde 38.” diye. Kayıt dışıyla mücadelede AK PARTİ
iktidarı döneminde etkin bir mücadele gerçekleştirdik. Bundan önceki süreçte
daha önce kayıt dışı yüzde 50’ler civarındayken şu anda yüzde 35’ler seviyesine
gelmiştir. Kayıt dışıyla da mücadelemiz aynı şekilde devam edecektir. Ekonomiyi
kayıt altına almak için büyük bir gayret gösterdiğimizi ifade etmek istiyorum.
Son
olarak soru soran değerli arkadaşımız Sayın Arslan’dı tahmin ediyorum.
MEHMET
TÜM (Balıkesir) – Ben sordum, Mehmet Tüm, Boydak ailesini… Bana cevap verin,
Boydak ailesi…
EKONOMİ
BAKANI MUSTAFA ELİTAŞ (Kayseri) – Boydak ailesini siz başka yere sordunuz, bana
sormadınız. 
MEHMET
TÜM (Balıkesir) – Yok, size sordum.
EKONOMİ
BAKANI MUSTAFA ELİTAŞ (Kayseri) – O zaman karıştırıyorsunuz kime sorduğunuzu.
SEYİT
TORUN (Ordu) – Maliye Bakanına…
EKONOMİ
BAKANI MUSTAFA ELİTAŞ (Kayseri) – Maliye Bakanına sordunuz. 
MEHMET
TÜM (Balıkesir) – Unutmasın Maliye Bakanı.
EKONOMİ
BAKANI MUSTAFA ELİTAŞ (Kayseri) - Sayın Arslan galiba “İhracatı nasıl
artıracaksınız? diye bir ifade kullandı. Biraz önce konuşmamda ifade ettiğim
gibi dünya ticaret hacminde bir daralma var, emtia fiyatlarında düşme var.
Gördüğümüz kadarıyla döviz kurlarında bir stabilize olacak diye tahmin
ediyoruz. Emtia fiyatları 2015 ortalamasından fazla miktarda düşmediği
takdirde, bu süre içerisinde ihracatımızın parasal olarak tekrar artacağını
tahmin ediyoruz. Çünkü, yine kürsüde ifade ettiğim gibi ihracatta miktar
cinsinden artışlar mevcut. Az önce de spesifik olarak söylediğim gibi demir
çelik ihracatında 5,7’lik bir miktar artışı varken değer cinsinden yüzde 23
civarında bir azalma söz konusu. İhracatı artırmak için tüm iş adamlarımızla
birlikte Afrika’ya açılım, Güney Amerika’ya açılım yapıyoruz. DEİK,
ihracatçılar birliği, odalar birliğiyle birlikte dünyayı gezip ihracatımızı
artırmak için gayret gösteriyoruz.
Sayın
Başkan, izin verirseniz diğer sorulara yazılı olarak cevap vereyim çünkü altı
dakika kaldı, diğer arkadaşlarımız da üçer dakika bölüşmüş olsunlar.
BAŞKAN
– Tabii ki.
EKONOMİ
BAKANI MUSTAFA ELİTAŞ (Kayseri) - Cevap veremediğim sorulara yazılı cevap
vereceğim.
Teşekkür
ediyorum. 
MALİYE
BAKANI NACİ AĞBAL (Bayburt) – Sayın Başkanım, ben de bana sorulan sorular
hakkında kısa kısa bilgi vermek istiyorum. 
Sayın
Tanal bir belgeden bahsetti. Bu belge devletin kayıtlarında mevcut, her türlü
denetime tabi tutulmuş resmî bir belgedir. Bu belgede herhangi bir şekilde
hukuka aykırı bir işlem asla söz konusu değildir.
MAHMUT
TANAL (İstanbul) – “Uzlaşma yapılmamıştır.” dediniz, tutanaklar burada.
“Uzlaşma yok.” dediniz, uzlaşma var.
MALİYE
BAKANI NACİ AĞBAL (Bayburt) – Uzlaşma komisyonu önüne gelen olayda hukuki
değerlendirmelerini yapmak suretiyle uzlaşmayı sonuçlandırmıştır. Dolayısıyla,
bu belgeyi sanki böyle gizli saklı bir belge gibi bize sunmanızı… 
MAHMUT
TANAL (İstanbul) - Siz “Bu konuda uzlaşma yok.” dediniz Sayın Bakan!
MALİYE
BAKANI NACİ AĞBAL (Bayburt) – “Burada ima edilen iddianın belgesi, bilgisi var
mı?” dedim, burada bunu gösteren bir belge değildir.
Diğer
taraftan, polislerin ek göstergesi, zam ve tazminatlarıyla ilgili olarak da 15
Martta polis kardeşlerimizin aylıklarına bu yansıyacaktır. Yaklaşık 151 lira
ile 450 lira arasında polislerimiz Mart 15’ten itibaren artış alacaklardır. Son
on dört yılda bütün kamu görevlilerinin ücretlerinde önemli artışlar yaptık.
Bunu da onların refah paylarının artması için, refahlarının artması için
yaptık.
Diğer
taraftan, 2/B arazilerine ilişkin olarak da “2/B arazilerinin kıymet takdiri
nasıl yapılıyor?” dendi. O ilgili köydeki veya kentteki taşınmazın bulunduğu
mahale göre alım satım bedeli neyse, oradaki rayiç alım satım bedeli, ona göre
belirleniyor. Hatta, burada her bir köyümüzün kıymet takdirleri diğer köylerle
de, diğer yerlerle de mukayese edilmek suretiyle herhangi bir şekilde bir
adaletsizliğin olmasına da asla müsaade edilmiyor. Bugüne kadar yaklaşık 550
bin taşınmazı 2/B kanunu çerçevesinde vatandaşlarımıza sattık ve gerçekten de
burada, her yerde taşınmazın hem değerini tespit ederken hem de satış
işlemlerini yaparken titiz bir şekilde konuyu değerlendirdik. 
Süreyle
ilgili olarak, bir kısım vatandaşlarımız 2/B başvurularında süreyi
kaçırdıklarını ifade ediyorlar. Bu tarım arazilerinin satışında da gündeme
geldi. Bakanlık olarak bu talepleri değerlendiriyoruz, ihtiyaçlara göre
gerekirse Bakanlık olarak yaptığımız çalışmayı da Hükûmetimize arz ederiz.
Kayyum
atamayla ilgili olarak, adli süreçlerle ilgili olarak bir soru soruldu. Burası
bir hukuk devleti, şu anda adli yargı süreci işlemektedir. Burada ilgili
makamlar yargısal süreci sürdürmektedir, bir değerlendirmede bulunmam yanlış
olur. 
Son
olarak, dolaylı vergiler, AK PARTİ hükûmetleri döneminde 2002’ye kıyasla bir
miktar da olsa azalmıştır. Yani, bugün sosyal güvenlik primleri dâhil,
Türkiye’de dolaylı vergilerin oranı 2002 yılında yüzde 46,9’ken 2014 sonu itibarıyla bu yüzde 44,1’e inmiştir. Bu
da yüksektir, yani yapmamız gereken şey, tabii ki dolaylı vergilerin payını
azaltıp dolaysız vergilerin payını artırmaktır. Bu konuda da hükûmetlerimiz
döneminde özellikle kayıt dışı ekonomiyle mücadele bağlamında önemli çalışmalar
yapılmıştır. 
MEHMET TÜM (Balıkesir) – Sayın Bakan, Boydak ailesiyle
ilgili tatmin edici cevap verin, onu bekliyorum çünkü Kayserililer bekliyor şu
anda 14 bin...
BAŞKAN - Sayın Bakan, buyurun. 
Cevaplarınız bitti mi? 
MALİYE BAKANI NACİ AĞBAL (Bayburt) – Peki, teşekkür
ediyorum Sayın Başkanım. 
BAŞKAN – Tamam. 
MEHMET TÜM (Balıkesir) – Sayın Bakan, soruma cevap
verin. Diyorum ki: Kayserililer bu sorunun cevabını bekliyorlar. 
GENÇLİK VE SPOR BAKANI AKİF ÇAĞATAY KILIÇ (Samsun) – Sayın
Başkanım, kısa süre içerisinde cevaplayabildiğim sorulara cevap verip akabinde
yazılı cevapları vereceğim. 
MEHMET TÜM (Balıkesir) – Boydak ailesiyle ilgili soru
sordum, bütün Kayserililer sizden bu cevabı bekliyorlar. Boydak şirketinin 14
bin insanı bu cevabı bekliyor sizden. 
BAŞKAN – Sayın Milletvekili, lütfen...
GENÇLİK VE SPOR BAKANI AKİF ÇAĞATAY KILIÇ (Samsun) –
Sayın Tarhan’ın sorusuna cevap vermek istiyorum: Millî güreşçimiz ve bu 2016
olimpiyatlarındaki altın madalya ümidimiz Sayın Rıza Kayaalp ırkçılık
suçlamasıyla ilgili bir ceza almamıştır. 
MEHMET TÜM (Balıkesir) – Efendim, benim soruma cevap
verin. Ben değil, bütün Kayserililer bekliyor bu sorunun cevabını. Boydak
ailesine yapılan...
GENÇLİK VE SPOR BAKANI AKİF ÇAĞATAY KILIÇ (Samsun) – Kocaeli
Stadı’nı bitirme, şu andaki resmî süresi elli aydır ancak daha hızlı bir sürede
bitirmek üzere çalışmalar devam etmektedir. Eski stadın yeri TOKİ’yle olan
protokolden doğan sebepten dolayı satılmıştır. Bunun herhangi bir şekilde
isimle alakası yoktur. 
Sayın Nurhayat Hanımefendi’nin sorusuna da cevap vermek
istiyorum. Türkiye’de 400 lira olarak verdiğimiz lisans anlamındaki burs yurt
dışında da aynı şekilde ne kadar asgari gelirle alakalı olarak hesaplanarak
onun mantığına göre verilmektedir. Bunun örneği de Almanya’da 759 lira,
Avusturya’da 1.025 lira, Danimarka’da 982 lira olarak verilmektedir. 
Sayın Musa Çam’ın İzmir statlarıyla ilgili sorusuna...
Siz de biliyorsunuz, yakından takip ettiğiniz bir süreç, yakın zamanda tekrar
bir açıklama da yaptım bu konuyla ilgili olarak. Biz, şu anda bütün statlarla
alakalı olarak -yani Karşıyaka, Göztepe- yapılmış olan ihalelerle ilgili
yürümeye hazırız ancak Büyükşehir Belediyesinden kaynaklanan bazı hukuki
engellemeler söz konusu, daha doğrusu mahkemeye taşınan bir durum söz konusu,
bu çözüldüğü anda yürüyecek. Alsancak’la ilgili olarak da bu, kendi bünyemizde
inşa edeceğimiz bir stat olmasıyla alakalı olarak burada farklı bir süreç
işliyor. Şu anda zemin etütleri başlamış durumda oradaki çalışmayla alakalı. Dolayısıyla
orada en kısa süre içerisinde inşa etmek noktasında harekete geçmiş durumdayız.

Sayın
Yalım, Uşak’ta iki tane spor takımımızın, birisi basketbol, birisi bayan
hentbol takımı olmak üzere maddi sıkıntıda olduğunu dile getirdiler. Konuyu
tekrar araştırıp daha fazla destek verebilir miyiz diye, bunu da araştıracağım.

Aynı
zamanda, Sayın Kazım Arslan’ın Denizli’yle ilgili sorusuna cevap vermek
istiyorum. 
(Mikrofon
otomatik cihaz tarafından kapatıldı) 
GENÇLİK
VE SPOR BAKANI AKİF ÇAĞATAY KILIÇ (Samsun) – Süre tamamlandı, gerisine yazılı
cevap vereyim.
BAŞKAN
- Sayın Bakan, teşekkür ederiz. Yazılı olarak cevap vereceksiniz. 
ÖMER
FETHİ GÜRER (Niğde) – Sayın Bakan, bizim sorulara da yazılı mı cevap
vereceksiniz?
BAŞKAN
- Sayın Baluken, sisteme girmişsiniz.
MEHMET
TÜM (Balıkesir) – Sayın Bakan, soruma cevap verin. Boydak ailesiyle ilgili
cevap istiyorum, Boydak ailesiyle ilgili. 
BAŞKAN
– Sayın milletvekili, lütfen, rica ediyorum. Yazılı olarak cevap vereceğini
söyledi ve grup başkan vekiline söz verdim. Rica ediyorum, süre yok. 
MEHMET
TÜM (Balıkesir) – Bakın, efendim, bir il… Sayın Bakan Kayserili, özellikle
ondan bekliyorum. 
İDRİS
BALUKEN (Diyarbakır) – Sayın Başkan, İç Tüzük 60’a göre bir kısa değerlendirme
yapacağım. 
BAŞKAN
– Size söz vereceğim. 
EKONOMİ
BAKANI MUSTAFA ELİTAŞ (Kayseri) – Sayın Başkan, Kayseri Milletvekili ve Bakan
olarak bu soruya cevap vermeme izin verir misiniz?
BAŞKAN
– Buyurun. 
MEHMET
TÜM (Balıkesir) – Sayın Elitaş, Sayın Bakan da Kayserili ve Kayserililer ondan
cevap bekliyorlar. 
İDRİS
BALUKEN (Diyarbakır) – Sayın Başkan, ben sorayım, ondan sonra mı?
EKONOMİ
BAKANI MUSTAFA ELİTAŞ (Kayseri) – Ama soru-cevap bitmeden soru-cevap olmaz.
İDRİS
BALUKEN (Diyarbakır) – Tamam, buyurun. Hayır, hayır, ben…
BAŞKAN
– Sayın Baluken, hayır, size söz vereceğim. Yalnız, ısrarlı bir şekilde sayın
milletvekili sorusuna cevap istiyor. İzin verirseniz bir dakikalık bir cevap
versin.
EKONOMİ
BAKANI MUSTAFA ELİTAŞ (Kayseri) – Sayın Başkanım, teşekkür ediyorum. 
Biraz
önce soruyu soran arkadaş muhatabını bilmeden sordu, Maliye Bakanına sordu
Adalet Bakanına sorması gereken bir işi. 
MEHMET
TÜM (Balıkesir) – Ama düzeltiyoruz, muhatabı sizsiniz, düzeltiyoruz.
EKONOMİ
BAKANI MUSTAFA ELİTAŞ (Kayseri) – Ha, şunu sorabilirdi: “Sizin, Kayseri
Milletvekili olarak Boydaklarla ilgili yapılan konu hakkındaki görüşleriniz
nedir?” diye sorabilirdi. 
MEHMET
TÜM (Balıkesir) – Haydi öyle kabul edin, cevap verin. 
EKONOMİ
BAKANI MUSTAFA ELİTAŞ (Kayseri) – Biz şunu ifade etmek istiyoruz: Boydaklarla
ilgili olan süreç Boydak Holding veya Boydakların bünyesindeki tesislerle
alakalı değildir. 
MEHMET
TÜM (Balıkesir) – Abdullah Gül’le ilgisi var mı, Abdullah Gül’le? (AK PARTİ
sıralarından gürültüler)
HAMZA
DAĞ (İzmir) – Dinle, dinle!
İSMAİL
AYDIN (Bursa) – Sordun, dinle bak, dinle!
EKONOMİ
BAKANI MUSTAFA ELİTAŞ (Kayseri) – Aldığımız bilgi çerçevesinde paralel terör
örgütüne yardım ettiklerinden dolayı iddianame hazırlanmıştır. Kardeşi, Boydak
Holdingin CEO’larından Yönetim Kurulu Başkan Vekili Sayın Mustafa Boydak
gerekli açıklamayı yapmıştır. Yargıya intikal etmiş bir durumdur. Yargının
verdiği karara hepimiz saygı duyacağız. 
Teşekkür
ediyorum. 
BAŞKAN
– Sayın Baluken, buyurun. 
İDRİS
BALUKEN (Diyarbakır) – Teşekkür ediyorum Sayın Başkan. 
İSMAİL
TAMER (Kayseri) – Abdullah Gül’ü niye karıştırıyorsun? Ne alakası var?
MEHMET
TÜM (Balıkesir) – Abdullah Gül’ün yaptığı açıklamayı biliyor musun sen?
İSMAİL
TAMER (Kayseri) – Ben biliyorum, ne var?
BAŞKAN
– Sayın milletvekilleri…
İDRİS
BALUKEN (Diyarbakır) – Sayın Başkan, benim sorduğum soruya Sayın Bakan cevap
verirken sanırım kendisine eksik bilgi ulaştırıldı. Özellikle Sayın Bakanın
dikkatine sunmak istiyorum.
EKONOMİ
BAKANI MUSTAFA ELİTAŞ (Kayseri) – Sayın Bakan gerekli açıklamayı yapmıştır.
MEHMET
TÜM (Balıkesir) – Söyler misin bana.
İSMAİL
TAMER (Kayseri) – Ne var onda?
MEHMET
TÜM (Balıkesir) – Onun için operasyon yaptınız ona, herkese operasyon
yapıyorsunuz. Orada 100 bin insanı ilgilendiriyor, Kayserililerin tamamını
ilgilendiriyor.
İSMAİL
TAMER (Kayseri) – Abdullah Gül’ü karıştırma! Ağzına alma! 
BAŞKAN
– Grup başkan vekilleri, rica ediyorum, grubunuza ait milletvekilleriyle
ilgilenir misiniz biraz. Sayın Özel, Sayın İnceöz…
Teşekkür
ederim.
MEHMET
TÜM (Balıkesir) – Biz soruları sormaya devam edeceğiz, siz de dinleyeceksiniz,
o operasyonları da yapmayacaksınız.
BAŞKAN
- Evet, Sayın Baluken.
İDRİS
BALUKEN (Diyarbakır) – Teşekkür ediyorum.
Sayın
Başkan, tabii, bütün Türkiye halkı bizi izliyor. Özellikle sayın bakanlar
açıklama yaptığı zaman çok sağlam verilerle ve doğrulanmış bilgilerle açıklama
yapmalılar. Sanırım bu konuda Sayın Elitaş’ın önüne gelen bilgi yetersizdir.
TÜİK’in ihracat verileriyle ilgili sayılardan ben o bilgiyi almıştım ve onu
sormuştum. 
2015’in
altı ayı içerisinde yani ocaktan hazirana kadar 981 bin dolar görünüyor orada
da. 2014 yılında da 5 milyon 5 bin dolar görünüyor, 2014 yılında ama bu bilgi
size iletilmemiş. Yine, Cerablus, Karkamış’ta 1 Ocak 2014’e kadar olan süre
içerisinde… 
(Mikrofon
otomatik cihaz tarafından kapatıldı) 
İDRİS
BALUKEN (Diyarbakır) – Sayın Başkan, hemen toparlıyorum.
BAŞKAN
– Tamamlayın lütfen, bir dakika daha…
İDRİS
BALUKEN (Diyarbakır) – 2 milyon 299 bin dolarlık ihracat yapılmış, 2014 yılında
da 1 milyon 838 bin dolarlık bir ihracat yapılmış. Tabii her hâlükârda Sayın
Bakan şunu doğrulamış oldu: Yani, o bölge IŞİD’in elindeyken o bölgeye bir
şekilde ihracat malları gönderilmiş ancak ne zaman ki IŞİD’in elinden çıkıp
orada YPG’nin denetimine girince de bu ihracat tamamen durdurulmuş oluyor.
Dolayısıyla, bürokratlarınızdan, önce bu söylediğim bilgilerin doğrulanması,
sonra da bu belirttiğim çelişkinin açıklanmasını özellikle rica edeceğim. 
Teşekkürler.
OKTAY
VURAL (İzmir) – Sayın Başkan…
BAŞKAN
– Sayın Vural…
EKONOMİ
BAKANI MUSTAFA ELİTAŞ (Kayseri) – Sayın Başkan…
BAŞKAN
– Sayın Vural da sanıyorum konuyla ilgili bir şey söyleyecek, birlikte cevap
verirsiniz.
Buyurun
Sayın Vural.
OKTAY
VURAL (İzmir) – Evet, ben teşekkür ederim.
Tabii,
Sayın Maliye Bakanı birtakım bilgiler verdi, “Bu dolaylı vergilerin toplam
vergiler içerisindeki payı yüzde 46’dan yüzde 44’e düştü.” dedi. 2002 yılında
yüzde 66,3; 2014’te yüzde 71,2 yani yüzde 44 nerede buldu ki? Hangi hesapla?
MALİYE
BAKANI NACİ AĞBAL (Bayburt) – Sayın Vural, sosyal güvenlik primleri dâhil. Siz
bilmezsiniz bu konuları, Erhan Bey’e sorun.
BAŞKAN
– Sayın Bakan, lütfen…
OKTAY
VURAL (İzmir) – Merkezî yönetim bütçesi üzerinden konuşacaksın.
BAŞKAN
– Teşekkür ederim.
ÖZGÜR
ÖZEL (Manisa) – Sayın Başkan…
BAŞKAN
– Sayın Ekonomi Bakanı, buyurun.
Bir
dakika. 
EKONOMİ
BAKANI MUSTAFA ELİTAŞ (Kayseri) – Sayın Başkan, teşekkür ediyorum. 
PKK
da, PYD de, IŞİD de terör örgütüdür; bunun kesin altını çiziyorum. “IŞİD’den
kurtuldu da, PYD’ye geçti de ondan dolayı şöyle yaptı.” demek niyet okumaktır.
Sayın grup başkan vekilinin, bunu bizim yaptığımızı söylemesi, teyit etmesi
ahlaki bir düşünce tarzı değildir, tamamen niyet okumaktır. 
İDRİS
BALUKEN (Diyarbakır) – İhracat rakamlarını söylüyoruz ya.
EKONOMİ
BAKANI MUSTAFA ELİTAŞ (Kayseri) – Bakın, söylüyorum, 2015 yılında yapılan
ihracat rakamını söylüyorum, bunun 300 küsur milyon dolarlık kısmı Kızılay
tarafından yapılmıştır diye söylüyorum. En son gelen bilgi, 2014 yılında
Akçakale ve Karkamış kapılarından 6,8 milyon dolarlık ihracat yapılmış, insani
yardım amaçlı ihracat yapılmıştır diye ifade ediyorum. PYD’nin eline geçti… 
İDRİS
BALUKEN (Diyarbakır) – Peki, IŞİD’in elinden çıkınca insani yardım bitiyor mu?
BAŞKAN
– Sayın Baluken, lütfen…
EKONOMİ
BAKANI MUSTAFA ELİTAŞ (Kayseri) – PYD de terör örgütüdür, PKK da terör
örgütüdür, IŞİD de terör örgütüdür; hepsi bu. (AK PARTİ sıralarından alkışlar)
İDRİS
BALUKEN (Diyarbakır) – İnsani yardım bitiyor mu? 
EKONOMİ
BAKANI MUSTAFA ELİTAŞ (Kayseri) – Sen bunların sözcüsü müsün? IŞİD de terör
örgütü, PKK da terör örgütü, PYD de terör örgütü.
HAMZA
DAĞ (İzmir) – PKK terör örgütüdür diyebilir misin?
İDRİS
BALUKEN (Diyarbakır) – IŞİD’in elinde olunca insani yardım oluyor ha, ayıp!
BAŞKAN
– Sayın Baluken…
EKONOMİ
BAKANI MUSTAFA ELİTAŞ (Kayseri) – IŞİD de terör örgütü, PKK da terör örgütü,
PYD de terör örgütü. 
İDRİS
BALUKEN (Diyarbakır) – Sen şimdi, IŞİD’in olduğu bölgede insani yardım adı
altında rakamları çarpıtarak… 
EKONOMİ
BAKANI MUSTAFA ELİTAŞ (Kayseri) – Sen terör örgütünün sözcüsü müsün?
BAŞKAN
– Sayın Elitaş…
İDRİS
BALUKEN (Diyarbakır) – İnsani yardım orada bulunan örgütlerin durumuna göre
değişmez, samimiyse insani yardım sürekli gider. IŞİD’in elinden çıkınca insani
yardım kesilmez, böyle bir şey yok Sayın Başkan, böyle bir şey yok. 
BAŞKAN
– Sayın Baluken, lütfen…
EKONOMİ
BAKANI MUSTAFA ELİTAŞ (Kayseri) – Sen terör örgütünün temsilciliğini bırak, bu
milletin temsilcisi ol. 
BAŞKAN
– Sayın Özel, buyurun.
İDRİS
BALUKEN (Diyarbakır) – Böyle bir şey yok. İtiraftı bu, açık bir itiraftı. 
BAŞKAN
– Tamam, kayıtlara geçti. Sayın Bakan, Sayın Baluken; teşekkür ederim, bütün
söylediğiniz her şey kayıtlarda.
Sayın
Özel, lütfen buyurun.
Bir
dakika.
VI.- AÇIKLAMALAR (Devam)
22.- Manisa Milletvekili Özgür Özel’in, Maliye Bakanı
Naci Ağbal’ı, tutarsız ve Meclisin aklıyla alay eden tavrı nedeniyle
kınadıklarına ilişkin açıklaması
ÖZGÜR
ÖZEL (Manisa) – Sayın Başkan, teşekkür ederim.
Şimdi,
siyasetin en olmazsa olmaz şeyi…
İDRİS
BALUKEN (Diyarbakır) – İnsani yardım IŞİD olunca var, PYD olunca yok; iyi!
ŞAHAP
KAVCIOĞLU (Bayburt) – PYD terör örgütü değil mi?
İDRİS
BALUKEN (Diyarbakır) – Değil. (AK PARTİ sıralarından gürültüler)
ORHAN
DELİGÖZ (Erzurum) – Bal gibi terör örgütü.
ŞAHAP
KAVCIOĞLU (Bayburt) – Utanmıyor musun! 
İDRİS
BALUKEN (Diyarbakır) – Sen utanmıyor musun? Senin dışında dünyada hiç kimse
demiyor. Ayıp! 
ŞAHAP
KAVCIOĞLU (Bayburt) – Terör örgütü, sen de teröristsin! Ayıp be, ayıp!
ORHAN
DELİGÖZ (Erzurum) – Utanmadan da “Değildir.” diyorsunuz.
HAMZA
DAĞ (İzmir) – “PKK terör örgütüdür.” diyebilir misin?
BAŞKAN
– Sizin adınıza ben özür dileyeceğim Sayın Özel’den ve diliyorum çünkü sözü
yarım kaldı.
ÖZGÜR
ÖZEL (Manisa) – Estağfurullah.
Sayın
Başkan, şimdi, siyasette en övünülecek meziyet tutarlılıktır, en utanılacak iş
de tutarsızlıktır. Bu bazen yıllara, bazen aylara karşılık gelir ama dakikalar
içinde böyle bir şey olmaz. Sayın Maliye Bakanı, Milliyetçi Hareket Partisinden
sayın konuşmacının bir Cengiz Holdingle ilgili uzlaşma belgesi olduğunu ve
vergi borçlarının silindiğini söylediğinde “Yok öyle bir şey, yalan, yalan,
yalan.” dedi. Biraz önce Sayın Milletvekilimiz Mahmut Tanal belgesini tüm
gruplara ve kendisine dağıttı, şimdi bu belgeyi kabul ediyor, bunun makul bir
şey olduğunu söylüyor. Biz bu tutarsızlığı ve Meclis aklıyla alay eden bu tavrı
kınıyoruz.
Teşekkür
ederim. (CHP sıralarından alkışlar)
BAŞKAN
– Teşekkür ederim. 
MALİYE
BAKANI NACİ AĞBAL (Bayburt) – Sayın Başkan…
BAŞKAN
– Sayın Bakan, size söz veriyorum.
Bir
dakika.
23.- Maliye Bakanı Naci Ağbal’ın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
MALİYE
BAKANI NACİ AĞBAL (Bayburt) – Sayın Başkan, ben, Özgür Bey’i kınamaya değer
bile bulmuyorum.
Bir
kere, şunu söyleyeyim Özgür Bey, bakın, şöyle: Tutarlılıktan bahsettiniz, ben
de size tutarlı olmak bakımından bazı şeyler söyleyeyim. Burada, Milliyetçi
Hareket Partisi sözcüleri “Bir gruba yönelik olarak uzlaşmada vergisi
sıfırlandı.” dedi ama o sıfırlamayı haksız ve hukuksuz bir sıfırlama olarak
değerlendirdiğini ima etti. Yani burada “Uzlaşma komisyonu, haksız bir şekilde,
alınması gereken bir vergiyi almaktan vazgeçti.” diye imada bulundu, ben de
“Hukuksuz ve haksız bir şekilde alınması gereken bir vergiyi almaktan
vazgeçtiğini gösteren bir belgeyi, bilgiyi ortaya koyun.” dedim. Bana
gösterdiğiniz belge devletin resmî kayıtlarında olan uzlaşma tutanağıdır, gizli
saklı bir belge değildir.
MEHMET
GÜNAL (Antalya) – Hukuki olarak kaç para affettin onu söyle o zaman Sayın
Bakan? Hukuki olarak kaç para affettin. 
ÖZGÜR
ÖZEL (Manisa) – Ne olacak yani!
MALİYE
BAKANI NACİ AĞBAL (Bayburt) - Hayır, hayır, gizli saklı bir belge değildir.
Uzlaşma komisyonu hukukun içinde kalarak…
(Mikrofon
otomatik cihaz tarafından kapatıldı)
BAŞKAN
– Sayın Bakan, Teşekkür ederim.
OKTAY
VURAL (İzmir) – Sayın Başkan…
MAHMUT
TANAL (İstanbul) – Sayın Başkanım…
BAŞKAN
- Sayın Erdoğan’a söz veriyorum, lütfen…
OKTAY
VURAL (İzmir) – Sayın Başkan, bir şey söyleyeceğim.
BAŞKAN
- Sayın Erdoğan epey bir süredir ışığını yakıyor, sisteme girmiş.
OKTAY
VURAL (İzmir) – Sayın Bakan önce bu uzlaşma komisyonunun bunu haklı yaptığına
ilişkin delilini ortaya bir sunsun bakalım. 
BAŞKAN
– Teşekkür ederim.
MALİYE
BAKANI NACİ AĞBAL (Bayburt) – İddiayı ispat edemeyen müfteridir.
OKTAY
VURAL (İzmir) – Hadi sun, hadi sun! Miktarını sun bakalım. 
MALİYE
BAKANI NACİ AĞBAL (Bayburt) – İddiayı ispat edemezsen müfterisin.
MUHARREM
ERKEK (Çanakkale) – Neden sıfırladınız onu söyleyin, neden?
MEHMET
GÜNAL (Antalya) – Haklı olduğunu kabul ettin, miktarını söyle o zaman.
BAŞKAN
- Sayın Erdoğan, buyurun.
Son
konuşmacı…
Sayın
Erdoğan, buyurun.
MEHMET
GÜNAL (Antalya) – “Haklı sildim” diyorsun, kaç para sildin onu bir söyle.
MUHARREM
ERKEK (Çanakkale) – Sayın Bakan, gerekçesini söyle, gerekçesini.
MALİYE
BAKANI NACİ AĞBAL (Bayburt) – Siz iddia ediyorsunuz, siz ispat edeceksiniz.
MUHARREM
ERKEK (Çanakkale) – Sen ispat edeceksin, neden sıfırladığının sen gerekçesini
söyleyeceksin.
BAŞKAN
- Sayın Erdoğan, sizi dinliyoruz.
Sayın
Erdoğan…
MEHMET
GÜNAL (Antalya) – Kaç para sildin onu söyle diyoruz.
BAŞKAN
– Sayın Erdoğan…
MALİYE
BAKANI NACİ AĞBAL (Bayburt) – Bakın, haksız yere bu işlerin yapıldığını kim
iddia ediyorsa ispat külfeti ona aittir. 
BAŞKAN
- Sayın Ağbal, lütfen…
MALİYE
BAKANI NACİ AĞBAL (Bayburt) – İspat edemezseniz müfterisiniz.
MUHARREM
ERKEK (Çanakkale) – Sayın Bakan, gerekçesini söyleyin, neden sıfırladınız?
OKTAY
VURAL (İzmir) – Haklı yere yaptığını ispat edemiyorsan sen haksız yapıyorsun o
zaman.
BAŞKAN
– Söz hakkınız bakidir Sayın Erdoğan.
Birleşime
on dakika ara veriyorum.
Kapanma Saati: 21.50
ALTINCI OTURUM
Açılma Saati: 22.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Özcan PURÇU (İzmir)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 54’üncü Birleşiminin Altıncı
Oturumunu açıyorum.
2016 Yılı
Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin Hesap
Kanunu Tasarısı’nın dokuzuncu tur görüşmelerine kaldığımız yerden devam
edeceğiz. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) EKONOMİ BAKANLIĞI (Devam)
1) Ekonomi Bakanlığı 2016
Yılı Merkezî Yönetim Bütçesi
2) Ekonomi Bakanlığı 2014
Yılı Merkezî Yönetim Kesin Hesabı

B) GENÇLİK VE SPOR BAKANLIĞI (Devam)
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ (Devam)
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI (Devam)
1) Maliye Bakanlığı 2016
Yılı Merkezî Yönetim Bütçesi
2) Maliye Bakanlığı 2014
Yılı Merkezî Yönetim Kesin Hesabı

E) GELİR İDARESİ BAŞKANLIĞI (Devam)
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU (Devam)
1) Kamu İhale Kurumu 2016
Yılı Merkezî Yönetim Bütçesi
2) Kamu İhale Kurumu 2014
Yılı Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
(Devam)
1) Kamu Gözetimi, Muhasebe
ve Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe
ve Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ (Devam)
BAŞKAN -
Komisyon? Burada. 
Hükûmet? Burada.

Sayın
Erdoğan, size söz vereceğimi söylemiştim.
Bir
dakika, yerinizden.
VI.- AÇIKLAMALAR (Devam)
24.- Muğla Milletvekili Mehmet Erdoğan’ın, Gençlik ve
Spor Bakanı Akif Çağatay Kılıç’ın, kendisinin sorduğu sorulara cevap
vermediğine ilişkin açıklaması
MEHMET
ERDOĞAN (Muğla) – Sayın Başkan, teşekkür ediyorum.
Sayın
Gençlik ve Spor Bakanı benden önce sorulan bütün sorulara cevap verdi, benden
sonra sorulan bütün sorulara cevap verdi ancak benim sorumu duymadıysa tekrar
edeyim.
Öncelikle,
Fethiyespor’a yeni bir stat yapıp yapmayacaklarını sordum. İkinci olarak da,
üniversiteyi kazanan gençlerimiz için en önemli sorunun barınma sorunu
olduğunu, asgari ücretli bir vatandaşımızın çocuğunu devlet yurduna
yerleştiremezse nasıl okutabileceğini sordum.
Gene,
dün beraber yürüdükleri paralel yapıya ait yurtlarda çaresizlik dolayısıyla
kalan çocuklara bugün iş verilmediğini ancak bugün de yurt bulamayan çocuklara
“TÜRGEV’e git.” dediklerini herkes bilmektedir. 
Yine,
özel yurtların içinde hangileri sakıncalıdır, hangileri sakıncalı değildir?
Vatandaş çocuklarını hangi özel yurtlara gönderecektir? Bu sorularımın
hiçbirine cevap vermediler.
Teşekkür
ediyorum.
BAŞKAN
– Ben teşekkür ederim.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/35), 2014 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/36), 6085 Sayılı Sayıştay Kanunu Uyarınca
Hazırlanan Kalkınma Ajansları 2012 Yılı Genel Denetim Raporunun Sunulduğuna
İlişkin Sayıştay Başkanlığı Tezkeresi (3/28), 6085 Sayılı Sayıştay Kanunu
Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)

A) EKONOMİ BAKANLIĞI (Devam)
1) Ekonomi Bakanlığı 2016
Yılı Merkezî Yönetim Bütçesi
2) Ekonomi Bakanlığı 2014
Yılı Merkezî Yönetim Kesin Hesabı

B) GENÇLİK VE SPOR BAKANLIĞI (Devam)
1) Gençlik ve Spor Bakanlığı
2016 Yılı Merkezî Yönetim Bütçesi
2) Gençlik ve Spor Bakanlığı
2014 Yılı Merkezî Yönetim Kesin Hesabı

C) SPOR GENEL MÜDÜRLÜĞÜ (Devam)
1) Spor Genel Müdürlüğü 2016
Yılı Merkezî Yönetim Bütçesi
2) Spor Genel Müdürlüğü 2014
Yılı Merkezî Yönetim Kesin Hesabı

Ç) YÜKSEKÖĞRENİM KREDİ VE
YURTLAR KURUMU (Devam)
1) Yükseköğrenim Kredi ve
Yurtlar Kurumu 2016 Yılı Merkezî Yönetim Bütçesi
2) Yükseköğrenim Kredi ve
Yurtlar Kurumu 2014 Yılı Merkezî Yönetim Kesin Hesabı

D) MALİYE BAKANLIĞI (Devam)
1) Maliye Bakanlığı 2016
Yılı Merkezî Yönetim Bütçesi
2) Maliye Bakanlığı 2014
Yılı Merkezî Yönetim Kesin Hesabı

E) GELİR İDARESİ BAŞKANLIĞI (Devam)
1) Gelir İdaresi Başkanlığı
2016 Yılı Merkezî Yönetim Bütçesi
2) Gelir İdaresi Başkanlığı
2014 Yılı Merkezî Yönetim Kesin Hesabı

F) KAMU İHALE KURUMU (Devam)
1) Kamu İhale Kurumu 2016
Yılı Merkezî Yönetim Bütçesi
2) Kamu İhale Kurumu 2014
Yılı Merkezî Yönetim Kesin Hesabı
G) ÖZELLEŞTİRME İDARESİ
BAŞKANLIĞI (Devam)
1) Özelleştirme İdaresi
Başkanlığı 2016 Yılı Merkezî Yönetim Bütçesi
2) Özelleştirme İdaresi
Başkanlığı 2014 Yılı Merkezî Yönetim Kesin Hesabı

Ğ) KAMU GÖZETİMİ, MUHASEBE
VE DENETİM STANDARTLARI KURUMU
(Devam)
1) Kamu Gözetimi, Muhasebe
ve Denetim Standartları Kurumu 2016 Yılı Merkezî Yönetim Bütçesi
2) Kamu Gözetimi, Muhasebe
ve Denetim Standartları Kurumu 2014 Yılı Merkezî Yönetim Kesin Hesabı

H) GELİR BÜTÇESİ (Devam)
BAŞKAN
- Şimdi, sırasıyla, dokuzuncu turda yer alan bütçelerin bölümlerine geçilmesi
hususunu ve bölümlerini ayrı ayrı okutup oylarınıza sunacağım.
Ekonomi
Bakanlığı 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
28) EKONOMİ BAKANLIĞI
1) Ekonomi Bakanlığı 2016 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 54.574.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 200.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve
Hizmetler 1.627.933.000

MAHMUT
TANAL (İstanbul) – Karar yeter sayısı istiyorum Sayın Başkan.
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 1.682.707.000
BAŞKAN – Kabul
edenler... Etmeyenler... Kabul edilmiştir.
MAHMUT TANAL
(İstanbul) – Sayın Başkan, karar yeter sayısı istiyorum. Milletvekili talebini
yerine getirmek zorundasınız. 
BAŞKAN - Ekonomi
Bakanlığı 2016 yılı merkezî yönetim bütçesinin bölümleri kabul edilmiştir.
Ekonomi
Bakanlığı 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
MAHMUT TANAL
(İstanbul) – Karar yeter sayısı istiyorum. Bakın, İç Tüzük’ü ihlal ediyorsunuz!
2) Ekonomi Bakanlığı 2014 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 1.459.636.589,00
Bütçe Gideri 1.428.018.343,96
İptal Edilen Ödenek 31.618.245,04

MAHMUT TANAL
(İstanbul) – Karar yeter sayısı istiyorum Sayın Başkan.
BAŞKAN – (A)
cetvelini kabul edenler... Etmeyenler... Kabul edilmiştir.
Ekonomi
Bakanlığı 2014 yılı merkezî yönetim kesin hesabının bölümleri kabul edilmiştir.
MAHMUT TANAL
(İstanbul) – Sayın Başkanım, sizin İç Tüzük’ü ihlal etmekte bir üstünlüğünüz
var mı?
ÖZGÜR ÖZEL
(Manisa) – Tutanağa geçti artık, bir karar yeter sayısı arayın da gelsin
arkadaşlar.
BAŞKAN – Peki,
bundan sonraki bölüm için arayacağım.
OKTAY VURAL
(İzmir) – Karar yeter sayısı var efendim.
BÜLENT YENER
BEKTAŞOĞLU (Giresun) – Gerek yok, gerek yok, tamam.
MAHMUT TANAL
(İstanbul) – Ne demek gerek yok Beyefendi? Siz kendi adınıza konuşabilirsiniz,
benim adıma konuşabilir misiniz?
BAŞKAN – Gençlik ve Spor
Bakanlığı 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir, karar
yeter sayısı vardır.
Bölümleri
okutuyorum:
29) GENÇLİK VE SPOR BAKANLIĞI
1) Gençlik ve Spor Bakanlığı 2016 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 9.489.656.800
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.500.000
BAŞKAN – Kabul
edenler... Etmeyenler... Kabul edilmiştir.
 08 Dinlenme, Kültür ve Din
Hizmetleri 185.083.200
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 9.676.240.000
BAŞKAN – Kabul
edenler... Etmeyenler... Kabul edilmiştir.
Gençlik ve Spor
Bakanlığı 2016 yılı merkezî yönetim bütçesinin bölümleri kabul edilmiştir.
Gençlik ve Spor
Bakanlığı 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Gençlik ve Spor Bakanlığı 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 6.158.437.000,00
Bütçe Gideri 6.144.067.797,63
İptal Edilen Ödenek 14.369.202,37
BAŞKAN – (A)
cetvelini kabul edenler... Etmeyenler... Kabul edilmiştir.
Gençlik ve Spor
Bakanlığı 2014 yılı merkezî yönetim kesin hesabının bölümleri kabul edilmiştir.
Spor Genel
Müdürlüğü 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.14) SPOR GENEL MÜDÜRLÜĞÜ
1) Spor Genel Müdürlüğü 2016 Yılı Merkezî Yönetim
Bütçesi



Kodu


Açıklama


(TL)



 01 Genel Kamu Hizmetleri 39.475.572
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 67.800
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 554.000
BAŞKAN – Kabul edenler…
Etmeyenler… Kabul edilmiştir.
 07 Sağlık Hizmetleri 2.583.124
BAŞKAN – Kabul
edenler… Etmeyenler… Kabul edilmiştir.
 08 Dinlenme, Kültür ve Din
Hizmetleri 1.089.231.504
BAŞKAN – Kabul
edenler… Etmeyenler… Kabul edilmiştir.
 TOPLAM 1.131.912.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 3.190.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 1.076.912.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 51.810.000
BAŞKAN – Kabul
edenler… Etmeyenler… Kabul edilmiştir.
 TOPLAM 1.131.912.000
BAŞKAN – Kabul
edenler... Etmeyenler... Kabul edilmiştir.
Spor Genel
Müdürlüğü 2016 yılı merkezî yönetim bütçesinin bölümleri kabul edilmiştir.
Spor Genel
Müdürlüğü 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Spor Genel Müdürlüğü 2014 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 1.597.422.539,75
Bütçe Gideri 1.564.420.924,91
İptal Edilen Ödenek 33.001.614,84
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 920.749.000,00
Tahsilat 1.616.619.921,06
Ret ve İadeler 41.482,47
Net Tahsilat 1.616.578.438,59
BAŞKAN – (B)
cetvelini kabul edenler… Etmeyenler… Kabul edilmiştir.
Spor Genel
Müdürlüğü 2014 yılı merkezî yönetim kesin hesabının bölümleri kabul edilmiştir.
Yüksek Öğrenim
Kredi ve Yurtlar Kurumu Genel Müdürlüğü 2016 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
40.13) YÜKSEK ÖĞRENİM KREDİ VE
YURTLAR KURUMU GENEL MÜDÜRLÜĞÜ
1) Yüksek Öğrenim Kredi ve Yurtlar Kurumu Genel
Müdürlüğü 2016 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 100.506.300
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 637.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 100.742.000
BAŞKAN – Kabul
edenler… Etmeyenler… Kabul edilmiştir.
 09 Eğitim Hizmetleri 9.175.945.700
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 9.377.831.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 402.101.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 8.377.831.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 178.600.000
BAŞKAN – Kabul
edenler… Etmeyenler… Kabul edilmiştir.
 08 Alacaklardan Tahsilat 419.299.000
BAŞKAN – Kabul
edenler… Etmeyenler… Kabul edilmiştir.
 TOPLAM 9.377.831.000
BAŞKAN – Kabul
edenler... Etmeyenler... Kabul edilmiştir.
Yüksek Öğrenim
Kredi ve Yurtlar Kurumu Genel Müdürlüğü 2016 yılı merkezî yönetim bütçesinin
bölümleri kabul edilmiştir.
Yüksek Öğrenim
Kredi ve Yurtlar Kurumu Genel Müdürlüğü 2014 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2)Yüksek Öğrenim Kredi ve Yurtlar Kurumu Genel
Müdürlüğü 2014 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 6.734.495.551,00
Bütçe Gideri 6.591.076.397,64
İptal Edilen Ödenek 143.419.153,36
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 5.862.584.000,00
Tahsilat 5.901.858.613,02
Ret ve İadeler 12.017.689,09
Net Tahsilat 5.889.840.923,93
BAŞKAN – (B)
cetvelini kabul edenler… Etmeyenler… Kabul edilmiştir.
Yüksek Öğrenim
Kredi ve Yurtlar Kurumu Genel Müdürlüğü 2014 yılı merkezî yönetim kesin
hesabının bölümleri kabul edilmiştir.
Maliye Bakanlığı 2016 yılı merkezî yönetim bütçesinin
bölümlerine geçilmesini oylarınıza sunuyorum: Kabul edenler... Etmeyenler...
Kabul edilmiştir.
Bölümleri okutuyorum:
12)
MALİYE BAKANLIĞI
1) Maliye Bakanlığı 2016 Yılı Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu
Hizmetleri 94.304.863.000
BAŞKAN – Kabul edenler… Etmeyenler… Kabul edilmiştir.
 03 Kamu Düzeni
ve Güvenlik Hizmetleri 212.271.000
BAŞKAN – Kabul edenler... Etmeyenler... Kabul
edilmiştir.
 06 İskân ve
Toplum Refahı Hizmetleri 1.909.548.000
BAŞKAN – Kabul edenler... Etmeyenler... Kabul
edilmiştir.
 09 Eğitim
Hizmetleri 2.254.000
BAŞKAN – Kabul edenler... Etmeyenler... Kabul
edilmiştir.
 10 Sosyal
Güvenlik ve Sosyal Yardım Hizmetleri 59.677.438.000
BAŞKAN – Kabul edenler... Etmeyenler... Kabul
edilmiştir.
 GENEL
TOPLAM 156.106.374.000
BAŞKAN – Kabul edenler... Etmeyenler... Kabul
edilmiştir.
Maliye Bakanlığı 2016 yılı merkezî yönetim bütçesinin
bölümleri kabul edilmiştir.
Maliye Bakanlığı 2014 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler...
Etmeyenler... Kabul edilmiştir.
2) Maliye Bakanlığı 2014 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 110.444.361.060,51
Bütçe Gideri 110.161.286.296,09
İptal Edilen Ödenek 283.074.764,42
Ertesi Yıla Devredilen Ödenek 413.158,75
BAŞKAN – (A)
cetvelini kabul edenler... Etmeyenler... Kabul edilmiştir.
Maliye Bakanlığı 2014 yılı merkezî yönetim kesin hesabının bölümleri kabul
edilmiştir.
Gelir İdaresi
Başkanlığı 2016 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
12.76) GELİR İDARESİ BAŞKANLIĞI
1) Gelir İdaresi Başkanlığı 2016 Yılı Merkezî Yönetim
Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 2.784.212.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.696.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 2.785.908.000
BAŞKAN – Kabul
edenler... Etmeyenler... Kabul edilmiştir.
Gelir İdaresi
Başkanlığı 2016 yılı merkezî yönetim bütçesinin bölümleri kabul edilmiştir.
Gelir İdaresi
Başkanlığı 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Gelir İdaresi Başkanlığı 2014 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 2.391.509.298,00
Bütçe Gideri 2.313.804.382,87
İptal Edilen Ödenek 77.704.915,13
BAŞKAN – (A)
cetvelini kabul edenler... Etmeyenler... Kabul edilmiştir.
Gelir İdaresi
Başkanlığı 2014 yılı merkezî yönetim kesin hesabının bölümleri kabul
edilmiştir.
Kamu İhale
Kurumu 2016 yılı merkezi yönetim bütçesinin bölümlerine geçilmesini oylarınıza
sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.06) KAMU İHALE KURUMU
1) Kamu İhale Kurumu 2016 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 15.564.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 116.436.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 132.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 79.043.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 52.956.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 1.000
BAŞKAN – Kabul
edenler… Etmeyenler… Kabul edilmiştir.
 TOPLAM 132.000.000
BAŞKAN – Kabul
edenler... Etmeyenler... Kabul edilmiştir.
Kamu İhale
Kurumu 2016 yılı merkezî yönetim bütçesinin bölümleri kabul edilmiştir.
Kamu İhale
Kurumu 2014 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Kamu İhale Kurumu 2014 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 178.028.000,00
Bütçe Gideri 174.406.534,38
İptal Edilen Ödenek 3.621.465,62
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 111.000.000,00
Net Tahsilat 158.095.200,91
BAŞKAN – (B)
cetvelini kabul edenler… Etmeyenler… Kabul edilmiştir.
Kamu İhale
Kurumu 2014 yılı merkezî yönetim kesin hesabının bölümleri kabul edilmiştir.
Özelleştirme
İdaresi Başkanlığı 2016 yılı merkezi yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.35) ÖZELLEŞTİRME İDARESİ
BAŞKANLIĞI
1) Özelleştirme İdaresi Başkanlığı 2016 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 15.626.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 400.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 14.778.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 30.804.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 386.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 30.418.000
BAŞKAN – Kabul
edenler… Etmeyenler… Kabul edilmiştir.
 TOPLAM 30.804.000
BAŞKAN – Kabul
edenler... Etmeyenler... Kabul edilmiştir.
Özelleştirme
İdaresi Başkanlığı 2016 yılı merkezî yönetim bütçesinin bölümleri kabul
edilmiştir.
Özelleştirme
İdaresi Başkanlığı 2014 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Özelleştirme İdaresi Başkanlığı 2014 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 26.203.000,00
Bütçe Gideri 23.735.972,52
İptal Edilen Ödenek 2.467.027,48
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 24.387.000,00
Tahsilat 26.515.677,48
Ret ve İadeler 9.022,10
Net Tahsilat 26.506.655,38
BAŞKAN – (B)
cetvelini kabul edenler… Etmeyenler… Kabul edilmiştir.
Özelleştirme
İdaresi Başkanlığı 2014 yılı merkezî yönetim kesin hesabının bölümleri kabul
edilmiştir.
Kamu Gözetimi,
Muhasebe ve Denetim Standartları Kurumu 2016 yılı merkezi yönetim bütçesinin
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
Bölümleri
okutuyorum:
42.10) KAMU GÖZETİMİ, MUHASEBE VE
DENETİM STANDARTLARI KURUMU
1) Kamu Gözetimi, Muhasebe ve Denetim Standartları
Kurumu 2016Yılı Merkezî Yönetim Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 475.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve
Hizmetler 35.495.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 35.970.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet
Gelirleri 13.155.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar
ile Özel Gelirler 22.565.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 250.000
BAŞKAN – Kabul
edenler… Etmeyenler… Kabul edilmiştir.
 TOPLAM 35.970.000
BAŞKAN – Kabul
edenler... Etmeyenler... Kabul edilmiştir.
Kamu Gözetimi,
Muhasebe ve Denetim Standartları Kurumu 2016 yılı merkezî yönetim bütçesinin
bölümleri kabul edilmiştir.
Kamu Gözetimi,
Muhasebe ve Denetim Standartları Kurumu 2014 yılı merkezî yönetim kesin
hesabının bölümlerine geçilmesini oylarınıza sunuyorum: Kabul edenler…
Etmeyenler… Kabul edilmiştir.
2) Kamu Gözetimi, Muhasebe ve Denetim Standartları
Kurumu 2014 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 30.505.000,00
Bütçe Gideri 17.537.965,22
İptal Edilen Ödenek 12.967.034,78
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 30.505.000,00
Tahsilat 14.825.697,97
Ret ve İadeler 139.804,11
Net Tahsilat 14.685.893,86
BAŞKAN – (B)
cetvelini kabul edenler… Etmeyenler… Kabul edilmiştir.
Kamu Gözetimi,
Muhasebe ve Denetim Standartları Kurumu 2014 yılı merkezî yönetim kesin
hesabının bölümleri kabul edilmiştir.
Böylece
dokuzuncu turda yer alan kuruluşların bütçeleri ve kesin hesapları kabul
edilmiştir. Hayırlı olmalarını temenni ederim.
Sayın
milletvekilleri, dokuzuncu turdaki görüşmelerin tamamlanmasıyla birlikte, 2016
Yılı Merkezi Yönetim Bütçe Kanunu Tasarısı ile 2014 Yılı Merkezi Yönetim Kesin
Hesap Kanunu Tasarısı’nın 1’inci maddeleri kapsamına giren bakanlık ve ilgili
kuruluşların bütçeleri ve kesin hesapları ile gelir ve finansmanla ilgili 2’nci
maddenin görüşmeleri tamamlanmış bulunmaktadır.
Şimdi program
uyarınca sırasıyla 2016 Yılı Merkezi Yönetim Bütçe Kanunu Tasarısı’nın
maddelerini görüşüp oylamalarını yapacağız.
2016 Yılı
Merkezi Yönetim Bütçe Kanunu Tasarısı’nın gider bütçesiyle ilgili 1’inci
maddesini tekrar okuttuktan sonra oylarınıza sunacağım.
2016 YILI MERKEZİ YÖNETİM
BÜTÇE KANUNU TASARISI
BİRİNCİ BÖLÜM
Gider, Gelir, Finansman ve
Denge
Gider
MADDE 1- (1) Bu Kanuna bağlı (A) işaretli cetvellerde
gösterildiği üzere, 10/12/2003 tarihli ve 5018 sayılı Kamu Malî Yönetimi ve
Kontrol Kanununa ekli;
a) (I) sayılı cetvelde yer alan genel bütçe
kapsamındaki kamu idarelerine 560.782.309.000 Türk lirası,
b) (II) sayılı cetvelde yer alan özel bütçeli idarelere
68.938.657.000 Türk lirası,
c) (III) sayılı cetvelde yer alan düzenleyici ve
denetleyici kurumlara 3.790.619.000 Türk lirası,
ödenek verilmiştir.
BAŞKAN
– 1’inci maddeyi daha evvel kabul edilmiş bulunan cetvelleriyle birlikte
oylarınıza sunuyorum: Kabul edenler… Kabul etmeyenler… Kabul edilmiştir. 
Gelir
bütçesine ilişkin 2’nci maddeyi tekrar okutuyorum:

Gelir ve finansman
MADDE 2- (1) Gelirler: Bu Kanuna bağlı (B) işaretli cetvellerde
gösterildiği üzere, 5018 sayılı Kanuna ekli;
a) (I) sayılı cetvelde yer alan genel bütçenin
gelirleri 530.402.940.000 Türk lirası,
b) (II) sayılı cetvelde yer alan özel bütçeli
idarelerin gelirleri 8.733.356.000 Türk lirası öz gelir, 60.896.542.000 Türk
lirası Hazine yardımı olmak üzere toplam 69.629.898.000 Türk lirası,
c) (III) sayılı cetvelde yer alan düzenleyici ve
denetleyici kurumların gelirleri 3.768.054.000 Türk lirası öz gelir, 22.565.000
Türk lirası Hazine yardımı olmak üzere toplam 3.790.619.000 Türk lirası,
olarak tahmin edilmiştir.
(2) Finansman: Bu Kanuna bağlı (F) işaretli cetvellerde
gösterildiği üzere, 5018 sayılı Kanuna ekli (II) sayılı cetvelde yer alan özel
bütçeli idarelerin net finansmanı 14.000.000 Türk lirası olarak tahmin
edilmiştir.
BAŞKAN
– Şimdi 2’nci maddeye bağlı cetvelin bölümlerini okutup ayrı ayrı oylarınıza
sunacağım.

B
– CETVELİ

KODLAR AÇIKLAMA 2015
YILI BÜTÇE GELİRİ
01 Vergi
Gelirleri 504.450.400.000
BAŞKAN –
Kabul edenler... Etmeyenler... Kabul edilmiştir.
03 Teşebbüs
ve Mülkiyet Gelirleri 18.965.949.000
BAŞKAN –
Kabul edenler... Etmeyenler... Kabul edilmiştir.
04 Alınan
Bağış ve Yardımlar ile Özel Gelirler 2.461.655.000
BAŞKAN –
Kabul edenler... Etmeyenler... Kabul edilmiştir.
05 Diğer
Gelirler 36.904.042.000
BAŞKAN –
Kabul edenler... Etmeyenler... Kabul edilmiştir.
06 Sermaye
Gelirleri 12.204.413.000
BAŞKAN –
Kabul edenler... Etmeyenler... Kabul edilmiştir.
08 Alacaklardan
Tahsilat 1.643.183.000
BAŞKAN –
Kabul edenler... Etmeyenler... Kabul edilmiştir.
 TOPLAM
BÜTÇE GELİRİ 576.629.642.000
BAŞKAN –
Kabul edenler... Etmeyenler... Kabul edilmiştir.
09 Ret
ve İadeler ( - ) 46.226.702.000
BAŞKAN –
Kabul edenler... Etmeyenler... Kabul edilmiştir.
 NET
BÜTÇE GELİRİ 530.402.940.000
BAŞKAN –
Kabul edenler... Etmeyenler... Kabul edilmiştir.
2’nci
maddeyi kabul edilen ekli cetveliyle birlikte oylarınıza sunuyorum: Kabul
edenler... Kabul etmeyenler... Kabul edilmiştir.
3’üncü
maddeyi okutuyorum:
Denge
MADDE 3- (1) 1
inci maddenin birinci fıkrasının (a) bendinde belirtilen ödenekler toplamı ile
2 nci maddenin birinci fıkrasının (a) bendinde yer alan tahmini gelirler
toplamı arasındaki fark, net borçlanma ile karşılanır.
BAŞKAN
– 3’üncü madde üzerinde Milliyetçi Hareket Partisi Grubu adına Antalya
Milletvekili Sayın Mehmet Günal konuşacak. 
Buyurun
Sayın Günal. (MHP sıralarından alkışlar)
Süreniz
on dakikadır.
MHP
GRUBU ADINA MEHMET GÜNAL (Antalya) – Teşekkür ederim Sayın Başkan. 
Değerli
milletvekilleri, hepinizi saygıyla selamlıyorum. 
BAŞKAN
– Sayın milletvekilleri, lütfen biraz sessiz olalım. 
MEHMET
GÜNAL (Devamla) – Vallaha Sayın Başkanım, ben açıkçası çok fazla söyleyecek söz
bulamıyorum çünkü söz söylemeye başlarsam Sayın Bakan daha birinci cümlede yine
ayağa kalkıp bağırmaya başlayacak. 
Burada
nasıl bir bütçe görüştüğümüzü ben anlayamadım. Yani, hadi Sayın Elitaş’ın
burada grup başkan vekilliği alışkanlığı var, Bakanlığının faaliyet alanı
belirli, Kayseri siyaseti var, anladım da Sayın Maliye Bakanından biz isterdik
ki burada gelir, gider, bunlarla ilgili şeyleri anlatsın. Genel ekonomi bütçesi
sunuşu gibi başlangıçtan yine başladı, aynı şeyleri bize söyledi.
Ya,
burada bir sürü şey söyledik Sayın Bakan. Sayıştay raporlarıyla ilgili
konuştuk, geçici bütçede sorduk, Komisyonda sorduk, bütün arkadaşlarımız orada.
Siz hâlâ bize “Efendim, bunların belgesini getirin.” demekle uğraşıyorsunuz.
Yani, bir defa da “Bunlar zinhar yalandır.” desenize ya. Bekliyoruz yani “Bu
sizin söyledikleriniz gerçek değildir, yalandır, böyle bir rapor yoktur, vergi
denetim elemanlarımız bunlarla ilgili incelemelerde herhangi bir tarhiyat
yapmamıştır veya yapılan tarhiyatlar yanlıştır, kabahat bizim vergi
elemanlarımızdadır.” deyin o zaman.
Defalarca buradan size söyledim arkadaşlar, daha önce
Sayın Bakana da buradan okudum. Açıkçası, ben bazen zorlanıyorum. Yani
sorduğumuz sorular net değilse yeniden yeniden soralım. Yani istiyoruz ki…
Kesin hesap kanunu da görüşeceğiz. “Sayıştay raporları niye gelmiyor?”
dediğimiz zaman “Geliyor.” diyorlar. Peki, niye bu gönderilmedi diye bakıyoruz,
yine yok. 
Onun içerisinde olanları soruyoruz, elimizde olan…
Değerli arkadaşlar, siz de şahitlik edin, demin olmayanlar var, yeni gelen
arkadaşlarımız var, “Ne konuşuyor bunlar, ne kavgası ediyorlar?” demeyin, size
de aktaralım, haksızsak sizden de özür dileyelim. Bakın, Vergi Denetim
Kurulunun bizde tarhiyat öncesi yaptığı incelemelerle ilgili raporlar var.
Toplamını söyledim, Sayın Bakana defalarca söyledim, 2012’de, 2013’te, 2014’te
bunları konuştuk. Örnek olarak söylüyorum, sizin de vicdanınıza sesleniyorum:
Bakın, bir mükellefe 1 milyar ceza yazılırsa, 500 milyon anapara yazıldıysa,
500 milyonun 450 milyonunu alıp 1 milyar cezanın sadece 50 milyonunu alırsa siz
bundan ne anlarsınız? Ben Türkçesini size söylüyorum. Ne olmuş? Ya o zaman bu
mükellefe zulmediyorsunuz, 1 milyar cezayı yazıyorsunuz yani siyasi bir şey var
veya o zaman, rüşvet alıp siliyorsunuz. Bunun başka bir izahı yok. Bakın, her
sene aynı şey. Yazık bu insanlara. (Gürültüler)
Sayın Başkanım, benim bağırdığımı söylüyorsunuz ama
maalesef bağırmam bile duyulmuyor. Arkadaşlar oylama için bekliyor herhâlde.
BAŞKAN – Yani sizin sesiniz de duyulmuyorsa gerçekten
haklısınız.
MEHMET GÜNAL (Devamla) – Hayır, “Bir saat oylama
olmayacak.” deyin de işi olanlar çıkabilir. Yani biraz…
BAŞKAN – Yani siz gerçekten haklısınız.
Evet, Sayın Günal’ı dinliyoruz.
MEHMET GÜNAL (Devamla) – Yani ben sizin vicdanınıza
hitap ediyorum diyorum. Bakın, 1 milyar ceza yazılmış. Fevzi Bey, senin
işletmen vardı, eğer 1 milyar ceza yazsalar, 50 milyonunu alıp 950’sini
silseler ne anlarsın bundan? O zaman sana garezleri var demektir. 
NURETTİN DEMİR (Muğla) – Yüzde havuza gidiyor, havuza!
MEHMET GÜNAL (Devamla) – Yani oradan itiraz ediyorsun
ama. Ya bu adama zulmediyorsunuz veya yazdıktan sonra o zaman anlaşıp
siliyorsunuz, bunun başka bir izahı yok. O adama…
VEDAT
DEMİRÖZ (Bitlis) – Mehmet Bey, ana paranın gecikme faizi alınır, o ayrı. 
MEHMET
GÜNAL (Devamla) – Hayır, işte, siliniyor, ben onu söylüyorum.
VEDAT
DEMİRÖZ (Bitlis) – Ana paranın gecikme faizi devam ediyor. 
MEHMET
GÜNAL (Devamla) – Etmiyor, etmiyor.
BAŞKAN
– Sayın milletvekilleri, lütfen karşılıklı konuşmaya meydan vermeyelim.
Sayın
Günal, lütfen…
MEHMET
GÜNAL (Devamla) – Vedat Bey, maliyecisiniz, ben size şimdi o dersi
anlatmayayım, ayıp olur, ben size Vergi Denetim Kurulunun…
VEDAT
DEMİRÖZ (Bitlis) – Müesseseyi bilmiyor ya!
MEHMET
GÜNAL (Devamla) – Sayın Başkanım, Vergi Denetim Kurulunun faaliyet raporundaki
sonuçları okuyorum ben size, ben kendim söylemiyorum. 1 milyar ceza yazıp, 50
milyonunu alıp 950 milyonunu almıyorsan ya bu adama zulmediyorsun, baskı
yapıyorsun veya silerken bir şey alıyorsun, ben başka bir şey anlamam bundan.
Burada bir sürü esnaf… Her sene aynısı olur mu ya? O zaman bu vergi denetim
elemanları yanlış mı yapıyor, hepsi mi yolsuzluk yapıyor? O zaman senin
elemanların töhmet altında kalır. Yanlış yapıyordur o zaman yapan vergi denetim
elemanları, o incelemeyi yazan, o tarhiyatı yapan. Kim uzlaşıyor? 
Değerli
arkadaşlar, burada bunun kavgası yapıldı, eski milletvekillerimiz biliyor,
Sayıştayın Gelir İdaresi raporları gönderilmedi, bunları tartıştık, Sayın
Canikli burada “Duman oluruz.” meselesini kaç defa tartıştı. Efendim, neymiş?
“Vergi mahremiyeti var.” diyorlar. Şimdi söyleyeceğiz, yine söylemeyecekler.
Vergi mahremiyeti -Vedat Bey orada söylüyor ama- sadece o inceleme
elamanlarının orada edindikleri bilgileri görevlerinden ayrıldıktan sonra
kullanmamalarıyla ilgilidir. Vergi mahremiyetinin her zaman istisnası, adli
kovuşturma ve soruşturma varsa o bilgiler verilir. Kim istiyor bilgileri?
Sayıştay istiyor. Kimin adına istiyor? Türkiye Büyük Millet Meclisi adına
istiyor. Onlar ne diyor? “Veremeyiz, vergi mahremiyeti var.” Yani, şimdi, vergi
denetim elemanı inceliyor, arkadaşların uzlaşma kurulunda hepsini silme yetkisi
var, bizim adımıza denetim yapan Sayıştaya mahremiyet nedeniyle verilmiyor.
Sayıştay ne? Mahkeme, Türkiye Büyük Millet Meclisi adına bu bütçenin denetimini
yapan, sonucunu bize bildirmekle yükümlü olan mahkeme, yargı erki. Şimdi, böyle
bir şey olur mu arkadaşlar? Kalkıp herkese “Belgenizi getirin.” Buradan kaç
defa söyledik, isimlerini verdik, tarihlerini, sayısını mı verelim şimdi
inceleme raporlarının? Niye bununla ilgili çıkıp bir açıklama yapmıyorsunuz,
her seferinde “Belge istiyorum.” diyorsunuz. İsim söyleyeyim.
MEHMET
ERDOĞAN (Muğla) – Belki Bakanın elinde de yoktur Mehmet.
MEHMET
GÜNAL (Devamla) - Hayır, ben söyleyeyim. Onda olmayanları ben söyleyeyim. “Var”
ya da “yok” desin arkadaşlar. Ben özür dileyeyim. Burada Bakana soruyoruz biz
yani, töhmet altında bırakmayalım.
ORHAN
DELİGÖZ (Erzurum) – Ya git, cumhuriyet savcısına verin.
MEHMET
GÜNAL (Devamla) – Cumhuriyet savcısı mı bıraktınız? Şimdi başka şey
konuşacağız.
ORHAN
DELİGÖZ (Erzurum) – Sayın Vekil, suç duyurusunda bulunmuş olabilirler
savcılığa. Bakacağız şimdi. 
MEHMET
ERDOĞAN (Muğla) – Vergi memurları belki Bakana da vermemiştir. 
MEHMET
GÜNAL (Devamla) - Evet, evet, yani şimdi ben okuyayım, yanlışım varsa sizden de
özür dilerim. Sıkıntı etmeyin yani o kadar heyecanlanmayın. Benim
söylediklerimin hepsini ben soruyorum, ithamda bulunmuyorum. Bakın, diyorum ki:
Sayın Bakana defalarca sordum, diyor ki “temcit pilavı gibi”. E bir sefer cevap
ver de bir daha sormayalım ya, çok basit. Bir sefer de ki “Yok kardeşim, yalan
söylüyorsunuz, iftira atıyorsunuz.” “Müddei ispatla mükelleftir.” diyor. E
benim elimde mi? Sen Sayıştaya vermemişsin işte, ben de ispat edeceğim.
Sayıştaya vereceksin o belgeleri, bakacak. Topluca göndermişsin…
ALİM
TUNÇ (Uşak) – Ver mahkemeye.
MEHMET
GÜNAL (Devamla) - Verdim mahkemeye, verdim mahkemeye.
ALİM
TUNÇ (Uşak) – Tamam.
MEHMET
GÜNAL (Devamla) - Savcılıktan göndermiyor işte. Diyorum, bakın, Sayıştay
mahkemedir beyefendi, Sayıştayın sizin adınıza yargı yetkisi var. Sayıştaya
sen, mahkemeye, bilgileri vermiyorsan nasıl yargılayacak?
Bakın,
ben buradan soruyorum, bakın, net soruyorum: Elektromed firmasına
-2009’dakileri söylüyorum, yenileri söylemiyorum, bakın- 57 milyon küsurat
anapara, alınan 5,8 milyon, 57 milyonun tam onda 1’i alınanı. Ceza 81 milyon küsur,
alınan sıfır lira. Doğru mu, yanlış mı, söylesin Sayın Bakan. O söylemiyor, ben
söylüyorum isimleri. Suçum varsa da onu da çekeceğim, vergi mahremiyetini ihlal
etmekten dolayı da ne varsa onun suçunu ben çekerim. Bir daha sorayım:
İsterseniz raporun tarihini de söyleyeyim, yalan mı, doğru mu, onlar bize
söylesinler. Haziran 2009 tarihinin inceleme raporunda Türkerler şirketinin 24
milyon liralık anaparasını 6,9 milyona indirdiniz mi, indirmediniz mi? 39,9
yani 40 milyonun tamamını, cezasını sıfırladınız mı, sıfırlamadınız mı? Niye
yazıyorsun kardeşim o zaman buna? 
ORHAN
DELİGÖZ (Erzurum) – Yanlışlık olamaz mı?
MEHMET
GÜNAL (Devamla) – Nasıl yanlışlık? Bahsediyoruz işte şimdi, hepsi mi yanlış?
ORHAN
DELİGÖZ (Erzurum) – Genç bir müfettiştir, hata yapmış olabilir. İtirazla
düzeltilir. Ne var bunda? Olamaz mı? 
MEHMET
GÜNAL (Devamla) - Tekrar gelsin. Şimdi… 
HİKMET
AYAR (Rize) – Tarhiyat öncesidir onlar. 
MEHMET
GÜNAL (Devamla) - Veya sorayım: Bir ecza deposunun incelemesini yapan bir
denetim elemanını, iki yıl incelemeyi yapıp tam inceleme raporu yazılırken
değiştirip başkasını görevlendirdin mi, görevlendirmedin mi? Ben soruyorum. 
HİKMET
AYAR (Rize) – O ne zaman oluyor ya? Gitmemiştir, göreve gitmemiştir. 
MEHMET
GÜNAL (Devamla) – Ben soruyorum, “bir ecza deposu” dedim, hadi öyle söyleyeyim
“Hedef Ecza Deposunun” diyeyim o zaman. Ben bir şey söylemiyorum, kimler
olduğunu sizin takdirinize bırakıyorum. 
Az
önce Sayın Tanal getirdi, elimizde daha önce olanlar var. Sadece Akfen’in 392
milyon orada vergisi gözüküyor. Benim temcit pilavı gibi sorduğum, sizin
Cerattepe kavgası nedeniyle gündeme getirdiğiniz Cengiz İnşaatın 420 küsur
milyonunu sildin mi, silmedin mi? Hâlâ o bana diyor ki “Yahu temcit pilavı gibi
getiriyorsun.” Yahu az para değil bu, 422 milyon, bir şey değil ki, niye
söylemiyorsunuz? “Yok kardeşim böyle bir şey” deyin. Ha, şunu diyebilir:
“Geldi, biz de vergi uzlaşma kuruluna getirdik. Gelir İdaresi Başkanımız,
Başkan Yardımcımız, ilgili daire başkanı, Merkezî Uzlaşma Komisyonu bunu sildi,
varsa bir itirazınız gidin mahkemeye.” ama biz bunu aldık, almadık demeden
kalkıp bize bunu söylediğin sürece hep sormaya devam edeceğiz. Ya çıkıp bir gün
diyeceksin ki “Silmedik, böyle bir şey yoktur, zinhar yalandır.” O zaman biz de
bunları dağıtmaya devam edeceğiz diyor, teşekkür ediyorum. (MHP sıralarından
alkışlar) 
BAŞKAN
– Teşekkür ediyorum Sayın Günal. 
Halkların
Demokratik Partisi Grubu adına Van Milletvekili Adem Geveri konuşacak.
Buyurun
Sayın Geveri. (HDP sıralarından alkışlar) 
HDP
GRUBU ADINA ADEM GEVERİ (Van) – “…”(x) (AK PARTİ sıralarından gürültüler) 
BAŞKAN
– Sayın milletvekilleri…
Sayın
Milletvekili, lütfen Türkçe konuşur musunuz!
ADEM
GEVERİ (Devamla) – “…”(x)
BAŞKAN
– Sayın Milletvekili, konuştuğunuz dili ben bilmiyorum, lütfen Türkçe konuşur musunuz!
ADEM
GEVERİ (Devamla) – “…”(x) (AK PARTİ sıralarından gürültüler,
sıra kapaklarına vurmalar)
BAŞKAN
– Sayın milletvekilleri, görevimi yerine getiremeyeceğim.
Rica
ediyorum, lütfen, Türkçe konuşur musunuz! Konuştuğunuz dil Kürtçe herhâlde, ben
onu bilmiyorum. 
İDRİS
BALUKEN (Diyarbakır) – Ya selamlama yapıyor, bir şey yok. Selam verdi ya,
“Bütçe hayırlı olsun.” diyor. 
ADEM
GEVERİ (Devamla) - Sayın Başkan, değerli milletvekilleri; sizleri saygıyla
selamlıyorum.
METİN
KÜLÜNK (İstanbul) – Yasin Börü’nün davası var yarın.
ADEM
GEVERİ (Devamla) – 2016 Yılı Merkezi Yönetim Bütçe Kanunu Tasarısı’nın 3’üncü
maddesi üzerine Halkların Demokratik Partisi Grubunun görüş ve önerilerini
belirtmek üzere söz almış bulunmaktayım.
Devlet
bütçesi, toplum ile siyasi iktidar arasındaki kaynakların kullanımı konusunda
yapılan bir sözleşmedir. Bir başka deyişle, kamu kaynaklarının toplanması ve
harcamaların yapılması için Hükûmetin bu Parlamentodan aldığı bir yetkidir. Bu
nedenle, siyasi iktidar Parlamentodan aldığı bu yetkiyi istismar etme ve
bilinçsizce çarçur etme hakkına sahip değildir. Geçmişte bu yanlışları yapan
siyasi iktidarlar ağır bedeller ödeyip iktidarlardan düştüler. Bugün aynı
yanlışları tekrarlamakta ısrarlı olan mevcut siyasi iktidar da bedelini en ağır
biçimde ödeyecek, dört elle sarıldıkları iktidardan düşecek ve nitekim bununla
ilgili ortaya çıkan şu anki hazin tablo, bu Hükûmetin yakın bir zamanda
gideceğini göstermektedir.
ŞAHAP
KAVCIOĞLU (Bayburt) – Rüya görüyorsun, rüya.
ALİM
TUNÇ (Kütahya) – Uzun zamandır uyanmadığın için herhâlde, 1 Kasımda gördünüz.
ADEM
GEVERİ (Devamla) – Tam da bu noktada bütçenin kimler için ve ne için
hazırlandığı sorularını sormak istiyorum. Gördüğümüz ve anladığımız kadarıyla
bütçede hazırlık sürecinde bütçe gelir ve harcamalarının asıl muhatabı olan
yoksul halk, farklı toplumsal kesimler, meslek örgütleri, emekçiler,
sendikalar, üretenler her yıl olduğu gibi bu yıl da bütçe sürecinin dışında
bırakılmıştır. İş birlikçi sermaye çevrelerinin, patronların ve yandaşların
dışında kalan halkın büyük bir bölümünün Parlamentoda görüşülen 2016 bütçe
harcamalarına ilişkin talep ve ihtiyaçları hiçbir şekilde dikkate alınmamıştır.
Oysaki, bütçe, iş birlikçi sermaye ve çevrelerinin, patronların, yandaşların,
faiz ve savaş lobisinin isteğine göre değil, yoksul halkın gerçeğine ve
ihtiyaçlarına göre hazırlanmalıydı ama maalesef içeride ve dışarıda sürdürülen
savaş politikaları böyle bir savaş bütçesinin hazırlanmasına sebep olmuştur.
Bu
anlamda, ülke kaynaklarının farklı toplumsal kesimlerin ihtiyaçlarına cevap
vermediği ve büyük bölümü yoksul halktan toplanan vergilerle oluşturulan
bütçenin asıl sahibi olan halkın ihtiyaçları doğrultusunda hazırlanmasını,
harcanmasını istemek ve bunun için muhalefet etmek kadar doğal ve meşru bir
durum olamaz. 
Sayın
Başkan, değerli milletvekilleri; bir başka önemli husus da devletin borçları
konusudur. Bu, gerek halk arasında gerekse basında sürekli ilgi çeken ve
tartışılan bir konudur. Bu borçların hangi amaçlarla yapıldığı, hangi
kaynaklardan sağlandığı, devlete ve vatandaşlara nasıl yükler oluşturduğu, ne
şekilde kullanılıp yönetildiği ve ülke ekonomisi üzerindeki etkileri günlük
hayat üzerinde sıkça tartışılan konular arasındadır. 
Bu
anlamda, sizlerle bazı rakamları paylaşmak istiyorum: 
Hazine
Müsteşarlığının daha önce açıkladığı verilere göre, Türkiye'nin 2015 üçüncü
çeyrek sonu itibarıyla bazı borç stoku verileri şöyle: Türkiye'nin brüt dış
borç stoku üçüncü çeyrek sonu itibarıyla 406 milyar dolar civarındadır. Türkiye
net dış borç stoku üçüncü çeyrek sonu itibarıyla 240,3 milyar dolardır. Türkiye
kamu net borç stoku üçüncü çeyrek sonu itibarıyla 143,4 milyar TL’dir. Türkiye
AB tanımlı genel yönetim borç stoku üçüncü çeyrek sonu itibarıyla 654,8 milyar
TL’dir. 
Bu
rakamlar gösteriyor ki ülke olarak üretimden tüketime yönelik bir ekonomik
anlayışın esiri olmuşuz, geleceğimizi tüketmişiz, borcu borçla ödemişiz. Seçim
meydanlarında söylenen “IMF borcunu ödedik, sıfırladık.” lafları sadece birer
aldatmacaymış. 
Faiz,
repo gelirlerinden alınacak vergi 2020 yılına ötelenerek, ortalama 20 milyar
liralık bir rantın yolu açılmıştır. Burada, halkın yüzde 1’lik kesimine
aktarılan milyarlarca lira söz konusudur. O yüzde 1’lik kesim de malum,
biliyorsunuz, sermaye grupları ve yandaş çevrelerdir. 
Bir
de iç ve dış borçlar konusu var, özellikle bununla ilgili biraz belirtmede
bulunmak istiyorum.
Brüt
iç borç 2002 yılında 155,2 milyar TL iken 2014 Mayıs sonunda 412,4 milyar TL
oldu. 2002 yılı sonu itibarıyla Türkiye'nin brüt dış borcu 129,6 milyar
dolardı, 2014 Mayıs sonu itibarıyla ise brüt dış borç 386,8 milyar dolar oldu.
Dış borçta en fazla artış ise özel sektörde yaşandı. 2002 yılında 43 milyar
dolar olan özel sektör dış borcu 2014 Mayısı sonunda 265 milyar dolara çıktı.
Buna göre, toplam iç ve dış borç 2002’de 222 milyar dolar iken 2014’te 581
milyar dolara tırmandı.
Bütçe
açığı maalesef gittikçe artmakta. AKP döneminde toplam vergilere ve
özelleştirme gelirlerine rağmen hem borçları arttı hem de on iki yılda -yani
2015 itibarıyla- toplam 273 milyar TL’den fazla bütçe açığı verdi. 
Sayın
Başkan, değerli milletvekilleri; 2015 yılı risklerin doruğa çıktığı bir yıl
idi, bu risklerin 2016 yılında ortadan kalkacağını düşünmek yanlış olur. Aksine
jeopolitik riskler, Orta Doğu'da yaşanan çatışma ve gelişmelerin doğuracağı
büyük bir savaştan sonra ekonomiyi ve piyasaları olumsuz etkileyecektir.
Ayrıca, mevcut iktidarın iradesini, akli dengesini kaybetmesi nedeniyle iç
savaşta ve telafisi olmayan hatalarda ısrar ederse 2016 yılının ekonomide 2015
yılından daha kötü olacağını göstermektedir.
AKP
döneminde borçlanma artık olağanüstü bir kamu geliri olmaktan çıkıp olağan bir
kamu geliri hâline dönüşmüştür. AKP hükûmetleri her dönem bir sonraki döneme
ait devasa bir dış borç yüküyle işbaşı yapmıştır. Bundan sonra kim iktidar
olursa olsun bu devasa borç yükünü yönetmek durumunda bulacaktır kendisini ama
maalesef bizi bekleyen mevcut savaş riski ve iç çatışmaların derinlik
kazanmasından dolayı hiçbir bütçenin Türkiye'yi refaha çıkartacağını artık
beklemiyoruz.
Ülkenin
vergi rezervleri değerlendirilmeksizin borçlanmaya gitmek yanlış bir
politikadır. Özellikle vergi kaçakçılığının yaygın olması durumunda borçlanmaya
başvurmak daha da kötü sonuçlara yol açabilir çünkü artan borç yükü ileride
yeniden vergi gelirleriyle karşılanmak zorunda kalacaktır. Vergi yükü, genelde
yaşayan nesiller üzerinde kalır iken borçlanmanın yükü gelecek nesiller üzerine
kalabilmektedir. Borçlanma politikası öngörülebilirliğin, şeffaflığın ve hesap
verilebilirliğin artırılması ilkeleri çerçevesinde yürümesi gerekirken AKP
iktidarları bütün bunları göz ardı etmiştir. 
Sayın
Başkan, değerli milletvekilleri; 2001 krizi sonrası oluşan siyasal kaos ortamı
üzerinden iktidara gelen AKP, on üç yıl boyunca önceki iktidarların
uygulamalarını aşan derecede sermaye dostu olduğunu her fırsatta göstermiştir.
Kamu kaynaklarını, teşvik paketleri üzerinden patronlara, iş birlikçi sermaye
çevrelerine ve yandaşlara aktarmış, geniş halk kesimlerini işsizliğe ve
yoksulluğa mahkûm etmiştir, emperyalist ve kapitalist çevreleri ise son derece sevindirmiştir.
Toplum, AKP’nin ekonomik ve mali politikalarından, hayalî çılgın projelerinden
ve aldatmacalarla dolu vaatlerinden artık bunalmıştır. Nitekim, 2015
Haziranından sonra, artık savaş konseptine geçildikten sonra maalesef,
Türkiye’de zaten işler sarpa sarmış, kürdistanda da tamamen bir katliam
politikası devreye girmiştir. Hükûmetin ekonomik politikalarının güvenilirliği
kaybolmuştur. Bugün, içte ve dışta yaratılan savaş ortamı toplumu gereğinden
fazla hırpalamış, yormuş, korkutmuş, öfkelendirmiş, toplumsal uzlaşı ve barış
uçurumun eşiğine gelmiştir. Umut ediyoruz ki…
(Mikrofon
otomatik cihaz tarafından kapatıldı)
ADEM
GEVERİ (Devamla) - …bu politikalardan bir an önce vazgeçilir ve başarılı bir
bütçe yılı yaşamış oluruz.
Bu
vesileyle hepinizi saygıyla selamlıyorum. (HDP sıralarından alkışlar) 
“…”(x)

BAŞKAN
– Teşekkür ederim Sayın Geveri. 
Cumhuriyet
Halk Partisi Grubu adına…
İLKNUR
İNCEÖZ (Aksaray) – Sayın Başkanım, sadece, yerimden bir düzeltme yapmak
istiyorum.
BAŞKAN
– Buyurun. 
İLKNUR
İNCEÖZ (Aksaray) – Biraz evvel konuşmasında hatip “savaş bütçesi”, “iç savaş
bütçesi” şeklinde ifadeler kullandı…
BAŞKAN
– Biraz yüksek sesle konuşabilir misiniz.
İLKNUR
İNCEÖZ (Aksaray) – “Savaş bütçesi” ve “İç savaş çıkacak şekilde bir bütçedir,
millete yarar getirmeyecektir.” gibi ifadelerde bulunmuştur, bunu reddettiğimizi
özellikle belirtmek istiyorum kayıtlara girmesi bakımından, bu 78 milyon için
hizmet bütçesidir…
İDRİS
BALUKEN (Diyarbakır) – Bırakın halk takdir etsin canım.
İLKNUR
İNCEÖZ (Aksaray) – Aynı zamanda terörle mücadele edilen illeri, ilçeleri
yeniden inşa, imar edecek şekilde ve o bölge insanımızın da hayatını olağan
akışına çevirecek şekilde de bir hizmet bütçesidir. Kayıtlara geçmesi açısından
bu düzeltmeyi yapmakta fayda vardır. (AK PARTİ sıralarından alkışlar)
BAŞKAN
– Teşekkür ederim. 
Cumhuriyet
Halk Partisi Grubu adına Mersin Milletvekili Serdal Kuyucuoğlu konuşacak. (CHP
sıralarından alkışlar)
Buyurun
Sayın Kuyucuoğlu. 
CHP
GRUBU ADINA SERDAL KUYUCUOĞLU (Mersin) – Sayın Başkan, değerli milletvekilleri;
2016 Yılı Merkezi Yönetim Bütçe Kanunu Tasarısı’nın 3’üncü maddesi üzerinde CHP
Grubu adına söz almış bulunuyorum. Bu vesileyle siz değerli milletvekillerini
ve ekranları başında bizi izleyen vatandaşlarımızı saygıyla, sevgiyle
selamlıyorum.
3’üncü
madde “Denge” başlığı altında toplanmış ancak baktığımızda ülkede neyin dengesi
kalmış anlamak mümkün değil, AKP’nin her şeyin dengesini bozduğunu görüyoruz.
Değerli
milletvekilleri, bütçenin bakanlıklara 5018 sayılı Yasa dışında ek harcamalar
yapma izni veren ve bütçe hakkını ihlal eden (E) cetveli 94 maddedir. Bu
nedenle bütçenin saydamlığından ve dengesinden bahsetmemiz mümkün değildir.
Nominal büyüklüklerle 2002 yılında 366 milyar lira olan kamu ve özel sektör
toplam borcu, 2015 yılında 2,5 trilyon liraya ulaşmıştır. 2015 yılında bütçe
açığı 21 milyar lira olmuştur, 2016 yılında ise bu açığın daha fazla olacağını
düşünüyoruz Bu açıklar ise borçlanma yoluyla kapatılacaktır, yani borç
katlanarak artmaya devam edecektir. 
Yine
bütçe rakamlarını dolar bazında değerlendirdiğimizde, Türkiye bütçesi son
yıllarda düşmektedir. İlgili yılın dolar kuruyla hesaplandığında, 2014 yılı
bütçesi 204,7 milyar dolardır, 2015 bütçesi ise 203,8 milyar dolar ve 2016
bütçesi ise 193,8 milyar dolardır. Bu rakamlara baktığımızda… Zaten bütçenin de
ekonominin de iç barışın da insanımızın da ülkemizin de bu Hükûmet nedeniyle
dengesi şaşmıştır. Ayrıca, bütçede yatırımlara çok ciddi bir payın
ayrılmadığını, en büyük payın cari transferlere, personel giderlerine ve faiz
giderlerine ayrıldığını da üzülerek görmekteyiz. 
Anladığımız
kadarıyla, emekliye, işçiye, çiftçiye, memura insanca yaşam koşulları
sağlayacak ve yatırımlar için daha fazla pay ayrılacak bir bütçenin yapılması
Cumhuriyet Halk Partisi iktidarında olacaktır. (CHP sıralarından alkışlar)
Değerli
arkadaşlar, ülkemizde siyaset yönetilemediği gibi maalesef ekonomi de iyi
yönetilememektedir. Rakamlar ne kadar şirin gösterilmeye çalışılsa da
ekonomimizin sıkıntı içerisinde olduğu bir gerçektir. Her yıl 2-3 kez revize
edilen ve bir türlü tutturulamayan enflasyon hedefleri, sürekli düşüş gösteren
ihracat rakamları, yavaşlayan üretim, artan işsizlik ve yapılan zamlar
ekonominin kötü durumunu göstermektedir. İhracatımız 2015 yılında 143,9 milyar
dolara düşmüş, 2016 yılı Ocak ayında geçen yılın aynı ayına göre yüzde 22
azalmış, 2016 Şubat ayında açıklanan ihracat rakamlarına göre de yıllık 139,7
milyar dolara düşmüştür. Maalesef Hükûmetimiz buna da bahane bulmuş, kurdan
dolayı bu rakamların düştüğünü ancak miktarın arttığını belirtmiştir. Sayın
Bakan “Eğer dolar 2014 seviyesinde olsaydı…” dedi. Doları kim yükseltti, bunu
Bakanımıza sormak lazım. Bütün bu rakamlardan sonra 2023 yılında hedeflenen 500
milyar dolarlık ihracatın revize edilmiş hâlini de Hükûmet yetkililerimizden
duymak isteriz. 
Yine,
Hükûmetin sürekli olarak övündüğü Merkez Bankası döviz rezervleri de her geçen
ay düşmektedir. Merkez Bankasının açıkladığı Ocak 2016 döviz rezervimiz 91,4
milyar dolara düşmüştür. Tabii, vatandaşlarımız bu rakamı duyunca Merkez
Bankasının kasasında 91 milyar dolar var diye düşünebilir. Rezerv rakamının
önemli bir kısmını zorunlu karşılıklar yani kısacası mevduatı olan
vatandaşların parası oluşturmaktadır.
Değerli
arkadaşlar, ihracattaki bu düşüşün ve ekonomideki kötü gidişatın acı reçetelerinden
birini de Mersin ilimiz yaşamaktadır. Özellikle Rusya’ya olan yaş sebze meyve
ve narenciye ihracatımızda büyük oranlarda düşüş yaşanmakta, ürünlerinin yüzde
70’ini bu ülkeye ihraç eden üreticilerimiz ve ihracatçılarımız zor günler
geçirmektedir. Bölgenin ekonomik ve sosyal gelişmişlik açısından en önemli
illerinden birisi olan Mersin ilimiz, tarımsal ihracatın da yüzde 40’a yakınını
yapması nedeniyle, yaşanan krizlerden en çok etkilenen il olmaktadır.
Diğer
önemli bir konu da turizm sektörünün yaşadığı sıkıntılardır. Dış politikada
Hükûmetin gösterdiği olağanüstü performans kırk yıllık emekle oluşan turizm
sektörümüzü de çökme noktasına getirmiştir.
Değerli
arkadaşlar, Mersin ilimizin yatırımlardan yeterince pay alamadığını ve
seçimlerde verilen sözlerin de yerine getirilmediğini belirtmek isterim.
Bunlara birkaç örnek vermem gerekirse, Sayın Maliye Bakanımız “Başladığınız işi
bitireceksiniz.” dedi. Evet, Mersin’e 2007 ve 2011 yıllarında vadedilen… Ben
vaatlerden bahsetmek istiyorum, bunlar AKP Hükûmeti zamanında yapılan vaatler.
Evet, on üç yıldan beri devam eden yani AKP döneminde başlayan, hâlâ da
bitmeyen Mersin-Antalya duble yolu, bir türlü tamamlanamadı.
Yine,
on yıldır tamamlanamayan Tarsus-Kazanlı turizm bölgesindeki tesislerin yapımı
yılan hikâyesine döndü.
Lojistiğin
kalbi olan Mersin ilimize vadedilen ve ihtiyacı olan lojistik merkezi
kurulmamıştır. Bu vaat de, 2011 yılında, Sayın Zafer Çağlayan’ın vaadiydi.
Yine,
uzun yıllardır tamamlanamayan -dört değil on dört yıldır- Tarsus Pamukluk barajının
bitirilmesi sözü de tutulmamıştır.
Yine,
bunlara ek olarak, Türkiye'nin en bakir bölgelerinden birisi olan ve 6 adet
turizm bölgesini barındıran Silifke-Anamur arasına yapılması planlanan nükleer
santral, bazı ülkelerde kullanımı yasaklanan Güney Afrika kömürüyle çalışan
çimento fabrikası ve yanına yapımı istenilen ve aynı kömürle çalışacak olan
termik santral tarım ürünü ihracatında Mersin’in en önemli örtü altı üretimini
yapan bölgenin heba edilmesine neden olacaktır. 
Ayrıca,
Mersin’de yapılan yeni stat nedeniyle TOKİ’ye devredilen Tevfik Sırrı Gür
Stadı’nın yerinin de, alışveriş merkezi veya konut yerine, 1 milyon nüfuslu
kentimize ikinci bir meydan ve sosyal donatı alanı olmasını istiyoruz.
Değerli
milletvekilleri, iflas etmiş Orta Doğu ve dış politikasıyla birlikte bütün
dünyada kaybolan itibarımız, artan işsizlik, bir türlü önlenmeyen yolsuzluklar,
vahim durumda olan eğitim sistemimiz, paralı hâle gelen sağlığımız ve kapımıza
dayanmış olan savaş ve doğudaki çatışmalar ekonomimizi sürekli zayıflatmakta ve
halkı fakirleştirmektedir. 
AKP’nin
sürekli övündüğü kişi başına millî gelir gittikçe düşmektedir. 2013 yılında
10.822 dolar olan kişi başına millî gelir 2014 yılında 10.404 dolara düşmüştür,
yani 400 dolar düşmüştür. The Economist dergisi ise Türkiye'nin kişi başına
millî gelirini 2015 yılında 8.570 dolar göstermektedir. Ülkemiz insanları
gittikçe fakirleşmektedir. CHP sayesinde 1.300 TL’ye çıkan asgari ücret de,
dövizdeki artış ve yapılan zamlarla, fazlasıyla emekçilerimizin cebinden
çıkmıştır. 
Değerli
milletvekilleri, şimdi, sizlere Sayın Başbakanın Türkiye Büyük Millet
Meclisinde bizlere sunduğu 60’ıncı Hükûmet Programı’ndan bazı örnekler vermek
istiyorum.
Sayın
Başbakan, bağımsız ve tarafsız yargının adaleti sağlamanın ön şartı olduğunu
söylemiştir. Şimdi merak ediyoruz, Sayın Başbakan Anayasa Mahkemesi kararlarını
tanımayan Cumhurbaşkanına yargının tarafsızlığını ve bağımsızlığını
hatırlatacak mıdır? Değerli milletvekilleri, Sayın Başbakanı bu sözlerini
-birçok söz verdi- yerine getirmeye çağırıyoruz. 
Ülke
içinde ve Suriye’de çatışmaların durdurulması ve barış için çalışmalarını
diliyor, Türkiye’de gerginliklerin azaltılması için Cumhurbaşkanının bir süre
konuşmamasının ülkemizin yararına olacağını düşünüyor, hepinize saygılar
sunuyorum. (CHP sıralarından alkışlar) 
BAŞKAN
– Teşekkür ederim Sayın Kuyucuoğlu. 
Şahsı
adına Samsun Milletvekili Sayın Kemal Zeybek konuşacak. (CHP sıralarından
alkışlar) 
Süreniz
beş dakika Sayın Zeybek. 
ÖZGÜR
ÖZEL (Manisa) – Sayın Başkan, önce lehte, sonra aleyhte doğru olmaz mıydı? 
BAŞKAN
– Buraya göre gidiyorum. 
ÖZGÜR
ÖZEL (Manisa) – Öyle mi?
BAŞKAN
– Biraz önce de tersini yaptık ama. 
KEMAL
ZEYBEK (Samsun) – Sayın Başkan, sayın milletvekilleri; sizleri saygıyla
selamlıyorum. 
Bugün
bütçenin dengesi üzerinde, Türkiye’de yapılan bütçelerin dengesinin nasıl
oluşması gerektiği üzerinde aleyhte söz almış bulunuyorum.
Bütçede
denge var ise bütçe adildir ama yaşam koşullarında, yaşamın hiçbir alanında
adaletin ve adilliğin kalmadığı bir ülkede yaşıyoruz. Özellikle son yıllarda
esnaf, çiftçi, emekli, işçi kesimleri çok yoksullaşmıştır. Ülkemizde ekonominin
önemli bir bölümünü kayıt dışı ekonomi oluşturmaktadır. Dolaylı vergilerle
gelir dağılımı adaletsizliğini artırma pahasına da olsa Türkiye, Avrupa’nın en
yüksek dolaylı vergisinin ödendiği ülkedir. Avrupa Birliği ülkelerinde yüzde 27
olan dolaylı vergi oranı Türkiye’de yüzde 69’la rekor seviyeye gelmiştir. 
Sayın
milletvekilleri, son on üç yıllık AKP iktidarı döneminde bütçe gelir-gider
hesaplamasında yanıltıcı bilgiler sunulmuştur. Ülke ekonomisinin borçlanma
yükünün, algı oluşturmaya yönelik hesap oyunlarıyla örtbas edilmeye çalışıldığı
görülmektedir.
2016
bütçesinin öngörülen bütçe harcamaları 560 milyar 782 milyon 309 TL’dir,
öngörülen bütçe geliri 530 milyar 402 milyon 940 TL’dir; aradaki fark 30 milyar
379 milyon 369 TL olduğuna göre, bu, borçlanmayla giderilmesi gereken bir
yüktür ülkemiz adına. Şimdi ben Sayın Bakanıma soruyorum: Bu borç yükünü
nereden sağlayacaksınız; dışarıdan mı sağlanacaktır yoksa iç borçlanmayla mı
giderilecektir? 
Ülkemizde
2016 bütçesiyle 56 milyar lira da faiz ödeneceği öngörülmektedir. Böyle bir
yapıyla 56 milyar lira faiz gideri, 30 milyarın üzerindeki borçlanmayla 86
milyarlık bir borç yükünün… Ekonomide böyle bir yatırım yapılacağı düşünülmekte
midir bu ülkede?
Devletin
dış borç stoku 2002 yılında 29 milyar dolardı; 2015 yılında, sizin, Maliye
Bakanlığının göstermiş olduğu bütçede 406 milyar dolardır. 2002 yılından 2016
yılına bu ülkede 277 milyar dolarlık bir borçlanma yükü olmuştur. Bu borçlanma
yükünü nerelere harcadınız, ne yaptınız bu ülkede? Bu ülkede en büyük
yatırımlarınız -bizim bildiğimiz ve anlattıklarınız- 16 bin kilometrelik çift
yönlü yollar, sizin anlatımınızla 18 bin kilometre. 18 bin kilometrelik bir
yolun Türkiye’de yapıldığını düşündüğümüz zaman, 1.000 kilometrelik yol 1,5
milyar dolar olduğuna göre, toplam yol yapımındaki harcamalar 27 milyar
olduğuna göre diğer harcamaları, diğer borçları nerede, nasıl yaptınız değerli
arkadaşlarımız? (CHP sıralarından alkışlar) 
MUSTAFA
ILICALI (Erzurum) – Karayolları istatistiklerine bakın Sayın Vekilim!
KEMAL
ZEYBEK (Devamla) - Şimdi, zamanımızın azlığı, tabii, konuşmalarımızı da tam
denkleştirmiyor.
Ama,
biz diyoruz ki: Bu ülkede her şeyden önce barış, barış, daha çok barış;
demokrasi, demokrasi, daha çok demokrasi. Tek çare demokrasi ve barış. (CHP
sıralarından alkışlar) 
BAŞKAN
– Teşekkür ederim.
Şahsı
adına ikinci konuşmacı Eskişehir Milletvekili Emine Nur Günay.
Buyurun
Sayın Günay. (AK PARTİ sıralarından alkışlar) 
EMİNE
NUR GÜNAY (Eskişehir) – Sayın Başkan, değerli milletvekilleri; 2016 yılı
Merkezi Yönetim Bütçe Kanunu Tasarısı’nın 3’üncü maddesi yani bütçe dengesi
üzerinde şahsım adına söz aldım. Sizleri saygıyla selamlıyorum.
Küresel
ekonomideki mevcut koşullar hem gelişmiş hem de Türkiye'nin içinde bulunduğu
gelişmekte olan ülkeler için önemli belirsizlik oluşturmaktadır. Global kriz
sonrasında ortaya çıkan “yeni normal” dediğimiz gelişmiş ve gelişmekte olan
ekonomilerde görülen yavaş büyüme tüm ekonomilerde baskısını sürdürmektedir,
küresel borç krizi tüm derinliğiyle devam etmektedir. Ancak Türkiye bu
koşullarda bile pozitif ayrışmaktadır. Bu ayrışma hem gelişmiş hem de
gelişmekte olan ülkeler bazında olmaktadır. Görüşmeler sırasında sürekli
gündeme getirilen Türkiye’yi, gelişmiş ülkelerin yanı sıra gelişen ülkelerle de
karşılaştırmayı sizlerle birlikte yapalım. 
Gelişmekte
olan ülkeleri son dönemdeki uluslararası gruplama bazında ele alalım; kırılgan
beşli ve tehlikeli onlu. Kırılgan beşli olarak gruplandırılan ülkeler Türkiye,
Brezilya, Güney Afrika, Endonezya ve Hindistan iken; tehlikeli onlu, Rusya,
Güney Afrika, Peru, Şili, Kolombiya, Brezilya, Güney
Kore, Singapur, Tayland ve Tayvan’dır. Aramızda TÜİK verilerine güvenmeyenler
olduğu için –ki biz sonuna kadar güveniyoruz- bu veriler, şu anda kullanacağım
veriler IMF, Birleşmiş Milletler ve Eurostat tarafından sunulan verilerdir.
Kısıtlı süre nedeniyle bütçe performansının 2 temel
göstergesi, yani bütçe açığı ve kamu borç stokunun gayrisafi yurt içi hasıla
içindeki oranlarından bahsedeceğim. Sürekli verileri sizlerle paylaşıyoruz ama
belki görsel anlamda biraz daha kalıcı olur diye birkaç grafikle anlatmak
istiyorum. 20’den fazla makroparametreyi küresel ve ülke bazında anlık takip
ediyoruz. Bunlardan ilki AB tanımlı yönetim bütçe açığının gayrisafi yurt içi
hasıla içindeki payı. Gördüğünüz gibi, 2001 yılında yüzde 24 olan pay, şu anda
Maastricht Kriteri olan yüzde eksi 3’ün çok çok altındadır. 
Diğer bir tanıma göre, 2015 yılında Türkiye'nin 2001
yılında yüzde 12 olan bütçe açığının gayrisafi yurt içi hasıla içindeki payı
yüzde 1,2 olacak, 2008 yılında ise 0,8. Bu kapsamda 2015 yılı son dokuz yılın
en iyi performansının elde edildiği yıl olacaktır. Yani biraz önce söylendiği
gibi bütçeyi istismar ve çarçur etmiyoruz, bütçe açığını en düşük düzeye
getirerek halkın refahı için harcıyoruz. 
Uluslararası veriler bazında 2015 beklentisi, Türkiye
için eksi 1,7 iken dünya için 3,1’dir, yani Türkiye'nin yaklaşık 2 katıdır.
Kırılgan beşli için de hemen bütçe açığının
performansına bakalım. Türkiye’den sadece Brezilya daha iyi durumdadır, diğer
tüm ülkeler çok daha kötü durumdadır. Tehlikeli onlu içinde ise Rusya, Güney
Afrika, Şili, Kolombiya, Tayland, Türkiye’den çok daha kötü konumdadır. 
İkinci önemli gösterge ise toplam kamu borcunun gayrisafi
yurt içi hasıla içindeki payıdır. Burada da gördüğünüz gibi, 2002 yılında yüzde
74 olan oran şu anda yüzde 34’ler civarındadır, 2016 yılı beklentisiyse
31,7’dir. Bu oranlar Maastricht Kriteri olan yüzde 60’ın çok çok altındadır.
Buradan gördüğünüz gibi, diğer ülkelerle karşılaştırırsak; Avrupa Birliği
ortalaması yüzde 88, euro bölgesinin ortalaması yüzde 94, OECD ortalaması yüzde
90’dır. “Kırılgan beşli” dediğimiz ülkeler için yüzde 52,5, tehlikeli onlunun
ortalaması yüzde 45’tir. Yani hangi kategoriye bakarsanız bakın, performans,
Türkiye'nin performansı gerçekten oldukça göz kamaştırmaktadır. 
Kısacası,
bütçe performansını özetlersek: Avrupa Birliği tanımlı brüt kamu borç yükü
ortalamaların çok altına inmiş, net kamu borç stoku millî gelire oran olarak
önemli ölçüde azaltılmış, faiz harcamalarının vergi gelirlerine oranı keskin
şekilde düşürülmüş, borcun vade ve döviz kompozisyonunda önemli iyileştirmeler
sağlanmıştır. 
Evet,
Türkiye ekonomisi hem gelişmiş hem de gelişmekte olan ülkelerden pozitif olarak
ayrışmaktadır. On dört yıllık performans ve bu pozitif ayrışmada emeği olan
herkese teşekkür eder, bütçemizin milletimize hayırlı olmasını dileriz. (AK
PARTİ sıralarından alkışlar)
BAŞKAN
– Teşekkür ederim.
Sayın
milletvekilleri, şimdi 3’üncü madde üzerinde on dakika süreyle soru-cevap
işlemini gerçekleştireceğiz. Sürenin yarısını sisteme giren sayın
milletvekilleri, diğer yarısını ise Sayın Bakan kullanacaktır.
Birinci
sıradan başlıyoruz. 
Sayın
Kayışoğlu…
NURHAYAT
ALTACA KAYIŞOĞLU (Bursa) – Teşekkür ediyorum.
Emeklilerimizin
bir sorusu var, diyorlar ki: Promosyonla ilgili çalışma yapılacaktı? Bununla
ilgili bir gelişme var mı, çalışma yapılıyor mu?
Yine
emekli astsubaylarımızın talebi: Hükûmete, kendilerine vadettikleri tazminatla
ilgili çalışma yapılıp yapılmadığını soruyorlar. 
Ben
de buradan iletiyorum. 
BAŞKAN
– Teşekkür ederim. 
Sayın
Özdiş…
İBRAHİM
ÖZDİŞ (Adana) – Teşekkür ediyorum Sayın Başkan. 
Benim
sorum Spor Bakanımıza: Bildiğimiz üzere Adana ilimize yeni bir stadyum
yapılıyor. Şu an inşaat hâlinde ve projenin Haziran 2016’da bitmesi
planlanıyor. Gerçekten 2016-2017 sezonuna bu stat yetişecek mi? Bu konudaki son
gelişmeler nelerdir? 
Diğer
bir sorum: Basketbol liglerinde oldukça iddialı Adana takımları var ve sadece 1
tane profesyonel anlamda kapalı spor salonu mevcut. Sizden önceki Bakan Suat
Kılıç 2013 yılında Adana’ya 7.500 kişilik kapalı spor salonu yapılacağı
müjdesini vermişti, bu konuda nasıl bir gelişme var?
Yine,
Adana’mızın güzide takımı Adana Demirspor ilgili… Maliyeye ait Adana Demirspor’a
kiralanmış yerleri makul fiyatlarla devretmeyi düşünüyor musunuz?
BAŞKAN
– Sayın Bektaşoğlu…
BÜLENT
YENER BEKTAŞOĞLU (Giresun) – Teşekkür ediyorum Sayın Başkan.
Sorum
Spor Bakanınaydı ama herhâlde burada yok, göremiyorum. 
Ben
de Süreyya Bey’e soruyorum, ne yapayım.
BAŞKAN
– Gençlik ve Spor Bakanlığının bütçesi bittiği için kendisi doğal olarak gitti.
BÜLENT
YENER BEKTAŞOĞLU (Giresun) – Sağ olun, teşekkür ederim.
Efendim,
ilim Giresun’da üniversitede 30 bin civarında öğrenci öğrenim görmektedir. Bu
öğrencilerin sadece 5 bin kadarı Kredi Yurtlar Kurumuna bağlı yurtlarda
barınmaktadır. Türkiye'nin diğer illerinde de sanırım durum aynıdır. Yeterli
yurt olmaması nedeniyle öğrenciler kayıt dondurmakta veya illerine dönmektedir.
Bu olumsuz tablonun ortadan kaldırılması gerekir. Çünkü, devlet eğitimin
öğretimin sağlıklı koşullarda gerçekleşmesini sağlamalıdır. Yurt yapmak KYK’nın
temel görevidir. Eğitim nasıl anayasal bir haksa, eğitim gören öğrenciye de
barınacağı yurt yapmak bir temel haktır. Giresun’a ve Türkiye’ye yurt
istiyoruz. Biz iktidar olsaydık bir yıl içinde bu sorunu çözeceğimizi
zannediyorum. 
Bir
de burs alan öğrencilerin geri ödeyemediği borçlar vardır, bununla ilgili… 
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
Sayın
Kuyucuoğlu…
SERDAL
KUYUCUOĞLU (Mersin) – Teşekkürler Sayın Başkan.
1.128
akademisyenin imzasıyla kamuoyuna duyurulan imza kampanyası, tehdit ve
karalamalar sonrasında 2.212 imzaya ulaşmasının ardından tüm ulusal ve
uluslararası destek metinleriyle Türkiye Büyük Millet Meclisine sunuldu. Bu
süreçte toplam 23 imzacının bulunduğu Mersin Üniversitesinde, Rektör Ahmet
Çamsarı YÖK’ün talimatıyla idari soruşturma başlattı ve imzacı tüm
akademisyenleri işten atacağını söyledi. Haksız hukuksuz olarak 6 akademisyenin
sözleşmesi uzatılmamıştır. Yargı süreci henüz başlamamışken idare kendi takdir
hakkını kullanarak suçu ve suçluları tespit etmiş ve cezalarını kesmiştir. Bu
koşullarda, Türkiye’de bilim ve düşünceye özgürlükten bahsetmek mümkün müdür?
Teşekkür
ederim.
BAŞKAN
– Teşekkür ederim.
Sayın
Durmaz…
KADİM
DURMAZ (Tokat) – Teşekkür ederim Sayın Başkan.
Yükseköğrenimde
eğitim gören öğrencilerimize karşılıksız Başbakanlık bursu verilmektedir. Bu
bursu alacak öğrencilerle ilgili kriterler şeffaf bir şekilde ilan edilip her
öğrenci alıp almayacağını bilebilir mi? 
Yine,
devlet bünyesindeyken özelleştirilen ve özelleştirildikten sonra kapatılan veya
faaliyeti, üretimi durdurulan, daha sonra, rant amaçlı konut ve benzeri iş
merkezine açılan, özelleştirilen mekânlar hangi illerdedir, sayısı ne kadardır?
Yine,
Tokat’ımızda sigara fabrikamız vardı, özelleştirildi, “Fabrika kapanmayacak,
üretime devam edilecek.” dendi ve “İşçiler mağdur edilmeyecek.” sözü
verilmişti. Fakat sigara fabrikamız özelleştirildi, kapandı, 4/C’li duruma
düşen bu insanlar perperişan oldular. Şu an, gündemde şeker fabrikaları var.
Turhal Şeker Fabrikası ve diğer şeker fabrikaları da aynı akıbete uğrayacaklar
mı, bunu öğrenmek istiyorum.
Teşekkür
ederim.
BAŞKAN
– Son soru. 
Sayın
Şeker…
ALİ
ŞEKER (İstanbul) – Gençlik ve Spor Bakanına sormak istiyorum. Belediyeler, kamu
malı olan arsa ve binalarını Kredi ve Yurtlar Kurumuna paralel bir yapıya
dönüştürülen “TÜRGEV” adlı kuruluşa vermekte yarışmaktadırlar. Hatta, bazı
binaları kiralayarak TÜRGEV’e vermektedirler. Bu bina ve arsaları neden siz
talep ederek devlet yurdu yapmak yerine bilabedel Bilal’e vermeyi
seyretmektesiniz?
İkinci
sorum Hükûmet üyesi bakanlara: Üçüncü köprü iki kıtayı birleştirirken
verdiğiniz isimle siz bir kez daha insanları, gönülleri ayrıştırıyor,
kutuplaştırıyor, acılarını yok sayıyor ve verdiğiniz isimle katliamları yapan
kişiyi kutsuyorsunuz. Üçüncü köprüye verdiğiniz ismi değiştirmeyi düşünüyor
musunuz? 
BAŞKAN
– Sayın Bakan, buyurun.
MALİYE
BAKANI NACİ AĞBAL (Bayburt) – Sayın Başkanım, teşekkür ediyorum. 
Sayın
Kayışoğlu “Emeklilerle ilgili promosyon konusundaki çalışmalarınız ne
aşamadadır?” şeklinde bir soru sordular. Çalışma Bakanımız bu konuda gerekli
çalışmaları yürütüyor, kendi açıklamalar çerçevesinde gelinen noktayla ilgili
mutlaka kamuoyunu bilgilendirecek bir açıklaması olacaktır. Benim burada bir
açıklamada bulunmam yanlış olur. Ama, hepimiz biliyoruz ki emeklilerin
aylıklarında AK PARTİ hükûmetleri döneminde önemli iyileştirmeler yapılmıştır.
Birkaç rakamı sizinle paylaşmak istiyorum: Biliyorsunuz, 2002 Aralık ayından
bugüne kadar Türkiye’de gerçekleşen enflasyon oranı yüzde 212 olmuştur. Hâlbuki
bu dönemde SSK işçi emekli aylığı nominal olarak yüzde 402 artmıştır, reel
olarak yüzde 64 oranında artmıştır. BAĞ-KUR esnaf emekli aylığı nominal olarak
yüzde 678 artmıştır, reel olarak yüzde 153 artmıştır. BAĞ-KUR tarım emekli
aylıklarında reel olarak yüzde 356 artış olmuştur. Yine, Emekli Sandığı
emeklileri için bu dönemde nominal olarak yüzde 329 artış yapılmış, reel olarak
bakacak olursak da yüzde 40,3 oranında bir artış olmuştur. İnşallah,
promosyonlarla ilgili de çalışmalar neticelendiğinde Hükûmetimiz gerekli
açıklamayı yapar, emeklilerimizi bir defa daha memnun ederiz, sevindiririz.
Astsubaylarla
ilgili olarak biliyorsunuz, seçim beyannamemizde emeklilerin özlük haklarının
iyileştirilmesiyle ilgili bir vaadimiz vardı. 64’üncü Hükûmet Eylem Planı’mızda
da astsubayların emeklilikleriyle ilgili sorunların giderileceğini taahhüt
etmiştik. Taahhüdümüzü 9/1/2016 tarihli Resmî Gazete’de yayımlanan 6656 sayılı
Kanun’la gerçekleştirmiş olduk. 
Sayın
Özdiş’in stat yapımıyla ilgili olarak sorduğu sorular konusunda Gençlik ve Spor
Bakanımızda mutlaka bilgi vardır. Bu konuda bende hazır bir bilgi olmadığı için
cevaplamayacağım. Ama, bu kiralanmış yerlerin kulübe devri konusunda ben
arkadaşlarıma talimat vereceğim, o konuda baksınlar, kulüple de görüşmek
suretiyle bir çözüm üretilebilir mi, mesele nedir, onu da açıklığa
kavuşturalım.
Sayın
Bektaşoğlu’nun yine yurtlar konusunda sorusu oldu. Müsaade ederseniz, onu
yazılı olarak Gençlik ve Spor Bakanlığımızdan bilgi alıp cevaplamış olalım.
Sayın
Kuyucuoğlu’nun imza kampanyasıyla ilgili olarak birtakım kendi
değerlendirmeleri oldu ama konuyla ilgili, bu açıklamanın niye yapıldığını,
maksadının ne olduğunu, açıklamayı yapanların niyetinin ne olduğunu zaten
toplum takdir etti, herkes de biliyor. O konuda ayrıca bir değerlendirme
yapmayı çok doğru bulmam. 
Sayın
Durmaz’ın “Yükseköğretim bursları hangi kriterlere göre veriliyor?” şeklinde
bir değerlendirmesi oldu ama benim bildiğim, genel anlamda bütün bu şartlar,
kriterler, herkese açık bir şekilde ilan ediliyordur ve bu çerçevede de bunlar
tamamen yayınlanıyor, herkes ona göre kendisi bu bursları alıyor. AK PARTİ
hükûmetleri döneminde gerçekten burstan ve krediden yararlanan öğrenci sayımız
da artmıştır. Bu alana ayrılan kaynağı da önemli ölçüde artırdık. Biliyorsunuz,
biz, bu dönemde yine öğrenci harçlarını kaldırdık. 
KADİM
DURMAZ (Tokat) – Sayın Bakan, çıktı, çıkmadıyı demiyoruz, kriterin görünür
şartı ne?
MALİYE
BAKANI NACİ AĞBAL (Bayburt) – Hep yıllardır konuşulurdu, acaba yükseköğretimde
harçsız bir dönem olacak mı? Bunu herkes söylerdi ama bunu kim yaptı? AK PARTİ
yaptı. (AK PARTİ sıralarından alkışlar) Artık bugün üniversitelerde birinci öğretimde
okuyan öğrencilerimiz harç ödemeden eğitim görebiliyorlar. Bu da hepimiz için
son derece önemli. 
Özelleştirme
konusunda, şeker fabrikalarıyla ilgili olarak Turhal Şeker Fabrikasıyla ilgili
bir soru soruldu. Şeker fabrikaları, biliyorsunuz, şu anda özelleştirme
programında. Bu kapsamda çalışmalarımızı yaparken bir taraftan şekerpancarı
üreticimizin ihtiyacını ve uzun dönemde bu tarımın sürdürülebilirliğini mutlaka
dikkate alıyoruz, bir taraftan mevcut şeker fabrikalarının daha verimli
çalışması için gerekli adımları atıyoruz, bir taraftan da gerçekten şeker
piyasasında daha rekabetçi bir ortamın…
(Mikrofon
otomatik cihaz tarafından kapatıldı)
MALİYE
BAKANI NACİ AĞBAL (Bayburt) – Teşekkür ederim.
BAŞKAN
– Teşekkür ederim Sayın Bakan.
KADİM
DURMAZ (Tokat) – Sayın Bakan, şehrin göbeğinde bin dönüm arazisi var. Fabrikayı
alan da araziye mutlak konut yapacak, işletmeyecek. Kapanacak. Bunun başka bir
izahatı yok. 
BAŞKAN
– Sayın milletvekilleri, madde üzerinde bir önerge vardır, okutup işleme
alıyorum.
OKTAY
VURAL (İzmir) – Sayın Başkan, önergeyi çekiyorum efendim. 
BAŞKAN
– Çekiyorsunuz önergeyi, peki.
Şimdi
maddeyi oylarınıza sunuyorum: Kabul edenler… Kabul etmeyenler… Kabul
edilmiştir.
4’üncü maddeyi
okutuyorum:
İKİNCİ BÖLÜM
Bütçe Düzenine ve Uygulamasına İlişkin Hükümler
Bağlı cetveller
MADDE 4- (1)
Bu Kanuna bağlı cetveller aşağıda gösterilmiştir:
a) 1 inci madde ile verilen ödeneklerin dağılımı (A)
b) Merkezi yönetim kapsamındaki kamu idareleri
tarafından ilgili mevzuata göre tahsiline devam olunacak gelirler (B)
c) Merkezi yönetim kapsamındaki kamu idarelerinin
gelirlerine dayanak teşkil eden temel hükümler (C)
ç) Bazı ödeneklerin kullanımına ve harcamalara ilişkin
esaslar (E)
d) 5018 sayılı Kanuna ekli (II) ve (III) sayılı
cetvellerde yer alan idare ve kurumların nakit imkânları ile bu imkânlardan
harcanması öngörülen tutarlar (F)
e) 10/2/1954 tarihli ve 6245 sayılı Harcırah Kanunu
hükümleri uyarınca verilecek gündelik ve tazminat tutarları (H)
f) Çeşitli kanun ve kanun hükmünde kararnamelere göre
bütçe kanununda gösterilmesi gereken parasal ve diğer sınırlar (İ)
g) Ek ders, konferans ve fazla çalışma ücretleri ile
diğer ücret ödemelerinin tutarları (K)
ğ) 11/8/1982 tarihli ve 2698 sayılı Milli Eğitim
Bakanlığı Okul Pansiyonları Kanununun 3 üncü maddesi gereğince Millî Eğitim
Bakanlığı tarafından yönetilen okul pansiyonlarının öğrencilerinden alınacak
pansiyon ücretleri (M)
h) 7/6/1939 tarihli ve 3634 sayılı Milli Müdafaa
Mükellefiyeti Kanunu uyarınca millî müdafaa mükellefiyeti yoluyla alınacak
hayvanların alım değerleri (O)
ı) 3634 sayılı Kanun uyarınca milli müdafaa
mükellefiyeti yoluyla alınacak motorlu taşıtların ortalama alım değerleri ile
günlük kira bedelleri (P)
i) 5018 sayılı Kanuna ekli (I), (II) ve (III) sayılı
cetvellerde yer alan kamu idarelerinin yıl içinde edinebilecekleri taşıtların
cinsi, adedi, hangi hizmette kullanılacağı ve kaynağı ile 5/1/1961 tarihli ve
237 sayılı Taşıt Kanununa tabi kurumların yıl içinde satın alacakları
taşıtların azami satın alma bedelleri (T)
j) Kanunlar ve kararnamelerle bağlanmış vatani hizmet
aylıkları (V)

BAŞKAN
– Milliyetçi Hareket Partisi Grubu adına Samsun Milletvekili Sayın Erhan Usta
konuşacak.
Buyurun
Sayın Usta. (MHP sıralarından alkışlar) 
Süreniz
on dakika.
MHP
GRUBU ADINA ERHAN USTA (Samsun) – Teşekkür ederim Sayın Başkan.
Sayın
Başkan, değerli milletvekilleri; 4’üncü maddeyle ilgili olarak Milliyetçi
Hareket Partisi Grubu adına söz almış bulunuyorum.
Şimdi,
öncelikle, bir defa, çok kısa bir şekilde… 2015 yılı için merkezî yönetim
bütçesinde bu Parlamentodan alınan ödeneğin 33 milyar Türk Lirası üzerinde
harcama yapılmıştır. Bu, Parlamentonun “bütçe hakkı”nın ihlali anlamına
gelmektedir ve bu, mali disiplin açısından da bozucu etki yapmıştır. Çünkü,
ben, esas mali disipline kamu harcamaları yönüyle bakan bir teknisyenim. Diğer taraftan da aslında faiz dışı fazla açısından
bakınca da 2015 yılında toplam kamu için 23,5 milyar TL faiz dışı fazla
öngörülmüşken bu disiplinsizlik nedeniyle 16 milyar TL’ye düşmüştür. Yani 2015
yılında maliye politikası gevşetilmiştir ve hedefler tutmamıştır, hedeflerin
altında kalınmıştır.
Aslında
işin kötüsü, bu genişlemeci maliye politikası 2016 yılında da sürdürülmektedir.
Çok fazla rakamlara boğmadan, sadece şu kadarını söyleyeyim: Genel devlet faiz
dışı harcamaları 2015 yılında millî gelirin yüzde 37,9’u iken 2016 yılında
yüzde 39’u şeklinde programlanmıştır. Yani harcamalarda millî gelire nispetle
yani reelin ve büyümenin dışında bir artış var; 1,1 puanlık bir artış var.
Çok
kısa olarak da -ben bunları, bu eleştirilerimi Plan Bütçe Komisyonunda zaten
getirmiştim, Sayın Bakan bu konuda bilgi sahibi, benim fikirlerim konusunda-
yalnız şunu söyleyeyim: Bozulma, faiz ve özelleştirme gelirleri hariç olarak
bakınca da genel devlette millî gelirin 0,9’u kadar bir bozulmayı zaten program
kendisi öngörüyor. Yani 2015, 2016’ya göre, program olarak zaten Hükûmetin
öngörüsü içerisinde bozuluyor. Bunun üzerine toplamda millî gelirin 1,4’ü kadar
yani 31 milyar TL civarında ben bir risk olduğunu düşünüyorum. Bu riskin de
temel kaynakları -vaktim çok sınırlı, kısıtlı olduğu için hızlı hızlı
geçeceğim- KİT’lerdeki enerji fiyatlarından kaynaklanan bir iyileşme
öngörülüyor. Biz bunu Enerji Bakanına sorduk. Hükûmet içerisinde burada bir
tutarsızlık var. Kalkınma Bakanı dedi ki: “Biz enerji fiyatlarında herhangi bir
indirim yapmayacağız.” Enerji Bakanı enerji fiyatlarında indirim
yapılabileceğinin işaretini verdi. Burada indirim yapılmayacağı varsayımıyla
böyle olumlu bir bütçe yapılmış ama indirim yapılma veya fiyatların çıkması
durumunda fiyat artışı yapılmazsa 0,4’lük burada bir risk var, sosyal güvenlik
primleri ve makrodan kaynaklanan risklerle birlikte. 
Özetle
şunu söylüyorum: Yani millî gelire oran olarak 0,9; yaklaşık 20 milyar TL
civarında Hükûmet programında 2016’yı bozmuştur, onun dışında da 31 milyar lira
civarında da bir risk vardır. Gerekirse bunun tartışmasını daha sonra yaparız.
Şimdi,
ben aslında yine başka bir konuşma planlamıştım ama Sayın Maliye Bakanı bugün
konuşmasında işi öyle bir noktaya getirdi ki ister istemez biz bazı şeyleri
söylemek durumundayız. Şimdi, bugün tekrar şunu söyledi, dedi ki: “Bütçemiz 119
milyar liradan 571 milyar liraya çıktı. Biz kamu harcamalarını yaklaşık 5 kat
artırmışız.” Vallahi, dünyada kamu harcamalarını artırmayla övünen ilk maliye
bakanı unvanını Maliye Bakanımız aldı ve AK PARTİ sıraları da “bravo”
sesleriyle bunu şey yapmış -tutanaktan okuyorum bunu- bu, Hazine Müsteşarlığı
bütçesinin görüşülmesi esnasındaki bir şey, bugün de tekrarladı. 
Yani
ben diyorum ki artık: Üzerimize iyilik sağlık, yani ben bunu anlayamıyorum.
Artık çaresizlikten, övünülecek bir şey kalmayınca iş bu noktaya kadar geldi.
“Kamu harcamalarını biz arttırdık.” diye övünen bir Maliye Bakanı ve işte,
bizim Maliye Bakanımızın maalesef maliye politikası anlayışı ve kamu maliyesi
analizi bu. Bunu üzülerek ifade etmek durumundayım. 
Şimdi,
ben de kendisine soruyorum: Peki, bütçe harcamalarını arttırdınız da neyi
düzelttiniz? Bana düzelttiğiniz bir şeyi söyleyin. Ben mesela birkaç örnek
vereyim: Servet dağılımını düzelttiniz mi? Bugün tartışıldı. Bunu bugün Ekonomi
Bakanı algılayamadı ama 2002 yılında en zengin yüzde 1’in servetten aldığı pay
-nihayetinde gelir servete dönüşüyor- 2002 yılında yüzde 39,4’müş, 2014 yılında
yüzde 54’e çıkmış yani ülkenin servetinin yüzde 54’ünün yarısından fazlasını
ülkenin yüzde 1’i alıyor, kalan yüzde 99’u yüzde 46’yı paylaşıyor. 2002’yi
tekrar hatırlatacak olursam, yüzde 39 olan pay yüzde 34’e çıkıyor. Kimin
zenginden yana olduğu buradan anlaşılabiliyor herhâlde. Üstelik bu hangi
ortamda yapılıyor, biliyor musunuz? Türkiye’nin toplam dünyadaki servetten
aldığı payda da bir artış yok. Hani, orada bir artış olur da “Ya, bırak,
dağılımı bozulmuş ama servetimiz arttı.” değil, 2002’de 0,4 Türkiye’nin dünya
servetinden aldığı pay, 2014 yılında da yine 0,4. Aynı miktarı almışız ama
dağılımını fakirler aleyhine bozmuşuz. 
Şimdi,
peki, siz bu harcamaları arttırdınız da ne yaptınız diye tabii yine sormak
istiyorum. Göreli yoksulluk oranı yüzde 21,8; devletin Bakanlar Kurulu
kararnamesi olan yıllık programdan alıyorum bu rakamı. “16,5 milyon kişi
yoksul.” diyor program. Aile Bakanlığının kaldırdığı, kararttığı bir çalışma
var -sonra İnternet sitesinden kaldırdı- burada da 23 milyon yoksul var. Yani
kamu harcamalarını arttırıyorsunuz ama, övünülmeyecek şeyle övünüyorsunuz, 23
milyon yoksulu olan bir Türkiye var. 
İşsizliği
mi azalttınız? Türkiye’de 10,4’tür normal işsizlik oranı. Buna ümidi kırıkları,
iş aramayan ama “İş bulsam çalışacağım, ümidim olmadığı için iş aramıyorum.”
diyenleri de kattığınızda Türkiye’de işsizlik oranı tarihin en yüksek
seviyelerine çıkmıştır, yüzde 17. Kamu harcamalarını artırdınız ama işsizliği
de artırdınız. Milletin gelirini mi artırdınız diye sormak istiyorum. Yüzde
20’lik gelir dilimlerine baktığımızda, ilk 3 dilimde yani toplumun yüzde 60’lık
kesiminde tasarruflar negatif yani toplumun yüzde 60’lık kesimi gelirinden daha
fazla tüketiyor. Kamu harcamalarını artırıyorsun ama milletin gelirini
artırmıyorsun. 
Peki,
milletin mutluluk düzeyi arttı mı diye bakalım. TÜİK rakamıdır, mutsuz ve çok
mutsuzların oranı -2003 yılında başlamış çalışma- yüzde 7,3’ken bu, 2014
yılında yüzde 11,7’ye çıkmış, toplumda “Ben mutsuzum.”, “Çok mutsuzum.”
diyenlerin oranları artmış. 
Büyümeyi
mi artırdınız? 2007’ye kadar problem yok, 2008-2014 ortalama büyüme oranı yüzde
3,1’dir, Türkiye tarihinin en düşük büyüme oranlarıdır bunlar. Rakip ülkelerle
farkı mı… Büyüme performansımızı mı artırdınız? Bunu ben bu kürsüden defalarca
söyledim, rakip ülkelere göre büyüme performansımız çok kötü, rakiplerimiz aldı
başını gidiyor, biz yaya kaldık. 
Cari
açığı mı azalttınız? Tarihin en yüksek seviyesinde. Türkiye Cumhuriyeti
tarihinde olmayan cari açıklara koşuldu. Millî gelirin yüzde 9,7’si kadar
2011’de cari açık verildi. Şu anda, “Düşürdük.” dediğiniz yılda bile 4,4’e düştü
fakat düzeltme yaptığımız zaman geçen yıla göre cari açık yüzde 1,4 arttı. 
Sayın
Bakan, kamu harcamalarını artırdınız da Türkiye’nin dünya ekonomisindeki yerini
mi düzelttiniz? Hani, harcamayı artırırsın, bir şey yaparsın. Bakın, bunu çoğu
insan bilmiyor. Türkiye 2002 yılında dünyanın 17’nci büyük ekonomisiydi, 2014
yılına geldik, tekrar, yine dünyanın 17’nci büyük ekonomisi. Az gittik, uz
gittik… Ne derler?
OKTAY
VURAL (İzmir) – Dere tepe…
ERHAN
USTA (Devamla) – İşte bir dere boyu yol gidemedik. Anlatabildim mi?
Dolayısıyla, 17... Yani şimdi insanlar… 
Ben
gelecek sefer mesela Maliye Bakanlığından şunu bekliyorum, şimdi, bakın, bu
noktalara geldi ya, “G20’ye Türkiye’yi biz soktuk.” demesini bekliyorum.
ÖZGÜR
ÖZEL (Manisa) – Der, der.
ERHAN
USTA (Devamla) – Yani büyük ihtimal öyle. Şimdi, burada bir anket yapılsa
“G20’ye AKP döneminde girildi.” derler, hâlbuki 1999 yılında girilmiştir. On
dört yıl iktidardan sonra nihayet bir toplantı Türkiye’de yapılabilmiştir. 
Peki,
kamu yatırımlarını mı artırdınız? Hani, artırdık kamu harcamalarını da
yatırımlara ne kadar kaynak ayırdınız Sayın Maliye Bakanı? 2000-2002 döneminde
kamu yatırımlarının millî gelir içerisindeki payı 4,9’ken sizin Hükûmetiniz
döneminde 4,1’e düşmüştür. Özel yatırımları daha sonra diğer maddede
konuşacağım. 
Kamu
tüketimini artırdınız, saltanat arttı Türkiye’de. Evet, hakikaten kamu
harcamaları arttı; yapılan tek şey kamu tüketiminin artması, kamu binaları,
saltanat, şatafat, bunlar arttı. 2002 yılında 9,9’muş kamunun tükettiği miktar,
2016 yılında yüzde 12,3 hedefleniyor. 
Vergi
yapısını mı düzelttiniz, bunları, kamu harcamalarını artırdınız da? Bakıyorsun,
vasıtalı vergilerin oranı 2002 yılında yüzde 66,3; 2014 yılında yüzde 71,2’ye
çıkmış. Hani, diyeceğim, bunlar düzelmedi de belki üretimin ve ihracatın
teknoloji seviyesini düzeltmişlerdir AR-GE’ye destek vererek falan diye
bakıyorsun; 2002 yılında yüksek teknolojili ürünlerin ihracat içerisindeki payı
yüzde 6,2’yken 2014 yılında yüzde 3,5’e düşmüş, bu da olmamış. Ne yaptınız?
Eğitimin kalitesini mi artırdınız? PISA sonuçları ortada, burada söyleyecek
hiçbir şey yok. Sağlık hizmetlerinin kalitesini mi artırdık diye… Evet, erişim
artırıldı, ona hiçbir diyeceğim yok ama sağlık hizmetlerinin kalitesi çok aşırı
şekilde düştü. Bakın, Türkiye’de ortalama hekime başvurma süresi 8,3’tür.
Yaşlanmış Avrupa Birliği ortalamasının üzerinde bir hekime müracaat var.
Dolayısıyla, yolsuzluğu azalttılar belki dedim, ona baktım, bir baktım ki 2013
yılında 53’üncü sıradayız en yolsuz ülkelerde, 2015’te 66’ncı sıradayız, yani
13 basamak birden kötüleşmişiz. Dolayısıyla, ülkenin kırılganlığında da artış
var, bunların hepsine baktığımızda her şey bozulmuş. 
Şimdi,
ben iki tane de önergeyle ilgili hemen görüşlerimi ifade etmek istiyorum,
aslında şeylerimi bitiremedim ama diğer maddede konuşurum. Bu, şehit ve
gazilerin yakınlarının atanmasıyla ilgili bir önerge ortak olarak veriliyor,
biz de Milliyetçi Hareket Partisi olarak bunu destekliyoruz. Bir diğer
önergemiz de gerekçesi üzerinde konuşulamayacağı için… Bu, E cetveli var, E
cetveli artık kamu maliye yönetimini bozan bir yapı hâline geldi. Bu E
cetvelinin komple biz bütçe kanunu ekinden çıkartılmasını istiyoruz. Buna
ilişkin de bir önergemiz olacak, buna destek verirseniz seviniriz. 
Gelir
İdaresi… Bir de şunu söyleyeyim: Sayın Başkan, reformlara karşı çıkmayın.
Bakın, 5018 sayılı reformun çalışmaları eski hükûmet döneminde yapılsa bile
kanun nihayetinde sizin Hükûmetiniz döneminde çıktı. İç denetçi ataması yapmadı
Gelir İdaresi, bir tane iç denetçi atamadı. Niye atamıyorsunuz? 
(Mikrofon
otomatik cihaz tarafından kapatıldı)
ERHAN
USTA (Devamla) - Bu bir sorumluluktur. Bunun atanması lazım.
Ben
Genel Kurulu saygıyla selamlıyorum. (MHP sıralarından alkışlar)
BAŞKAN
– Teşekkür ederim Sayın Usta.
Halkların
Demokratik Partisi Grubu adına Siirt Milletvekili Kadri Yıldırım konuşacak. 
Buyurun
Sayın Yıldırım. (HDP sıralarından alkışlar)
HDP
GRUBU ADINA KADRİ YILDIRIM (Siirt) – Sayın Başkan, değerli milletvekilleri;
hepinizi saygılarımla selamlıyorum. 
Hakkında
söz aldığım 4’üncü madde, her şeyden önce bütçe düzeni ve bütçe dengesiyle
alakalıdır. Bütçenin temeli sosyal adalete dayanmalı, sınıfsal farkları
asgariye indirmeli ve mümkünse ortadan kaldırmalıdır. Dinimizin temeli böyle
bir sosyal adalete dayanmaktadır. Fakat biz, dinimizin bu temelini bir tarafa
bırakmışız, onu birbirimize karşı ayrıştırıcı bir silah olarak kullanmakla
meşgulüz. Din üzerinden, cami üzerinden en çok hedefe konulan da maalesef Kürt
siyasetidir. Ve bu saldırıyı Sayın Başbakanımız da yapıyor, yeri geldiğinde AK
PARTİ’nin öbür yetkilileri de maalesef yapıyorlar. Bu bakımdan, hem bunlara
kısa bir cevap hem de bu bütçenin sosyal adalet temeline birkaç noktada
değinmek istiyorum. 
Şunu
söylemek istiyorum ilk soru olarak: Acaba gerek Kürt siyasetinin gerekse genel
sol siyasetin dinden soğumasında, bizden önceki sağ ve muhafazakâr iktidarlarla
başlayan ve bizimle de son bulmayan yanlış ümmetçilik ve muhafazakârlığın hiç
mi payı ve günahı yoktur? 
İslam’ın
sosyal adalet anlayışı yerine ikame edilen Muaviyevari, yeşil, kapital
zihniyetin hiç mi suçu yoktur? Evet, Kur’an çok dillilik diyor ve her dili
Allah’ın bir ayeti olarak kabul ediyor. Biz ümmetçiler, tek dil dedik ve
diyoruz. Bu bağlamda, Allah’ın ayetlerinden biri olan Kürt dilini hutbelerde
kullanmaktan mahrum bıraktık ve bırakıyoruz. Kur’an, farklı kimlikler için
tearüfü yani birbirini tanımayı emrediyor. Fakat biz kırk yıldır tek millet
dedik ve diyoruz. Ecdadımız olan Selçuklular ve Osmanlılar Kürtlere, Kürdistan
eyaletleri ve özel Kürt statüleri verdiler beylik olarak. Biz ise Kürtlerin
üniter yapı içerisinde en küçük statü taleplerini bölücülük ve ümmetçiliğe
aykırı olarak gördük ve görüyoruz.
Hazreti
Ali İslam’ın sosyal adaletini pratize etmek isterken, Kufe ve Basra camilerinin
birer bölmesini -tam da bütçeye geliyorum- beytülmal yani hazine olarak
istihdam ederken, orada birikmiş olan malı dağıtma konusunda aynen şu talimatı
vermiş, okuyorum: “Allah’a yemin ederim ki, kendim ile bir işçim arasında fark
gözetmeyeceğim. Hepiniz Allah'ın kullarısınız ve mal da Allah’ın malıdır.
Dolayısıyla, Allah onu aranızda eşit bölmemi emretmiştir. Bana da 3 dinar,
içinizden her birinize de 3’er dinar dağıtın. Bunun fazlası asla kabul
edilemez.” Ve bu dağıtım böyle gerçekleşmiştir. Dolayısıyla, bir bu dağıtıma
bakalım bir de Emevilerin kapital zihniyetini devam ettiren ve fakiri daha da
fakir, zengini daha da zengin eden, kırk yıllık ve maalesef sözde
muhafazakârlık ve ümmetçilik felsefesiyle yürütülen dağıtımlara bakalım.
Cumaya
gelince, cuma, cemaat, bunların hepsi sosyal kavramlardır; bunların hepsi
bütünleşmeyi, birlik olmayı ve beraber olmayı ifade etmektedir fakat bugün cuma
da, cemaat de, din de bir ayrıştırıcı noktaya gelmiştir. “Cuma” dediğimiz zaman
akla hutbe geliyor, “hutbe” dediğimiz zaman akla hatibin hutbeyi okurken hedef
kitlesinin ana dili neyse o ana dille hitap etmesi gerektiği geliyor. İslam
tarihinde bu hak ilk kez Berberilere verildi ve bu hak sonuna kadar da
verilmelidir.
Bakın,
bunu en iyi anlayanlardan biri olan Atatürk, 7 Şubat 1923 tarihli Balıkesir hutbesinde
aynen şöyle söylüyor: “Efendiler, hutbelerin halkın anlayamayacakları bir dille
olması padişah sıfatını taşıyan despotların arkasından köle gibi gitmeye mecbur
etmek içindir. Camiler ibadetle beraber tartışmak ve danışmak için yapılmıştır.
Ben yalnız kendi düşüncemi söylemek istemiyorum, hepinizin düşüncelerini almak
istiyorum. Millî irade, millî fertlerin tamamının emellerinin birleşmesinden
ibarettir, yalnız bir şahsın düşüncelerinden ibaret değil.” Altını çizmiş,
“Yalnız bir şahsın düşüncelerinden ibaret değil.” 
ORHAN
DELİGÖZ (Erzurum) – Siz ne yapıyorsunuz? Camileri yakıyorsunuz. 
KADRİ
YILDIRIM (Devamla) – Emeviler döneminden başlayarak günümüze kadar, maalesef,
cumalarda hutbeleri de zalim ve diktayı ön plana çıkaran rejimler kendi
rejimlerini devam ettirmenin bir silahı olarak kullanmışlardır. Mazlum
halkların adalet, sosyal adalet, eşitlik, en küçük haklarını görmezlikten
gelmişlerdir. Bu hakkı isteyen ister Alevi şahsiyetler ister Sünni şahsiyetler
en büyük cezalara maruz kalmışlardır ve hakkın haykırılması gereken hutbelerde,
minberlerde lanetlenmişler bunlar ve maalesef, lanetin ucu İmam Ali’ye kadar
uzanmıştır. Emeviler hatiplere verdikleri talimatla “Sosyal adaleti isteyenler
lanetlenmiştir...” Bu emre riayet etmeyen bir hatip dilcilik yönünü kullanarak
şöyle demiş: “…”(x) “Emir, komutan, vali bana emrediyor,
diyor ki: Hazreti Ali’ye lanet getirin.” Ve şunu diyor: “…”(x)
“Hepiniz ona lanet edin.” derken, ona “…”(x) zamirini tabii ki
emire raci ediyor, ona dönük kullanıyor. Ve İmam Süyutî diyor ki: “Bunu bir tek
kişi fark etti. Evet, dilcilik yönüyle ancak kendini o da kurtarabildi.” 
Ve
Emeviler döneminde Muaviye, belki de İslam tarihinde ilk kez, yatsıdan sabah
namazına kadar sürecek olan bir sokağa çıkma yasağını uygulattı. Sadece gece o
serinlikte -çünkü gündüz sıcaktır- gece serinliğinde muhalefetin sokağa
çıkmasını önlemektir. Bunu kim kaydediyor? Bir zamanlar Millî Eğitim
Bakanlığının Din İşleri Müdürlüğünü yapan ve ilahiyat profesörü olan İrfan
Aycan, Muaviye’yle ilgili yaptığı araştırmasında bunu aynen kaydediyor. İlk
kez, İslam tarihinde, yatsıdan sabah namazına kadar sokağa çıkma yasağını
muhalefetin sesini susturmak için…
Bunun yanında, Enes bin Mâlik, Hazreti Peygamber’in
yakın sahabelerinden, sormuşlar kendisine “Niye cemaate ve cumaya gitmiyorsun
bu Emeviler döneminde?” Şöyle demiş: “Elimizde bir tek birleştirici unsur
olarak cuma ve cemaat namazı kalmıştı, Emeviler onu da maalesef dejenere
ettiler.” İmamıazam Ebu Hanife’yi zorla, sürükleyerek, meşruiyet kazandırmak
için Emeviler ve Abbasiler zihniyetine, cumaya zorlayarak götürmeye çalıştılar.
Ve maalesef bugün hem Filistin’de hem Mısır’da, Orta Doğu’nun birçok yerinde
cumalar “yevmü-ül gadab” yani öfke günü olarak kılınıyor, hutbeler bu mesafede
veriliyor. 
Bakın, Orta Doğu’nun düştüğü bu duruma ülkemizin
düşmemesi için hep birlikte yapılması gerekenleri yapmalıyız. Şimdiden
emareleri görüyorum. Bakın, Silopi’de özel harekât polisi koruculara ve
askerlere cuma namazını kıldırdı ve Diyarbakır’da farklı bir cuma namazı
kılındı. Orta Doğu’nun, İslam ülkelerinin düştüğü hâle bakın; ülkemizin düştüğü
hâle bakın; Silopi’nin, Diyarbakır’ın düştüğü hâllere bakın. Bu hâllerin biraz
daha facialara yol açmaması için hep birlikte aklımızı başımıza alalım ve
İslam’ın sosyal adaleti çerçevesinde Alivari, Muaviyevari ve Emevivari değil,
sosyal adaletin gerçek müessisleri ne demişse o çerçevede üzerimize düşeni
yapalım ve o sürece, o bağlamda, o çerçevede hakkımızı, hukukumuzu yeniden
gözden geçirelim. 
Bu noktada, zamanım doldu, böyle bir ümidin, böyle bir
hayalin gerçekleşeceği ümidiyle hepinize saygılarımı sunuyorum, hürmetlerimi
sunuyorum. Eğer bir yanlışlık olduysa, içinizde ilahiyatçılar vardır, gelsinler
söylesinler.
Tekrar selamlarımı sunuyorum. (HDP sıralarından
alkışlar)
BAŞKAN – Teşekkür ederim Sayın Yıldırım.
Cumhuriyet Halk Partisi Grubu adına İstanbul
Milletvekili Mehmet Bekaroğlu konuşacak.
Buyurun Sayın Bekaroğlu. (CHP sıralarından alkışlar)
CHP GRUBU ADINA MEHMET BEKAROĞLU (İstanbul) – Sayın
Başkan, değerli milletvekilleri; hepinizi saygıyla selamlıyorum.
Sayın Bakan “Hükûmete hiç teşekkür edilmedi.” dedi, ben
Hükûmete teşekkür ederek başlayacağım. Bu bütçenin tek iyi tarafı var, o da
seçim vaatleri için koymuş olduğunuz 45 milyar TL civarındaki ödenek. İyi
yaptınız, teşekkür ediyorum. 
Biliyorsunuz, bu vaatleriniz, 7 Haziran seçimlerinde
Cumhuriyet Halk Partisinin Seçim Bildirgesi’nden alınmıştır. Bu da Cumhuriyet
Halk Partisinin yapıcı muhalefet yapmasının bir örneğidir. Bunun için de siz
CHP’ye teşekkür edin. (CHP sıralarından alkışlar)
Değerli milletvekilleri, bu bütçe yani 2016 yılı
merkezi yönetim bütçesi nasıl bir bütçe, bu bütçe uygulandığı zaman nasıl bir
Türkiye, nasıl bir toplum ortaya çıkacak, birkaç başlıkla.
Bir defa, bu bütçe -en temel özelliği- bir borç çevirme
bütçesidir. Öyle, buralara çıkıp “IMF’ye borç veriyoruz.” filan… Ya, bunları
geçin yani bu millet şey değil. Bakın, nominal büyüklüklerle 2002 yılında 360
milyar lira olan Türkiye'nin toplam borcu 2015 yılında 2,5 katrilyon TL oldu.
Bunun 722 milyarı kamunun, 1 trilyon 820 milyarı özel sektör ve hane halkının
borcudur. Bu yıl sizin borçlar ve cari açık için 200 milyar dolara ihtiyacınız
var. 
Bu bütçe açık veren bir bütçedir giderlerinin bir kısmı
saklanmasına rağmen. 2002-2014 döneminde bütçelerinizde toplam 588 milyar dolar
dış açık verdiniz, 444 milyar dolar cari açık verdiniz. 2016 yılında da bu
açıklar devam edecek. 
Bu bütçenin başka bir özelliği, adaletsiz bir bütçe
olmasıdır. Sayın Bakan nereden çıkardı bilmiyorum, yüzde 46’larda bir rakam
verdi. Hayır, Türkiye’de yüzde 68,5, dolaylı vergilerle fakirden alınıyor,
zengine veriliyor. Bu bütçe öyle bir bütçe.
Bu bütçe sadece dolaylı vergilerle değil, faizlerle de
fakirden alıp zengine veren bir bütçedir. Bu bütçe faizlerle sadece fakirden
alıp zengine vermiyor, içeriden alıp dışarıya veriyor, dışarıya kaynak
aktarıyor ve sizin bu bütçeniz dünyada değişen risklere karşı da herhangi bir
tedbir almıyor. 
Bu
bütçe yoksulluğu azaltan bir bütçe değil, yoksulluğu yöneten bir bütçe. On dört
yıllık iktidarınızda hep buna benzer bütçeler yaptınız ve neticede Sayın Bakan
itiraz etti, ben ısrar ediyorum, Türkiye’nin en zengin yüzde 1’lik kesimi
2002’de servetin yüzde 39’una sahipti, bugün servetin yüzde 54’üne sahiptir.
Bunca iddialarınız, adınıza “adalet” demeniz, medeniyet ihyası falan, bunların
hepsi boş. Siz, zengini daha zengin, fakiri daha fakir yapan bir iktidarsınız.
Adaletsizlik üzerinden de hiçbir şekilde bir medeniyet inşa edilmez. 
Devam
edelim ve en önemlisi, bu bütçe, değerli arkadaşlarım, bütçe hakkını gasbeden,
denetimden kaçan, şeffaf olmayan bir bütçedir. Elbette ülkeyi seçilmiş hükûmet
yönetecek ve bütçeyi de bu hükûmet yapacaktır, buna bir itirazımız olamaz ama
hukuk içinde yönetecek ve bu bütçenin hesabını da gelip bu Türkiye Büyük Millet
Meclisinde verecek. Ama bu bütçe milletin temsilcilerinin denetiminden kaçıyor.
Bu bütçe bir zamanlar “fonlar” diye neredeyse bütçenin yarısını oluşturan bir
sistem oluşturdu. Bu şekilde Türkiye Büyük Millet Meclisinin bütçe hakkına
tecavüz ediyor bu bütçe. 
Bu
bütçe 5018 sayılı Kamu Mali Yönetimi ve Kontrol Kanunu’nun sınırlarını arkadan
dolanıyor çeşitli yollarla, kurum bütçeleri arasında aktarmalarla, Maliye
Bakanlığı bütçesini yedek ödenek tertibine aktarmayla, döner sermayeyle ve
şimdi üzerinde konuştuğumuz (E) cetveliyle ciddi miktarda, milyarlarca lira bu
Meclisin denetiminden kaçırılıyor değerli arkadaşlarım. 
Daha
vahim olan bir şey var, bakın, aynı zamanda 2016 yılı bütçesiyle beraber 2014
yılının kesin hesap kanununu çıkarıyoruz. Neye dayanarak çıkarıyoruz? Bakın,
Sayıştayın hiçbir gerçek raporu Plan Bütçe Komisyonuna gelmedi. 2014 yılı kesin
hesap kanunu tamamen iktidar partisi milletvekillerinin el kaldırması ve
indirmesiyle geçecek. Peki, neyi saklıyorsunuz, niçin saklıyorsunuz? 
Değerli
arkadaşlarım, iktidar partisi bütçe yapmasın demiyorum, yapsın ama neyin
üzerine yapıyor? Kendilerine verilen, daha evvel, bütçeyi nasıl harcadıklarını
Sayıştay raporları ile -kanunun emri budur- buraya getirmeleri gerekiyor. Ne
oldu, ne olmadı, bütün bunları bizim bu kürsüden millete söylememiz gerekiyor.
Böyle değil. 
Değerli
arkadaşlarım, “bütçe hakkı” dediğimiz, milletin bize emanet ettiği en temel, en
kutsal hakkımızdır. Eğer bütçe hakkını hakkıyla kullanamıyorsa, bu
Parlamentonun hiçbir kıymetiharbiyesi yoktur. Maalesef, bu bütçe, Türkiye Büyük
Millet Meclisinin bütçe hakkını gasbeden bir bütçedir. “Bütçe hakkı” deyip
geçmeyin. Şu, diyoruz ya, “tüyü bitmemiş yetim hakkı”, işte bütçe hakkı tam da
budur. Hani dindarız ya, hani “medeniyet” diyoruz ya, hani “millî-yerli” diyoruz
ya, hani “Dicle’nin kenarında bir kuzuyu kurt kaparsa” diyoruz ya, işte bütçe
hakkı bu. 
Değerli
arkadaşlarım, size Hazreti Ömer’den bir örnek getireyim, çok bilinen bir
hikâyedir. Hazreti Ömer zamanında ganimet kumaş gelir ve sahabeye dağıtılır.
Herkese yarım entarilik kumaş düşer ama iki gün sonra Hazreti Ömer o kumaştan
elbiseyle görülür ve sahabe yakasına yapışır. “Ya Ömer, nasıl oluyor, bize
yarım elbiselik, sana bir elbiselik?” Oğlu Abdullah gelir ve “Ben kendi payımı
babama verdim.” der ve öyle kurtarır. Bakın saydamlığa, bakın
denetlenebilirliğe. Peki siz neye referans yapıyorsunuz? Anayasa yasaklıyor,
5018 sayılı Yasa böyle demiyor, din böyle demiyor, gelenek böyle demiyor. Siz
neye dayanarak bu bütçeyi Türkiye Büyük Millet Meclisinden kaçırıyorsunuz?
Değerli
milletvekilleri, ben burada yokken bir akıl sağlığı tartışması yaşanmış. Bakın,
ben bu Meclisin tek psikiyatri uzmanıyım, dolayısıyla benim olduğum yerde
tartışacaksınız. Öyle akıl sağlığından yoksun olan filan kimse yok, kolay
kurtulmak da yok. Bana göre herkesin aklı başında, herkesin ceza ehliyeti ve
sorumluluğu var, akıl sağlığı sorunu yok. Sorun hırslarda, sorun bilerek
yapılan yanlışlarda, sorun kibirde. Dolayısıyla, zamanı geldiğinde herkes hesap
verecek. 
Bakın,
değerli arkadaşlarım, bir şeyi ifade edeyim bu bütçe dolayımlı bir şekilde.
Bakın, sizin devriiktidarınızda önceki iktidarlarda olanlardan farklı bir şey
olmuyor, bu da şu: Bir iktidar kavgası, devlet bir birikim ve bölüşüm aracı
olarak görülüyor. Önceden öyle görülüyordu, şimdi de öyle görülüyor. Kim
devleti ele geçirirse, kim devlete gelirse, devlet imkânlarını kullanarak bu
vergilerimizden birikim oluşturuyor, buradan bölüşüm yapıyorlar ve bir tahakküm
ortaya çıkıyor. İşte, sizin yaptığınız şey de budur.
Değerli
arkadaşlarım, bunu yaparken siz hukuk devletini de askıya aldınız. Artık
Türkiye’de bir hukuk devletinden söz etmek mümkün değil. Türkiye’deki devlet
daha çok bir olağanüstü hâl devletine benziyor, dönüştü. 
Bakın,
kurmuş olduğunuz bu yeni birikim modelinde -daha önce de ifade etmiştim burada-
2002 öncesine benzer bir şey yaptınız. 2002 öncesinde parası olanlar faize
yatırıyordu, hepsi tefeci olmuştu iş adamlarının, sizin zamanınızda herkes
inşaatçı oldu. Niye böyle oldu? Çünkü müthiş bir kent rantı oluşturdunuz ve
kent rantı üzerinden kaynak aktarıyorsunuz. İddia ettim, yine de iddia
ediyorum: Yirmi yılda İstanbul’da kent rantlarıyla, imar rantlarıyla 250 milyar
dolar paylaşıldı değerli arkadaşlarım ve bunun hesabını kimse sormadı. Aslında,
Türkiye’de tasarruf falan yok, bu para nereden geliyor? Dışarıdan borç
alınıyor, borçla geliyor. Bu borçları da ileride bu millet ödeyecektir, halk
ödeyecektir. 
Bakın
değerli arkadaşlarım, mağduriyetlerden gelenlerin adaleti ayağa kaldırması
beklenirdi. Siz bunu yapmadınız. Ne yaptınız? Rövanşizme, intikama yöneldiniz.
Evet, elit bürokratik yönetici sınıfı iktidarlarından ettiniz, bundan boşalan
merkeze “Biz gerçek sahipleriyiz milletin adına.” diye geldiniz. Öyle değil
arkadaşlar! Ele geçiren millet değil, yeni bir elit sınıftır. Tüm birikim ve
tahakküm araçları, devlet, olduğu gibi duruyor. “Yeni Türkiye” filan diye bir
şey yoktur, bu tamamen bir retoriktir. 
Bakın,
küçük bir psikanaliz yapıp bitireyim. Bakın, sadece ele geçirdiniz, bu ele
geçirme başınızı döndürdü, bu ele geçirme duygusuyla bir ortak haz havuzu
oluşturdunuz, libidinal bir hükmetme sarhoşluğuna kapıldınız, bu ortak haz
havuzuna katılmayan herkesi öteki ve düşmana yazdınız, Türkiye Cumhuriyeti
tarihinde görülmeyen müthiş bir kamplaşma oluşturdunuz. Yazıktır! Oturduğunuz sosyoloji
de artık yavaş yavaş ayağınızın altından kayıyor. Piramit oluşturdunuz.
Yukarıdakiler aşağıdakileri ezmeye başladı, aşağıdan homurdanmalar gelmeye
başladı. 
MEHMET
UĞUR DİLİPAK (Kahramanmaraş) – Ayıp değil mi Sayın Bekaroğlu?
MEHMET
BEKAROĞLU (Devamla) - Bu, kibirdir arkadaşlarım, bunu sürdüremezsiniz, bu
ekonomi sürdürülemez. Hukukun yok edilmesi, bu adaletsizlikler olağanüstü hâl
devletiyle de sürdürülemez.
Bakın, son cümlelerimi söylüyorum: Kimlik üzerinden bir
ortak iyi inşa ettiniz, yanlıştır bu arkadaşlarım. Kimlikler kategorik olarak
iyi ya da kötü olamaz; ortak iyi, değerler üzerinden kurulabilir. Çalmayın,
adam öldürmeyin, yalan söylemeyin, kibirli olmayın, tüyü bitmemiş yetim hakkını
koruyun, adaletli olun. 
(Mikrofon otomatik cihaz tarafından kapatıldı)
MEHMET BEKAROĞLU (Devamla) – İşte bunlar üzerinden
ortak değerler oluşturulur. Siz kimlik üzerinden oluşturdunuz ve
kaybedeceksiniz, bunu bilin. 1 Kasımda seçimi almak önemli değil, sonuçta
kaybedeceksiniz. 
Saygılarımla. (CHP sıralarından alkışlar)
BAŞKAN – Teşekkür ederim Sayın Bekaroğlu.
OSMAN AŞKIN BAK (Rize) – Kaybedenler belli ya,
kaybedenler belli.
BAŞKAN – Şahsı adına Hatay Milletvekili Sayın Serkan
Topal konuşacaktır.
Buyurun Sayın Topal. (CHP sıralarından alkışlar)
Süreniz beş dakikadır.
SERKAN TOPAL (Hatay) – Sayın Başkan, değerli
milletvekilleri; hepinizi saygıyla selamlıyorum.
Bütçenin sonuna geliyoruz. Sayın bakanlar buraya
çıktılar, ülkemizin bütçesinden bahsettiler. Bahsederken her şey güllük
gülistanlık gibi, her şey çok iyiymiş gibi bahsettiler.
RAMAZAN CAN (Kırıkkale) – Millet karar verecek.
SERKAN TOPAL (Devamla) – Bir an Norveç’in, İsviçre’nin,
Almanya’nın bütçesini konuşuyorlarmış gibi kendileri öyle empati kurdular
sanki. Yahu, değerli arkadaşlar, biz Türkiye’nin bütçesini konuşuyoruz.
FARUK ÇATUROĞLU (Zonguldak) – Elhamdülillah.
SERKAN TOPAL (Devamla) – Evet, şimdi, ben de
istatistiki bilgileri çıkardım, buraya getirdim, sizinle paylaşayım dedim.
Böyle biraz büyüttüm ama neden büyüttüm, onu da söyleyeyim. Hani sizler gece
gündüz çalışıyorsunuz ya, gece üç dörtlere kadar el kaldırıp indiriyorsunuz ya…
AYŞE SULA KÖSEOĞLU (Trabzon) – Siz ne yapıyorsunuz?
SERKAN TOPAL (Devamla) - …yorulmayasınız diye ben bunu
böyle büyüttüm, buraya kadar getirdim.
MEHMET UĞUR DİLİPAK (Kahramanmaraş) – Sen ne
yapıyorsun, bir söyle bakalım?
EKONOMİ BAKANI MUSTAFA ELİTAŞ (Kayseri) – O da gidip
yatıyor.
SERKAN TOPAL (Devamla) – Az önce Sayın Bakan dedi ki:
“Biz IMF’yi sıfırlıyoruz.” Evet, ama gerçek olan bir şey var. 2002’de dış borç
ne kadarmış? 130 milyar dolar. Bugün ne kadar? 405 milyar dolar. 405 milyar
dolar, 3 katından daha fazla. Çıkın buraya, deyin ki: Hayır, yanlış
söylüyorsun. 
FARUK
ÇATUROĞLU (Zonguldak) – TL o, TL; dolar değil. 
SERKAN
TOPAL (Devamla) – Kusura bakmayın, benim 95 yaşındaki ilkokul mezunu dedeme de
bu kadar para verseniz değil köprüler, değil şeyler, dünyada Türkiye’yi 1
numara yapardı, 1 numara! Onu size söyleyeyim. (CHP sıralarından alkışlar) 
Bakın,
öyle bir şey ki işsizler ordusu yarattınız, işsizler ordusu! 1988-2002 arası
yüzde 8’di, 2002’de yüzde 10,3, bugün yüzde 11,3. 
Bir
bakın, sizin için büyüttüm bunları. 
Bakın,
genç işsizler yüzde 19, bugün yüzde 25. 
Bakın,
insanları o kadar çok borçlandırdınız ki bugün icradaki dosya sayısı 24 milyon.
Ne kadardı? 8 milyon. Bununla övünebilirsiniz arkadaşlar, övünebilirsiniz. 
Hani
siz diyorsunuz ya “IMF’yi sıfırlıyoruz, borcumuzu sıfırlıyoruz, sorunları
sıfırlıyoruz.” Evet, sıfırladınız, birtakım şeyleri sıfırladınız. Bakın, huzuru
sıfırladınız, barışı sıfırladınız, milletin parasını sıfırladınız, 6 sıfırı
sıfırladınız, komşuları da sıfırladınız. (CHP sıralarından alkışlar) Ama şunu
biliniz ki: Milletimizin arasındaki sevgiyi, dostluğu asla
sıfırlayamayacaksınız, bunu da bilmenizi istiyorum. (CHP sıralarından alkışlar)

BAYRAM
ÖZÇELİK (Burdur) – CHP’yi sıfırladık. 
SERKAN
TOPAL (Devamla) - Bakın, OECD raporlarında eğitimde, ekonomik büyüme
potansiyelinde, yaşam kalitesi raporlarını bir daha açıklasaydınız Sayın Bakan.
Onları da gelin bu kürsüde açıklayalım. 
Şimdi…
LÜTFİYE
İLKSEN CERİTOĞLU KURT (Çorum) – Nasıl geldi AK PARTİ? 
SERKAN
TOPAL (Devamla) - Her şey çok iyi mi? Milletimize bir soralım bakalım…
OSMAN
AŞKIN BAK (Rize) – 1 Kasımda sorduk. 
SERKAN
TOPAL (Devamla) - Ey yüce milletim, durumlar nasıl? Huzur var mı? Güven var mı?
Borcunuz yok mu? Milletimiz ne diyor, biliyor musunuz? Artık bizi
kandıramazsınız.
OSMAN
AŞKIN BAK (Rize) – 2002’de sorduk, 2007’de sorduk, 2011’de sorduk, 1 Kasımda
sorduk. 
BAŞKAN
– Sayın Bak… 
SERKAN
TOPAL (Devamla) – Bakın, bir şey daha göstereyim size, yine büyüttüm sizin
için. Asgari ücret 2002’de 8 çeyrek altın alıyordu, bugün 6 çeyrek altın. En
düşük memur 15 çeyrek altın, bugün 10 çeyrek altın. Ya, burada 7 çeyrek altın
var, nereye gitti? Nereye gitti bunlar? Biz biliyoruz, gemiciklere gitti, kol
saatlerine gitti, ayakkabı kutucuklarına gitti, onları biliyoruz da ya, başka
nelere gitti onları açıklayın, onları açıklayın.
OSMAN
AŞKIN BAK (Rize) – Sandıkta, sandıkta, 1 Kasımda sandıkta. Aç sandığı, sandığı
aç, ne diyor bak.
BAŞKAN
– Sayın Aşkın Bak…
SERKAN
TOPAL (Devamla) - Şimdi, bakın, dün büyük buluşmada değerli milletim size bir
karne verdi, az sonra bakana teslim edeceğim. Sayın Genel Başkanımız bunu da
söyledi, birkaçını size söylüyorum:
Bakın,
uyuşturucu bağımlılığı yüzde 678 arttı, çocukların cinsel istismarı yüzde 434
arttı, bakın, adam öldürme yüzde 261 arttı.
OSMAN
AŞKIN BAK (Rize) – Ya, karneyi aldınız 1 Kasımda, daha ne söylüyorsun ya?
Millet verdi karneyi, 1 Kasımda karneyi verdi.
SERKAN
TOPAL (Devamla) – Ey yüce milletim, huzurunuzda bu karneyi değerli bakana
vereceğim şimdi.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Topal.
OSMAN
AŞKIN BAK (Rize) – Millet verdi sana, verdi, millet verdi ya. Karneyi millet
verir, millet.
MEHMET
GÜNAL (Antalya) – Osman, yeni bir şey öğren, yeni, yeni.
SERKAN
TOPAL (Hatay) – Karneyi veriyorum, karneyi. (CHP sıralarından alkışlar) 
(Hatay
Milletvekili Serkan Topal’ın elindeki karneyi Maliye Bakanı Naci Ağbal’a
vermesi ve Plan ve Bütçe Komisyonu Başkanı Süreyya Sadi Bilgiç’in karneyi yere
fırlatması)
BAŞKAN
- Şahsı adına Kayseri Milletvekili Sayın Hülya Nergis konuşacak.
Buyurun
Sayın Nergis. (AK PARTİ sıralarından alkışlar) 
Sayın
Topal, kürsüyü boşaltır mısınız lütfen.
Buyurun
Sayın Nergis, süreniz beş dakikadır.
OSMAN
AŞKIN BAK (Rize) – Sana okuyayım ben, karneyi okuyayım istersen. (AK PARTİ ve
CHP sıralarından karşılıklı laf atmalar, gürültüler)
BAŞKAN
– Sayın milletvekilleri, konuşmacı kürsüde, lütfen…
OSMAN
AŞKIN BAK (Rize) - 11 seçimdir var, 11 seçimdir var.
MEHMET
GÜNAL (Antalya) – Osman, yeni bir şey öğren, yeni yeni. Kaç gün oldu bir şeyler
öğren.
BAŞKAN
– Sayın Osman Aşkın Bak…
Sayın
Nergis, buyurun, başlayın, süreniz beş dakika, sürenizi yeniden başlatıyorum.
HÜLYA
NERGİS (Kayseri) – Sayın Başkan, değerli milletvekilleri; 2016 Yılı Merkezi
Yönetim Bütçe Kanunu Tasarısı’nın 4’üncü maddesi üzerine söz almış bulunuyorum.
Aziz milletimizi ve yüce heyetinizi saygıyla selamlıyorum.
Bugün
devlet bütçesine büyük katkı sağlayacağına inandığım Arabuluculuk Kurumu
üzerine konuşmak istiyorum. Konuyla ilgili olarak Fransa’nın ünlü şairlerinden
Victor Hugo “Hukukla ilgili iki olumsuz deneyimim oldu; birincisinde bir davayı
kaybettim, ikincisinde kazandım.” demekle anlaşarak sorunları çözmenin en
insani yol olduğunu ifade etmektedir.
Tüm
dünyada olduğu gibi ülkemizde de nüfusun artışına, ekonomik ve sosyal
problemlere bağlı olarak yargıya intikal eden uyuşmazlık sayısı da artmıştır.
Yargı mensupları büyük iş yükü altındadır. Bu kapsamda, adaletin etkinliğini
artırmak için uyuşmazlıkların yargıya intikal etmeden önce dostane yollarla
çözümlenmesinin önemi anlaşılmıştır. Birleşmiş Milletler verilerine göre, bu
kurum 160’tan fazla ülkede uygulanmaktadır. 
Ara
buluculuk, tarafları bir araya getirerek onların birbirini anlamalarını ve bu
suretle çözümlerini üretmelerini sağlamak için aralarında iletişim sürecinin
başlatılarak tarafsız ve bağımsız bir üçüncü kişinin yardımıyla yürütülen
dostane çözüm yoludur. Bu sistem Amerika Birleşik Devletleri’nde elli yıldır,
Avrupa ülkelerinde kırk yıldır uygulanmaktadır. Dünyadaki uygulamada, söz
gelimi İngiltere’de yıllık 1,5 milyon hukuk davasından yüzde 3’ü mahkemelerde,
yüzde 97’si dostane çözüm yöntemleri olan ara buluculuk, sulh, uzlaşma ve
tahkim gibi yöntemlerle çözülmektedir.
Arabuluculuk
Kurumu 6325 sayılı Kanun’la AK PARTİ iktidarlarında bir hukuk reformu olarak
ülkemize kazandırılmıştır. Verilen eğitimler ve yapılan sınavlar sonucunda
14/11/2013 tarihi itibarıyla ara bulucular göreve başlamışlardır. Şu an
itibarıyla sicile kayıtlı 2.500’ü aşkın ara bulucu bulunmakta, 6.500 kişi de
ara buluculuk eğitimi almış ve ara buluculuk eğitimleri de devam etmektedir.
Ara
buluculuk adalete hızlı erişimin bir yoludur. Dava süreci bütün dünyada
ortalama iki yüz gün ila dört yüz gün arasında bir süreyi ifade eder. Ara
buluculuk yoluyla çözülen uyuşmazlıkların çoğunluğunun bir gün içerisinde
sonuçlandığı görülmektedir, bu da ara buluculuk yoluna başvuranları tatmin
ettiğini ve mutlu ettiğini gösterir. 
Ara
buluculuk kaybedeni olmayan bir çözüm yoludur. Ara buluculuk süreci gizli bir
süreç olması itibarıyla, ticari işletmeler için oldukça cazip bir yöntemdir.
Zamandan olduğu gibi, dava masraflarından da tasarruf edilmektedir. Bu süreç,
esnek ve ihtiyari bir süreçtir. Ara buluculuk geçmişi yargılamaz, geleceği
kurar, uyuşmazlık bitiminde de ilişkilerin devamını sağlar. 
Taraflar
ara bulucuya başvurduktan sonra huzurda anlaştıklarında, hep birlikte anlaşma
metnini imzalarlar. Taraflardan her biri veya her ikisi mahkemeye başvurarak,
bu anlaşma metnine icra edilebilirlik şerhi kazandırabilirler. Mahkemeler,
çekişmesiz yargı işi olarak süratle icra edilebilirlik şerhi verirler, bu
şerhle anlaşma metni ilam hükmünü alır. 
Bugün
itibarıyla uyuşmazlık için ara buluculuk yoluna başvurulan anlaşmazlıkların
yüzde 96’sı anlaşmayla sonuçlanmıştır. Bu oran, eskiden beri toplumumuzda var
olan uzlaşı kültürünün devam ettiğini ve ara buluculuk sisteminin kabul
gördüğünü göstermektedir. Arabuluculuk Kurumunun işlerlik kazanması için adli
makamlara başvuranların ara buluculuk konusunda bilgilendirilerek, ara
buluculuğun bir alternatif olarak sunulması, daha sonra da bazı uyuşmazlıklarda
zorunlu hâle getirilmesi gerektiğini düşünüyorum. Arabuluculuk Kurumunun her
geçen gün sayıları artan hukuk fakültesi mezunlarına alternatif iş ve istihdam
imkânı sağlayacağına inanıyorum. 
(Mikrofon
otomatik cihaz tarafından kapatıldı) 
HÜLYA
NERGİS (Devamla) – Hepinize çok teşekkür ediyorum. (AK PARTİ sıralarından
alkışlar)
BAŞKAN
– Teşekkür ederim.
Sayın
milletvekilleri, şimdi 4’üncü madde üzerinde on dakika süreyle soru-cevap
işlemini gerçekleştireceğiz.
Sürenin
yarısı sisteme giren sayın milletvekillerinin soru sorarak, diğer yarısı ise
Sayın Bakan tarafından cevaplandırılarak kullanılacaktır.
Sayın
Karabıyık, buyurun.
LALE
KARABIYIK (Bursa) – Teşekkürler.
Sayın
Bakan, sayın vekiller sürekli sandıktan çıkan sonuçlardan bahsediyorlar.
Bildiğimiz gibi Ekonomi Güven Endeksi, Tüketici Güven Endeksi, Reel Kesim,
Hizmet Sektörü ve Perakende Ticaret Güven Endekslerinin bir bileşimi yani içine
tüketicinin de üreticinin de güvenini alıyor. Vatandaşın güvenini gösteren bu
endeks seçim öncesi eylül ayında 72,6’ydı, ekimde güven artarak 82,6’ya geldi
ve nihayet beklediğiniz gibi, kasım ayında vatandaş güvendi ve 104,8’e çıktı.
Ancak, vatandaş beklediği istikrarı demek bulamadı ki seçim sonrasında bu
endeks hızla düştü. Şubatta 71,5’e geriledi, ocakta yüzde 16,8, şubatta yüzde
14,8 düşmüş oldu. 
Sayın
Bakan, seçim kredisi sizce neden bu kadar hızlı tükendi? Vatandaşın bu hayal
kırıklığının sizce sebebi nedir?
BAŞKAN
– Sayın Çaturoğlu…
FARUK
ÇATUROĞLU (Zonguldak) – Meclisimizde bulunan milletvekillerimizin bir kısmı her
fırsatta, nükleer, HES, termik, rüzgâr, jeotermal, her türlü enerji kaynağının
üretilmesine karşı olduklarını, altın, gümüş, bakır, kurşun ve bunlar gibi
maden cevherlerinin de çıkarılmasına engel olacaklarını ifade etmektedirler.
Daha sonra bu arkadaşlarımız, cari ve dış ticaret açığından, kalkınma hızının
yeterli olmadığından ve dış borçlardan şikâyet ediyorlar. 
Sayın
Bakanım, bizim sömürgeci bir geçmişimiz olmadığına göre, fevkalade bir sermaye
birikimiz de olmadığına göre, zengin petrol yataklarımız da olmadığına göre
enerjiyi üretmeden, maden cevherlerini çıkarmadan, bunları ithal ederek cari
açığı, dış ticaret açığını ve dış borçları bertaraf ederek yüksek kalkınma hızı
sağlayacak dünyada sihirli bir formül var mıdır? Varsa biz mi bilmiyoruz? 
Bu
konudaki düşüncelerinizi çok merak ediyor, sevgiler sunuyorum. 
BAŞKAN
– Teşekkür ederim.
Sayın
Erdem…
EREN
ERDEM (İstanbul) – Sayın Ağbal, Cengiz İnşaata ait olan uzlaşma tutanağıyla
alakalı “Bu resmî bir belgedir, bu gizli bir belge değildir.” dedi. Doğru,
kesinlikle bununla alakalı en ufak bir şüphemiz yok. Zaten bizim sorumuz bu
belgenin mahiyeti değildi. Bu belgede yer alan yüzlerce milyon TL’nin neden bu
uzlaşma tutanağı zaptıyla sıfırlandığı hakkında bir bilgi almak ve bu
uygulamanın başka şirketlere yönelik bir uygulama olup olmadığı hakkında bir
bilgi istedik ama Sayın Bakan bize bu belgenin mahiyetini, gizli bir belge
olmadığını söyledi. Lütfen, bu konuda bir cevap verirse seviniriz.
BAŞKAN
– Sayın Tarhan…
TAHSİN
TARHAN (Kocaeli) – Teşekkür ederim Sayın Başkan.
Birinci
sorum Ekonomi Bakanına: 2010 Anayasa değişikliğiyle Anayasa’da düzenlenen
Ekonomik ve Sosyal Konseyin üç ayda bir toplanması öngörülüyor. Geride
bırakılan süreçte 20 kere toplanması gereken Konsey bir kere bile
toplanmamıştır. Bunun gerekçesi nedir?
İkinci
sorum Maliye Bakanına: Sayın Bakan, İstanbul, Ankara, İzmir ve seçim bölgem
olan Kocaeli Büyükşehir belediyelerinin borcu ne kadar?
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
Sayın
Bakan, kamuya ait kaç araç var? Kamu kurum ve kuruluşları tarafından kiralanan
ayrıca kaç araç var?
Bir
başka soru: Şanlıurfa ilinden biraz önce beni aradılar. Yığınak, Doyumlu,
Boğsaydık, Kasımkuyu, Bahçeli, Yemişli, Tekağaç yani tam 7 muhtarlığa bağlı,
Karaköprü’ye bağlı bu köylerimizde elektrik yok. Vatandaşlar sürekli şikâyet
ediyor, telefon ediyorlar. Bu Şanlıurfa’nın elektrik sorununu ne zaman halledeceksiniz?
Bu mağduriyetler devam edecek mi?
Teşekkür
ederim.
BAŞKAN
– Sayın Durmaz…
KADİM
DURMAZ (Tokat) – Teşekkürler Sayın Başkanım.
Sayıları
yaklaşık olarak 10 bin civarında tahmin edilen sözleşmeli uzmanlarla ilgili
Bakanlığın bir çalışması var mı? Çünkü, artık ülkemizde bunlar sosyal bir vaka
oldu. İstifa edip resmî kurumlara geçmek isteyen ya da çalışırken başvuruda
bulunanların sayıları oldukça yükseldi. 
Yine,
sayıları sınırlı olan şehit ve gazilere ÖTV indirimi düşünüyor muyuz Sayın
Bakanım? 
Çok
kısa bir sorum daha var: 5 bin adet lüks otomobil ülkemizde toplandı. Bunların
toplatılma nedeni, ithal eden firmalar giriş beyannamelerini verirken vergiyi
az vermek için paketlerini düşük göstermişlerdi. Burada, bu firmalar ülkemizin
vergi kaybına neden oldu. Bunlarla ilgili bir işlem yaptık mı? Diğer taraftan,
son kullanıcı, aracı toplanan, bunun farkında olmayan tüketicilere yönelik de
bir tasarrufunuz var mı? Şu anda, onların elinden araçları alınmış durumdadır.
Teşekkür
ediyorum.
BAŞKAN
- Sayın Bakan, buyurun.
Cevap
süreniz beş dakika.
MALİYE
BAKANI NACİ AĞBAL (Bayburt) - Sayın Başkanım, teşekkür ediyorum.
Biliyorsunuz,
2015 yılında büyüme oranını biz, hedef olarak, yüzde 4 olarak belirlemiştik.
İlk üç çeyrek sonuçları 2015 yıl sonunda, inşallah, yüzde 4 büyümeyi
sağlayacağımızı ortaya koymaktadır.
1
Kasım seçimlerinde ortaya çıkan siyasi istikrar, güçlü bir Hükûmet, güçlü bir
reform gündemi 2016 yılına ilişkin büyüme hedefleri konusunda da gerçekten son
derece olumlu katkı sağlamıştır. Bugün herkes, ekonomiyi az çok yakından takip
edenler bilir ki piyasalarda, şu anda, içeride de, dışarıda da güçlü bir
Hükûmetin olması, bir reform gündemine sahip olması, ekonomik parametrelerin
temelleri itibarıyla sağlam olması nedeniyle, gerçekten, büyüme konusunda, ekonominin
istikrarı konusunda Türkiye’yle ilgili son derece olumlu raporlar var,
değerlendirmeler var. Özellikle Hükûmete geldikten sonra reform programıyla
ilgili olarak her bir reform adımını peyderpey atmış olmamız da piyasalar
tarafından, gerçekten, olumlu karşılanmıştır.
Zaman
zaman göstergeler açıklanıyor. O göstergelerin hepsi bir şekilde üretime
yansıyacak, büyümeye yansıyacak. Üretim ve büyüme rakamları geldiğinde
göreceksiniz ki Türkiye büyüme hikâyesine devam ediyor. 2009 krizinden sonra
sürekli bir şekilde büyüyen ekonomi 2016 yılında da, inşallah, büyüyecek.
Önümüzdeki göstergeler de bunu ortaya koyacak. 
Enerjiyle
ilgili olarak, tabii ki Türkiye petrolü olan bir ülke değil. Enerji kaynakları
bakımından, yerli enerji kaynaklarımızı olabildiğince daha çok kullanmak
suretiyle enerji bağımlılığında iç kaynakları kullanıyoruz. Burada, gerek
nükleer santral yatırımları olsun, gerek yer altı enerji kaynaklarının
çıkarılması olsun, AK PARTİ hükûmetleri döneminde yapılan çalışmalar
neticesinde özellikle kömür kaynaklı enerji üretimi, yine özellikle yerli,
yenilenebilir enerji kaynaklarına dayalı üretimi de artırıyoruz. Onun için, biz
eğer cari işlemler açığında bir ilerleme kaydedeceksek burada da enerji
yatırımlarının mutlaka payı olacak. 
Burada,
uzlaşma konusuyla ilgili gündeme getirilen konuda teknik açıklama yapıyorum,
hiçbir değerlendirmede bulunmuyorum. Ortaya konulan belge devletin resmî
kayıtlarında olan bir belgedir, gizli saklı bir belge değildir. Her uzlaşma
komisyonu -sizin bana verdiğiniz belge ve bütün belgeler için söylüyorum- kendi
yetkisi içerisinde bir rapor önüne geldiğinde, kanuna, tebliğe, yönetmeliğe,
genelgelere, Gelir İdaresi Başkanlığının yerleşik uygulamalarına bakar, raporu
değerlendirir. Bu rapor değerlendirmesi sonucunda, hukukun içinde kalarak,
hukukun verdiği yetkileri kullanmak suretiyle uzlaşma komisyonu olarak bir
karara varır. Bu karar ortada, gizli saklı bir şey değil, o karar orada. O
kararın niye olduğu konusu tamamen hukukun içinde kalınarak
değerlendirilebilecek bir konu. Benim burada vicdanım rahat, vicdanım
noktasında hiçbir tereddüdüm yok. Buradaki, komisyondaki her bir arkadaşımız
şerefiyle, namusuyla mesleğini yapan arkadaşlardır. Önlerine bir mesele
geldiğinde vatandaşın hakkını, devletin hakkını, milletin hakkını sonuna kadar
savunan arkadaşlardır. Dolayısıyla, burada eğer bir iddia varsa, o tutanak
üzerinde yapılan işlemin gayrihukuki olarak yapıldığı iddiası varsa bunu tabii
ki iddia edenlerin ispat etmesi kadar doğal bir şey yoktur. Ben ne yapacağım?
Yani, güneş karşıda duruyor, güneşin varlığını size söylüyorum. Bunun
olmadığını siz ispat edin. Dolayısıyla…
MEHMET
GÜNAL (Antalya) – Sayın Bakan, Sayıştaya niye bilgi vermediniz Gelir İdaresiyle
ilgili? 
BAŞKAN
– Sayın Günal, lütfen…
MALİYE
BAKANI NACİ AĞBAL (Bayburt) – Sayıştay denetimi konusuna gelince, onu da
söyleyeyim değerli arkadaşlar, burada sürekli yanlış bilgilendirmeler
yapılıyor. 
MEHMET
GÜNAL (Antalya) – Soruyorum, devam etsin, anlatsın diye. 
MALİYE
BAKANI NACİ AĞBAL (Bayburt) – Bir müsaade edin, bir müsaade edin, açıklayayım. 
MEHMET
GÜNAL (Antalya) – Ya, niye vermediniz Sayıştaya?
MALİYE
BAKANI NACİ AĞBAL (Bayburt) – Arkadaşlar, bütün vergi dairesi kayıtlarımız
Sayıştayın denetimine açıktır. Bugün Sayıştay Türkiye’deki… 
MEHMET
GÜNAL (Antalya) – Vergi dairesi değil, Gelir İdaresi rakamları!
MALİYE
BAKANI NACİ AĞBAL (Bayburt) – Gelir İdaresi Başkanlığı kayıtlarımız da. 
MEHMET
GÜNAL (Antalya) – Bunlar başka rakamlar!
MALİYE
BAKANI NACİ AĞBAL (Bayburt) – Ya, Sayın Günal, bağırarak beni mi bastıracaksınız?
MEHMET
GÜNAL (Antalya) – Söylüyorum!
BAŞKAN
– Sayın Bakan, lütfen…
MEHMET
GÜNAL (Antalya) – Sayıştayın raporunda…
MALİYE
BAKANI NACİ AĞBAL (Bayburt) – Bir dinleyin! Niye dinlemiyorsunuz? Tahammül
edemiyor musunuz?
(Mikrofon
otomatik cihaz tarafından kapatıldı) 
BAŞKAN
– Sayın Bakan, biz sizi dinliyoruz ve süreniz bitti. 
MEHMET
GÜNAL (Antalya) – Sayıştaya niye vermedin? Onu cevapla.
MALİYE
BAKANI NACİ AĞBAL (Bayburt) – Vermediğimi nereden çıkarıyorsunuz?
MEHMET
GÜNAL (Antalya) – Nasıl verdin ya? Toplu bir rakam verdin, Sayıştay
inceleyemedi ki onları, Sayıştaya vermedin o rakamları.
BAŞKAN
– Sayın Bakan, süreniz bitti. 
MALİYE
BAKANI NACİ AĞBAL (Bayburt) – Diğer sorulara cevap vermek durumundayım. 
BAŞKAN
– Bir dakika… Artı bir dakika vereyim. 
MALİYE
BAKANI NACİ AĞBAL (Bayburt) – Diğerlerini yazılı olarak veririm, teşekkür
ediyorum. 
MEHMET
GÜNAL (Antalya) – Buradan okuyayım istiyorsan, Sayıştay raporunun ne yazdığını
okuyayım; vermiş misiniz, vermemiş misiniz. 
ÖZGÜR
ÖZEL (Manisa) – Sayın Başkan, çok kısa söz talebim var.
BAŞKAN
– Buyurun Sayın Özel.
VI.- AÇIKLAMALAR (Devam)
25.- Manisa Milletvekili Özgür Özel’in, Maliye Bakanı
Naci Ağbal ile Plan ve Bütçe Komisyonu Başkanı Süreyya Sadi Bilgiç’in çalışma
saatleri ilerledikçe gergin olduklarına ve bütçe görüşmelerinin Maliye
Bakanının önemli ödevlerinden biri olduğuna ilişkin açıklaması
ÖZGÜR
ÖZEL (Manisa) – Teşekkür ederim.
Sayın
Başkan, şimdi, grup başkan vekilleri olarak zaman zaman konuştuğumuzda da aynı
fikirde birleşiyoruz. Sayın Bakan önceki Maliye Bakanını aratıyor. Birazcık
çalışma saatleri ilerledikçe tabii sinirler geriliyor, ben bunu hep
vurguluyorum ama yapacak bir şey yok, bütçe görüşmesi bu, bir Maliye Bakanının
da önemli ödevlerinden bir tanesi. Ayrıca Sayın Bakana tavsiye ederim: Yarın sabah
kahvaltıdan sonra şu Şeyh Edebali’nin çok konuşulan vasiyetini bir okusun. O
vasiyet, muhalefete değil iktidara sorumluluk yükler. 
Ayrıca,
Sayın Plan ve Bütçe Komisyonu Başkanımızın da sinirlerinin çok gerildiği,
kendisinden beklenmeyecek refleksler ve nezaketsizlikler içinde olduğu
görülüyor. Biz elimizden geleni yapalım ama kendileri de yaptıkları görevin ve
iktidar olma sorumluluğunun farkında davransınlar.
Çok
teşekkür ediyorum, sağ olun.
BAŞKAN
– Ben teşekkür ederim.
MALİYE
BAKANI NACİ AĞBAL (Bayburt) – Sayın Başkan…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan,
sataşma var, söz istiyorum.
BAŞKAN
– Sayın Bakan, söz istemiştiniz.
Buyurun.
26.- Maliye Bakanı Naci Ağbal’ın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
MALİYE
BAKANI NACİ AĞBAL (Bayburt) – Sadece şunu söyleyeyim: Yani grup başkan
vekillerimizin, sayın vekillerimizin bütün eleştirileri karşısında mutlaka
cevap vermeye çalışıyorum, bu da benim ödevim. Ama ben konuşurken, bir açıklama
yaparken, son derece sakin bir açıklama yaparken bir şekilde tansiyonu yüksek
bir açılımla benim konuşmamı bozarsanız, konuşmama, sanki gerçek olmayan bir
şeyi söylüyormuşum gibi derseniz ben de buna cevap vermek zorundayım. 
Bu
Mecliste 2006 yılından beri varım, bu Meclisin çalışma düzenini en iyi
bilenlerden birisiyim. Grupların sorduğu bütün sorulara cevap vermek için
elimden geldiğince bütün özen ve gayreti gösteriyorum, gündeme getirilen konuda
da inanın çırpınıyorum, hukukun içinde kalarak bir meseleyi izah etmeye
çalışıyorum. Çünkü konunun teknik tarafına vâkıfım yani bir siyasetçi olmanın
ötesinde, bir vergi konusu nasıl başlar, nasıl devam eder, nerede sonlanır,
kim, hangi imzayı atar, hangi çerçevede atar, neden korkar; hepsini biliyorum.
Burada bir söz ağzımdan çıkıyorsa o sözün ne anlama geldiğini çok iyi
biliyorum. Ben de sizden bu konuda anlayış bekliyorum. Benim yaptığım her
açıklamaya siz karşı açıklama getirin, saygı duyarım, ben de cevap veririm. (AK
PARTİ sıralarından alkışlar) 
Teşekkür
ederim.
BAŞKAN
– Teşekkür ederim.
Süreyya
Sadi Bilgiç, buyurun.
27.- Plan ve Bütçe Komisyonu Başkanı Süreyya Sadi
Bilgiç’in, Özgür Özel’in yaptığı açıklamasındaki bazı ifadelerine ilişkin
açıklaması
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Sayın Başkan,
teşekkür ediyorum.
MUSA
ÇAM (İzmir) – Süreyya Bey, siz bu topa hiç girmeyin!
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Topa girmek meselesi
değil Sayın Çam, teşekkür ediyorum.
Ancak,
tabii ki zaman zaman Cumhuriyet Halk Partili arkadaşlarımız hep özgürlük,
özgürlük, özgürlükten bahsediyorlar ama anlıyorum ki nezaketsizlik özgürlüğünü
sadece kendilerinde buluyorlar. Öncelikle, nezaket konusunda bir değerlendirme
yapacaksanız kendi arkadaşınızı uyarmanız gerekiyor.
ÖZGÜR
ÖZEL (Manisa) – Onu yaptık biz.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Yaptıysanız teşekkür
ediyorum.
ÖZGÜR
ÖZEL (Manisa) – Sizi de uyardık, sizi de uyardık o davranışınızdan dolayı ama.
BAŞKAN
– Sayın Özel, lütfen…
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Yok, beni uyarmayın,
siz kendi arkadaşlarınızı uyarın.
BAŞKAN
– Sayın Vural…
28.- İzmir Milletvekili Oktay Vural’ın, Maliye
Bakanının şahsiyeti ile bütçe arasında çok önemli bir ilişki olduğuna ve yargı
kararları olmasına rağmen yılbaşından bu yana 4/C’lilere ek ödemelerin
yapılmamasının nedenini öğrenmek istediğine ilişkin açıklaması
OKTAY
VURAL (İzmir) – Efendim, teşekkür ediyorum.
Sayın
Maliye Bakanı, bütçeyle ilgili görüşmeleri takip edip biraz daha sakin olursa
bütçeye güven artar. Dolayısıyla, Sayın Maliye Bakanının şahsiyeti ile bütçe
arasında da çok önemli bir ilişki vardır. 
MALİYE
BAKANI NACİ AĞBAL (Bayburt) – Ben sakinim, siz sakin olun.
OKTAY
VURAL (İzmir) - Çünkü Sayın Maliye Bakanı, burada sizin bütçeniz çok önemli
ilkelerden biridir, bu bakımdan mümkün olduğunca sakin olup güven vermeniz
lazım yani topluma güven vermeniz gerekiyor. 
MALİYE
BAKANI NACİ AĞBAL (Bayburt) – Bravo, güveni de aşağı çektiniz.
OKTAY
VURAL (İzmir) - Şu anda Sayın Mehmet Şimşek’in verdiği güvenin arkasındasınız,
gerisindesiniz.
MALİYE
BAKANI NACİ AĞBAL (Bayburt) – Ben güveni milletten alıyorum.
MEHMET
GÜNAL (Antalya) – Hani cevap vermeyecektiniz!
OKTAY
VURAL (İzmir) - Bakın, siz müdahale ediyorsunuz, bakın, müdahale ediyorsunuz,
görüyor musunuz yani biraz sakin olun, biraz oturun. 
ÖZGÜR
ÖZEL (Manisa) – Genel Başkanımıza bile müdahale etti, Başbakanı mahcup etti!
“Bizden laf eden olmaz.” dedi, tutanağa girdi.
BAŞKAN
– Sayın Vural, sizi dinliyorum.
OKTAY
VURAL (İzmir) – Efendim, 3713 sayılı Kanun’un ek 1’inci maddesinde bu şehit ve
gazi yakınlarının atanmasıyla ilgili husus 31/12/2015
tarihiyle sınırlı, o sınırlamanın kalkması gerekiyor. Dolayısıyla, bütçe
kanununda gruplarla mutabakata vararak “Hiç olmazsa bu mücadele sırasında
şehit, gazi yakınlarının atanmasıyla ilgili bir kısıtlama olmasın.” diye bir
önerge getirdik ama yapılması gereken asıl düzenleme de 3713 sayılı Kanun’un
kendisini de değiştirmemiz ve bunu daimî bir şekle getirmemiz lazım. Bu çerçevede,
Sayın Bakan da şey yaparken bir husus var, önemli, Anadolu’da binlerce kişi
televizyon ekranlarından izliyorlar, şu mesaj geliyor: “4/C’lilerin elinde
bölge idare mahkemeleri ve Danıştay 12. Dairesinin vermiş olduğu hukuk ve yargı
kararları olmasına rağmen Maliye Bakanlığı bu ek ödemelerimizi yılbaşından bu
yana ödemiyor. Bunu sorar mısınız? Bu hukuksuzluk giderilecek mi? Biz sorunca
terörist ilan ediliyoruz. 4/C’liler.” diye bir mesaj var. Bunun ne olduğunu
lütfen açıklarsanız memnun olurum. 
Teşekkür
ederim. 
BAŞKAN
– Sayın Baluken, iki dakika. 
29.- Diyarbakır Milletvekili İdris Baluken’in, Ekonomi
Bakanı Mustafa Elitaş ile Maliye Bakanı Naci Ağbal’ın görüşmeler sırasında çok
ciddi bir yöntem ve üslup yetersizliği içerisinde olduklarına ilişkin açıklaması
İDRİS
BALUKEN (Diyarbakır) – Sayın Başkan, ben de diğer grup başkan vekillerinin dile
getirdiği husus konusunda sadece birkaç şey vurgulamak için söz istedim.
Gerçekten, kendi aramızda da yaptığımız değerlendirmede özellikle ekonomiden
sorumlu olan Sayın Maliye Bakanı ve Sayın Elitaş da burada. Bugünkü
tavırlarıyla ekonomik açıdan çok zor durumda olan halkın sorunlarını ve
psikolojisini buraya yansıtan muhalefete bakış açılarıyla ilgili, yaklaşım
tarzlarıyla ilgili çok ciddi bir yöntem ve üslup yetersizliği içerisine
girmişlerdir. Kabul etmek mümkün değil. Ben her ikisine de Sayın Mehmet Şimşek
ve Sayın Ali Babacan’ın en sert eleştiriler karşısında nasıl sabırla izah
etmeye çalışan tutumlarını bir izlemelerini tavsiye ediyorum. 
Teşekkür
ederim. 
BAŞKAN
– Teşekkür ederim. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim
Kapsamındaki Kamu İdarelerine, Sosyal Güvenlik Kurumlarına ve Diğer Kamu
İdarelerine Ait Toplam 208 Adet Denetim Raporunun Sunulduğuna İlişkin Sayıştay
Başkanlığı Tezkeresi (3/33), 2014 Yılı Dış Denetim Genel Değerlendirme
Raporunun Sunulduğuna İlişkin Sayıştay Başkanlığı Tezkeresi (3/34), 2014 Yılı
Mali İstatistikleri Değerlendirme Raporunun Sunulduğuna İlişkin Sayıştay
Başkanlığı Tezkeresi (3/35), 2014 Yılı Faaliyet Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/36), 6085 Sayılı Sayıştay
Kanunu Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
- Sayın milletvekilleri madde üzerinde iki önerge vardır, önergeleri
okutuyorum: 
Türkiye Büyük Millet Meclisi
Başkanlığına
Görüşülmekte
olan 2016 Yılı Merkezi Yönetim Bütçe Kanunu Tasarısı’nın 4’üncü maddesinin
birinci fıkrasının (f) bendi ile bu kanun tasarısına bağlı (İ) işaretli
cetvelin "II- Kamu Görevlilerine ilişkin Toplam Atama Sayısı
Sınırları" başlıklı bölümünün sonuna aşağıdaki cümlenin eklenmesini arz ve
teklif ederiz.
 İlknur İnceöz Oktay
Vural Özgür Özel
 Aksaray İzmir Manisa
 Mehmet Doğan Kubat Mehmet
Erdoğan Bülent Yener Bektaşoğlu
 İstanbul Muğla Giresun
“3713
sayılı Terörle Mücadele Kanununun ek 1 inci maddesi uyarınca memur kadrolarına
yapılacak atamalar, bu atama sınırlamalarına tabi değildir ve bu kapsamda
atananların mali ve sosyal haklarına ilişkin her türlü giderleri “Personel
Giderlerini Karşılama Ödeneğinden karşılanır.”
Türkiye Büyük Millet Meclisi Başkanlığına
Görüşülmekte
olan 2016 yılı Merkezi Yönetim Bütçe Kanunu Tasarısı’nın 4’üncü maddesinin
(1)’inci fıkrasının (ç) bendinin ve buna bağlı olarak (E) cetvelinin madde
metninden çıkarılmasını arz ve teklif ederiz.
 Oktay Vural Erhan
Usta Baki Şimşek
 İzmir Samsun
 Mersin
 Kamil Aydın Mehmet
Parsak
 Erzurum Afyonkarahisar
BAŞKAN
– Okunan son önergeye Komisyon katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkan. 
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkan. 
BAŞKAN
– Sayın milletvekilleri, bir açıklama yapmak zorundayım. Anayasa’nın bütçe
görüşmelerini düzenleyen 162’nci maddesinin dördüncü fıkrası “Değişiklik
önergeleri, üzerinde ayrıca görüşme yapılmaksızın okunur ve oylanır.” hükmü
gereğince önergenin gerekçesini okutuyorum...
OKTAY
VURAL (İzmir) – Sayın Başkan…
BAŞKAN
– Buyurun. 
OKTAY
VURAL (İzmir) – Sadece tutanaklara girmesi açısından… 
Aslında
o hüküm doğrudan doğruya tümü üzerindeki görüşmeler ve değişiklik önergeleriyle
ilgilidir. 
BAŞKAN
– Evet, değişiklik önergeleri. 
OKTAY
VURAL (İzmir) – Madde görüşmeleri genel hükümlere göre düzenlenir, kaldı ki
maddelerde her grubun onar dakika sözü ve şeyleri vardır. Bu bakımdan, bu
konuda, daha önceki teamüller çerçevesinde olduğu için böyle olmakla birlikte,
aslında genel hükümleri uyguluyoruz. Genel hükümlerde de önerge hakkında
konuşma hakkı varsa verilmesi gerektiği kanaatindeyim. 
BAŞKAN
– O bir tartışma konusudur Sayın Vural çünkü 2010, 2011, 2012, 2013 ve 2014
yılları Merkezi Bütçe Kanunu Tasarısı’nda bahsettiğim uygulama olduğundan
açıklama gereğini hissettim. 
ÖZGÜR
ÖZEL (Manisa) – Bu konuda, yerimden hemen, tutanağa geçmesi açısından…
Bu
konuda Sayın Vural’a katılıyorum. Maddelere geçtik, bahsettiğiniz hüküm bu ana
kadar doğruydu ama maddeler bir kanun gibi müzakere edilir. O yüzden, dikkat
ederseniz, grupların dönerli sırasını terk ettik, sırayla görüşmeler yapıyoruz
ve üzerinde ayrı ayrı soru-cevap işlemi yapıyoruz. Burada grupların önerge
haklarının ve gerekçe okutmak yerine kürsüden önerge üzerinde konuşma
haklarının olduğunu düşünüyoruz. Bugüne kadarki yani son dört yılda yerleştiği
söylenen uygulamayla mutabakatımız yok. Konuşmama konusunda grubumuzun
iradesini kullandığımızı ifade ediyoruz. İleride, gerektiğinde bu maddeler
üzerindeki önergelerde konuşma hakkımızı saklı tutuyoruz.
Teşekkür
ederim.
BAŞKAN
– Teşekkür ederim.
Sayın
milletvekilleri, Meclisi, Genel Kurulu yöneten Başkan Vekili olarak öncelikle,
elbette ki Anayasa’ya, daha sonra İç Tüzük kurallarına ve daha sonra teamüllere
bakarak hareket etmek zorundayım. Anayasa’nın hükmü açık, benim kanımı
söylüyorum, yorumumu söylüyorum. Çünkü, “değişiklik önergeleri” diye somut bir
belirti var. İç Tüzük’ü zaten ilgilendiren bir durum yok, sadece 87’nci maddesi
bu kapsamın dışında kalıyor çünkü o İç Tüzük, benim bahsettiğim madde Anayasa.
Teamüller var, biraz önce maddelerini, günlerini söyledim. Bunun ötesinde benim
yapacak hiçbir şeyim yok. Sadece önergenin gerekçesini okutmak zorundayım. 
Buyurun.

Gerekçe:
(E) cetveli kamu mali yönetimini bozan birçok husus içermektedir. Bu
istisnaların bütçe kanunu tasarısından çıkarılması uygun olacaktır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 2016 Yılı Merkezi Yönetim Bütçe Kanunu Tasarısı’nın 4’üncü maddesinin
(1)’inci fıkrasının (f) bendiyle bu kanun tasarısına bağlı (İ) işaretli
cetvelin “II- Kamu Görevlilerine İlişkin Toplam Atama Sayısı Sınırları”
başlıklı bölümünün sonuna aşağıdaki cümlenin eklenmesini arz ve teklif ederiz. 
 İlknur İnceöz  Oktay
Vural  Özgür Özel
 Aksaray  İzmir
 Manisa
 Mehmet Doğan Kubat  Mehmet
Erdoğan  Bülent Yener Bektaşoğlu
 İstanbul  Muğla
 Giresun
“3713
sayılı Terörle Mücadele Kanununun ek 1 inci maddesi uyarınca memur kadrolarına
yapılacak atamalar, bu atama sınırlamalarına tabi değildir ve bu kapsamda
atananların mali ve sosyal haklarına ilişkin her türlü giderleri Personel
Giderleri Karşılama Ödeneğinden karşılanır.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Takdire bırakıyoruz
Sayın Başkan.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılıyoruz Sayın Başkanım. 
BAŞKAN
– Biraz önce yaptığım açıklama gereği gerekçeyi okutuyorum: 
Gerekçe:

3713
sayılı Kanun’un geçici 13’üncü maddesi uyarınca yılı merkezi yönetim bütçe
kanununda yer alan kısıtlamalara tabi tutulmadan yapılan atama uygulamasının
2016 yılında da aynı şekilde devam etmesi ve bunlara mali ve sosyal haklar
kapsamında yapılacak ödemelerin personel giderlerini karşılama ödeneğinden
karşılanması amaçlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmiştir.
ÖZGÜR
ÖZEL (Manisa) – Sayın Başkan…
BAŞKAN
– Sayın Özgür Özel, buyurun.
ÖZGÜR
ÖZEL (Manisa) – Sayın Başkan, teşekkür ederim.
Bir
ortak önerge var ama burada bir hususa açıklık getirmek gerekiyor. Bu konudaki
düzenleme 31/12/2015 tarihinde sona ermiş. 31/12/2015’te sona eren bu tip
uygulamalarla ilgili bir torba yasa geldi, görüşüldü; orada unutulan, eksik
kalanlarla ilgili ikinci bir torba yasa geldi, orada da bu unutulmuş. Bugün
gelinen noktada bu düzenleme yapılmasa, belli kotalar da olduğu için şehit
ailelerine sağlanacak istihdam noktasında bir sıkıntı yaratılacak. Cumhuriyet
Halk Partisi olarak, bu konuya her gruptan grup başkan vekilleri ve birer
milletvekili imza attı ama bütün grubumuzun bu konudaki iradesi ortaktır.
Ancak, bu, iktidar partisinin devleti yönetirkenki dikkatsizliğini,
özensizliğini, böylesine önemli bir düzenlemeyi iki torbada da atlamasını ve
hiç yeri olmadığı hâlde bu işi bütçe kanununa ve yerleşmiş uygulamalara da
aykırı olarak getiriyor olması gerçeğini ortadan kaldırmaz. 
Ayrıca,
bütçeler görüşülürken gider artırıcı önerge verilemez. Esasında hepimiz
biliyoruz ki bu kotanın artırılmasının gider artırıcı bir yönü de vardır.
Bununla ilgili bir tedbir de alınmış ama bu işin, hele hele devleti çok iyi
yönettiğini, güzel yönettiğini söyleyen bir iktidar ve onun şimdi Bakanlık
yapan, geçmişteki bürokrasisi açısından bakarsanız da bir zafiyete de işaret
ettiğini söylüyor, bu yaratılan önemli eksiği giderme noktasında elbette şehit
ailelerine böyle bir katkının yapılması için imzamızı attık, arkasındayız ama
bu hususların da altını çizmeyi önemli gördüm.
Teşekkür
ederim.
BAŞKAN
– Teşekkür ederim.
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… 4’üncü madde kabul edilmiştir.
Birleşime
on beş dakika ara veriyorum.
Kapanma Saati: 00.26
YEDİNCİ OTURUM
Açılma Saati: 00.55
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Özcan PURÇU (İzmir), Mustafa AÇIKGÖZ (Nevşehir) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 54’üncü Birleşiminin Yedinci
Oturumunu açıyorum.
2016 Yılı
Merkezi Yönetim Bütçe Kanunu Tasarısı’nın görüşmelerine kaldığımız yerden devam
edeceğiz. 
Komisyon
burada.
Hükûmet
burada.
Şimdi
5’inci maddeyi okutuyorum:
5’inci
maddeyi okutuyorum:

Gerektiğinde
kullanılabilecek ödenekler
MADDE
5- (1) Personel Giderlerini Karşılama
Ödeneği:
Genel
bütçe kapsamındaki kamu idareleri ile özel bütçeli idarelerin bütçelerine
konulan ödeneklerin yetmeyeceği anlaşıldığı takdirde, ilgili mevzuatının
gerektirdiği giderler için “Personel Giderleri” ve “Sosyal Güvenlik Kurumlarına
Devlet Primi Giderleri” ile ilgili mevcut veya yeni açılacak tertiplere, Maliye
Bakanlığı bütçesinin 12.01.31.00-01.1.2.00-1-09.1 tertibinde yer alan ödenekten
aktarma yapmaya,
(2)
Yedek Ödenek:
Maliye
Bakanlığı bütçesinin 12.01.31.00-01.1.2.00-1-09.6 tertibinde yer alan
ödenekten, genel bütçe kapsamındaki kamu idareleri ile özel bütçeli idarelerin
bütçelerinde mevcut veya yeni açılacak (01), (02), (03), (05) ve (08) ekonomik
kodlarını içeren tertipler ile çok acil ve zorunlu hâllerde (06) ve (07)
ekonomik kodlarını içeren tertiplere aktarma yapmaya,
(3)
Yatırımları Hızlandırma Ödeneği:
Maliye
Bakanlığı bütçesinin 12.01.31.00-01.1.2.00-1-09.3 tertibinde yer alan
ödenekten, 2016 Yılı Programının Uygulanması, Koordinasyonu ve İzlenmesine Dair
Karar esaslarına uyularak 2016 Yılı Yatırım Programının uygulama durumuna göre
gerektiğinde öncelikli sektörlerde yer alan yatırımların hızlandırılması veya
yılı içinde gelişen şartlara göre öncelikli sektör ve alt sektörlerde yer alan
ve programa yeni alınması gereken projelere ödenek tahsisi veya ödeneklerinin
artırılmasında kullanılmak üzere genel bütçe kapsamındaki kamu idareleri ile
özel bütçeli idarelerin projelerine ilişkin mevcut veya yeni açılacak
tertiplere aktarma yapmaya,
(4)
Doğal Afet Giderlerini Karşılama Ödeneği:
Maliye
Bakanlığı bütçesinin 12.01.31.00-01.1.2.00-1-09.5 tertibinde yer alan ödeneği,
yatırım nitelikli giderler açısından yılı yatırım programı ile
ilişkilendirilmek kaydıyla genel bütçe kapsamındaki kamu idareleri ile özel
bütçeli idarelerin her türlü doğal afet giderlerini karşılamak amacıyla mevcut
veya yeni açılacak tertiplerine aktarmaya,
Maliye
Bakanı yetkilidir.
BAŞKAN
– 5’inci madde üzerinde Milliyetçi Hareket Partisi Grubu adına Konya
Milletvekili Mustafa Kalaycı konuşacak.
Buyurun
Sayın Kalaycı. (MHP sıralarından alkışlar)
Süreniz
on dakika.
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
bütçe tasarısının 5’inci maddesi üzerine Milliyetçi Hareket Partisi Grubu adına
söz aldım, bu vesileyle hepinizi saygılarımla selamlıyorum.
Maddede
“Gerektiğinde kullanılabilecek ödenekler” başlığı altında Maliye Bakanlığı
bütçesinin ilgili tertiplerine yedek ödenek konulmaktadır. 5018 sayılı Kanun
bütçe ödeneklerinin yüzde 2’sine kadar yedek ödenek öngörmesine karşın, yıl
içinde “doldur boşalt” yöntemiyle yapılan ödenek aktarmalarıyla bu oranın çok
üzerine çıkılmaktadır. 
Hükûmet
başlangıç ödeneğiyle kanun hükmüne uyduğunu söylemektedir. Böyle bir yaklaşım
olabilir mi? Bunun tercümesi: “Oraya bir ödenek koydum ama yıl içinde bunun
30-40 katını harcayarak Türkiye Büyük Millet
Meclisini ve milleti aldatıyorum, kılıfına da uydurdum.” demektir. Bu uygulama
5018 sayılı Kanun’un 21’inci maddesine ve yine bu Kanun’la belirlenen bütçe
ilkelerine ve kamu maliyesi temel ilkelerine aykırıdır.
Sayın
Bakan, yedek ödenekleri yatırımlar için torba ödenek tertibi hâline getirdiniz.
Yatırımcı kurumlarda da torba proje uygulamanız var, programda olmayan
projelere oradan harcama yapıyorsunuz. O hâlde detaylı bütçeye ne gerek var?
Yatırım Programı’na ne gerek var? Saydamlığa, hesap verebilirliği sağlamaya,
Türkiye Büyük Millet Meclisinin bütçe hakkına uymaya ne gerek var? Bütçeye tek
bir torba ödenek tertibi koyun, Yatırım Programı’na da tek bir torba proje
koyun, sonra da aklınıza esen işleri yapın, istediğiniz gibi harcayın, yürütme
görevinizi de rahatça yapın. Zaten kanunları da torbalar hâlinde çıkaran siz
değil misiniz? Her şeyi torbaya çevirdiniz. 
Yedek
ödenekler sadece yeni idarelerin kurulması, doğal afet yaşanması gibi önceden
öngörülemeyen hâllerde kullanılmalıdır. Doğal afetlere maruz kalan
vatandaşların mağduriyetinin giderilmesi önem arz etmektedir. Ancak, başta
kuraklık olmak üzere, doğal afetlerden zarar gören çiftçilerin kayıpları
genelde karşılanamamaktadır. Konuyla ilgili mevzuat gözden geçirilmeli ve
iyileştirme yapılmalıdır.
Değerli
milletvekilleri, ülkemizde kuraklık sorununu her geçen yıl artarak yaşayan yer
Konya Ovası’dır. Ülkemizin tahıl ambarı olan Konya’da yine sonbahar ve kışın
çok kurak geçmesi nedeniyle tarımsal üretim olumsuz etkilenecek olup, bu ay da
yeterli yağış alamazsa bu yıl rekoltede büyük düşüş olacağı tahmin
edilmektedir. 
Konya’da
yer altı suyundaki azalma yıllardır çok önemli bir sorundur. Konya Ovası’na dış
havzalardan su getirecek yeni projelere şiddetle ihtiyaç vardır ama Hükûmet
oralı değildir. KOP İdaresi Kızılırmak suyunun Kulu ve Cihanbeyli’ye
getirilmesi için rapor hazırlamış, ancak Hükûmet dikkate almamıştır. Hükûmet
meseleyi su kullanımını yasaklamakla halletmek istemektedir. Su kotası
uygulayarak, çiftçinin kullandığı su miktarının en fazla üçte 1’ini vermeyi
planlamıştır. Bitkisel üretim düşecekmiş, Konyalı çiftçi perişan olacakmış,
Hükûmet hiç düşünmemektedir. 
Diğer
taraftan, Mavi Tünel’le ovanın su ihtiyacının karşılanacağı algısı da
oluşturulmuştur. Daha geçen ay Sayın Başbakan ile Orman ve Su İşleri Bakanı
KOP’la Konya Ovası’nın suya hasretinin dineceğini, KOP projesinin 2019 yılı
sonunda bitirileceğini söylemişlerdir ama durum öyle değildir, Mavi Tünel’den
gelecek su, ovanın ihtiyacının onda 1’i bile değildir. Bir bölgesel kalkınma
projesi olan KOP projesi Konya ekonomisi ve bölgenin kalkınması için hayati
öneme sahiptir. KOP projesinin 2019 yılında bitmesi de söz konusu değildir.
Hadi, elin oğlu bilmeyebilir ama Sayın Başbakanın KOP’u, Konya’yı ve Konya
Ovası’nın durumunu iyi bilmesi gerekir. Hükûmet öncelikle Konya Ovası’na su
getirmek için yeni projeler uygulamaya koymalı; arazi toplulaştırmalarının
hızla bitirilmesi, sulama şebekelerinin kapalı sisteme dönüştürülmesi ve
tümüyle basınçlı sulama sistemlerine geçilmesi için ilave tedbirler almalıdır.
Konyalı çiftçiyi kara kara düşündüren kuyulara sayaç takma zorunluluğu
kaldırılmalı ve suya kota uygulanmaktan vazgeçilmelidir. 
Konya’daki
arazi toplulaştırması da sağlıklı bir şekilde yapılmamakta, toplulaştırma
yapılan yerlerde eskiye göre daha fazla sorun yaşanmaktadır. Bu konuda ciddi
birikime sahip olan DSİ Genel Müdürlüğünün de toplulaştırma çalışmalarına aktif
olarak katılımı sağlanmalıdır. 
Uygulanan
yanlış politikaların etkisiyle çiftçilerimiz büyük sıkıntılarla karşı
karşıyadır. AKP döneminde girdi fiyatlarındaki aşırı yükselme ve ithalata
dayalı politikalar nedeniyle çiftçimizin üretim yapması iyice güçleşmiştir.
Çiftçinin durumuna iyi diyenlere çiftçilik yapan hemşehrilerim diyor ki: “Onlar
Konya’ya gelsinler, kendilerine istedikleri yeri bedavaya kiraya verelim,
çiftçilik yapsınlar da bizim hâlimizden anlasınlar, Hanya’yı Konya’yı bir
görsünler.” 
Çiftçimize
yönelik kapsamlı bir destek paketi acilen uygulamaya konulmalıdır. Çiftçinin
kredi borçlarına kolaylık getirilmeli, sulama kooperatifleri ve birliklerin
geçmişten gelen elektrik borçları faizsiz yapılandırılmalıdır. 
2016
yılında çiftçilerin SGK primi yüzde 35 artarak 435 liraya çıkmıştır. Çiftçimiz
bu yükün altından kalkamaz. AKP patronlara verdiği 100 lira prim desteğini
çiftçilerimizden esirgemiştir. Tabii, çiftçi ve köylü AKP’nin hiç umurunda
değildir. Borç ve faiz tuzağına düşürülen, tarlasına, bahçesine ipotek konulan
çiftçimiz banka kuyruklarında ömrünü tüketmektedir.
Değerli
milletvekilleri, esasen, çiftçisiyle, köylüsüyle, esnafıyla, sanayicisiyle,
çalışanıyla, emeklisiyle milletimiz dolu dizgin borçlanmaktadır. Çiftçimizin
kredi borcu 2002’de 530 milyon lira iken 2015’te 61 milyar 327 milyon liraya
varmıştır. AKP çiftçimizi on üç yılda 116 kat borçlandırmıştır. 2015 yılındaki
artış yüzde 33,7 düzeyinde olup gidişat kaygı vericidir. Esnafımızın
kooperatifler aracılığıyla kullandığı kredi 2002’de 154 milyon lira iken
2015’te 16 milyar 159 milyon liraya çıkmıştır. AKP esnafımızı on üç yılda 105
kat borca sokmuştur. 
Hükûmet
çiftçi ve esnafın borçlarını artırmakla övünmektedir. Hatta Sayın Başbakan 5
Mayıs 2015 tarihli toplantıda “2002’de kredi kullanan esnaf sayısı 63 bin
civarındaydı, buna karşın 2014’te 317 bin kredi kullanan esnaf var. Toplamda 1
milyon 100 bin esnaf kredi kullandı. Helali hoş olsun, Allah bereketini
artırsın.” demiştir. Ben Sayın Başbakanın sürçülisan ettiğine inanıyorum. Ancak
şu gizlenemez bir gerçektir ki AKP döneminde milletimiz gırtlağına kadar borca
batmış, faiz batağına saplanmıştır. 
Bakınız,
bankaların 2002 yılında faiz geliri 44 milyar lira iken 2015 yılında 164 milyar
liraya ulaşmıştır. Bankaların faiz dışında kredilerden aldığı komisyon ve
ücretler 7 kat, dosya parası olarak bilinen bankacılık hizmet gelirleri ise 9
kat artmıştır. 2002’de 6 milyar lira düzeyinde olan bireysel tüketici kredisi
ve kredi kartı borçları 385 milyar liraya ulaşmıştır. Tüketici kredileri on üç
yılda 135 kat artmıştır. Sadece kredi kartı ve tüketici kredilerine ödenen faiz
2002’de 2,5 milyar lirayken 2015’te 42,9 milyar liraya çıkarak 17 kat
artmıştır. Bunların hepsi BDDK’nın verileri yani resmî rakamlardır. Sayın
Bakan, bunlar fıkra değil, gerçek; vatandaşın hâli pürmelali böyle. 
Genele
göre gidişatı çok daha vahim olan seçim bölgem Konya’da toplam nakdî krediler
2002’de sadece 150 milyon lira düzeyindeyken 2015’te 30 milyar 157 milyon
liraya ulaşmıştır. AKP, Konyalının sırtına tam 30 milyar liralık kredi borcu
yüklemiştir. Konya’da en fazla hizmete açılan birim nedir biliyor musunuz?
Banka şubeleri. Konya’da 2007’de 148 olan banka şube sayısı 2015’te 290’a
çıkmıştır. İnancı gereği geçmişte faize bulaşmak istemeyen, faizden kaçan
hemşehrilerim AKP tarafından faiz ve borç tuzağına düşürülmüştür. AKP iktidarı
Konya’yı borca batırmış, Konyalıyı faiz lobisinin kucağına itmiştir. 
Şimdi,
sizlere tüm samimiyetimle soruyorum: Milleti borca ve faize batıranlar milletin
partisi ya da milletin adamı olur mu? Olsa olsa faiz lobisinin adamı olur. 
ORHAN
DELİGÖZ (Erzurum) – Millet biliyor.
MUSTAFA
KALAYCI (Devamla) - AKP ile faiz lobisi on üç yıldır birbirlerini tamamlayan
ortak gibidir. Faiz lobisi on üç yıldır AKP’nin ekonomi politikalarından
beslenmektedir. Resmî istatistiklere bakınız: AKP döneminde en fazla kâr eden,
en fazla büyüyen mali kuruluşlar ve faiz lobileridir.
Saygılar
sunuyorum. (MHP sıralarından alkışlar)
BAŞKAN
– Teşekkür ederim Sayın Kalaycı.
Halkların
Demokratik Partisi Grubu adına Diyarbakır Milletvekili Sayın İdris Baluken
konuşacak.
Buyurun
Sayın Baluken. (HDP sıralarından alkışlar)
Süreniz
on dakika.
HDP
GRUBU ADINA İDRİS BALUKEN (Diyarbakır) – Teşekkür ederim. 
Sayın
Başkan, değerli milletvekilleri; hepinizi saygıyla selamlıyorum.
Tabii,
gecenin ilerleyen saatleri, sükûnet içerisinde, çok rahatsız etmeyecek bir
konuşma bekliyorsunuz ama onu yapmamız mümkün değil çünkü bu bütçe bir savaş
bütçesidir, başından beri söylüyoruz. Barışa karşı savaş bütçesi yaptığınız
zaman…
ORHAN
DELİGÖZ (Erzurum) – PKK’ya karşı. 
İDRİS
BALUKEN (Devamla) - …bu kürsüden sürekli olarak duymak istemediğiniz cümleleri
duymak zorunda kalacaksınız. Bakın, savaş dediğimizde artık kürsüye de çıkıp
cevap vermeden grup başkan vekiliniz sadece “Tutanaklara geçsin diye ifade
edeyim.” demek suretiyle yerinden cevap veriyor.
SALİH
CORA (Trabzon) – Zamanını heba etmek istemiyordur. 
İDRİS
BALUKEN (Devamla) - Oysa ki demin gördük, burada bir milletvekili arkadaşımız,
Van Milletvekilimiz Sayın Adem Geveri, Kürtçe, sadece bir selamlamada ve
bütçenin hayırlı olması ve bereketli olması temennisinde bulundu.
ORHAN
DELİGÖZ (Erzurum) – Biz ne bilelim?
İDRİS
BALUKEN (Devamla) - Neredeyse, o 90’lı yılların lincine başvuracaktınız. Hani
“Kürtlere karşı savaş, Kürtçeye karşı tahammülsüzlük.” derken tam da işte o
içine girdiğiniz psikolojiden bahsediyoruz. O nedenle, burada da muhalefet
adına, yanlış yaptığınız şeyleri söylemeye devam edeceğiz. 
Bakın,
ben üçüncü köprüyle ilgili bugün Sayın Cumhurbaşkanının söylediği o cümlenin
kabul edilemez olduğunu söyledim. Yani “Bir işçinin maaşını, alın terini,
emeğini, ikramiyesini sadaka ve zekât üzerinden değerlendirmek kabul edilemez
bir yaklaşım.” dedim ama içinizden hiçbirisi bununla ilgili çıkıp bir cevap
vermedi. Ben şimdi size üçüncü köprüyle ilgili düşüncelerimi söylüyorum: Üçüncü
köprüyü İstanbul’a yapmak tam bir cinayettir.
HÜSEYİN
BÜRGE (İstanbul) – Sana göre.
HÜSNÜYE
ERDOĞAN (Konya) – Beğenmeyen geçmesin. 
İDRİS
BALUKEN (Devamla) - İstanbul’u öldürmeye çalışmaktır. O köprüyü oraya yapmak da
bir hükûmet açısından intihardır. Arkadaşlar, siz AKP Hükûmeti olarak
İstanbul’u bir cinayete kurban mı etmek istiyorsunuz? İstanbul milletvekilleriniz
nerede? 
SALİH
CORA (Trabzon) – Sana ne İstanbul’dan?
İDRİS
BALUKEN (Devamla) - Bugüne kadar… Bakın, üçüncü köprüyle ilgili tepki
gösteriyorsunuz. Bakın ben size –ben de çok şaşırdım görünce, benim için de
sürpriz oldu- ilk defa aynı düşünceleri paylaştığım birisinin de aynı
değerlendirmelerini göstereyim, Sayın Recep Tayyip Erdoğan’ın. Sene 1995, bana
gösterdiğiniz tepkiyi şimdi okuyacağım cümlelere de herhâlde gösterirsiniz.
İstanbul Büyükşehir Belediye Başkanı Recep Tayyip Erdoğan üçüncü köprü yapımını
bir intihar olarak değerlendirdi. Sayın Tayyip Erdoğan Üçüncü Boğaz Köprüsü
Projesi’ne kesinlikle karşı olduğunu belirterek “Üçüncü köprü olayı bir
intihardır. Bu bir cinayettir...”
MUSTAFA
ILICALI (Erzurum) – İdris Bey, çok farklı.
FATMA
BENLİ (İstanbul) – Yirmi sene önce İstanbul’da kaç araba vardı?
İDRİS
BALUKEN (Devamla) – “...İnşallah bu proje tecelli etmeden yeni hükûmet gelir.”
dedi. 
MUSTAFA
ILICALI (Erzurum) – Çok farklı.
ORHAN
DELİGÖZ (Erzurum) – Yirmi sene önce... Yirmi sene önce...
İDRİS
BALUKEN (Devamla) – E bakın, ben bir cümleyi eksik söylemiştim. Ben de şimdi
“İnşallah” diyeyim. 
FATMA
BENLİ (İstanbul) – 1990’lı yıllarda İstanbul’da kaç araba vardı?
İDRİS
BALUKEN (Devamla) – Şimdi cümleyi bizden duyunca tepki gösteriyorsunuz ama
bakın, Cumhurbaşkanından duyunca, dönemin İstanbul Büyükşehir Belediye
Başkanından duyunca birden suspus oluyorsunuz.
MUSTAFA
ILICALI (Erzurum) – Bu çok farklı.
İDRİS
BALUKEN (Devamla) – Bu kabul edilir bir yaklaşım değil arkadaşlar çünkü o dönem
siz de zulüm gören halkın yanında, halk adına siyaset yapıyordunuz. 
MUSTAFA
ILICALI (Erzurum) – İdris Bey, o çok farklı, bu çok farklı.
İDRİS
BALUKEN (Devamla) – Ama, bugün halk adına siyaset değil, rant adına siyaset
yaptığınız için üçüncü köprüyle ilgili yaklaşımınız, bakın, birdenbire, şu
resimde görülen ballı börekli, yağlı bir resme dönüştü. Bu böreğin kıymalı mı,
peynirli mi olduğunu bilmiyorum, içinizden bilen varsa söylesin bize. 
MUSTAFA
ILICALI (Erzurum) – Ben oradaydım, ben orada.
İDRİS
BALUKEN (Devamla) – Ama, bir doktor, bir hekim olarak söyleyeyim: Son derece
nonhijyenik koşullarda servis edilen bir börek ve gelinen aşamayı göstermesi
açısından da önemlidir yani kıymalı ve peynirli olmasından çok sermaye
gruplarına, rant sahiplerine böyle yağlı böreklerle projeler sunmanız tabii ki
buradan eleştirilecektir. Muhalefetin yapması gereken en temel görev budur. 
Siz
de bunlarla ilgili cümleleri duyduğunuzda hemen reaksiyon göstermeyin, önce bir
anlamaya çalışın. Doğru mu söylüyoruz, yanlış mı söylüyoruz, cevap geliştirin. 
HÜSNÜYE
ERDOĞAN (Konya) – Doğruyu söyleyin.
İDRİS
BALUKEN (Devamla) – Bu şekilde yapacağınıza gelip bu kürsülerden bizi ikna
etmeye çalışın. Bunu yapmadığınız sürece biz buradan bu bütçeyle ilgili
eleştirilerimizi aynı şekilde sürdüreceğiz.
HÜSNÜYE
ERDOĞAN (Konya) – Söyleyin bakalım, söyleyin.
İDRİS
BALUKEN (Devamla) – Bakın, bu bütçe açık bir şekilde arkadaşlar emek karşıtı
bir bütçedir. Demin gösterdiğim resimden de bu bütçenin sermaye yanlısı rant
bütçesi olduğu, emeğe karşı sadece zekât ve sadaka üzerinden tanımlanabilecek
birtakım kırıntılar içerdiğini tabii ki söylemeye devam edeceğiz. Kadın karşıtı
bir bütçedir. Bugün Genel Kurulda ben söyledim, 5 milyon oy almış bir siyasi
partinin eş genel başkanı, kadın eş genel başkanı İstanbul’un göbeğinde
darbediliyor, şiddete maruz kalıyor, içinizden birisi çıkıp bununla ilgili bir
tek cümle bile kullanmıyor. Yani, burada siz rakamlara ne kadar takla
attırırsanız attırın, TÜİK’in verileriyle ne kadar oynarsanız oynayın,
yaptığınız bütçenin ne olduğu sahada görülüyor. 
Kadınla
ilgili, bakın, dün size burada resim gösterdik, CHP grup başkan vekili de
gösterdi. 
HÜSNÜYE
ERDOĞAN (Konya) – Lütfen, bizim üzerimizden polemik yapmayın. Bizi bize bırakın
Sayın Vekilim, biz kendimizi savunuruz. 
İDRİS
BALUKEN (Devamla) – Başörtülü kardeşlerimize yönelik yapılan, Diyarbakır’da,
Ankara’da yapılan o zulmün resmine karşı sizin söyleyeceğiniz bir cümle olması
gerekirdi.
AYŞE
SULA KÖSEOĞLU (Trabzon) – Başörtülü olduğu için mi o uygulama yapılıyor orada?
Önce ona karar ver.
ORHAN
DELİGÖZ (Erzurum) – Onu yapanları kınıyoruz. Sizde PKK’yı kınayın. Onu kim
yaparsa kınıyoruz, gasbedenleri kınıyoruz. 
İDRİS
BALUKEN (Devamla) – Bakın, çünkü, daha birkaç yıl önce dönemin Başbakanı
tarafından “Başörtülü kızlarımızın başörtülerinden tutmak suretiyle onları
yerde sürükleyenler bunların hesabını vermeyeceklerini mi sanıyor?” deniyordu.
E, bugün ne değişti? Biz de onu söylüyoruz işte, bunların hesabını
vereceksiniz, o başörtülü kardeşlerimizi Diyarbakır’da, Ankara’da bu şekilde
darbederken, yerlerde sürüklerken…
ORHAN
DELİGÖZ (Erzurum) – Sayın konuşmacı, onları polis yapıyordu, şimdi polis öyle
bir şey yapmıyor. O dediklerinizi devlet yapıyordu o günkü şartlarda. Şimdi
kendi gücüyle bir kişi yapmışsa devletin suçu ne? Aynı şey değil. 
İDRİS
BALUKEN (Devamla) – …buraya getirdiğiniz bütçenin, ne kadına dönük bir bütçe
olduğuna toplumu inandırırsınız ne de bu yaptığınız zulümlerle ilgili hesap
veremez bir durumda olduğunuzu bize inandırabilirsiniz. 
Bu
bütçe çevreye karşı bir talan bütçesidir. Cerattepe’yle ilgili, Gezi’yle
ilgili, Yırca’yla ilgili defalarca söyledik. Yani, hayret ediyorum, Artvin
Milletvekiliniz çıkıp, Cerattepe’yle ilgili bilirkişi raporu “Bu proje Artvin’i
tamamen bitirecek, Artvin’in bütün içme suyu kaynaklarını yok edecek, Artvin
diye bir şehir ortada kalmayacak.” yazmasına rağmen gelip burada savunabiliyor.
Aynı şekilde sayısız örnek verebiliriz. Bakın, ben… İşte bunun sebebi ne
biliyor musunuz, bu şekilde çelişkiye düşmenizin sebebi? Halka sormuyorsunuz, halka.
“Ben Ankara’dan en doğru kararı alırım, halka dayatırım.” Oysaki Gezi’de, orada
bulunan halkı dinleseydiniz, Cerattepe’deki halkı dinleseydiniz, Yırca’daki
halkı dinleseydiniz, böyle zor durumda kalmazdınız. 
Bakın,
benim seçim bölgemde… 
ZEKERİYA
BİRKAN (Bursa) – 1 Kasımı nasıl açıklayacaksın?
İDRİS
BALUKEN (Devamla) – Geçmiş dönemdeki seçim bölgem Bingöl’dü, şimdi Diyarbakır.
ZEKERİYA
BİRKAN (Bursa) – 1 Kasımı nasıl açıklayacaksınız?
İDRİS
BALUKEN (Devamla) – Bakın, Bingöl’de ve Lice’de tam kırk yıldır yapılamayan
deprem konutları var. “Geçici prefabrik ev” diye 50 metrekarelik kümesler
yapmışlar.
ZEKERİYA BİRKAN (Bursa) – Van’dakileri görmüyor musun?
HÜSNÜYE ERDOĞAN (Konya) – Van’dakileri görmüyor musun? 
İDRİS BALUKEN (Devamla) – Yani, bir gün her birinizin
gelip bakmasını özellikle rica ediyorum. O 50 metrekarelik prefabrik evlerle
ilgili mağduriyet kırk yılını doldurdu. Her iki yer de birinci derecede deprem
bölgesi. Siz Lice halkına, Bingöl halkına sorup ona göre bir bütçe planlaması
yapacağınız yerde, oraya gidip karakol yapıyorsunuz, HES yapıyorsunuz, güvenlik
barajı yapıyorsunuz.
HÜSNÜYE ERDOĞAN (Konya) – Biz onu da yaparız, onu da
yaparız; siz gönlünüzü ferah tutun.
İDRİS BALUKEN (Devamla) – Zaten Bingöl’ün, Lice’nin her
tarafı karakolla, kalekolla dolu. Halka sorsanız halk size diyecek: “Benim
ihtiyacım, kırk yıldır yapılmayan bu deprem konutlarıyla ilgili bir bütçenin
ayrılmasıdır.” Burada bunlarla ilgili neye sataşıyorsunuz, onu da anlamıyorum. 
ORHAN DELİGÖZ (Erzurum) – O, Evini Yapana Yardım
Projesi. Evini yapmaya başladığında devlet yardım eder. Sıfırdan yapılacak
proje değil o. 
İDRİS BALUKEN (Devamla) – Bu önerilerimizi dikkate
almayla ilgili bir yol belirlerseniz daha çok faydalanırsınız. Bakın…
ORHAN DELİGÖZ (Devamla) - O “EYY” denilen bir proje,
yanlış bilgi veriyorsun.
İDRİS BALUKEN (Devamla) – Hangi şeyle ilgili yanlış
bilgi veriyorum?
ORHAN DELİGÖZ (Erzurum) – Bingöl’le ilgili yanlış bilgi
veriyorsun. O EYY, Evini Yapana Yardım konusu.
BAŞKAN – Karşılıklı konuşmayın lütfen. 
İDRİS BALUKEN (Devamla) – Kırk yıldır Bingöl’deki
geçici prefabrik konutlarla ilgili mağduriyet var.
ORHAN DELİGÖZ (Erzurum) – Hayır, öyle değil; çıkar
açıklarım…
İDRİS BALUKEN (Devamla) – Söyleyeyim ben size. Ve
burada Sayın Erdoğan Bayraktar Çevre ve Şehircilik Bakanıyken de bu Meclis
tutanaklarına geçecek şekilde “Milletvekilimiz doğru söylüyor, ben inceledim,
incelettirdim. Biz o mağduriyeti gidereceğiz.” dedi. Ama şanssızlık o ya, iki
hafta sonra 17-25 Aralık dosyaları patladı. Yani, burada inkâr etmek yerine, o
yereldeki sorunları dile getiren milletvekillerini dinleseniz daha yararlı olur
diyoruz. 
Bu bütçe her yönüyle onay verilmesi mümkün olmayan bir
bütçedir. Keşke sataşmalar olmasaydı daha çok konu başlığına değinirdik. 
Bu duygularla hepinizi saygıyla selamlıyorum. (HDP
sıralarından alkışlar)
BAŞKAN – Teşekkür ederim. 
Cumhuriyet Halk Partisi Grubu
adına…
İLKNUR İNCEÖZ (Denizli) – Sayın
Başkanım…
BAŞKAN – Sayın İnceöz…
İLKNUR
İNCEÖZ (Aksaray) – Az evvel, Grup Başkan Vekilinin hem şahsıma hem de biraz
evvel söylemleriyle beraber “savaş”, “Kürtçe konuşan hatibe âdeta 1990’lı
yıllardaki şekilde linç uygulaması yapılmıştır” şeklindeki sözleri ve Sayın
Cumhurbaşkanının sözlerine açıklık getirmek gerekir.
BAŞKAN
– Buyurun. (AK PARTİ sıralarından alkışlar) 
İki
dakika…
İLKNUR
İNCEÖZ (Aksaray) – Teşekkür ediyorum.
ERTUĞRUL
KÜRKCÜ (İzmir) – Sayın Cumhurbaşkanının sözüne açıklık getiremezsiniz.
V.- SATAŞMALARA İLİŞKİN KONUŞMALAR (Devam)
26.- Aksaray Milletvekili İlknur İnceöz’ün, Diyarbakır
Milletvekili İdris Baluken’in 2016 Yılı Merkezi Yönetim Bütçe Kanunu
Tasarısı’nın 5’inci maddesi üzerinde HDP Grubu adına yaptığı konuşması
sırasında şahsına ve Cumhurbaşkanına sataşması nedeniyle konuşması
İLKNUR
İNCEÖZ (Aksaray) – Doğrusu, biz kürsüye gelmekten çekinmeyiz, onun bilinmesi
lazım. Hızlı hızlı cevap vereceğim burada.
“Savaş bütçesi.” Bunu topyekûn reddettiğimizi özellikle
belirttik, her fırsatta da reddetmeye devam edeceğiz. Bu bütçe, PKK terör
örgütü ve türevlerinin sokağa çıkma yasaklarının uygulandığı il, ilçelerde özellikle
harap ettikleri yerleri, yıktıkları yerleri, yaktıkları yerleri, yaşanmaz hâle
getirdikleri yerleri, hayatı olağan akışı içerisinde seyrettirecek şekilde ve
oradaki vatandaşlarımızın mağduriyetini giderecek şekilde imar ve inşa
bütçesidir, hizmet bütçesidir, bunun böyle bilinmesi lazım. (AK PARTİ
sıralarından “Bravo” sesleri, alkışlar)
Kürtçe konuşan hatibe karşı asla bir linç girişimi
değildir. Burada Türkiye Cumhuriyeti devletinin, Hükûmetinin, ülkesinin resmî
dili bellidir, Türkçedir. Ana dilde konuşulmasına asla karşı değiliz. Zaman
zaman, burada gelip selamlamalar yapılabilmektedir ancak arkadaşlarımızın
tepkisi, sadece anlamadıkları için ve konuşmasının bütününü bu dilde yapacağı
düşünüldüğü içindir.
İDRİS BALUKEN (Diyarbakır) – Anlamayınca nasıl tepki
koyuyorlar?
İLKNUR İNCEÖZ (Devamla) – “90’lı yıllardaki Türkiye
vesaire…” Asla bu kıyaslamaları kabul edilemez. Türkiye 90’lı yıllardan çok
daha ileridedir. Sizin görmezden gelmek istemeniz bu gerçekleri de asla
değiştirmeyecektir, onun bilinmesi gerekiyor değerli kardeşlerim. (AK PARTİ
sıralarından alkışlar)
ADEM GEVERİ (Van) – Arapça da anlamıyorsunuz, İngilizce
de anlamıyorsunuz, niye tepki göstermiyorsunuz?
İLKNUR İNCEÖZ (Devamla) - Bununla birlikte, Sayın
Cumhurbaşkanımızın bugün Yavuz Sultan Selim Köprüsü’nün son tabliye montajında
söylediği “sadaka” kelimesine bu kadar çok takılmamak lazım. Bakın, “sadaka”,
“Gerçek olmak, doğruluk.” anlamına gelen Arapça “sıdk” kelimesinin, “sıddik”
kelimesinin çoğulu anlamındadır.
İDRİS BALUKEN (Diyarbakır) – Sadakaya kimse karşı
değil.
İLKNUR İNCEÖZ (Devamla) – Sadaka, bir Müslüman
gönüllüsü olarak bir vecibeyi yerine getirmek üzere… Aynı zamanda Türkçe
karşılığı da “bağış”tır. 
Bakın, orada kastedilen şey şu konuşmanın tamamına
baktığınızda, Sayın Cumhurbaşkanımızın bu tür açılışlarda, programlarda yaptığı
şey: İşverenle, müteahhitle bir pazarlık yapılır ve oradaki işçiler için her
birisi 3 bin lira olan ve evleneceklere de ayrıca yardım olacak şekilde 1
ikramiye pazarlığıdır. Sen bunu neye sayarsan say, sadakana say, zekâtına say
ama burada “İkramiye ver.” demesini, bir tek kelimeyi cımbızlayıp “sadaka” gibi
bir kelimeden, bağıştan rahatsız olunmasına doğrusu ben hangi anlamlar
yüklenmek istendiğini anlamakta zorlanıyorum. 
Saygılarımı sunuyorum. (AK PARTİ sıralarından “Bravo”
sesleri, alkışlar)
BAŞKAN – Teşekkür ederim Sayın İnceöz.
İDRİS BALUKEN (Diyarbakır) – Sayın Başkan…
BAŞKAN - Sayın Baluken…
İDRİS BALUKEN (Diyarbakır) – Açık bir sataşma var,
sadakadan rahatsız olduğumu…
BAŞKAN – Sataşma yapmadı ama. 
İDRİS BALUKEN (Diyarbakır) – Yok, açık, açık.
BAŞKAN – Ne dedi?
İDRİS BALUKEN (Diyarbakır) – Sadakadan rahatsız
olduğumu ifade etti. Yani, artı…
İLKNUR
İNCEÖZ (Aksaray) – Sayın Başkanım, kayıtlara girsin diye söylüyorum.
BAŞKAN
– Bir dakika, bir dakika…
İLKNUR
İNCEÖZ (Aksaray) – Bir dakika… 
Sayın
Başkanım, ben “PKK terör örgütü” diyorum, buradan ses çıkıyor. Olmaz ki böyle
bir şey! (AK PARTİ sıralarından alkışlar) Yani, bunda alınacak bir şey yok,
sataşma yok.
BAŞKAN
– Hayır, o başka bir şey. 
Ne
dedi? Sadaka… Sizin için ne dedi, kayıtlara geçmesi için soruyorum.
İDRİS
BALUKEN (Diyarbakır) – “Sadakadan neden rahatsız olduğunu da anlayamıyorum.”
dedi. Artı, savaşla ilgili yaptığı değerlendirmelerin tamamında da zaten
sataşmalar vardı.
BAŞKAN
– Buyurun iki dakika.
27.- Diyarbakır Milletvekili İdris Baluken’in, Aksaray
Milletvekili İlknur İnceöz’ün sataşma nedeniyle yaptığı konuşması sırasında
şahsına sataşması nedeniyle konuşması
İDRİS
BALUKEN (Diyarbakır) – Teşekkür ediyorum.
Değerli
milletvekilleri, biz sadakadan ya da zekâttan rahatsız olmayız. Yani,
sözlerimizi çarpıtmaya gerek yok. Biz işçinin emeğini, alın terini, hakkını,
hukukunu bir sadaka kültürü üzerinden planlayan bir hükûmet anlayışına
karşıyız. 
CİHAN
PEKTAŞ (Gümüşhane) – Siz onu anlayamazsınız, anlayamazsınız!
İDRİS
BALUKEN (Devamla) – Her birinizin kendi bireysel dünyasıyla ilgili sadaka
vermesi, zekât vermesi en çok bizi memnun eder. Ancak bütün toplumu
yoksullaştırıp, 30 milyonu yani nüfusun yüzde 40’ını yardıma muhtaç hâle
getirip, işçinin, emekçinin hakkını, hukukunu rantçılara, sermayecilere peşkeş
çektirip, Cengiz İnşaatın trilyonlarca borcunun üstüne bir kalemde çizgi çekip
buraya gelip sadakadan bahsederseniz kusura bakmayın, toplum da size inanmaz. 
İLKNUR
İNCEÖZ (Aksaray) – Biz bahsetmiyoruz, siz bahsediyorsunuz!
İDRİS
BALUKEN (Devamla) – Dolayısıyla, sadakayı da zekâtı da doğru yerde ve doğru
zamanda inanç bağlamında kullanabilirsiniz. 
Ancak
bakın, bu savaşla ilgili meseleye gelince. Viraneye dönmüş her bir kentte o
tablonun sahibi olan hiç kimse “Biz oraya geldik, halka karşı bir savaş
başlattık, kenti virane ettik, kenti boşalttık, 3 aylık bebek, 70 yaşındaki
kadın o yüzden katledildi.” demez. İsrail’e sorsan, “Gazze’deki o tablonun
sebebi nedir?” diye sorsan “Biz terörle mücadele ediyoruz.” der. Halep’in,
Şam’ın, Kobani’nin durumunu sorsan Esad “Ben terörle mücadele ediyorum.” der.
Sizin de bugün içinde bulunduğunuz durum aynı. 
ORHAN
DELİGÖZ (Erzurum) – Biz neyle mücadele ediyoruz? Biz de terörle mücadele
ediyoruz!
İDRİS
BALUKEN (Devamla) – Cizre’nin, Silopi’nin, Sur’un ne hâle geldiğine bakın,
orada terörle mücadele mi var, yoksa bir halka karşı savaş mı var, cevabı çok
net ortadadır. 
ORHAN
DELİGÖZ (Erzurum) – Halka karşı değil, PKK’ya karşı, PKK’ya karşı.
İDRİS
BALUKEN (Devamla) – Tarih önünden kaçamayacaksınız.
Saygılar
sunuyorum. (HDP sıralarından alkışlar) 
BAŞKAN
– Teşekkür ederim.
Cumhuriyet
Halk Partisi Grubu adına…
İLKNUR
İNCEÖZ (Aksaray) – Sayın Başkanım, zabıtlara geçmesi bakımından…
BAŞKAN
– Görmezliğe geliyorum, olmuyor. 
İLKNUR
İNCEÖZ (Aksaray) – Ya, olmaz Sayın Başkan. 
BAŞKAN
– Buyurun.
İLKNUR
İNCEÖZ (Aksaray) – Yani burada zaten yeterince bu konuda hassasiyet
gösteriyoruz ama söylenmesi gerekenleri bazen kürsüde, bazen de kayıtlara
girmesi bakımından burada söylemek gerekir çünkü nihayetinde geriye
döndüğümüzde bunlar okunacaktır.
Özellikle
şu husus, son zamanlarda çıkan arkadaşlar bazen, zaman zaman iddialarda
bulunmaktadır. Bir kere, müddei buraya çıkıyorsa iddiasını ispatla mükelleftir;
eğer edemiyorsa bu konuda müfteri durumuna düşmektedir. Belgelerle konuşalım
ama kendimizi hâkim yerine koyup, yargıç yerine koyup, savcı yerine koyup
hükümler vermek, burada, bu kürsü dokunulmazlığı çerçevesinde her şeyi
söyleyelim, söyleyelim, zan altında bırakalım, çekilelim; bunlar doğru değil.
Bir kere bu ülkedeki terörle mücadeleyi Esad’ın kendi halkına yaptığı eziyetle,
öldürmeyle, katliamla kıyaslamak çok bambaşka bir şey. Bu kıyas götürmez.
Buradaki gerçekten otuz beş yıldır ülkemizin sorunu, PKK terör örgütü sorunu,
bugün YPG, üç harfli birçok terör örgütleri ve türevleriyle beraber bununla
mücadeledir.
CİHAN
PEKTAŞ (Gümüşhane) – Alfabede harf kalmadı ya!
İLKNUR
İNCEÖZ (Aksaray) – Bu, buradan söylenen gerçekleri çarpıtmakla falan
değişmeyecektir. Tarih bu notları yazacaktır.
Teşekkür
ederim. (AK PARTİ sıralarından alkışlar) 
BAŞKAN
– Teşekkür ederim.
İDRİS
BALUKEN (Diyarbakır) – Sayın Başkan, ben de tutanaklara geçmesi açısından bir
hususu ifade edeceğim, madem Grup Başkan Vekili kürsüyü kullanmadı.
BAŞKAN
– Buyurun.
İDRİS
BALUKEN (Diyarbakır) – Biz bu Hükûmetin Kürtlere karşı bir savaş başlattığını
söylerken hem içerideki tablodan hem dışarıdaki tablodan çok net verilerle,
bilgilerle, bulgularla konuşuyoruz. 
ZEKERİYA
BİRKAN (Bursa) – O yüzden mi Kobani’deki Kürtler Türkiye’ye geliyor, Irak’a
gitmiyor, Suriye’ye gitmiyor? O yüzden mi 197 bin Kürt iki günde geldi?
İDRİS
BALUKEN (Diyarbakır) – Ben “Cizre, Silopi ve Sur’daki resmi hepsi önüne alsın,
baksın.” derken, onu bir veri olarak değerlendirsinler diye söylüyorum. 
Bakın,
bugün sadece içeride değil, Suriye’de, Rojava’da da Kürt halkının statüsüne
karşı AKP Hükûmeti bir savaş içerisindedir. Bugün ben Ekonomi Bakanına da
sordum, sayısal veri de söyledim. IŞİD’in Tel Abyad ve Karkamış kapılarını
almasından sonra yapılan ihracat rakamlarının ne anlama geldiğini, oranın
denetiminin IŞİD’den çıktıktan sonra, Kürtlere geçtikten sonra neden
sıfırlandığını sordum. 
UĞUR
AYDEMİR (Manisa) – Biz savaş yapmıyoruz, terörün başını eziyoruz.
İDRİS
BALUKEN (Diyarbakır) - Dolayısıyla, bütün bu söylediğimiz şeyler bilgiye
dayalıdır, veriye dayalıdır, tarihe de halka karşı bir savaş olarak geçecektir.

BAŞKAN
– Tamam, her iki grup da tarihe not düşmüş oldu. 
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı:118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu Tasarısına
İlişkin Olarak Hazırlanan 2014 Yılı Genel Uygunluk Bildiriminin Sunulduğuna
İlişkin Sayıştay Başkanlığı Tezkeresi (3/32), Merkezi Yönetim Kapsamındaki Kamu
İdarelerine, Sosyal Güvenlik Kurumlarına ve Diğer Kamu İdarelerine Ait Toplam
208 Adet Denetim Raporunun Sunulduğuna İlişkin Sayıştay Başkanlığı Tezkeresi
(3/33), 2014 Yılı Dış Denetim Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/34), 2014 Yılı Mali İstatistikleri
Değerlendirme Raporunun Sunulduğuna İlişkin Sayıştay Başkanlığı Tezkeresi
(3/35), 2014 Yılı Faaliyet Genel Değerlendirme Raporunun Sunulduğuna İlişkin
Sayıştay Başkanlığı Tezkeresi (3/36), 6085 Sayılı Sayıştay Kanunu Uyarınca
Hazırlanan Kalkınma Ajansları 2012 Yılı Genel Denetim Raporunun Sunulduğuna
İlişkin Sayıştay Başkanlığı Tezkeresi (3/28), 6085 Sayılı Sayıştay Kanunu
Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
– Cumhuriyet Halk Partisi Grubu adına Burdur Milletvekili Sayın Mehmet Göker
konuşacak.
Buyurun
Sayın Göker. (CHP sıralarından alkışlar) 
CHP
GRUBU ADINA MEHMET GÖKER (Burdur) – Sayın Başkan, değerli milletvekilleri; 2016
Yılı Merkezi Yönetim Bütçe Kanunu Tasarısı’nın 5’inci maddesi üzerine
Cumhuriyet Halk Partisi Grubumuz adına söz almış bulunmaktayım. Bu vesileyle
yüce heyetimizi saygıyla ve sevgiyle selamlıyorum. 
6
Mart 1930 tarihî, Cumhurbaşkanımız, Türkiye Cumhuriyeti’nin kurucu önderi Gazi
Mustafa Kemal Atatürk’ün Burdur’a gelişinin 86’ncı yıl dönümü. Bugün benim de
hazır bulunduğum kutlama etkinliklerinde gözlemlediğim, halkın ve gençlerin
sevgisi var oldukça Türkiye Cumhuriyeti’ni yıkmaya kimsenin gücü yetmeyecektir.
(CHP sıralarından “Bravo” sesleri, alkışlar) Gençlerde gördüğüm Atatürk sevgisi
bendeki bu inancı bir değil, bin kat daha artırmıştır. Bu vesileyle Gazi
Mustafa Kemal Atatürk’ün ve tüm şehitlerimizin aziz ruhları önünde saygıyla
eğiliyorum. 
Değerli
milletvekilleri, Anayasa’mıza göre bütçeyi halktan aldığı iradeyle ve yetkiyle
Türkiye Büyük Millet Meclisi yapar. Maliye Bakanına verilen gerektiğinde kaynak
artırım yetkisi, sürekli olarak vurguladığınız ve ağzınızdan düşürmediğiniz
millî iradeyi yok saymaktır. Maliye Bakanlığı bütçesi 156 milyar 104 milyon 374
bin liradır. Oysa ödeneğe kullanılacak miktarın 5 milyar lira civarında olması
gerekiyor. Aradaki fark aktarmalara kullanılacak. Tabii ki Maliye Bakanının
aktarma hakkı olacaktır ancak bu miktar sınırın üzerindedir ve Türkiye Büyük
Millet Meclisinin onayı olmadan Bakan yetkisiyle kullanılacaktır. 
Değerli
milletvekilleri, milletten aldığınız yetkiyi neden tek bir kişiye
devrediyorsunuz? Bu yetki gasbı millî iradeye saygısızlık değil midir? Bunu
içinize sindirebilecek misiniz? Mademki işi bu dereceye indirecektiniz gecenin
bu saatine kadar bizleri niye yordunuz? Alsaydınız bir boş kâğıt, üzerine
yazsaydınız bir rakam ve “Bundan Maliye Bakanı ve üst akıl sorumludur.”
deseydiniz, olup bitseydi.
Aileyi
siyasete karıştırmayalım tartışması oldu az önce ama Sayın Cumhurbaşkanının eşi
siyaset yapıyor ve diyor ki: “Artık yeni bir kavşaktayız, Türkiye’nin doksan
yıllık enkazını kaldırdık.” Unutmayın ki kazanımlarınızı Mustafa Kemal Atatürk
ve onun kurduğu Türkiye Cumhuriyeti’ne borçlusunuz. Bu enkazı kaldırırken
tuttuğunuz yer yanlış olmalı ki on üç yıllık devriiktidarınızda ortaya
dökülenleri sizlere anlatmak istiyorum.
HÜSNÜYE
ERDOĞAN (Konya) – Ya gecenin bu saatinde…
MEHMET
GÖKER (Devamla) – Gecenin bu saati de olabilir, bütçeyi yapmasaydınız
hanımefendi.
HÜSNÜYE
ERDOĞAN (Konya) – Kadınların üzerinden ellerinizi çekiniz lütfen.
MEHMET
GÖKER (Devamla) – Terörle mücadele yerine teröristle pazarlık masasına oturup âcizlik
sonucunda ülkeyi kan gölüne döndürdünüz. Her gün şehit tabutları yüreğimizi
yakmakta. Kadınlara uygulanan şiddet ve tecavüzlerde yaşanan yüzde 1400’lük
artış. Okul bahçelerinde peynir ekmek gibi satılan bonzailer. Kara para
aklanmasında 145 ülke arasında elde edilen 12’ncilik. Dünya yolsuzluk
sıralamasında 168 ülke arasında elde edilen 66’ncılık. Basın özgürlüğü
endeksinde 149’uncu sıradayız. Bunlar mıdır ileri demokrasi, bunlar mıdır
kazanımlarınız?
Değerli
milletvekilleri, size gerçek bir hikâye anlatmak istiyorum: Prusya Kralı II.
Friedrich Potsdam Ormanları’nda gezerken bir tepe görür, tepenin üstünde bir
değirmen vardır, tepe 5 tane olsa saray yapmak kolay ama o tepenin sahibine
gider, kendisine değirmeni satmasını ister, değirmenci bunun olmayacağını,
kendisinin tapulu malı olduğunu ve bu değirmenin atalarından kendisine
kaldığını, bunu da kendi çocuklarına devredeceğini söyler. Kral çok öfkelenir,
der ki: “Senin tapulu mülkün olsa da ben burayı zorla alacağım, bakalım o zaman
ne yapacaksın?” Tapusuz yere yapsa saray kaçak olacak. Değirmenci başını
kaldırır ve atının üzerinde bütün ihtişamıyla duran krala -malumunuz o
zamanlarda Mercedes marka zırhlı arabalar yok, atla geziliyor- sükûnet içinde
“Sen kralsın ama Berlin’de hâkimler var.” der.
Buradan
açıkça anlaşılması gereken şudur değerli milletvekilleri: Hukuk devletinde
idarenin tasarruflarına karşı bireylerin hak ve hukukunu korumakla görevli
kişiler, aynı zamanda, adaletin tecelli etmesinin de en büyük güvencesidir.
Hukuk herkese lazımdır, çok güçlü olduğunuz zamandan ziyade en zayıf
olduğunuzda daha da çok lazımdır. Onun için, herkesin karara saygı duyması
gereklidir. 
Bu
bağlamda, Ulu Önder Mustafa Kemal Atatürk’ün dediği gibi “Herhâlde dünyada bir
hak vardır ve hak kuvvetin üstündedir. Adalet gücü bağımsız olmayan bir
milletin devlet hâlinde varlığı kabul olunamaz.” 
Sayın
Başkan, değerli milletvekilleri; 2002 yılında tarımdan geçimini sağlayan
vatandaşlarımızın sayısı 7 milyon 460 binken, 2015 yılı sonunda bu sayı 5
milyon 475 bine kadar düşmüştür yani ülkemiz bir tarım ülkesi olmasına rağmen
iktidarın yanlış politikaları yüzünden, son on üç yılda 2 milyon çiftçi
tarımdan uzaklaşmıştır. 
Bunun
yanı sıra, AKP iktidara gelmeden önce, 2002 yılında çiftçimizin toplam borcu
530 milyonken bugün, bu rakam 28,5 milyar lira olmuştur. Tam da sizin
anlayacağınız dilde istikrar göstergesi. Çiftçiyi bilerek borçlandırdınız ve
kapitalizmin kölesi yaptınız. 
Hayvancılıkta
da durum farklı değil. Tüm Türkiye’de ve Burdur’da süt üreticileri isyanda.
Nasıl isyan etmesinler? Sütte referans fiyatınız 1 lira 15 kuruş. 
Bundan
iki gün önce Değerli Bakan Faruk Çelik burada “78 milyona kimsenin zulmetmeye;
alnının teriyle, güneşin altında kavrulan çiftçiye kimsenin zulmetmeye hakkı
yoktur.” dedikten beş dakika sonra cep telefonuma gelen mesajı sizlerle
paylaşmak istiyorum: “Sayın Vekilim, Tarım Bakanı şu an ‘Süt hakkında süt
üreticisini mağdur etmeye kimsenin hakkı yoktur.’ diyor ama biz 98 kuruşa süt
satıyoruz. Aynı zamanda, alıcı firma bize yem dayatması yapıyor. 4 liralık yemi
5 liraya alıyoruz. Aylık zararım 5 bin lira.” Bu, vatandaşın bana gelen
mesajıdır. Yorumu ve takdiri sizlere bırakıyorum. 
Değerli
milletvekilleri, ülkemiz içerisinde bir yılda üretilen süt miktarının parasal
değeri yaklaşık 10 milyar 274 milyon liradır. Gelin, Cumhurbaşkanlığına,
sorumluluğu olmayan bir Cumhurbaşkanına ayırdığınız örtülü ödeneğin örtüsünü
kaldırın, buradaki geliri, buradaki bütçeyi çiftçimize aktarın ve milletin
efendisi olan çiftçiye bir hayrınız dokunsun. (CHP sıralarından alkışlar)
Öte
yandan, 550 kilo ağırlığında olan bir sığırın günlük gideri, yemi, samanı, ilaç
gideri hesaplandığında yaklaşık maliyeti 22 lira 76 kuruştur. Aynı hayvanın günlük
-sizin deyişinizle, 1 lira 15 kuruştan, referans fiyattan- sütünü satsa alacağı
karşılık 22 liradır. Yani üretici ürününü referans fiyattan satsa dahi zararına
iş yapmaktadır.
26’ncı
Dönemde Türkiye Büyük Millet Meclisinde ortak bir kanunla yem ve gübrede KDV’yi
yüzde 1’e indirdik. Peki, bu indirdiğimiz KDV üreticiye gitti mi? Hayır.
Maalesef yansımadı değerli arkadaşlarım. Kaldırılan yüzde 8 KDV’nin tek kuruşu
çiftçiye gitmedi, aracıların cebine gitti. Örneğin, kepek 500 lirayken şimdi
600 lira. 2015’teki yem fiyatına göre KDV kaldırılmasına rağmen bugün yem daha
pahalı hâle gelmiştir.
Değerli
arkadaşlarım, biraz da şeker fabrikalarından bahsetmek istiyorum. Zira, vekili
olduğum Burdur’un ana geçim kaynaklarından biri şeker pancarıdır. Özelleştirme
kapsamına alınan Burdur Şeker Fabrikasının satış işlemi toplumsal direnç
karşısında bekletilmektedir. AKP Hükûmeti, Avrupa Birliğine vermiş olduğu köylü
nüfusunun yüzde 10’a düşürülmesi sözü kapsamında özelleştiremediği Burdur Şeker
Fabrikası için oyunların içerisine girmiştir. Şöyle ki, üretilen pancar, pancar
için nişasta bazlı tohum kullandırtılarak ürünün niteliğini düşürtmek yoluyla
üretici caydırılmaya çalışılmaktadır. Şeker fabrikalarını özelleştirmek demek
ülkemiz insanının mısır şurubuna mahkûm edilmesi demektir. Nişasta bazlı
şekerin içeriğinde bulunan mısır şurubunun insan sağlığını tehdit etmesi bir
doktor olarak beni bir hayli rahatsız etmektedir. Birçok diyet üründe ve
işlenmiş gıdada bulunan mısır şuruplarının karaciğer yağlanması, diyabet ve kanser
riskini yükselttiği ve buna bağlı olarak kalp krizine bağlı ölümleri artırdığı
unutulmamalıdır. Söz konusu bu oranı Bakanlar Kurulu kararıyla yüzde 50’ye
kadar artırmaya yetkili kıldınız. Üretici bu işten zarar etsin, vatandaş
isterse kanser olsun, yeter ki milletin anasına küfredenlerin işleri yürüsün.
Yüce Meclisi saygıyla selamlıyorum. (CHP sıralarından
“Bravo” sesleri, alkışlar)
BAŞKAN – Teşekkür ederim.
Şahsı adına Antalya Milletvekili Sayın Mehmet Günal
konuşacak.
Buyurun Sayın Günal. (MHP sıralarından alkışlar) 
Süreniz beş dakika.
MEHMET GÜNAL (Antalya) – Teşekkür ederim Sayın Başkan.
Değerli milletvekilleri, hepinizi saygıyla
selamlıyorum.
SALİH CORA (Trabzon) – Gecenin bu saatinde germe bizi
Sayın Günal.
MEHMET GÜNAL (Devamla) – Yok, teknik bilgi, eksik
olanları vereceğim Salih Bey, merak etmeyin yani. 
Şimdi, Sayın Bakan “bütçe disiplini” diyor, “ödenekler”
diyor, hepsini söylüyor ama bizim söylemekten dilimizde tüy bitti, “Sadece
geçen yılda 14-15 milyar bütçe üstü harcamalar var.” diyoruz, bunlar nereye
gidiyor, nereye aktarıyorsunuz? Erhan Bey defalarca nereden alıp nereye
aktarıldığını da Komisyonda anlattı, biz de söyledik ama maalesef
dinlemiyorsunuz.
Şimdi, değerli arkadaşlar, bütçe disiplini, verdiğimiz
paranın nereye harcandığını da… Sadece bütçe açığının ne kadar tuttuğunu veya
işte gayrisafi yurt içi hasılaya oranını içermiyor. Siz diyorsunuz ki: “Sağlığa
10 lira…” O 10 liranın oradan 5’ini alıyor, 5’ini harcıyor, önce o tarafa
aktarıyor, sonra bu tarafa aktarıyor, sonra nereye gittiğini biz görmüyoruz.
Biz personel harcamaları için “Devlet, memurunun maaşını ödeyemez.” denmesin
diye yetki veriyoruz ama oradan alınıyor, oradan başka yere, oradan başka yere,
sizin verdiğiniz bütçe hakkı farklı kullanılıyor. Diyeceksiniz ki “Hocam nasıl?”
Şimdi, yedek ödenekler, bütçeye koyduğumuz rakam geçen sene kaç, bu sene kaç,
2014’te ne olmuş? Yani 5018 sayılı Kanun’un 23’üncü maddesinde şöyle diyor:
“…genel bütçe ödeneklerinin yüzde ikisine kadar -verdiğimiz yetki bu, bakın-
Maliye Bakanlığı bütçesine yedek ödenek konulabilir. Bu ödenekten aktarma
yapmaya Maliye Bakanı yetkilidir.” Biz de veriyoruz.
BÜLENT YENER BEKTAŞOĞLU (Giresun) – Çok doğru.
MEHMET GÜNAL (Devamla) – Peki, önceki yıl kaç koymuş?
Bakıyoruz, -şimdi bu yılınkini de söyleyeceğim- 1,2 milyar koymuş, toplam
harcadığı 25,4 milyar. Bakın, diyorum ki: 1,2 milyar nere, 25,5 milyar nere?
Bir önceki yıl yine eleştirmişiz, yine var, muhalefet şerhimizde de var; 949
milyon koymuş yani 1 diyelim, 35-36 milyar harcamış. Şimdi, bu nasıl bütçe disiplini?
MEHMET
ERDOĞAN (Muğla) – Seçim vardı!
MEHMET
GÜNAL (Devamla) – Şimdi, değerli arkadaşlar, böyle bir şey olur mu? Kaç yapıyor
biliyor musunuz? Kanun maddesinde yüzde 2’yi okudum. Geçmiş yılın tutarı yüzde
5,7. Yüzde 2 nere, yüzde 5,7 nere. Nerede bütçe disiplini? Yani biz onu zaruri
hâllerde aktarsın diye veriyoruz. Oradan oraya, oradan oraya döndür, aynı şey
geliyor. On üç yıllık AKP iktidarında örtülü ödenek miktarı 17 kat artmış. Yani
şimdi, bunu sorma hakkımız yok mu? İçerisi ayrı. Bu kadar katı nereye
gönderiyorsunuz? Yani her sene var. Veya “Yetkisiz olarak Başbakanın örtülü
ödeneğini Cumhurbaşkanına nasıl verirsiniz?” dediğimiz zaman kızıyorsunuz.
Kanun çıkaracaksınız, ona göre vereceksiniz ama bir anda “Ben yaptım, oldu.”
oluyor. Bu ödeneklerle ilgili daha çok söyleyecek şey var, ama nereye
koyuyorlar? Bir de bakıyoruz ki 15 milyar ödenek üstü gider tartışıyoruz, Millî
Eğitim Bakanlığının içine yediriliyor, oradan sanki tamamı öğretmen maaşlarına
verilmiş gibi oradan başka yere geçiyor, tekrar dönüyor, izini kaybettirip
yeniden bize getiriyor. Sizin verdiğiniz yetkinin dışına çıkılıyor, onu
söylüyoruz. Bütçe disiplini demek, geliri de doğru tahmin etmek, gideri de
bizim burada yaptığımız tahsisata uygun bir şekilde yapmak demek. Onu
yapmadığınız zaman bize gelip sadece “Bütçe açığı rakamı şu oldu.” diyorsunuz. 
“Sağlığa
şu kadar harcadık.” diyorsunuz, ben de soruyorum: Peki, Sayın Bakan, şehir
hastaneleriyle ilgili önümüzdeki on beş yirmi yıl için yükümlülüğümüz ne oldu?
Kaç para her ay kira ödeyeceğiz? Bunları Hazine Müsteşarlığı hangi hesaplarda
bize gösterecek de bileceğiz? Bunlar bütçe gideri mi değil mi, sadece kira
gideri mi olacak? Sadece gerçekleştikçe mi yazacağız? “Borcumuz şu kadara
düştü.” diyorsunuz, güzel, ama millî gelire oranlarken hepsini birden
sayıyorsunuz? O millî geliri sadece devlet mi kazanıyor? Özel sektör o borcu
neyle ödeyecek? Hani söylediğimiz millî gelir rakamını nereden kazanıyoruz?
Vatandaşın çalıştığından kazanıyoruz. Devletin miktarı belli; yatırımı belli,
tüketimi belli. 
Peki,
bu millî geliri söylerken o vatandaşın borcu ne olacak? Neyle elde ettik o
millî geliri, onlara bakmamız lazım, onu söylüyorum. Dolayısıyla, sadece “Bizim
giderimiz şu kadar, gelirimiz bu kadar…” E, gelir tutmadığı zaman ne oluyor?
Eğer bu giderleri doğru yere yapmazsak, amaçladığımız yere yapmazsak gerekli
geri dönüşü sağlayamıyoruz, gerekli istihdamı sağlayamıyoruz. Dolayısıyla da
dönüyoruz… Her seferinde söylediğim gibi, ekim ayında yine vatandaşa dönüyor.
Daha doğru bir şekilde bunları izleyeyim, bizim kaygımız budur. 
Onları
yapmadığımız zaman yeniden borçlanarak bunları kapatmak zorunda kalırız diyor,
hayırlı akşamlar, hayırlı sabahlar diliyorum. (MHP sıralarından alkışlar)
BAŞKAN
– Teşekkür ederim Sayın Günal.
Şahsı
adına diğer konuşmacı Tekirdağ Milletvekili Metin Akgün.
Buyurun
Sayın Akgün. (AK PARTİ sıralarından alkışlar)
METİN
AKGÜN (Tekirdağ) – Sayın Başkan, değerli milletvekilleri; görüşmekte olduğumuz
2016 Yılı Merkezi Yönetim Bütçe Kanunu Tasarısı’nın 5’inci maddesi üzerinde
şahsım adına söz almış bulunmaktayım. Yüce heyetimizi ve aziz milletimizi
saygıyla selamlıyorum.
Sözlerime
başlamadan önce, aziz vatanımızın bölünmez bütünlüğü ve bekası uğruna şahadeti
göze alan kahraman güvenlik güçlerimize şükranlarımı ve minnetlerimi sunar, şahadete
erenlere Yüce Allah’tan rahmet, ailelerine ve milletimize başsağlığı dilerim. 
Türkiye
ekonomisinin lokomotifi olan Tekirdağ ilimizin sanayisinden ve Ergene
Nehri’nden bahsetmek istiyorum. Yaklaşık dört aydır, Meclis kürsüsünde konuşan
Trakya ve diğer Cumhuriyet Halk Partili milletvekillerinin genelde tarım ve
Ergene havzasıyla ilgili konuşmalarında Hükûmetimizi suçlayan ve devamlı olarak
tenkit eden konuşmalarına şahit oluyoruz. 
Değerli
milletvekilleri, Ergene Nehri Tekirdağ ilinin Saray bölgesinde Yıldız Dağları’ndan
doğan ve 283 kilometre yol katedip Meriç’e, Meriç’ten de denize dökülen bir
nehirdir. 1970’li yıllarda Çerkezköy bölgesine yapılan 2 veya 5 adet fabrikadan
bir gecede salınan -yanlış bir uygulama- ve arıtması olmayan fabrikadan çıkan
bir suyla 70’li yıllarda Ergene Nehri bütün balık ölümlerine şahit olmuş ve o
gün için Ulaş bölgesine kadar akan temiz suyun, ana nehri besleyen Çorlu
Suyu’nun da kirlenmesiyle Ergene Nehri bugünkü duruma gelmiştir.
Değerli
arkadaşlarım, değerli milletvekilleri; evet, 1980’li yıllarda Tekirdağ’ın Çorlu
ve Çerkezköy bölgesine yapılan fabrikalar, 2016 yılı bugün, 1.600’e ulaşmıştır.
Bu fabrikalar yapılırken biz 1970’li ve 80’li yıllarda -80’li yılları geçince-
iktidar değildik. Biz bugün iktidar partisi olan AK PARTİ’nin o zaman katliam
yapılan Ergene Nehri’ni 2011 ıslah OSB, 2013 OSB’lere geçerek yönetimlerini
kurup… Ve bugünkü Cumhurbaşkanımız Sayın Recep Tayyip Erdoğan’ın talimatıyla 10
milyar TL Trakya’ya para harcanmıştır. (AK PARTİ sıralarından alkışlar) Ve
bugün Ergene Havzası Eylem Planı bölgesinde sadece Tekirdağ’a ayrılan rakam 3
milyar 500 milyon TL’dir yani eski paraya göre 3 katrilyon 500 trilyondur.
Değerli
milletvekilleri, zaman zaman bu kürsüden çıkıp Cumhuriyet Halk Partisi Trakya
milletvekilleri, olduğu yerden şunu söylüyor: “Siz ne yatırım yaptınız, siz ne
zaman yatırım yaptınız? Siz Ergene’ye ne para harcadınız, Trakya’ya ne para
harcadınız?” Ben de size bunu söylüyorum değerli milletvekilleri: Çıkın,
bizlerle beraber gelin, şantiye ayakkabılarınızı giyin, biz size neler
yaptığımızı gösterelim, dudaklarınız uçuklasın. (AK PARTİ sıralarından
alkışlar)
MUSA
ÇAM (İzmir) – Maliye Bakanımız Ergene’ye ne yapmış, söyleyecek şimdi.
BÜLENT
YENER BEKTAŞOĞLU (Giresun) – Sayın Akgün…
METİN
AKGÜN (Devamla) – Teşekkür ederim. Çok uzaksınız, göremiyorum. 
Değerli
milletvekilleri, biz bugün bütün Türkiye’de varız. AK PARTİ olarak bize oy
vermeyen bütün insanların da emrindeyiz, onlar için de hizmete varız diyorum.
Hepinize
hayırlı akşamlar, iyi geceler diliyorum. Sağ olun, var olun. (AK PARTİ
sıralarından “Bravo!” sesleri, alkışlar)
BAŞKAN
- Teşekkür ederim.
ÖZGÜR
ÖZEL (Manisa) - Sayın Başkan…
BAŞKAN
- Sayın Özel, buyurun.
ÖZGÜR
ÖZEL (Manisa) - Sayın Başkan, “Cumhuriyet Halk Partisi Trakya milletvekilleri.”
diye başladı…
BAŞKAN
- Evet.
ÖZGÜR
ÖZEL (Manisa) - Sonra “Dudaklarınız uçuklasın.”la bitirdi. Cevap hakkımızı
Trakya Milletvekili Sayın Vecdi Gündoğdu kullanacaktır.
BAŞKAN
- Özür dilerim, hangi ilin milletvekili?
ÖZGÜR
ÖZEL (Manisa) - Kırklareli Milletvekilimiz Vecdi Bey kullanacak.
BAŞKAN
- Kırklareli Milletvekili Sayın Gündoğdu, buyurun. (CHP sıralarından alkışlar)
İki
dakika. 
V.- SATAŞMALARA İLİŞKİN KONUŞMALAR (Devam)
28.- Kırklareli Milletvekili Vecdi Gündoğdu’nun,
Tekirdağ Milletvekili Metin Akgün’ün 2016 Yılı Merkezi Yönetim Bütçe Kanunu
Tasarısı’nın 5’inci maddesi üzerinde şahsı adına yaptığı konuşması sırasında
Cumhuriyet Halk Partisine sataşması nedeniyle konuşması
VECDİ
GÜNDOĞDU (Kırklareli) - Teşekkür ediyorum Sayın Başkan.
Şimdi,
sayın milletvekili arkadaşımız az önce Trakya ve Ergene Nehri’nden bahsederken
sanki orada hiç yaşamamış bir milletvekili gibi bahsetti. 
SALİH
CORA (Trabzon) - Hiç yaşamadı! Öz Ergeneli kimdir? 
VECDİ
GÜNDOĞDU (Devamla) - Değerli arkadaşlar, şunu açıkça ifade ediyorum, ben önceki
burada yaptığım konuşmada Sayın Bakana da şunu sormuştum: Bizim Trakyalı
Bakanımız Sayın Müezzinoğlu…
Gülebilirsiniz.
Ergene’nin kıyısında biraz yaşasaydınız bugün öyle gülmezdiniz.
HÜSEYİN
BÜRGE (İstanbul) - Bu hâle nasıl geldiğini de bilmen lazım. Bu hâle
kendiliğinden gelmedi.
VECDİ
GÜNDOĞDU (Devamla) - Evet, değerli arkadaşlar, Sayın Bakanımız Müezzinoğlu
bundan iki yıl önce Ergene’nin ne kadar kötü durumda olduğunu belirten bir
ifade kullandı. 2013’teki ifadesinde dedi ki: “İki yıl sonra Ergene’de balık
tutacak düzeye getireceğiz.” Ve iki yıl geçti. Sayın Bakana da buradan
söyledim, dedim ki: “Eğer Sayın Bakan sözünde duruyorsa, sözünü de tutacaksa
gelsin, iki yıl sonra hep beraber gidelim, Ergene’de balık tutalım.” Ve
oltaların, yemlerin bizden de olduğunu söyledik Sayın Vekilim.
LÜTFİYE
İLKSEN CERİTOĞLU KURT (Çorum) - Biz balık tutmayı öğretiyoruz, balık
vermiyoruz.
VECDİ
GÜNDOĞDU (Devamla) - Şunu söyleyeyim açıkça: Hâlâ orada, Ergene’de düşen ve
bulunamayan 17 yaşında vatandaşımız var. Neden bulunamadı? Çünkü dalgıçlar dip
araması yapamadı, asitli sulardan dolayı dip araması yapamadı. Çünkü Ergene’de
artık su akmıyor, akan bir sıvı var sadece.
AYŞE
DOĞAN (Tekirdağ) – Niye belediyeler çalışmıyor Trakya bölgesinde? 
VECDİ
GÜNDOĞDU (Devamla) – Evet, belediyelere suçu atmak kolay. Netice itibarıyla…
MUSTAFA
YEL (Tekirdağ) – Kaç tane arıtma yaptınız, kaç arıtma yaptınız? 
VECDİ
GÜNDOĞDU (Devamla) – Şu anda Bakanlık 7 tane arıtmanın yapıldığını söylüyor ama
gidin, bir bakın bakalım arıtmaların hangisinin yapıldığına. 
MUSTAFA
YEL (Tekirdağ) – Hangi belediyeniz arıtma tesisi yaptı, onu cevaplar mısınız
Sayın Vekilim. 
VECDİ
GÜNDOĞDU (Devamla) – Efendim? 
MUSTAFA
YEL (Tekirdağ) – Hangi belediyeniz arıtma tesisi yaptı? 
VECDİ
GÜNDOĞDU (Devamla) – Su arıtma tesislerinin hepsi yapılıyor.
(Mikrofon
otomatik cihaz tarafından kapatıldı)
BAŞKAN
– Sayın Gündoğdu…
MUSTAFA
YEL (Tekirdağ) – Bir tane söyle, bir tane! 
VECDİ
GÜNDOĞDU (Devamla) – Hepsi yapılıyor. (CHP sıralarından alkışlar) 
BAŞKAN
– Teşekkür ederim Sayın Gündoğdu. 
MUSTAFA
YEL (Tekirdağ) – Hepsini DSİ yapıyor, DSİ!
OSMAN
AŞKIN BAK (Rize) – Gidip bakmak lazım, “10 milyar TL” dedi. 
MUSTAFA
YEL (Tekirdağ) – Bütün arıtma tesislerini DSİ yapıyor. 
METİN
AKGÜN (Tekirdağ ) – Sayın Başkan… 
BAŞKAN
– Sayın Akgün, nedir talebiniz?
MAHMUT
TANAL (İstanbul) – Sayın Başkan…
BAŞKAN
– Sayın Akgün’ün ismini söyledim. 
Sayın
Akgün, nedir talebiniz? 
METİN
AKGÜN (Tekirdağ) – Bana “Hiç yaşamamış.” demesi üzerine söz almak istiyorum.
BAŞKAN
– Size sataşmada bulunmadı Sayın Akgün. 
METİN
AKGÜN (Tekirdağ) – “Bölgede, Ergene Nehri’nde hiç yaşamayan bir vatandaşmış
gibi hareket etti” dedi. O sataşmadan dolayı söz istiyorum Sayın Başkanım. 
ERTUĞRUL
KÜRKCÜ (İzmir) – Ya, bir şey yok, sataşma falan. 
METİN
AKGÜN (Tekirdağ) – Sataşmadan söz istiyorum Sayın Başkanım. 
BAŞKAN
– Bir açıklamayı gerektiren bir hükümdür bu. İsterseniz yerinizden söz vereyim
size, bir dakika açıklama yapın. Sataşmada bulunmadı, iyi dinledim. 
ÖZGÜR
ÖZEL (Manisa) – Sayın Başkan, Mahmut Bey de yerinden bir söz… 
BAŞKAN
– Bir dakika… Talebini dinleyeyim, karar veririm. 
Buyurun
Sayın Akgün, bir dakika süreniz. 
VI.- AÇIKLAMALAR (Devam)
30.- Tekirdağ Milletvekili Metin Akgün’ün, Kırklareli
Milletvekili Vecdi Gündoğdu’nun sataşma nedeniyle yaptığı konuşmasındaki bazı
ifadelerine ilişkin açıklaması
METİN
AKGÜN (Tekirdağ) – Sayın Başkan, çok değerli milletvekillerim; evet, Kırklareli
Milletvekili arkadaşım “Sen orada yaşadın mı?” diye bana söyledi. Ben hemen… 
ÖZGÜR
ÖZEL (Manisa) – Şiveye bakarsan o yaşıyor, sen yaşamıyorsun. (AK PARTİ
sıralarından gürültüler)
BAŞKAN
– Sayın Özel… 
METİN
AKGÜN (Tekirdağ) – Süreyi başa alır mısınız Sayın Başkanım, lütfen. 
BAŞKAN
– Sayın Akgün, ben sizi dinliyorum. 
Buyurun.

METİN
AKGÜN (Tekirdağ) – Sayın arkadaşım -ben ona buradan sesleniyorum, onun yaşı çok
küçük- sayın milletvekilim dedi ki: Ben o derede yüzmeyi öğrenen, balık tutmayı
öğrenen bir vatandaşım. O yüzden, o konuyu geçiyorum.
MEHMET
GÜNAL (Antalya) – Doğrudur ama o çocukkenmiş işte. 
ÖZGÜR
ÖZEL (Manisa) – CHP iktidarında yüzüyordunuz. 
METİN
AKGÜN (Tekirdağ) – Değerli Milletvekilim, sana ben bir soru soruyorum:
Trakya’daki evsel atık tesislerini bugün bizim Hükûmetimiz, Devlet Su İşleri
yapıyor. Siz Cumhuriyet Halk Partili belediyeler olarak hangi arıtmayı
yaptınız? Bir tane bize gösterin, biz de sizi alkışlayalım diyorum.(AK PARTİ
sıralarından alkışlar) 
Teşekkür
ediyorum. 
BAŞKAN
– Teşekkür ederim. 
Sayın
Tanal, gündeme döneceğim, talebiniz nedir?
MAHMUT
TANAL (İstanbul) – Talep şu Sayın Başkanım: Ergene Nehri’yle ilgili, 2011
tarihinde, ilk milletvekili seçildiğimizde, bizzat bu atık sular nedeniyle
yapmış olduğum suç duyurusundan dolayı şu anda yargılama devam ediyor. Buradaki
sayın hatibin dediği gibi ruhsatların tamamı belediyelerin sınırlarının dışında
olup valiliğin sınırları içerisinde kalan…
PLAN VE BÜTÇE KOMİSYONU BAŞKANI SÜREYYA SADİ BİLGİÇ
(Isparta) – Sataşma nerede?
İLKNUR
İNCEÖZ (Aksaray) – Sayın Başkan, sataşma nerede de söz alıyor?
BAŞKAN
– Sataşmadan söz istemedi.
MAHMUT
TANAL (İstanbul) - …tüm yerlerdir. Şu anda oralarda yargılananlar ise kamu
görevlileridir; belediyelerle uzaktan yakından bir ilgisi yoktur, dosyası da şu
anda adliyededir. 
BAŞKAN
– Teşekkür ederim.
İLKNUR
İNCEÖZ (Aksaray) – Her şeyi Tanal biliyor, her şeyi!
MAHMUT
TANAL (İstanbul) – Bu açıdan ben söz istiyorum.
Ama
burada işin konusu da hiçbirisinde… Sayın Başkanım, valilik zamanında denetim
yapmadığı için, arıtma tesislerini koymadığı için, aynı zamanda Çevre
Bakanlığının da bu denetimlerde ihmali olduğu için şu anda yargılanıyor. Bununla
belediyelerimizin uzaktan yakından alakası, ilgisi yok. (CHP sıralarından
alkışlar)
BAŞKAN
– Teşekkür ederim.
Masmavi
bir Ergene diliyorum ve gündemimize dönüyorum… 
ÖZGÜR
ÖZEL (Manisa) – Sayın Başkan, bambaşka bir konuda, çok önemli ama…
BAŞKAN
– Nedir konu, çok önemli?
ÖZGÜR
ÖZEL (Manisa) – Meclis çalışanlarımızla ilgili bir şey söyleyeceğim Sayın
Başkan. Yani yerimden söz hakkı istiyorum Grup Başkan Vekili olarak.
BAŞKAN
– Buyurun.
Artık
bundan sonra bir dakika.
31.- Manisa Milletvekili Özgür Özel’in, çalışma düzeni
içinde stenograflara nöbet sistemi uygulanamadığından yeni stenograf istihdam
edilmesi konusunun son derece önemli olduğuna ilişkin açıklaması
ÖZGÜR
ÖZEL (Manisa) – Türkiye Büyük Millet Meclisi bütçesi görüşülürken ben
Cumhuriyet Halk Partisi Grubu adına konuştum. Sizin o zaman cevap verme
şansınız olmadı, öyle bir yerleşik uygulama olmadığını söylediniz. 
Şimdi,
saatin ikiyi geçmesinde emekçiler açısından fayda var. Kulislerimizdeki
çaycılarımız, polislerimiz saat ikiyi geçtiği takdirde istirahat hakkı
kazanıyorlar, geçmezse onu kazanamıyorlar ve yalvarıyorlar, “Aman bu kadar
durduk, hiç olmazsa ikiyi geçsin.” diye. 
Ama
bir başka mağdur grup var ki stenograflarımız, sabah yedide gitsek on birde
tekrar bizimle bir geliyorlar. Bu konuda, Meclis Başkanlığına, sizin
kanalınızla iletiyoruz ki, ilave stenograf istihdamı da son derece önemlidir,
onlara da nöbet ve izin sistemi önemlidir. Burada angarya uyguluyoruz hep
beraber. Bu haksızlığa sessiz kalmanız mümkün değil.
Teşekkür
ederim.
BAŞKAN
– Teşekkür ederim hassasiyetiniz için. Meclis Başkanına ileteceğim.
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Başkanım,
tutanaklara geçsin, yıpranma tazminatı gerekiyor stenograflar için!
BAŞKAN
- Sayın milletvekilleri, tamam, gündeme geliyoruz artık.
IV.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- 2016 Yılı Merkezi Yönetim Bütçe Kanunu
Tasarısı (1/529) ile Plan ve Bütçe Komisyonu Raporu (S.Sayısı: 118) (Devam)
2.- 2014 Yılı Merkezi Yönetim Kesin Hesap
Kanunu Tasarısı (1/297), 2014 Yılı Merkezi Yönetim Kesin Hesap Kanunu
Tasarısına İlişkin Olarak Hazırlanan 2014 Yılı Genel Uygunluk Bildiriminin
Sunulduğuna İlişkin Sayıştay Başkanlığı Tezkeresi (3/32), Merkezi Yönetim Kapsamındaki
Kamu İdarelerine, Sosyal Güvenlik Kurumlarına ve Diğer Kamu İdarelerine Ait
Toplam 208 Adet Denetim Raporunun Sunulduğuna İlişkin Sayıştay Başkanlığı
Tezkeresi (3/33), 2014 Yılı Dış Denetim Genel Değerlendirme Raporunun
Sunulduğuna İlişkin Sayıştay Başkanlığı Tezkeresi (3/34), 2014 Yılı Mali
İstatistikleri Değerlendirme Raporunun Sunulduğuna İlişkin Sayıştay Başkanlığı
Tezkeresi (3/35), 2014 Yılı Faaliyet Genel Değerlendirme Raporunun Sunulduğuna
İlişkin Sayıştay Başkanlığı Tezkeresi (3/36), 6085 Sayılı Sayıştay Kanunu
Uyarınca Hazırlanan Kalkınma Ajansları 2012 Yılı Genel Denetim Raporunun
Sunulduğuna İlişkin Sayıştay Başkanlığı Tezkeresi (3/28), 6085 Sayılı Sayıştay
Kanunu Uyarınca Hazırlanan 2013 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/31), 6085 Sayılı Sayıştay
Kanunu Uyarınca Hazırlanan 2014 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/37) ile Plan ve Bütçe
Komisyonu Raporu (S.Sayısı: 119) (Devam)
BAŞKAN
– Şimdi soru-cevap kısmına geldik.
Süremiz
on dakika. Bu on dakikanın beş dakikası sisteme giren milletvekillerinin soru
sorması şeklinde, diğer beş dakikası da bu sorulara cevap veren Sayın Bakanın
cevap vermesi şeklinde kullanılacak. 
Sayın
Erdoğan…
MEHMET
ERDOĞAN (Muğla) – Teşekkür ediyorum Sayın Başkan.
Ekonomi
Bakanlığının Eskişehir yolu üzerinde aylık kirası 2 milyon TL olan bir hizmet
binası kiraladığı doğru mudur? Bu doğruysa bu bina ne zaman kiralanmıştır? Bu
binaya kaç aydır kira ödenmektedir? Bu binaya ne zaman taşınacaklardır? Dört
beş aydır boşuna kira ödenmesi israf değil midir? Bu bina kime aittir? Ayrıca,
bunun dışında, lüks hizmet binaları için yüksek kira ödeyen kaç bakanlık ve
kamu kuruluşu vardır? Ayrıca, bu binaların bazılarının hizmete uygun olmadığı
da bilinmektedir. Bakanlıklar ve diğer kurumların kira olarak yıllık ne kadar
para ödediklerini de merak etmekteyiz. Ayrıca, aldığı yüksek kiralarla
zenginleşen mülk sahipleri kimlerdir?
Teşekkür
ediyorum.
BAŞKAN
– Teşekkür ederim.
Sayın
Tüzün, buyurun.
YAŞAR
TÜZÜN (Bilecik) – Teşekkür ediyorum Sayın Başkanım.
Aracılığınızla
Hükûmete ve Sayın Bakana bir sorum olacak. Bu son ekonomik gelişmeler
doğrultusunda teşvik bölgelerinin yeniden düzenlenmesi hakkında Hükûmetinizin
bir çalışması var mı? 
Aynı
zamanda, TÜİK kişi başına düşen gelir araştırmasını en son ne zaman yaptı ve
sektörel teşvik uygulamasına geçilmesinde Hükûmet noktasında bir çalışmanız var
mı? Böyle bir uygulama düşünüyor musunuz?
Teşekkür
ederim.
BAŞKAN
– Teşekkür ederim.
Sayın
Tüm…
MEHMET
TÜM (Balıkesir) – Teşekkür ederim.
Sorum
Maliye Bakanına. Kırmızı et fiyatlarındaki artış vatandaşın sofrasından eti
çıkarmıştır. Ette uygulanan KDV oranları toptan satışlarda yüzde 1 iken
perakende satışlarda yüzde 8 olarak alınmaktadır. Toptancı ile vatandaş
arasında bu oran farkının nedeni nedir? Bu uygulamayla vatandaş aleyhine
eşitlik ilkesini bozmuş olmuyor musunuz? Bu adaletsizliği düzeltecek misiniz? 
Asgari
ücretlilerle ilgili bir düzenleme yapacağınızı söylemiştiniz, ne aşamadadır? 
Üçüncü
sorum Gençlik ve Spor Bakanına. YURTKUR yurtları için sıra bekleyen on binlerce dar gelirli öğrencimiz var. Hükûmet
bir taraftan kamu binalarını TÜRGEV’e tahsis ederken diğer yandan da “paralel”
diye tabir ettiğiniz yurtlardan öğrencileri devlet yurtlarına yerleştiriyor.
Devlet yurtları için yedekte bekleyen öğrenci sayısı nedir? Paralel...
(Mikrofon otomatik cihaz tarafından kapatıldı) 
BAŞKAN – Teşekkür ederim. 
Sayın Tanal...
MAHMUT TANAL (İstanbul) – Teşekkür ederim Sayın Başkan.
Sayın Bakan, üçüncü köprüden bahsettiniz. Üçüncü
köprüye bağlanan yolların bulunduğu alanlardaki taşınmazları satın alan kişi ve
kuruluşlar hangileridir? 
Soru iki: Suriye’den Türkiye’ye gelen sığınmacıların
oturduğu illerin sayıları il il nedir? En fazla sığınmacılar hangi ilde
yaşamaktadır?
Soru üç: Kamu kurumlarında kaç tane araç vardır? Aynı
şekilde kaç araç kiralanmıştır? 
Soru dört: Şanlıurfa’nın köylerinde elektrikler
yanmıyor, bana gelen ihbarlar bu. Şanlıurfa’nın bu elektrik mağduriyetini ne zaman
gidereceksiniz? Ayrıca, bu bütçeden Şanlıurfa’ya ne kadar para ayrılmış
durumda?
BAŞKAN – Sayın Arslan...
KAZIM ARSLAN (Denizli) – Maliye Bakanına soruyorum:
Devletin kurum ve kurulları devamlılığı olan kurumlardır, binalarının
kendilerine ait olması da esastır. Buna rağmen birçok bakanlıkların büyük
rakamlarla kiralandığı görülmektir. Maliye Bakanlığı olarak, saray
harcamalarından tasarruf ederek anayasal dayanağı olmayan Cumhurbaşkanına
verilen örtülü ödeneği kaldırarak bakanlık binaları yapmayı ve bakanlıkları
kiradan kurtarmayı düşünüyor musunuz?
Teşekkür ederim. 
BAŞKAN – Sayın Erdem...
EREN ERDEM (İstanbul) – Sayın Bakan bu uzlaşma
tutanağıyla alakalı vicdanınızın rahat olduğunu söylediniz. Üç gün önce Ekonomi
Muhabirleri Derneği toplantısında spor kulüplerine vergi affı olmayacağını
ifade ettiniz. Yedi gün önce bir televizyon kanalında yine, vergi affının
gündemde olmadığını –ki Hürriyet gazetesinden alıntı yaptım, tekzip
ettirebilirsiniz çünkü orada okuduğum için söylüyorum- söylediniz. Yerleşik bir
temayül yokken ısrarla soruyorum, yüz milyonlarca TL’lik vergi affını vicdanla
tanımlamanız hangi hukuki normlar içerisinde değerlendirilebilir? Bunun
hukuktaki karşılığı nedir? Hangi kriterle bu borçlar silinmiştir ve neden böyle
bir uygulamaya gidilmiştir? Bunu açıklama ihtiyacı hissedeceğinizi düşünerek
saygılar sunuyorum.
BAŞKAN
– Sayın Bakan, buyurun. 
OKTAY
VURAL (İzmir) – 4/C’lilerle ilgili bir şey vardı, onu…
MALİYE
BAKANI NACİ AĞBAL (Bayburt) – Evet. Eğer müsaade ederseniz Sayın Vural’ın geçen
soruları arasında cevaplayamadığım 4/C’lilerin ek ödeme konusu vardı, onunla
başlayayım. 
Biliyorsunuz,
bizim, kamuda çalışan memurlara ve sözleşmeli personele ek ödeme yapılmaktadır.
4/C’li personel iki grup; bunlardan bir tanesi Sağlık Bakanlığına bağlı kurum
ve kuruluşlarda çalışan geçici personel. Bu arkadaşlarımız kendilerine de ek
ödemenin yapılması yönünde müracaatlarda bulunmuşlar, idare bunu kabul
etmeyince bu defa mahkemeye gidilmiş, idare mahkemesi de bu konuyu Anayasa
Mahkemesine taşımış “Bu, yasal olarak Anayasa’ya aykırıdır.” şeklinde. Fakat
Anayasa Mahkemesi bu başvuru talebini kabul etmemiş, Anayasa Mahkemesi temel
gerekçe olarak da bu kişilerin bulundukları statülerin memur ve sözleşmeli
personele göre farklı olduğunu dolayısıyla onlarla ilgili olarak özel bir
belirleme yapılmadığı için ek ödeme yapılamayacağına hükmetmiş. 
İkinci
grup personel ise, geçici personel ise ek ödeme kendilerine yapılmadığı için
mahkemelere gitmişler, bunlarla ilgili bazı mahkemeler lehte karar vermiş, bazı
mahkemeler aleyhte karar vermiş ama bu arada 2016 ve 2017 yıllarına ilişkin
toplu sözleşme görüşmelerinde sendikalarımız tarafından bu konu gündeme
getirilmiş ve orada da mutabık kalındığı şekliyle 4/C’li personelimize aylık
160 lira ek ödeme yapılması uygun görülmüş. Dolayısıyla, şu anda 4/C’li
personelimize sendikalarla varılan mutabakata göre aylık 160 lira ödeme
yapılmaktadır ama bu arada bir grup geçici personelimiz daha önceki açtıkları
davaları kazandıkları gerekçesiyle -oradaki, daha yüksek tutarda ek ödeme
hükmedilmiş- kendilerine bu ek ödemenin yapılmasını talep ediyorlar. 
Şimdi,
biliyorsunuz, Anayasa değişikliğiyle, memurlarla yapılan toplu sözleşme
hükümleri yasa hükmündedir. Dolayısıyla, bütün geçici personele öngörülen ek
ödeme tutarı ne ise, bunu ödemek zorundayız; geçmişten lehe olan mahkeme kararı
olsa bile daha sonraki bir tarihte yasa hükmünde olan bir toplu sözleşme hükmü
olduğu için 160 liralık ek ödemeyi yapıyoruz. 
Ayrıca,
burada, biliyorsunuz, uzun yıllar Ekonomi Bakanlığımız ve Hazine Müsteşarlığımız
Eskişehir yolunda aynı binayı paylaşıyorlardı. Tabii, burada, ortaya çıkan
ihtiyaç çerçevesinde, Hazine Müsteşarlığı orada görevlerine devam ederken
Ekonomi Bakanlığımız şu anda, yeni binasına taşındı. O bina biliyorsunuz, Halk
Bankası Genel Müdürlüğüne ait bir binaydı, Ekonomi Bakanlığı o binayı Halk
Bankası Genel Müdürlüğünden kiraladı, şu anda faaliyetlerine orada devam
ediyor. Yıllık kira bedeli konusunda şu anda elimde bir bilgi yok, onu da
öğrenir, ayrıca bilgi veririm. 
Teşvik
belgeleriyle ilgili olarak Ekonomi Bakanlığımızın görev alanına girdiği için şu
anda açıkçası bir bilgi vermem veya değerlendirmede bulunmam yanlış olur. 
Ayrıca,
bu YURTKUR öğrencilerine kontenjan konusunda da biliyorsunuz, AK PARTİ
hükûmetleri döneminde YURTKUR’un yurtlarının kontenjanlarında önemli artışlar
yapılmıştır. Nitekim, 2002 yılında YURTKUR’da barınan öğrenci sayısı 188 bin
iken, şu anda bu sayı 450 bine çıkmıştır. İnşallah, önümüzdeki dönemde yeni
bina kiralamalarıyla bu sayı daha da yukarıya çıkacaktır. 
Sayın
Tanal’ın Yavuz Sultan Selim Köprüsü’yle ilgili olarak sorduğu soruyla ilgili,
biliyorsunuz, bugün son tabliye de atıldı, Boğaz’ın iki yakası bir defa daha
birleşti. Tabii ki bu proje devam ederken orada birtakım kamulaştırmalar
yapılmış olabilir ama onunla ilgili özel olarak elimde şu anda bir veri mevcut
değil, yazılı olarak verelim, varsa verelim yazılı olarak ama Bakanlığımızın
görev alanına girmiyor. 
Taşıt
sayıları ve kiralamaları konusunda da yazılı olarak bilgi vereyim.
Şanlıurfa’daki
elektrik konusunu yarın öğreneyim, arkadaşlarla yarın öğrenelim, o konuda da
size özel olarak bilgi verelim. 
Sayın
Arslan kiralık binalarla ilgili olarak bütçeden yapılan harcamaları sordu.
Vakit daraldığı için, bütün milletvekillerine cevap vermek için onu da yazılı
olarak vereyim.
Sayın
Erdem’e son olarak şunu söyleyeyim: Benim Ekonomi Muhabirleri Derneğinde
yaptığım açıklama, genel anlamda vergi affı şeklinde bir çalışmamız…
(Mikrofon
otomatik cihaz tarafından kapatıldı) 
BAŞKAN
– Cümlenizi tamamlamanız için bir dakika vereyim size.
Toparlayın
lütfen.
MALİYE
BAKANI NACİ AĞBAL (Bayburt) – Benim Ekonomi Muhabirleri Derneğinde yaptığım
açıklama özel olarak spor kulüplerine dönük bir açıklama değildir. Orada bana
vergi affıyla ilgili bir soru soruldu, ben dedim ki: Geçen sene, biliyorsunuz,
yeniden yapılandırma kanunu çıkardık, şu anda uygulamaya devam ediliyor.
Dolayısıyla, bu anlamda, yeniden yapılandırmaya dönük bir çalışmamız yok.
Ayrıca, vergi aflarıyla ilgili de ayrıca bir çalışmamız yok. Onun için, spor
kulüplerine ilişkin özel bir açıklamam olmadı. Asla ve kata, yine Sayın
Erdem’in sorusundan hareketle söylüyorum, kimsenin borcu silinmemiştir. Yani
uzlaşma kesinleşmiş bir borç değildir. Bir vergi inceleme raporu yazılır,
yazıldıktan sonra -bu bir iddiadır- uzlaşma komisyonuna gelir. Bu, kanunla
kurulan bir komisyondur, yetkileri kanunlarla belirlenmiş bir komisyondur ve
yetkisini kullanırken bütün önüne gelen raporları kanunlar çerçevesinde
değerlendirir ve bir sonuca varır. Onun için, herhangi bir şekilde burada
borcun silinmesi diye bir şey söz konusu değildir. Vicdanım rahattır çünkü bu
olayın yani bu meselenin teknik tarafını otuz yıldır biliyorum, bu işler hep
böyle yapılır.
BAŞKAN
– Teşekkür ederim Sayın Bakan.
Sayın
milletvekilleri, madde üzerinde bir önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 2016 Yılı Merkezi Yönetim Bütçe Kanun Tasarısı’nın 5’inci maddesinin
“Yedek Ödenek” başlıklı (2)’nci fıkrasının başına “Toplam miktarı 3 milyar
TL’yi geçmemek kaydıyla,” ibaresinin eklenmesini arz ve teklif ederiz. 
 Oktay
Vural Erhan Usta Mehmet
Parsak
 İzmir Samsun Afyonkarahisar
 Baki
Şimşek İsmail Faruk Aksu Deniz
Depboylu
 Mersin İstanbul Aydın
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI SÜREYYA SADİ BİLGİÇ (Isparta) – Katılmıyoruz Sayın
Başkanım.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Anayasa’nın 162’nci maddesinin dördüncü fıkrası gereğince gerekçeyi
okutuyorum:
Gerekçe:
Özellikle
MEB personel gelirlerinden önemli miktarda ödenek yedek ödeneğe aktarılmakta,
buradan da başka harcama kalemlerine aktarılmaktadır. Bu hem kamu maliyesinde
dengesizliğe neden olmakta hem de Parlamentonun bütçe hakkını ihlal etmektedir.
O yüzden, buraya sınırlandırma getirmek uygun olacaktır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
5’inci
maddeyi oylarınıza sunuyorum: Kabul edenler… Kabul etmeyenler… 5’inci madde
kabul edilmiştir.
Sayın
milletvekilleri, hepinize teşekkür ederim. (AK PARTİ sıralarından alkışlar)
Programa
göre 2016 Yılı Merkezi Yönetim Bütçe Kanunu Tasarısı’nın oylanmamış maddelerini
görüşerek oylamalarını yapmak üzere 7 Mart 2016 Pazartesi günü saat 11.00’de
toplanmak üzere birleşimi kapatıyorum.
Kapanma Saati: 02.09




(x) 118 ve 119 S. Sayılı Basmayazılar ve
Ödenek Cetvelleri 26.02.2016 tarihli 45’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.


(x) Bu düzeltmeye ilişkin ifade
05/03/2016 tarihli 53’üncü Birleşim Tutanağı’nın 318’inci sayfasında yer
almaktadır.


(x) Bu bölümlerde hatip tarafından Türkçe
olmayan kelimeler ifade edildi.








(x) Bu bölümde hatip tarafından Türkçe
olmayan kelimeler ifade edildi.


(x) Bu bölümlerde hatip tarafından Türkçe
olmayan bir kelimeler ifade edildi.










