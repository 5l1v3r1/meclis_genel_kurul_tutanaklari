



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

84’üncü Birleşim
28 Mayıs 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- YOKLAMALAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili Hişyar Özsoy’un, dış
politikada yaşanan güncel gelişmelere ilişkin gündem dışı konuşması
2.- Ordu Milletvekili Mustafa Adıgüzel’in, Ordu ilinin
sorunlarına ilişkin gündem dışı konuşması
3.- İstanbul Milletvekili Zafer Sırakaya’nın,
Avusturya’da ilkokul çocuklarına getirilen başörtüsü yasağına ve Avrupa’da
artan İslamofobiye ilişkin gündem dışı konuşması 

IV.- AÇIKLAMALAR
1.- Osmaniye Milletvekili Mücahit Durmuşoğlu’nun, 2019
yılının Prof. Dr. Fuat Sezgin Yılı olarak ilan edildiğine ilişkin açıklaması
2.- Tekirdağ Milletvekili İlhami Özcan Aygun’un, Çorlu
Havalimanı’nın adının “Tekirdağ Çorlu Atatürk Havalimanı” olarak
değiştirildiğine ancak işlerliğinin artırılmadığına ilişkin açıklaması
3.- Kahramanmaraş Milletvekili Sefer Aycan’ın,
Uluslararası Lösemili Çocuklar Haftası’na ilişkin açıklaması

4.- Mersin Milletvekili Olcay Kılavuz’un, Kuzey Irak’ta
yürütülen Pençe Operasyonu’na, Çin’in asimilasyona maruz bıraktığı soydaşlara
karşı devletimizi, Meclisi hassas olmaya davet ettiğine ve 28 Mayıs Azerbaycan
Cumhuriyeti’nin kuruluşunun 101’inci yıl dönümüne ilişkin açıklaması
5.- Gaziantep Milletvekili İmam Hüseyin Filiz’in, 29
Mayıs Sayıştayın kuruluşunun 157’nci yıl dönümüne ilişkin açıklaması
6.- Antalya Milletvekili Atay Uslu’nun, Antalya ilinin
turizm açısından olduğu kadar tarım açısından da Türkiye’nin başkenti olduğuna
ilişkin açıklaması
7.- Amasya Milletvekili Mustafa Levent Karahocagil’in,
CHP’nin tarihine bakıldığında düzenbazlıkların görüldüğüne ve CHP demenin ne
demek olduğuna ilişkin açıklaması
8.- Kahramanmaraş Milletvekili İmran Kılıç’ın, 25-31
Mayıs Etik Haftası’na ilişkin açıklaması
9.- Denizli Milletvekili Cahit Özkan’ın, Gazi Meclisin
çatısı altında yapılan eleştirilerin Meclisin mehabetine yakışır şekilde olması
gerektiğine ve Amasya Milletvekili Mustafa Levent Karahocagil’in yaptığı
açıklamasındaki bazı ifadelerinin maksadını aştığına ilişkin açıklaması
10.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ve Amasya
Milletvekili Mustafa Levent Karahocagil’in yaptığı açıklamasında sarf ettiği
sözlerine karşı Oturum Başkanı TBMM Başkan Vekili Celal Adan’ın tutumunun
kıymetli olduğuna ilişkin açıklaması
11.- Mersin Milletvekili Ali Cumhur Taşkın’ın, 27 Mayıs
darbesinin 59’uncu yıl dönümüne ilişkin açıklaması
12.- Erzincan Milletvekili Süleyman Karaman’ın,
Turistik Doğu Ekspresi’nin 29 Mayıs 2019 tarihi itibarıyla ilk seferine
başlayacağına ilişkin açıklaması
13.- Zonguldak Milletvekili Ahmet Çolakoğlu’nun, AK
PARTİ iktidarları döneminde yerli kömür üretimine önem verildiğine ve Türkiye
Taşkömürü Kurumuna yapılan işçi alımlarından dolayı Zonguldak, Karabük ve
Bartın halkı adına teşekkür ettiğine ilişkin açıklaması
14.- Mersin Milletvekili Alpay Antmen’in, Genel Kurulu
ziyaret eden Akdeniz Roman Dernekleri Federasyonu temsilcileri ile Trakya ve
İzmir Romanlarını saygıyla selamladığına ilişkin açıklaması
15.- Mersin Milletvekili Baki Şimşek’in, Genel Kurulu
ziyaret eden Roman derneklerine “Hoş geldiniz.” dediğine ve yaş meyve sebze
üreticilerinin mağduriyetine ilişkin açıklaması
16.- Kocaeli Milletvekili Emine Zeybek’in, İzmit
Belediye Başkanı Fatma Kaplan Hürriyet’in evine ekmek götürmekten başka derdi
olmayan emekçileri bayram öncesi neden kapının önüne koyduğunu öğrenmek
istediğine ilişkin açıklaması
17.- Kahramanmaraş Milletvekili Habibe Öçal’ın, Kuzey
Irak’ta yürütülen Pençe Operasyonu’na ilişkin açıklaması
18.- Kocaeli Milletvekili Lütfü Türkkan’ın, Başbuğ
Alparslan Türkeş’in Hakk’a yürüyen Genel Sekreter Yardımcısı Naci Memiş ile 28
Mayıs 1953 tarihinde Kore’de savaşarak şehit olan askerlerimize Allah’tan
rahmet dilediğine, 28 Mayıs Azerbaycan Cumhuriyeti’nin kuruluşunun 101’inci yıl
dönümüne, OHAL İşlemleri İnceleme Komisyonunun mağduriyetleri bir an önce
gidermesi gerektiğine ve Ramazan Bayramı’nı ülkesinde geçirmek isteyen
Suriyelilerin ülkesinde yaşamayıp Türkiye’ye neden tekrar dönmek istediğini
öğrenmek istediğine ilişkin açıklaması
19.- Sakarya Milletvekili Muhammed Levent Bülbül’ün,
Kuzey Irak’ta yürütülen Pençe Operasyonu’na, 28 Mayıs Azerbaycan
Cumhuriyeti’nin kuruluşunun 101’inci yıl dönümü vesilesiyle kurucu lideri
Mehmet Emin Resulzade’yi, Kafkas İslam Ordusu Komutanı Nuri Paşa’yı, millî
istiklal şairi Ahmed Cevad’ı, merhum devlet başkanları Ebulfez Elçibey ile
Haydar Aliyev’i rahmetle andıklarına ve Dağlık Karabağ’ın Ermeni işgalinden
kurtulması gerektiğine ilişkin açıklaması
20.- Mersin Milletvekili Fatma Kurtulan’ın, 28 Mayıs
Gezi direnişinin 6’ncı yıl dönümü vesilesiyle Berkin Elvan, Ethem Sarısülük ve
Ali İsmail Korkmaz’ın şahsında o dönem yaşamını yitirenleri saygıyla andığına,
Afyonkarahisar Milletvekili Mehmet Taytak’ın “Geçmişi karıştırmaya çalışanların
sonu geçmişte dedelerinin başına gelenlerden çok farklı olmayacaktır.”
söyleminin ne anlama geldiğini, Meclisin bu söylemi kabul edip etmediğini ve
Oturum Başkanı TBMM Başkan Vekili Celal Adan’ın tutumunun ne olacağını öğrenmek
istediğine, halkın iradesiyle seçilen bir belediye başkanına “şarlatan”
denilmesini reddettiklerine ilişkin açıklaması
21.- Manisa Milletvekili Özgür Özel’in, 28 Mayıs
Azerbaycan Cumhuriyeti’nin kuruluşunun 101’inci, Millî Mücadele Dönemi’nin ilk
ulusal belgesi olan Havza Genelgesi’nin yayımlanmasının 100’üncü ve ünlü şair
Edip Cansever’in ölümünün 33’üncü yıl dönümüne, 28 Mayıs Gezi direnişinin 6’ncı
yıl dönümü vesilesiyle yaşamını yitiren Berkin Elvan, Ethem Sarısülük, Ali
İsmail Korkmaz, Ahmet Atakan, Mehmet Ayvalıtaş, Abdullah Cömert, Medeni
Yıldırım, Mustafa Sarı, İrfan Tuna, Selim Önder, Zeynep Eryaşar ve Serdar
Kadakal’ı saygıyla andıklarına, bayram ikramiyesinden faydalanamayan
emeklilerin mağduriyetinin giderilmesi ve ikramiyelerin günün şartlarına göre
yeniden düzenlenmesi gerektiğine ilişkin açıklaması
22.- Denizli Milletvekili Cahit Özkan’ın, korunması
gereken en önemli değerin demokrasi ve hukuk devleti kuralları olduğuna, 27
Mayıs darbesinin 1980 yılına kadar özgürlük ve demokrasi bayramı olarak
kutlandığına, Gezi’nin zaman içerisinde bu ülkenin millî iradesine karşı bir
kalkışma olduğunun anlaşılacağına, Gazi Meclisin bugüne kadar millî irade
istikametinde verdiği mücadeleyi kutladığına, millî birlik ve beraberlikle
geleceğe yürüneceğine ilişkin açıklaması
23.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ve dünya
siyaset tarihinin en önemli sivil itaatsizlik ve sivil direniş eylemlerinden
olan Gezi direnişinin önünde saygıyla eğildiklerine ilişkin açıklaması
24.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
25.- Amasya Milletvekili Hasan Çilez’in, Amasya ilinde
yaşanan dolu sonrası hasar tespit çalışmalarının yapıldığına ve zarar gören
vatandaşlara geçmiş olsun dileğinde bulunduğuna ilişkin açıklaması
26.- İstanbul Milletvekili Hayrettin Nuhoğlu’nun, 29
Mayıs Şair Dilâver Cebeci’yi ölümünün 11’inci yıl dönümünde rahmetle andığına,
Ampute Futbol Şampiyonlar Ligi’nde şampiyon olan Ortotek Gaziler’in
sporcularını, yöneticilerini ve Kulüp Başkanı Mustafa Döğer’i kutladığına
ilişkin açıklaması
27.- Adana Milletvekili Müzeyyen Şevkin’in, Ramazan
Bayramı’ndan önce ödenecek olan pamuk desteklemesi verilecek iller listesinde
neden Adanalı pamuk üreticilerinin yer almadığını öğrenmek istediğine ilişkin
açıklaması
28.- Malatya Milletvekili Mehmet Celal Fendoğlu’nun,
yeni eğitim programında tarih dersinin zorunlu olması gerektiğine ilişkin
açıklaması
29.- İstanbul Milletvekili Şamil Ayrım’ın, 28 Mayıs
Azerbaycan Cumhuriyeti’nin kuruluşunun 101’inci yıl dönümünü kutladığına,
Karabağ başta olmak üzere işgal edilen Azerbaycan topraklarının Azerbaycan’a
iade edilmesi gerektiğine ilişkin açıklaması
30.- İzmir Milletvekili Tamer Osmanağaoğlu’nun, 27
Mayıs 1980 tarihinde şehadete erişen dönemin Gümrük ve Tekel Bakanı Gün Sazak
ve ülkücü şehitler ile 28 Mayıs Azerbaycan Cumhuriyeti’nin kuruluşunun 101’inci
yıl dönümünü vesilesiyle kurucu lideri Mehmet Emin Resulzade’yi rahmetle
andığına ilişkin açıklaması
31.- Adana Milletvekili Ayşe Sibel Ersoy’un, 25-31
Mayıs Etik Haftası’na ilişkin açıklaması
32.- İstanbul Milletvekili Mehmet Akif Hamzaçebi’nin,
fındığın stratejik ürün olduğuna ve fiyatının piyasaya emanet edilemeyeceğine,
fındık üreticisinin 2006 yılında don afetinden kaynaklanan alacağını Hükûmetin
ödeyip ödemediğini öğrenmek istediğine ilişkin açıklaması
33.- Trabzon Milletvekili Hüseyin Örs’ün, 2018 genel
seçimlerinde Adalet ve Kalkınma Partisinin fındık üreticilerine ve Trabzon
iline verdiği sözlere ilişkin açıklaması
34.- Ordu Milletvekili Cemal Enginyurt’un, Trabzon
Milletvekili Hüseyin Örs’ün yaptığı açıklamasındaki bazı ifadelerine ilişkin
açıklaması
35.- Giresun Milletvekili Cemal Öztürk’ün, fındık
üzerinden spekülasyon yapılmaması gerektiğine, Tarım ve Orman Bakanlığı ile
Hükûmetin fındığı takip ettiğine ilişkin açıklaması
36.- Ankara Milletvekili Filiz Kerestecioğlu Demir’in,
Mersin Milletvekili Zeynep Gül Yılmaz’ın HDP grup önerisi üzerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
37.- Denizli Milletvekili Cahit Özkan’ın, Ankara
Milletvekili Filiz Kerestecioğlu Demir’in yaptığı açıklamasındaki bazı
ifadelerine ve yargının görevine giren meseleleri Genel Kurul gündemine
getirerek hukuki olarak verilmiş olan kararları yok saymanın kabulünün mümkün
olmadığına ilişkin açıklaması
38.- Ankara Milletvekili Filiz Kerestecioğlu Demir’in,
Denizli Milletvekili Cahit Özkan’ın yaptığı açıklamasındaki bazı ifadelerine
ilişkin açıklaması
39.- Siirt Milletvekili Meral Danış Beştaş’ın, AKP
iktidarı olarak işkenceye sıfır toleranstan işkenceye tam destek verme
noktasına gelindiğine ilişkin açıklaması
40.- Denizli Milletvekili Cahit Özkan’ın, işkenceyi
kabul etmenin mümkün olmadığına ilişkin açıklaması
41.- Kocaeli Milletvekili Haydar Akar’ın, Kocaeli
Milletvekili Emine Zeybek’in İzmit Belediye Başkanı Fatma Kaplan Hürriyet’le
ilgili iddialarına ilişkin açıklaması
42.- Iğdır Milletvekili Yaşar Karadağ’ın, 28 Mayıs
Azerbaycan Cumhuriyeti’nin kuruluşunun 101’inci yıl dönümüne ilişkin açıklaması
43.- Denizli Milletvekili Cahit Özkan’ın, Manisa
Milletvekili Özgür Özel’in CHP grup önerisi üzerinde CHP Grubu adına yaptığı
konuşmasındaki bazı ifadelerine ilişkin açıklaması
44.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
45.- Adana Milletvekili Muharrem Varlı’nın, Adana ve
Mersin çiftçisine de yağlı tohum prim desteğinin ödenmesi gerektiğine ilişkin
açıklaması
46.- Tekirdağ Milletvekili İlhami Özcan Aygun’un,
çitfçi desteklerinin ödenmediğine ve Ecmel Ercan’ın Cumhurbaşkanlığı
kararnamesine aykırı olarak Tarım ve Orman Bakanlığı Destek Hizmetleri Dairesi
Başkanlığına atamasının nasıl yapıldığını öğrenmek istediğine ilişkin
açıklaması
47.- Manisa Milletvekili Özgür Özel’in, yasama
görevinin yanında denetim görevlerinin de bulunduğuna, Parlamentoyu çalıştırma
yükümlülüğünün iktidar partisinde olduğuna ve Anayasa’ya sadakat yemini
edenlerin Anayasa’ya karşı muvazaa suçu işleyemeyeceğine ilişkin açıklaması
48.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine, TBMM
İçtüzüğü’nde değişikliğe ihtiyaç olduğuna, yeni sistemde Parlamento olarak
evrensel anlamda ihtiyaçları karşılayacak ve konjonktüre göre değişmeyen
yasaların hayata geçirilmesi gerektiğine ilişkin açıklaması
49.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
50.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
51.- Kırıkkale Milletvekili Halil Öztürk’ün, Kırıkkale
ilindeki işsizlik sorununa ve Kırıkkale Silah Sanayi İhtisas OSB’ye teşvik ve
destek beklediklerine ilişkin açıklaması
52.- Adana Milletvekili Müzeyyen Şevkin’in, basın kartı
konusunda yaşanan mağduriyetin Cumhurbaşkanlığı İletişim Başkanlığı tarafından
bir an önce sonlandırılması gerektiğine ilişkin açıklaması
53.- Hatay Milletvekili Serkan Topal’ın, 696 sayılı
Kanun Hükmünde Kararname’yle sözleşmeli kadroya alınan Millî Eğitim Bakanlığı
bünyesinde çalışan eski taşeron işçilerin sözleşmelerinin iki ay süreyle askıya
alınmasıyla oluşan mağduriyetin önlenmesi gerektiğine ilişkin açıklaması
54.- Kocaeli Milletvekili Lütfü Türkkan’ın, Plan ve
Bütçe Komisyonu Başkanı Lütfi Elvan’ın ifade ettiği Kocaeli ilindeki 2002
yılına ait firma sayısının doğru olmadığına ve Kocaeli ilindeki işsizlik
sorununa ilişkin açıklaması
55.- Manisa Milletvekili Özgür Özel’in, Türkiye’deki
tüm işçileri temsil eden HAK-İŞ, TÜRK-İŞ ve DİSK’in imzalarına saygılı olunması
ve bir atanmış bakanın Parlamento üzerinde vesayet kurma çabalarına “dur”
denilmesi gerektiğine ilişkin açıklaması
56.- Plan ve Bütçe Komisyonu Başkanı Lütfi Elvan’ın,
Manisa Milletvekili Özgür Özel’in ve Kocaeli Milletvekili Lütfü Türkkan yaptığı
açıklamasındaki bazı ifadelerine ilişkin açıklaması
57.- Manisa Milletvekili Özgür Özel’in, Plan ve Bütçe
Komisyonu Başkanı Lütfi Elvan’ın yaptığı açıklamasındaki bazı ifadelerine
ilişkin açıklaması

V.- DİSİPLİN CEZASI İŞLEMLERİ
1.- Amasya Milletvekili Mustafa Levent Karahocagil’e,
yaptığı açıklaması sırasında sarf ettiği sözleri İç Tüzük’ün 157’nci maddesi
uyarınca sükûneti, çalışma düzenini bozduğundan uyarma cezası verilmesi




VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 22/2/2019 tarihinde Trabzon
Milletvekili Hüseyin Örs ve 20 milletvekili tarafından, Trabzon’da temel geçim
kaynaklarını oluşturan sektörlerin sorunlarının incelenerek bu sorunlara
çözümler üretilmesi amacıyla verilmiş olan (10/1015) esas numaralı Meclis
Araştırması Önergesinin ön görüşmelerinin, Genel Kurulun 28 Mayıs 2019 Salı
günkü birleşiminde yapılmasına ilişkin önerisi 
2.- HDP Grubunun, 23/5/2019 tarihinde Şanlıurfa
Milletvekili Nimetullah Erdoğmuş ve arkadaşları tarafından, Şanlıurfa ve
Halfeti ilçesinde yaşanan kötü muamele iddialarının araştırılması amacıyla
verilmiş olan Meclis araştırması önergesinin ön görüşmelerinin, Genel Kurulun
28 Mayıs 2019 Salı günkü birleşiminde yapılmasına ilişkin önerisi
3.- CHP Grubunun, 27/5/2019 tarihinde Grup Başkan
Vekili Manisa Milletvekili Özgür Özel tarafından, gazetecilere yönelik artan
saldırıların araştırılması amacıyla verilmiş olan Meclis araştırması
önergesinin ön görüşmelerinin, Genel Kurulun 28 Mayıs 2019 Salı günkü
birleşiminde yapılmasına ilişkin önerisi
4.- AK PARTİ Grubunun, Genel Kurulun çalışma gün ve
saatlerinin yeniden düzenlenmesine; bastırılarak dağıtılan 68 ve 69 sıra sayılı
Kanun Teklifilerinin kırk sekiz saat geçmeden gündemin "Kanun Teklifleri
ile Komisyonlardan Gelen Diğer İşler” kısmının sırasıyla 1’inci ve 2’nci
sıralarına; 17 ve 57 sıra sayılı Kanun Tekliflerinin ise yine bu kısmın
sırasıyla 3’üncü ve 4’üncü sıralarına alınmasına ve diğer işlerin sırasının
buna göre teselsül ettirilmesine; 68 ve 69 sıra sayılı Kanun Tekliflerinin İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi

VII.- BAŞKANLIĞIN GENEL KURULA SUNUŞLARI
A) Önergeler
1.- Uşak Milletvekili Özkan Yalım’ın (2/1381) esas
numaralı Katma Değer Vergisi Kanununda Değişiklik Yapılmasına Dair Kanun
Teklifi’nin doğrudan gündeme alınmasına ilişkin önergesi (4/31)

VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Nevzat Şatıroğlu ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 61
Milletvekilinin Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi (2/1908) ile Plan ve Bütçe Komisyonu Raporu (S.
Sayısı: 68)
28 Mayıs 2019 Salı
BİRİNCİ OTURUM
Açılma Saati: 15.01
BAŞKAN: Başkan Vekili Celal ADAN
KÂTİP
ÜYELER: Şeyhmus DİNÇEL (Mardin), Bayram ÖZÇELİK (Burdur)
----- 0 -----
BAŞKAN
– Türkiye Büyük Millet Meclisinin 84’üncü Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, dış politikada yaşanan güncel gelişmeler hakkında söz isteyen
Diyarbakır Milletvekili Hişyar Özsoy’a aittir.
Buyurun
Sayın Özsoy. (HDP sıralarından alkışlar) 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Diyarbakır Milletvekili Hişyar Özsoy’un, dış
politikada yaşanan güncel gelişmelere ilişkin gündem dışı konuşması
HİŞYAR
ÖZSOY (Diyarbakır) – Sayın Başkan, teşekkür ediyorum.
Değerli
milletvekilleri, bugün kısaca dış politikada birkaç güncel gelişmeye değinmek
istiyorum. Malumunuz, bayağı bir zamandır Türkiye’de hem içte hem de dışta
kutuplaştıran, çatıştıran bir söylemle politika yapılıyor. İçte kutuplaştırıcı,
çatışmacı söylemin sonuçlarını İstanbul seçimlerinde gördük. Bu kutuplaştıran,
çatıştıran söylemin ne topluma ne de iktidara herhangi bir şey kazandırmadığı
ortada. 
Diğer
taraftan, dış politikada yine uzun zamandır gözlemlediğimiz yani kaba bir
tabirle “Ver mehteri!” diye tarifleyebileceğimiz bir politik söylem söz konusu.
Bundan kastım, sürekli olarak dış politikayı bir halkla ilişkiler enstrümanı
gibi düşünüp popülist, seçim meydanlarında bizim, hani “Ey Trump!” “Ey Obama!”
“Ey Merkel!” “Ey Putin!” gibi birtakım efelenmelerle gözlemlediğimiz ama
nihayetinde yaptırımlar da gelince “Dostum Trump” “Dostum Obama” ne bileyim
işte “Dostum İsrail” gibi dış politikada çark edildiğini de biz gözlemledik.
Şimdi,
Türkiye, dış politika itibarıyla son derece dar bir konjonktüre giriyor. Dikkat
ederseniz hem Rusya’yla hem Amerika’yla… Yani Rusya’yla yakınlaşmanın,
Amerika’yla uzaklaşmanın temelinde Türkiye’nin Suriye ve Rojava politikası söz
konusu. Kürt karşıtlığı üzerinden uzun zamandır devam ettirilen bu politikalar,
en nihayetinde bir yol ayrımına gelmiş durumda. İdlib’de Rusya’yla olan
ilişkiler iyice geriliyor. Yine Rojava hattında Amerika’yla bir dizi
müzakereler falan yapılıyor ama söylemeye çalıştığım temel nokta şudur:
Türkiye’nin hem Rusya’yla hem Amerika’yla hem Avrupa’yla, Avrupa Birliğiyle,
Avrupa Konseyiyle ilişkilerini dolayımlayan, ilişkilerini yeniden şekillendiren
meselenin ortasına baktığımız zaman, Ora Doğu’da koskocamanlaşmış, uluslararası
bir karakter almış ve Suriye’de, Rojava’da şu an somutlaşmış bir Kürt meselesi
söz konusu. Maalesef, bu Kürt meselesine demokratik diyalog, uzlaşı temelinde çözüm
bulamadığınız zaman ne oluyor? Güvenlik ve askerî politikalara hız veriliyor.
Bugün, malumunuz, “Pençe Operasyonu” diyorlar sanırım, yine başlıklar atıldı,
sınır ötesi operasyon… Sanırım ilki 1980’lerde filan yapılmış, otuz beş yıldır
aynı hikâyeleri tekrar tekrar dinliyoruz.
Sınır
ötesi operasyonlardan bir taraftan medet umuluyor, diğer taraftan -uluslararası
basına da çok yakın bir zamanda düştü- Türkiye’de çok gündem olmadı ama
İdlib’deki gerilim yüzünden Türkiye’nin, Türkiye adına vesayet savaşları
yürüten gruplara tekrar silah gönderdiğine dair birtakım bilgiler uluslararası
medyada yer buldu. Şu ana kadar Hükûmetten herhangi bir doğrulama veyahut da
yalanlama gelmedi. Orada da mesele şöyle bir noktaya doğru seyrediyor
arkadaşlar: Rusya’yla yani “Dostum Putin” siyasetinin de artık bir yol ayrımına
geldiğini görüyoruz. Tabii, Türkiye'deki Suriye’ye yönelik politikayı
özetlemeye çalışırsak bir iki kelimeyle “Kürt, anasını görmesin.” siyasetidir
herhâlde. Bunun şu ana kadar bu ülkeye de bu iktidara da doğru düzgün bir
faydası olmadığını biz görüyoruz. Rusya’ya verilen tavizler, Amerika’ya verilen
tavizler -ekonomik tavizler, diplomatik tavizler- sonunda gelinen nokta,
kangrenleşmiş ve hâlâ çözülememiş Orta Doğu’nun orta yerinde kocaman bir Kürt
meselesi var. Bizim, dünyayla -Avrupa özellikle- Avrupa, Amerika, Rusya’yla
ilişkilerimizin başka bir seyir alabileceğini düşünüyoruz ama bunun merkezinde
de Kürt meselesine dair ciddi bir değişikliğin olması gerekiyor. Yani şöyle bir
düşünün: Türkiye, Orta Doğu’daki Kürtlerle, Suriye’dekilerle, Türkiye'dekilerle
ilişkilerini tekrardan daha dostane bir şekilde, demokratik diyalog
çerçevesinde yeniden şekillendirme gibi bir yola girerse biz inanıyoruz ki hem
Türkiye'de yaşayan halklar için hem de Orta Doğu halkları için ciddi bir
istikrar vesilesi, bir barış vesilesi olur. O açıdan da Hükûmete tekrar
rasyonel, demokrasiye dayalı, barışı önceleyen politikalara öncelik vermesini
ve savaş tamtamlarını bir an önce susturmasını salık veriyoruz. 
Teşekkür
ediyorum. (HDP sıralarından alkışlar)
BAŞKAN
– Gündem dışı ikinci söz, Ordu ilinin sorunları hakkında söz isteyen Ordu
Milletvekili Mustafa Adıgüzel’e aittir. 
Buyurun
Sayın Adıgüzel. (CHP sıralarından alkışlar)
2.- Ordu Milletvekili Mustafa Adıgüzel’in, Ordu ilinin
sorunlarına ilişkin gündem dışı konuşması
MUSTAFA
ADIGÜZEL (Ordu) – Sayın Başkan, sayın milletvekilleri; Ordu ilimizin sorunları
hakkında söz aldım. 
Yakın
dönemde dolu ve heyelan afeti oldu. Ancak fındık sezonunun yaklaşması ve taban
fiyatı beklentisi nedeniyle -vakit kalırsa onlara değineceğim- öncelikle fındık
konusuna değinmek istiyorum. 
Biliyorsunuz,
fındık, tarım ihracatımızın yüzde 10’unu, 15’ini oluşturan, 1’inci sırada olan
ve Türkiye'nin dünyada 1’inci olduğu -dünya fındık üretiminin yüzde 70’i- bir ürünümüz
ve millî bir ürün. Fındık öyle bir millî ürün ki tıpkı Tank Palet Fabrikası
kadar millî, fındık bahçesi de aynı kozmik oda kadar millî; öyle bakıyoruz. Bu
hassasiyetle, genç Türkiye Cumhuriyeti 1924 yılında fındık fidanlarının yurt
dışına çıkarılması yasağı koymuş. Keza 1937’de Mustafa Kemal Atatürk Mecliste,
açılış konuşmasında birlik kurulmasını önermiş ve FİSKOBİRLİK’i kurmuşuz bu
şekilde. Sizler ne yaptınız? O FİSKOBİRLİK’i aradan çıkardınız ve bir İtalyan
firmasına bu fındığı peşkeş çektiniz, sadece fındığı da değil, şimdi
çiftçimizin tarlasında o çiftçiye üretim yaptırıyor; âdeta bahçeyi de o
çiftçiyi de onlara mecbur bıraktınız. Bizim Türk köylümüz sizin sayenizde kendi
toprağında maraba olmuştur. 
Başka
ne yapıyor bu İtalyan firması Ferrero? Daha sezon gelmeden önce bir rekolte
oyunu yapıyor; daha fındık filiz vermeden, karanfil görünmeden rekolte
açıklıyor. Biz bakıyoruz böyle fındığa yandan, daha karanfili göremiyoruz ama
onlar İtalya’dan, ta Amerika’dan o karanfili görüyorlar. Nasıl görüyorlar?
Anasının gözü de ondan görüyorlar ve bu şekilde fiyatı düşürmeye çalışıyorlar.
Zaten fındıkta bu 3R’ye dikkat etmek lazım: Biri rekolte oyunu, bunu Ferrero ve
saz arkadaşları yapıyor; diğeri randıman oyunu, bunu da TMO ve saz arkadaşları
yapıyor. Randıman oyununda, üreticinin 50 randıman fındığını 46 randımana
alarak devlet resmen soyguna, kendi vatandaşının soygununa müsaade ediyor; daha
sonra da o 50 randıman fındığı yandaş tüccarla beraber pay ediyor, iç ediyor
sevgili arkadaşlar.
Bu
topraklarda 1403’ten beri fındık ihracatı yapılıyor fakat fındık altı yüz yılda
görmediği zulmü, sizin on yedi yıllık iktidarınızda gördü.
Kardeşim,
milletin fındığına fiyatı bahçesine girmeden verin, daldan tutmadan verin.
Bakın, arpa ve buğday için 2 Mayısta, çay için 16 Mayısta taban fiyatı
verdiniz. Fındıkçı bu ülkenin insanı değil mi? O yüzden fındıkta da taban
fiyatı bekliyoruz.
Hep
şu söylendi: “Fındığı devlet alırsa zarar eder, fındık depolarda çürür.” Öyle
olmadığı geçen yıl görüldü. Görüldüğü üzere, TMO 14 liradan aldığı fındığı 18
liradan sattı, milletin sırtından bir de para kazandı. Hatta şu anda TMO
depolarında sanayici fındık bulamıyor çünkü o TMO, bazı yandaş, torpilli
sanayiciye o fındığı toptan ihale ediyor, veriyor ve diğer sanayicilerimiz
maalesef, fındık bulamıyorlar. Parasını yatıran sanayici bile fındık alamıyor.
Ömer Aydın kardeşimizin ifadesiyle söylüyorum: Pavyon kapatır gibi TMO’da depo
kapatılıyor. Bu hâliyle TMO, üretici ofisi değil, bazı tüccarlar için depoculuk
yapmaktadır. Fındığın yüzde 20’si hasattan hemen sonra pazara iner çünkü köylü
borç harç içinde, fakirdir. İşte, bu dönemde fındık düşük olarak fiyatlanır;
hem fakir bırak hem de elindeki malını ucuza kapat. Sosyal devlet isek bu dönem
gelmeden fındık fiyatını belirleyip bu dönemde alım yapmamız gerekiyor. 
Peki,
fındık fiyatı ne olmalı? TMO, zaten geçen yılın fındığını şu anda 18 liraya
satıyor sayın milletvekilleri. Bunun üzerine refah payı koyarak yaklaşık 20
lira düzeyinde -hem de yeni sezon fındığını- satması gerekiyor. Yani 20 liradan
aşağı bu yıl fındık fiyatı olmamalıdır ve bunun altındaki fiyatlar taban fiyatı
değil, tavan fiyatı olur, fındık fiyatının önünü keser. Geçen yıl Ferrero’nun
İtalya’da fındığı 2,9 eurodan aldığını da burada özellikle söylemek istiyorum. 
Sayın
milletvekilleri, Türkiye’de olduğu gibi bölgemizde de ekonomik sıkıntılar
oldukça had safhadadır. Bu fedakâr ve cefakâr Karadeniz insanlarının emekleri
ve gururlarıyla daha fazla oynanmamalıdır. Haritaya bir bakın. İktidar olarak
sadece Karadeniz kıyılarında kaldınız. Her an düşme ihtimaline karşı bu dik,
yamaçlı, zorlu coğrafyada yürürken fındığın dallarına iyi tutunun derim.
Saygılar
sunuyorum. (CHP sıralarından alkışlar)
BAŞKAN
– Gündem dışı üçüncü söz, Avusturya’da ilkokullarda getirilen başörtüsü yasağı
ve Avrupa’da artan İslamofobi hakkında söz isteyen İstanbul Milletvekili Zafer
Sırakaya’ya aittir. 
Buyurun
Sayın Sırakaya. (AK PARTİ sıralarından alkışlar) 
3.- İstanbul Milletvekili Zafer Sırakaya’nın,
Avusturya’da ilkokul çocuklarına getirilen başörtüsü yasağına ve Avrupa’da
artan İslamofobiye ilişkin gündem dışı konuşması
ZAFER
SIRAKAYA (İstanbul) – Sayın Başkan, değerli milletvekilleri; AK PARTİ Grubu
adına gündem dışı söz almış bulunuyorum. Yüce heyetinizi saygıyla selamlıyorum.
Geçtiğimiz
pazar günü Avrupa Birliği seçimleri sonuçlandı. Bu sonuçlardan aşırı sağ
partilerin güçlenerek çıktığını görüyoruz. Başta İngiltere, Fransa, İtalya ve
Almanya olmak üzere birçok Avrupa Birliği ülkesinde göç ve göçmen karşıtı,
kısmen de İslam ve Müslüman düşmanı siyasi partiler oylarını artırmış
gözükmekte. Tam da bu seçim sürecinde yani son gün ve haftalarda Avrupa’da
insan hak ve özgürlükleri adına kaygı verici bazı gelişmeleri gözlemlemekteyiz.

Medeniyetlerin
merkezi olduğunu iddia eden bazı Avrupa ülke ve toplumlarının, söz konusu İslam
ve o dinin mensupları -yani Müslümanlar- olduğu zaman ayrımcılık, ırkçılık
hatta hak ihlali ve insan düşmanlığıyla ilgili sınırları zorlamakta olduğunu
görüyoruz. Avusturya’da ilkokullarda başörtüsünün yasaklanmasına dair kanun
tasarısı, geçtiğimiz günlerde, aşırı sağın da desteğiyle, Avusturya Meclisinde
kabul edildi. Koalisyon partilerinin oylarıyla kabul edilen yasa tasarısında
Yahudilerin kipası ve Sihlerin patkasının yasaktan muaf tutulduğuna dair bir
maddenin yer alması ise burada Müslümanlara karşı çifte standart uygulandığının
çok açık, net, bariz bir göstergesidir. Müslümanları sürekli dışlayan,
ötekileştiren ve onlar üzerinden kimlik üreten hastalıklı bir yapı türemiştir.
Saygıdeğer
milletvekilleri, entegrasyonu asimilasyonla karıştırma sorunu söz konusu
ülkelerde artık kronik bir hâl almıştır. “Entegrasyon” deyip “asimilasyon”
talep etmenin bir insanlık suçu olduğunu bundan tam on bir yıl önce 2008
yılında ülkemizin Cumhurbaşkanı, Almanya’daki muhataplarına çok net bir şekilde
ifade etmiştir. Maalesef, bundan ders almayan Avrupa, gün geçtikçe sağa doğru
kaymaktadır, bir barış ve medeniyet projesi olan Avrupa Birliği projesini de
tehdit etmektedir.
Avusturya,
başörtüsünü yasaklayan bu yasanın kabulüyle birlikte diğer Avrupa ülkelerini,
örneğin Almanya’yı da cesaretlendirmiş ve bu ülkede bu yönde tartışmalar
başlamıştır. Din özgürlüğünü hiçe sayan bu tartışmanın Alman okullarında
Müslüman öğrenciler ile öğretmenler arasında sorun yaratacağını tahmin etmek
için herhâlde kâhin olmaya gerek yoktur. Açıkçası, ben bu konuşmayı bundan
yirmi sene önce, yine bu Meclis çatısı altında yapıyor olsaydım, belki masalara
vurulmak suretiyle protesto ediliyor hatta konuşturulmuyor olacaktım ama
Türkiye artık, eski Türkiye değil. İşte, şimdi, aynı ayrımcı, ırkçı, insan hak
ve özgürlüklerine aykırı olan bu yasakçı zihniyet Avrupa’nın göbeğinde,
Avusturya’da hortlamış durumdadır. 
Kıymetli
milletvekilleri, son günlerde Almanya’da bir de oruçla ilgili bir tartışma
olduğunu görüyoruz. Siyasilerin yanı sıra, öğretim ve eğitim uzmanlarının da
katıldığı tartışmalarda, bazı Alman siyasilerinin ve medya temsilcilerinin de
destek verdiği, çocuklarına zorla oruç tutturduğu iddia edilen ailelerin
cezalandırılmasını isteyen haberler çıkmaya başlamıştır. Yine, Fransa’da, okul
gezilerinde öğrencilere refakat edecek annelerin başörtüsü takmasını yasaklayan
yasa onaylanmıştır. Az önce de ifade ettiğim üzere, pazar günü sonuçlanan AB
seçimlerinde, Avrupa’nın sağa doğru kaydığını, ana akım partilerin oy ve seçmen
kaybettiğini gözlemliyoruz. Sağ ve ırkçı partileri sağdan sollayarak çözüm
bulacağını zanneden ana akım merkez partileri, kendi bindikleri dalı kesmeye
devam etmektedirler. Irkçılığın, insan ve İslam düşmanlığının artık marjinal
köşeden çıkıp toplumun merkezine yerleştiği bir Avrupa dikkatimizi çekmektedir.
İnsanı bir bütün olarak kabul etmeyen bu zihin, ötekileştirici mantığın bir
ürünüdür. “Emeğinizi, alın terinizi, fedakârlığınızı, vefanızı kabul ederim ama
dininizi, kültürünüzü, dilinizi asla.” demek demokrasi kültürünün
içselleştirilememiş olduğunun göstergesidir. Medeniyetler insanları dışlamayla
değil, kazanmayla inşa edilir. Barış, huzur ve refah ayrımcılıkla değil;
dayanışma, kardeşlik ve birliktelikle başarılabilir.
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
ZAFER
SIRAKAYA (Devamla) – Sözlerime son verirken Müslüman kız çocuklarımız üzerinden
siyaset yapmayı hedefleyen bu ırkçı kararı bu kürsüden bir kez daha protesto
ediyorum. Demokrasi ve özgürlükten yana olan tüm kesimleri, amacı başörtüsü
yasağının tüm kesimlere yayılması olan bu ayrımcı zihniyete karşı net bir duruş
sergilemeye davet ediyor, yüce heyetinizi saygıyla selamlıyorum. (AK PARTİ
sıralarından alkışlar) 
BAŞKAN
– Sayın milletvekilleri, şimdi, sisteme giren ilk 15 milletvekiline yerlerinden
birer dakika süreyle söz vereceğim. Bu sözlerin ardından sayın grup başkan
vekillerinin söz taleplerini karşılayacağım.
Buyurun
Sayın Durmuşoğlu.
IV.- AÇIKLAMALAR
1.- Osmaniye Milletvekili Mücahit Durmuşoğlu’nun, 2019 yılının
Prof. Dr. Fuat Sezgin Yılı olarak ilan edildiğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Geçtiğimiz
yılın eylül ayında Cumhurbaşkanlığı kararnamesiyle 2019 yılı “Prof. Dr. Fuat
Sezgin Yılı” olarak ilan edildi. İstanbul Büyükşehir Belediyesi, Diyanet İşleri
Başkanlığı ve TRT’nin de yer aldığı 20 devlet kurumu ve 61 üniversite 2019 yılı
boyunca 666 etkinlik düzenleyecek. Ömrünü tarihin tozlu arşivlerinde saklanmış
kendine ait değerleri bulmaya adayan, azim ve irade insanı Profesör Doktor Fuat
Sezgin, ilim adamlığı konusundaki kararlılığı, aynı zamanda ülkesine ve
milletine derin bir sevgiyle bağlı duruşuyla eserlerini, kitaplarını, tüm
birikimini ülkemize kazandırmanın, milletimizin istifadesine sunmanın gayreti içinde
olmuştur. İslam bilimleri üzerinde ciddi çalışmaları ve ezber bozarak çığır
açan bilim tarihine yaptığı katkılarla adını tarihe altın harflerle
yazdırmıştır. 
1
Temmuz 2018’de ebediyete uğurladığımız Profesör Doktor Fuat Sezgin Hocamızı bir
kez daha rahmetle ve saygıyla yâd ediyor, Genel Kurulu saygıyla selamlıyorum. 
BAŞKAN
– Sayın Aygun…
2.- Tekirdağ Milletvekili İlhami Özcan Aygun’un, Çorlu
Havalimanı’nın adının “Tekirdağ Çorlu Atatürk Havalimanı” olarak
değiştirildiğine ancak işlerliğinin artırılmadığına ilişkin açıklaması
İLHAMİ
ÖZCAN AYGUN (Tekirdağ) – Cumhurbaşkanı 31 Mart yerel seçimleri öncesinde,
Tekirdağ’da yapmış olduğu seçim çalışmasında, Çorlu Havalimanı’nın adının
“Çorlu Atatürk Havalimanı” olarak değiştirileceğini ve uçuşların artacağını
söylemişti. Bu arada İstanbul Havalimanı açıldı “Atatürk” adı gitti, Atatürk
Havalimanı kapatılınca, İstanbul’a verilmeyen Ata’mızın ismi Çorlu’ya hızlı bir
şekilde verildi. Biz bundan gurur duyduk ama megakent İstanbul’daki
havalimanından “Atatürk” isminin esirgenmesi iktidarın büyük ayıbı olmuştur.
Çorlu
Havalimanı “Atatürk” ismiyle aktivasyon artışı alması gerekirken tam tersi
gelişmeler oldu. Geçmişte haftanın her günü uçuşların olduğu Çorlu Atatürk
Havalimanı artık sessizliğe büründü. Örneğin, haftanın her günü Ankara-Çorlu
uçuşları varken artık, haftada üç gün uçuş yapılmaktadır. Gelişen olaylarla
iktidarın müjdesinin yine boş çıktığını gördük. Meğer Çorlu Havalimanı, sorunu
bitmeyen İstanbul Havalimanı’nın yedeği yapılmak isteniyormuş. Aktif havaalanı
hayalleri suya düştü, kaderde yedek havalimanı olmak varmış.
Peki,
Çorlu’nun fiziki imkânı bu yönlendirmelere müsait miydi? 17 Mayısta 8 uçak
aşırı rüzgârdan…
(Mikrofon
otomatik cihaz tarafından kapatıldı) 
BAŞKAN
– Sayın Aycan…
3.- Kahramanmaraş Milletvekili Sefer Aycan’ın,
Uluslararası Lösemili Çocuklar Haftası’na ilişkin açıklaması
SEFER
AYCAN (Kahramanmaraş) – Sayın Başkan, 25-30 Mayıs Uluslararası Lösemili
Çocuklar Haftası’dır. “Kan kanseri” olarak bilinen lösemi tüm vücudu
etkilemektedir. Lösemi her yaşta görülebilen bir kanserdir fakat özellikle
çocukluk döneminde görülmektedir. Çocukluk dönemi kanserlerinin yüzde 35’ini
lösemi oluşturmaktadır ve çocukluk döneminin en sık görülen kanseridir.
Türkiye'de her yıl 1.500 çocuğumuza lösemi tanısı konmaktadır. Löseminin nedeni
çok net değildir; genetik yatkınlık, benzen ve türevleri, böcek ilaçları,
radyasyon nedensel faktörler olarak sayılmaktadır.
Lösemi,
aslında yüzde 90 tedavi edilebilen bir hastalıktır. Bu nedenle, lösemili
çocuklar destek ve ilgi beklemektedir. Özellikle de kemik iliği nakli için tüm
vatandaşlardan duyarlılık beklenmektedir.
Teşekkür
ederim.
BAŞKAN
– Sayın Kılavuz…
4.- Mersin Milletvekili Olcay Kılavuz’un, Kuzey Irak’ta
yürütülen Pençe Operasyonu’na, Çin’in asimilasyona maruz bıraktığı soydaşlara
karşı devletimizi, Meclisi hassas olmaya davet ettiğine ve 28 Mayıs Azerbaycan
Cumhuriyeti’nin kuruluşunun 101’inci yıl dönümüne ilişkin açıklaması
OLCAY
KILAVUZ (Mersin) – Sayın Başkan, dün akşam itibarıyla kahraman Mehmetçiklerimiz
Irak’ın kuzeyinde yer alan Hakurk bölgesine bir operasyon başlatmışlardır.
Yiğit askerlerimizin gazası mübarek olsun, Cenab-ı Allah ordumuzu mansur ve
muzaffer eylesin. Son teröriste varıncaya kadar, hepsinin kökünün kazınması en
büyük temennimizdir. Türkiye’ye göz diken hainlerin akıbeti her zaman kahredici
bir azap olmuştur. İnşallah, teröristler bulundukları topraklara gömülecektir. 
Bu
mübarek ramazan ayında Doğu Türkistan’da Çin toplama kamplarında kanları
dökülen, gözyaşları akıtılan, asimilasyona maruz kalan soydaşlarımız için yüce
milletimizi, yüce Meclisimizi, yüce devletimizi daha hassas olmaya davet
ediyorum. Kardeşlerimizin sahipsiz olmadığını göstermek bir kardeşlik
görevidir. 
Ayrıca,
Azerbaycan Cumhuriyeti’nin kuruluşunun 101’inci yılını tebrik ediyor, “Bir kere
yükselen bayrak bir daha inmez.” diyen Mehmet Emin Resulzade’yi,
Azerbaycan’ımızın bağımsızlığının mimarı Ebulfez Elçibey’i rahmetle, minnetle
anıyorum.
Bir
bedende iki can, Türkiye-Azerbaycan.
BAŞKAN
– Sayın Filiz…
5.- Gaziantep Milletvekili İmam Hüseyin Filiz’in, 29
Mayıs Sayıştayın kuruluşunun 157’nci yıl dönümüne ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Bugün
28 Mayıs, Sayıştayın, eski adıyla Divan-ı Muhasebatın kuruluşunun 157’nci yıl
dönümü. Sayıştay, kısaca, 6805 sayılı Yasa’da ifade edilen kurum ve
kuruluşların her türlü gelir, gider ve mallarını Türkiye Büyük Millet Meclisi
adına inceleme, denetleme ve hükme bağlama işlerini yapmakla görevlidir.
Sayıştaya benzer görev yapan kuruluşlar, devletle birlikte varlık
kazanmışlardır. Devletin, görevlerini yerine getirirken büyük harcamalar
yapması, onu, yapılan harcamaları denetlemeye mecbur etmiştir. 
Osmanlı
Devleti’nde bu işe çok önem verilmiştir. Harcamaların, gelir ve giderlerin
sıkıca takibi ve kontrolü sayesindedir ki dünyanın en muazzam devleti ve ordusu
asırlarca ayakta durmuştur. Fakat bugün geldiğimiz noktada Sayıştayın raporları
işleme alınmamakta, Sayıştay raporlarındaki usulsüzlükler ve yolsuzluklar
maalesef, kamuoyundan gizlenmektedir. Kamuda denetlenebilirlik, hesap
verilebilirlik ve şeffaflık ilkelerinin devletin vazgeçilmez prensipleri
olduğunu hatırlatmak istiyorum.
BAŞKAN
– Sayın Uslu…
6.- Antalya Milletvekili Atay Uslu’nun, Antalya ilinin
turizm açısından olduğu kadar tarım açısından da Türkiye’nin başkenti olduğuna
ilişkin açıklaması
ATAY
USLU (Antalya) – Antalya, turizm açısından olduğu kadar tarım açısından da
Türkiye’nin başkentidir. Türkiye’nin tarımsal hasılası en yüksek ili Antalya’mızdır.
Türkiye’nin kışlık sebze ve meyve ihtiyacının yüzde 60’ını Antalyalı
çiftçilerimiz karşılamaktadır. Örtü altı seralarımızın yüzde 40’ı
Antalya’dadır. Antalya’da 138 bin tarımsal işletme yani çiftçi ailesi vardır.
Örtü altı domates ve patlıcan üretiminin yüzde 65’ini Antalya karşılıyor. Yine,
Antalya, kivi ve avokado gibi tropikal meyvelerin en fazla üretildiği ildir.
Nar ve portakal üretiminde, kültür mantarında Antalya, Türkiye 1’incisidir.
Çiftçimiz, Antalya’da ve Türkiye’de artık organik ve bilinçli bir şekilde
üretim yapmaktadır. 
Çiftçilerimize
teşekkür ediyoruz, kutluyoruz. Her zaman çiftçimizin yanındayız. Çiftçilik emek
yoğun ve zahmetli bir sektördür. Çiftçimizin hem üretimini artırma hem de girdi
maliyetlerini sübvanse etme hususunda çalışmalar yapıyoruz. Her zaman
çiftçimizin yanındayız, destek miktarını son yıllarda…
(Mikrofon
otomatik cihaz tarafından kapatıldı) 
BAŞKAN
– Sayın Karahocagil…
7.- Amasya Milletvekili Mustafa Levent Karahocagil’in,
CHP’nin tarihine bakıldığında düzenbazlıkların görüldüğüne ve CHP demenin ne
demek olduğuna ilişkin açıklaması
MUSTAFA
LEVENT KARAHOCAGİL (Amasya) – Yıl 1963, Türkiye’de yerel seçimler yapılıyor.
Yer, İstanbul. Adalet Partisi adayı Nuri Eroğan ve CHP adayı Haşim İşcan. Seçim
yapılır, Adalet Partisi seçimi büyük bir farkla kazanır. Bugüne kadar demokratik
yolla hiçbir seçimi kazanamayan CHP, hemen oyunlarına başlar. Seçimden önce
başlayan hilebazlık seçimden sonra da devam eder. Halkın büyük bir teveccühüne
bakılmaz, türlü desise ve numaralarla Adalet Partisi adayı Nuri Eroğan’dan
başkanlık alınır, CHP’nin seçilemeyen adayı Haşim İşcan’a verilir. 
CHP’nin
geçmiş tarihine baktığımız zaman, bu türlü düzenbazlıkları görüyoruz. CHP demek
çöp, çamur, çukur demek. CHP demek, demokrasi dışı oyunlar demek. CHP demek,
bileğini bükemediği başbakanı, bakanları idam etmek demek. 
ÖZKAN
YALIM (Uşak) – Yuh be, yuh!
MUSTAFA
LEVENT KARAHOCAGİL (Amasya) – CHP demek, Gezi olayları demek, vandalların
yanında yer almak demek. CHP demek, PKK’nın…(CHP sıralarından gürültüler)
(Mikrofon
otomatik cihaz tarafından kapatıldı) 
ÖZKAN
YALIM (Uşak) – Hepsini geri iade ediyoruz! Hepsini geri iade ediyoruz!
İBRAHİM
AYDEMİR (Erzurum) – Bravo!
ÖZKAN
YALIM (Uşak) – Ne diyorsun sen! Yazıklar olsun! Yazıklar olsun size! 
BAŞKAN
– Sayın Kılıç…
(AK
PARTİ ve CHP sıraları arasında karşılıklı laf atmalar)
ÖZKAN
YALIM (Uşak) – Hepsini size iade ediyorum! Yazıklar olsun size! Esas sizsiniz
çöplük! Çöplüksünüz siz, çöplük!
BAŞKAN
– Sayın Kılıç, buyurun.
İMRAN
KILIÇ (Kahramanmaraş) – Teşekkür ederim Sayın Başkanım. 
Etik
Haftası’nı idrak ediyoruz… 
ÖZKAN
YALIM (Uşak) – Terbiyesizlik yapmayın ya!
SERKAN
TOPAL (Hatay) – Böyle bir şey olamaz! (CHP sıralarından gürültüler)
ÖZGÜR
ÖZEL (Manisa) – Başkanım, bir ara verelim. Bir ara Başkanım, bir tutanak
gelsin. Bir ara verelim müsaadenizle. 
BAŞKAN
– Değerli milletvekilleri… Sayın milletvekili…
SERKAN
TOPAL (Hatay) – Siz FETÖ’cüsünüz, FETÖ’cü!
ÖZGÜR
ÖZEL (Manisa) – Bir ara verelim, bir tutanak gelsin. Ya o, ya grup başkan
vekili özür dileyecek. Başkanım, bir ara müsaade edin.
BAŞKAN
– Şöyle yapalım Özgür Bey: Bir sataşma oldu… 
ÖZGÜR
ÖZEL (Manisa) – Efendim, tutanağı görmeden devam edemeyiz. Kim oluyor da CHP’ye
“çöplük” diyor? 
BAŞKAN
– Birleşime beş dakika ara veriyorum. 
Kapanma Saati: 15.28
İKİNCİ OTURUM
Açılma Saati: 15.44
BAŞKAN: Başkan Vekili Celal ADAN
KÂTİP
ÜYELER: Şeyhmus DİNÇEL (Mardin), Bayram ÖZÇELİK (Burdur)
----- 0 -----
BAŞKAN
– Türkiye Büyük Millet Meclisinin 84’üncü Birleşiminin İkinci Oturumunu
açıyorum.
V.- DİSİPLİN CEZASI İŞLEMLERİ
1.- Amasya Milletvekili Mustafa Levent Karahocagil’e,
yaptığı açıklaması sırasında sarf ettiği sözleri İç Tüzük’ün 157’nci maddesi
uyarınca sükûneti, çalışma düzenini bozduğundan uyarma cezası verilmesi
BAŞKAN
– Sayın milletvekilleri, Amasya Milletvekili Sayın Mustafa Levent
Karahocagil’in az önceki oturumda yaptığı konuşması, İç Tüzük’ün 157’nci
maddesinin (2)’nci bendi uyarınca sükûneti, çalışma düzenini bozduğundan uyarma
cezasını gerektirmektedir. Kendisine İç Tüzük’ün 158’inci maddesine göre uyarma
cezası veriyorum.
Kendileri
isterlerse savunma yapabileceklerdir, şayet isterlerse oturumun sonunda da
kendilerine savunma için de imkân verebiliriz. (CHP sıralarından alkışlar)
BAŞKAN
- Sayın Kılıç…
IV.- AÇIKLAMALAR (Devam)
8.- Kahramanmaraş Milletvekili İmran Kılıç’ın, 25-31
Mayıs Etik Haftası’na ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Etik
Haftası’nı idrak ediyoruz. Etik değerlerin kök salmasında en müessir etmen
eğitim düzeyidir. Eğitimde kendi medeniyet değerlerimizi öncelemeli ve
yadırgamamalıyız. İnsanlık, varoluşundan beri ahlakilik kaygısını ve iyi ile
kötünün ne olduğu sorgusunu özünde taşıyagelmiştir. Bu alanda insanlara öncülük
edenler filozoflar ile peygamberlerdir. Filozoflar felsefenin tabiatı gereği
somut davranış biçimleri vermemişler, peygamberler insanlara davranış modelleri
sunmuşlardır. Bir hadisişerifte “Ben güzel ahlakı tamamlamak için gönderildim.”
buyrulmuştur. Hayatın her alanında etik kodlara uygun davranmaya bugün daha da
muhtacız, aksi hâlde Mevlâna’nın dediği gibi: “Fare huylulara kedi bey olur.” Kötü
huylulardan sağlam bir millet ve örnek bir medeniyet oluşmaz.
BAŞKAN
– Sayın Özkan…
9.- Denizli Milletvekili Cahit Özkan’ın, Gazi Meclisin
çatısı altında yapılan eleştirilerin Meclisin mehabetine yakışır şekilde olması
gerektiğine ve Amasya Milletvekili Mustafa Levent Karahocagil’in yaptığı
açıklamasındaki bazı ifadelerinin maksadını aştığına ilişkin açıklaması
CAHİT
ÖZKAN (Denizli) – Teşekkürler Sayın Başkan.
Gazi
Meclisimizin çatısı altında yasama faaliyetini ve denetim faaliyetini yaparken
tabii farklı farklı siyasi parti grupları olarak faaliyet gösteriyoruz.
Hepimizin tek bir ortak arzusu var; o da milletimizin, bayrağımızın,
devletimizin ve vatanımızın çok daha güzel istikamette yoluna devam etmesi.
Farklılıklarımız, zenginliklerimizdir. Bu bağlamda, birbirimizi eleştirebiliriz
ancak bunun da demokratik kültür içerisinde, Meclisin mehabetine yakışır bir
şekilde yapılması zarureti ortadadır.
Bu
bağlamda, biraz önce Sayın Milletvekilimiz Karahocagil’in konuşmasının tabii ki
maksadını aşmış olduğu ortadadır. Bu bağlamda, konuşmanın içerisinde
milletvekilimizin ifade etmek istediği amaç, hedef de asla bir siyasi partinin
siyasi duruşunu muhatap almamak olmalıdır. Bu hususta biz, tabii ki demokratik
olarak, Cumhuriyet Halk Partisi dâhil her partinin, bu ülkede millî birlik ve
beraberlik için, demokrasimizin gelişmesi ve ülkemizin muasır medeniyetler
seviyesi hedefinin üzerine çıkma arzusuyla Meclis çatısı altında olduğunu
biliyoruz. Ancak eleştirilerimizi de yine bu anlayış esasına uygun bir şekilde
yapmamız, farklılıklarımızı ifade ederken demokratik zenginliğimizi de
korumamız gerektiğini ifade ediyor; Genel Kurulu yeniden saygıyla selamlıyorum.

ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel. 
10.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ve Amasya
Milletvekili Mustafa Levent Karahocagil’in yaptığı açıklamasında sarf ettiği
sözlerine karşı Oturum Başkanı TBMM Başkan Vekili Celal Adan’ın tutumunun
kıymetli olduğuna ilişkin açıklaması
ÖZGÜR
ÖZEL (Manisa) – Sayın Başkan, biraz önce, şu anda hepimizin önünde olan ama
tekrarından utanç duyacağımız ifadeler kullanıldı burada. İçeride de ifade
ettim, aslında Meclisten geçici çıkarma cezasına kadar varabilecek bir durumla
karşı karşıyayız. Ancak milletvekillerini Meclisten geçici çıkarmayı ve
dolayısıyla gelen para cezasını ilkesel olarak doğru bulmadığımız için, bizim
de talebimiz uyarma cezası yönünde olmuştu. 
Sizin
de zaten ilk andan beri tavrınız öyleydi, İç Tüzük 158’e göre kendi yetkinizi
kullanarak gerekli uyarma cezasını verdiniz. Bu tutumunuz bizim açımızdan son
derece önemlidir, kıymetlidir. 
Sayın
grup başkan vekilinin de bu sözlerin kullanılmaması gereken sözler olduğunu
grupları adına ifade etmesinden de memnuniyet duyuyoruz. 
Teşekkür
ederim. (CHP sıralarından alkışlar) 
BAŞKAN
– Sayın Taşkın…
11.- Mersin Milletvekili Ali Cumhur Taşkın’ın, 27 Mayıs
darbesinin 59’uncu yıl dönümüne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
27
Mayıs 1960 darbesinin 59’uncu yıl dönümündeyiz. Bu darbe, Türkiye
Cumhuriyeti’nin ilk darbesi olarak tarihe geçti. 1960 darbesiyle halkın iradesi
yok sayıldı. Milletin desteğiyle iktidara gelen Adnan Menderes’e darbe
yaptılar, yetmedi, darağacına gönderdiler. Ege’nin yiğit adamı Menderes
“Yeter!” diyerek aldığı iktidarla millete çok hizmet verdi; Türkçe ezan
garabetine onun döneminde son verildi, imam-hatipler onun döneminde açıldı, bu
milleti özünden koparmak için atılan yabancılaştırma adımlarına bu dönemde son verildi.

Milletimizin
gözünde şehadet mertebesine eren Başbakan Adnan Menderes, Dışişleri Bakanı
Fatin Rüştü Zorlu ve Maliye Bakanı Hasan Polatkan’ı bu vesileyle rahmetle
anıyor, Genel Kurulu saygıyla selamlıyorum. 
BAŞKAN
– Sayın Karaman…
12.- Erzincan Milletvekili Süleyman Karaman’ın,
Turistik Doğu Ekspresi’nin 29 Mayıs 2019 tarihi itibarıyla ilk seferine
başlayacağına ilişkin açıklaması
SÜLEYMAN
KARAMAN (Erzincan) – Sayın Başkan, değerli milletvekilleri; 29 Mayıs Çarşamba
günü saat 20.00’de yeni bir tren sefere koyuyoruz; Turistik Doğu Ekspresi,
Erzincan başta olmak üzere Doğu Anadolu’nun güzelliklerini yaşamak isteyenler
için yola çıkıyor. Turistik Doğu Ekspresi’nin hattı,
Ankara-Kayseri-Sivas-Erzincan-Erzurum ve Kars illerimizin bulunduğu, Türkiye’nin
en manzaralı hattıdır. Bu tren, yüksek dağlarına rağmen vahalarla dolu Fırat
Nehri ve kolları boyunca devam eden bir seyir keyfi sunacak ziyaretçilerine.
2.800 kilometre boyunca akan Fırat’ın kıvrımlarında farklı bir coğrafyayla
karşılaşacak ve trenden seyrine doyamayacaksınız. 
Öncelikle
demir yollarını devlet politikası hâline getirerek gelişmesini sağlayan
Cumhurbaşkanımız Sayın Recep Tayyip Erdoğan ve Türkiye Büyük Millet Meclisi
üyelerine, ülkemizde en uzun süre Ulaştırma Bakanlığı yapan son Başbakanımız,
şimdi de İstanbul Belediye Başkan adayımız Sayın Binali Yıldırım’a teşekkür
ediyor, İstanbul’da başarılar diliyorum. Böyle bir turizm treninin…
(Mikrofon
otomatik cihaz tarafından kapatıldı)
BAŞKAN
– Sayın Çolakoğlu…
13.- Zonguldak Milletvekili Ahmet Çolakoğlu’nun, AK
PARTİ iktidarları döneminde yerli kömür üretimine önem verildiğine ve Türkiye
Taşkömürü Kurumuna yapılan işçi alımlarından dolayı Zonguldak, Karabük ve
Bartın halkı adına teşekkür ettiğine ilişkin açıklaması
AHMET
ÇOLAKOĞLU (Zonguldak) – Sayın Başkan, değerli milletvekilleri; Genel Kurulu
saygıyla selamlıyorum. 
AK
PARTİ iktidarı döneminde Enerji Bakanlığımız yerli kömür üretiminde 102 milyon
tona ulaşarak yerli kömür üretimine verilen önemi ortaya koymuştur. Enerji
üretiminde kömür önemli bir yakıt kaynağıdır. Ülkemizde üretilen enerjinin
yüzde 38’i kömür madeninden elde edilmektedir. Taş kömürü sadece Zonguldak
havzasındaki maden ocaklarımızdan çıkarılmaktadır. Üretimimizi artırarak ülke
ekonomisine katkı sağlamayı hedefleyen Hükûmetimizce Türkiye Taşkömürü Kurumuna
2 Mart 2019 tarihinde 1.000 işçi, 23 Mayıs 2019 tarihinde 500 işçi alımı
kurayla gerçekleştirilmiştir. Böylece üretime 1.500 iş gücü kazandırılmıştır.
Türkiye Taşkömürü Kurumuna 1.500 işçi alımında katkısı olan başta Cumhurbaşkanımız
Sayın Recep Tayyip Erdoğan’a, Enerji ve Tabii Kaynaklar Bakanlığımıza ve bu
süreçteki işlemleri gerçekleştiren Türkiye Taşkömürü Kurumu Genel Müdürlüğümüze
Zonguldak, Karabük ve Bartın halkı adına teşekkür ederiz. 
BAŞKAN
– Sayın Antmen…
14.- Mersin Milletvekili Alpay Antmen’in, Genel Kurulu
ziyaret eden Akdeniz Roman Dernekleri Federasyonu temsilcileri ile Trakya ve
İzmir Romanlarını saygıyla selamladığına ilişkin açıklaması
ALPAY
ANTMEN (Mersin) – Teşekkür ederim Sayın Başkan.
Bugün
Meclisimizi konuk sıralarından takip eden, bizleri izleyen Mersinli
hemşehrilerimiz Akdeniz Roman Dernekleri Federasyonu burada, Trakya Romanları
burada, İzmir Romanları burada. Kendilerini Mersin milletvekili olarak saygıyla
ve sevgiyle selamlıyorum. 
Teşekkür
ederim Sayın Başkan. (CHP sıralarından alkışlar) 
BAŞKAN
– Sayın Şimşek… 
15.- Mersin Milletvekili Baki Şimşek’in, Genel Kurulu
ziyaret eden Roman derneklerine “Hoş geldiniz.” dediğine ve yaş meyve sebze
üreticilerinin mağduriyetine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Ben
de Mersin ve Trakya’dan gelen Roman derneklerinin hepsine hoş geldiniz diyorum.

Sayın
Başkan, Mersin, tabii, yaş sebze meyve ihracatında Türkiye’de 1’inci sıradadır,
Antalya’nın da önündedir. Meyve sezonu başlamış ve kayısı, erik, şeftali ve
üzüm hasadına başlanmıştır. Ben, sezonun hayırlı ve bereketli olmasını temenni
ediyorum. 
Çiftçilerimiz
gerçekten sıkıntılı günler geçiriyor. Meyve suyu ve suma fabrikalarından, taban
fiyatları erken ve maliyetleri göz önünde bulundurarak açıklamasını, çiftçinin
alın terini vermesini; Tarım Bakanımız Sayın Pakdemirli’den, buğdayda olduğu
gibi, meyve suyu ve suma fabrikalarında da taban fiyatın mutlaka mayıs ayı
çıkmadan açıklamasını bekliyoruz. Çünkü bölgede çok yoğun dolu yağışı
yaşanmıştır, ürünlerin çoğu ihracata ve iç piyasaya gidemeyecek düzeydedir.
Bunların mutlaka meyve suyu fabrikaları tarafından alımının yapılması
gerekmektedir. Haziran, temmuz beklenmeden acilen fiyatın açıklanmasını ve
çiftçinin alın terinin karşılığının verilmesini talep ediyor, saygılar
sunuyorum. 
BAŞKAN
– Sayın Zeybek… 
16.- Kocaeli Milletvekili Emine Zeybek’in, İzmit
Belediye Başkanı Fatma Kaplan Hürriyet’in evine ekmek götürmekten başka derdi
olmayan emekçileri bayram öncesi neden kapının önüne koyduğunu öğrenmek
istediğine ilişkin açıklaması
EMİNE
ZEYBEK (Kocaeli) – Teşekkür ederim Sayın Başkan. 
31
Martta İzmit Belediye Başkanı seçilen eski CHP Milletvekili Fatma Kaplan
Hürriyet tarafından iki gündür işçi ve memur kıyımı yapılmaktadır. Başkan
yardımcılarından müdür ve amirlere kadar büyük bir kesim ilçenin en ücra
köşelerine sürgün edilmiştir. Bugün aldığımız habere göre 10 işçi, hiçbir yasal
gerekçe gösterilmeden, tamamen kanunsuz bir şekilde işten atılmıştır. Oysa
Fatma Hanım 31 Mart seçimleri öncesi miting alanlarında ve basın-yayın
kuruluşlarında “Herkesin Başkanı olacağım, kimsenin ekmeğiyle oynamayacağım,
işçiler bana güvensin. Kul ve yetim hakkından korkarız, vicdansız değiliz.”
diyordu. 
Ne
oldu Fatma Hanım, verdiğin sözleri ne çabuk unuttun da evine ekmek götürmekten
başka bir derdi olmayan emekçi insanları bayram öncesi kapı önüne koydun? 
Bu
vicdansızlığı Genel Kurulun ve İzmit halkının takdirlerine arz ediyorum. 
BAŞKAN
– Sayın Öçal…
17.- Kahramanmaraş Milletvekili Habibe Öçal’ın, Kuzey
Irak’ta yürütülen Pençe Operasyonu’na ilişkin açıklaması
HABİBE
ÖÇAL (Kahramanmaraş) – Teşekkürler Sayın Başkan. 
Pençe
Operasyonu dâhilinde Irak’ın kuzeyinde, Hakurk’ta PKK teröristlerinin
yuvalandıkları bölge savaş uçaklarınca ateş altına alınmıştır. Harekât SİHA ve
İHA’larla da desteklenmektedir. PKK’ya göz açtırmayan kahraman
Mehmetçiklerimize bu zorlu operasyonda başarılar diliyor, Allah yâr ve
yardımcıları olsun diyoruz. Vatanımızın güvenliği, sürdürülebilir demokrasi ve
istikrar için terörle mücadelemiz topyekûn devam edecektir. 
Terörle
arasına mesafe koymayanların milletle arasına mesafe koyacağını burada
belirtir, yüce Meclisi saygıyla selamlarım.
BAŞKAN
– Şimdi, söz talep eden grup başkan vekillerine söz vereceğim.
Sayın
Türkkan…
18.- Kocaeli Milletvekili Lütfü Türkkan’ın, Başbuğ
Alparslan Türkeş’in Hakk’a yürüyen Genel Sekreter Yardımcısı Naci Memiş ile 28
Mayıs 1953 tarihinde Kore’de savaşarak şehit olan askerlerimize Allah’tan
rahmet dilediğine, 28 Mayıs Azerbaycan Cumhuriyeti’nin kuruluşunun 101’inci yıl
dönümüne, OHAL İşlemleri İnceleme Komisyonunun mağduriyetleri bir an önce
gidermesi gerektiğine ve Ramazan Bayramı’nı ülkesinde geçirmek isteyen
Suriyelilerin ülkesinde yaşamayıp Türkiye’ye neden tekrar dönmek istediğini
öğrenmek istediğine ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; maalesef bugün çok
değerli bir dostumuzu daha kaybettik. Dava adamı, mütefekkir, Başbuğ Alparslan
Türkeş’in Genel Sekreter Yardımcısı Naci Memiş Hakk’a yürüdü. Kendisine Allah’tan
rahmet diliyorum; ailesine, sevenlerine ve tüm dava arkadaşlarımıza başsağlığı
diliyorum.
Bugün
Azerbaycan’ın bağımsızlık günü. Dost ve kardeş ülke Azerbaycan’ın bağımsızlık
günü kutlu olsun. Azerbaycan Cumhuriyeti’nin bağımsızlığı yüz bir yıl önce
bugün, 28 Mayıs 1918’de, Mehmet Emin Resulzade Başkanlığındaki Azerbaycan Millî
Şûrası tarafından ilan edildi. Azerbaycan’ın bağımsızlığına uzanan yol uzadıkça
meşakkatli ve kanlı geçmiştir. Bağımsızlık uğruna şehit düşen askerleri ve tüm
Azerbaycanlı kardeşlerimizi saygı ve rahmetle anıyorum. “İki devlet tek millet”
anlayışımız ebediyen devam edecektir; soysa soy, cansa can, ırksa ırk.
Azerbaycan Türkiye’dir, Türkiye de Azerbaycan’dır.
Kore’de
savaşan Türk tugayımız, altmış altı yıl önce bugün yapılan bombalı saldırı
sonucu 155 şehit verdi. Şehitlerimize Allah’tan rahmet diliyorum. Kim ki
-dünyanın neresinde olursa olsun- Türk devleti için şehit düşmüşse saygı ve
rahmetle anılmayı hak ediyor demektir. Vatan size minnettardır, ruhunuz şad
olsun.
Terör
örgütü üyesi suçlamasıyla görevlerine son verildiği hâlde, yargılaması
bittikten sonra mahkeme tarafından suçsuzluğu kararlaştırılan KHK’lilerin
görevlerine iadesi OHAL Komisyonu tarafından bir önce yapılmalıdır. Hem
vatandaşlarımız hem de aileleri gerçekten çok mağdur durumdadır. Bu ailelerden
her gün başka bir trajik hikâye çıkmaktadır. Bu mağduriyeti gidermek devletin
vazifesidir.
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – “İnsanı yaşat ki devlet yaşasın” anlayışıyla üç bin yıldır
varlığını devam ettiren Türk devletini yönetenler, artık daha fazla vatandaşını
mağdur etmemelidirler. 
Savaş
sebebiyle Suriye’den ülkemize gelenler, ne ilginçtir ki bayram tatili için
ülkemizden Suriye’ye gidiyorlar. İl Göç İdaresi Müdürlüğüne yapılan resmî
başvurulara göre 22 bin Suriyeli Ramazan Bayramı’nı Suriye’de geçirmek için
başvuru yaptı. Dönüş için ise yine İl Göç İdaresi Müdürlüğü şu duyuruyu yaptı:
“Ülkelerine giden Suriyelilerin dönüş işlemleri 10 Haziran Pazartesi günü saat
sekizde başlayıp 1 Kasım Cuma günü son bulacaktır.”
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Bitiriyorum Sayın Başkanım.
Sayın
İçişleri Bakanı, değerli AK PARTİ’li milletvekili arkadaşlarım; bir şeyi merak
ediyoruz, bunun cevabını verirseniz de çok seviniriz: Bayramda ülkesine
dönebilen bir Suriyeli, neden ülkesinde yaşamaz da tekrardan Türkiye’ye dönmek
ister? 
Teşekkür
ediyorum, sağ olun, var olun.
BAŞKAN
– Sayın Bülbül…
19.- Sakarya Milletvekili Muhammed Levent Bülbül’ün,
Kuzey Irak’ta yürütülen Pençe Operasyonu’na, 28 Mayıs Azerbaycan
Cumhuriyeti’nin kuruluşunun 101’inci yıl dönümü vesilesiyle kurucu lideri
Mehmet Emin Resulzade’yi, Kafkas İslam Ordusu Komutanı Nuri Paşa’yı, millî
istiklal şairi Ahmed Cevad’ı, merhum devlet başkanları Ebulfez Elçibey ile
Haydar Aliyev’i rahmetle andıklarına ve Dağlık Karabağ’ın Ermeni işgalinden
kurtulması gerektiğine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; kahraman
ordumuz, bu sabah itibarıyla Pençe Operasyon Planı dâhilinde Kuzey Irak Hakurk
bölgesinde bulunan teröristleri etkisiz hâle getirmek, teröristlere lojistik
destek sağlayan sığınak ve depoları imha etmek için operasyon başlatmıştır. Şu
ana kadar almış olduğumuz bilgilere göre terör hedefleri tam isabetle vurulmuş
ve imha edilmiştir. Allah’a şükürler olsun ki Mehmetçik’imiz sağ salim
görevlerini ifa etmekte, eli kanlı terör örgütünün can damarlarını bir bir
kesmektedir. Dualarımız Türk ordusuyla ve Mehmetçik’imizle beraberdir. Allah
yâr ve yardımcıları olsun.
Sayın
Başkan, istiklal mücadelelerinde birbirini desteklemiş, aynı siperlerde beraber
savaşmış, bu uğurda canlar vermiş iki devletin kardeşliği daim olsun.
Azerbaycan Cumhuriyeti’nin 101’inci kuruluş yıl dönümü kutlu olsun. 28 Mayıs
1918’de ilan edilen Azerbaycan Demokratik Halk Cumhuriyeti’nin kurucusu ve ilk
devlet başkanı Mehmet Emin Resulzade’yi, Azerbaycan’ın kurtuluşunda kanıyla,
canıyla var olan ve mücadele eden Kafkas İslam Ordusunu ve Komutanı Nuri
Paşa’yı, millî istiklal şairi Ahmed Cevad’ı, büyük Türk milliyetçisi merhum
Devlet Başkanı Ebulfez Elçibey’i, yine merhum Devlet Başkanı Haydar Aliyev’i
saygı ve rahmetle anıyoruz. 
Belirtmek
isteriz ki Azerbaycan’ın acısı acımızdır, sevinci sevincimizdir.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Grup Başkanı. 
MUHAMMED
LEVENT BÜLBÜL (Sakarya) - Bu vesileyle işgal altındaki Azerbaycan toprağı
Dağlık Karabağ’ın en kısa zamanda Ermeni işgalinden kurtulmasını diliyor, Genel
Kurula saygılar sunuyorum. 
BAŞKAN
– Sayın Kurtulan...
20.- Mersin Milletvekili Fatma Kurtulan’ın, 28 Mayıs
Gezi direnişinin 6’ncı yıl dönümü vesilesiyle Berkin Elvan, Ethem Sarısülük ve
Ali İsmail Korkmaz’ın şahsında o dönem yaşamını yitirenleri saygıyla andığına,
Afyonkarahisar Milletvekili Mehmet Taytak’ın “Geçmişi karıştırmaya çalışanların
sonu geçmişte dedelerinin başına gelenlerden çok farklı olmayacaktır.”
söyleminin ne anlama geldiğini, Meclisin bu söylemi kabul edip etmediğini ve
Oturum Başkanı TBMM Başkan Vekili Celal Adan’ın tutumunun ne olacağını öğrenmek
istediğine, halkın iradesiyle seçilen bir belediye başkanına “şarlatan”
denilmesini reddettiklerine ilişkin açıklaması
FATMA
KURTULAN (Mersin) – Sayın Başkan, değerli milletvekilleri; bugün, Gezi
direnişinin başlangıcının yıl dönümüdür. Gezi, bu ülkedeki her etnik kökenden,
her inançtan, her yaştan insanın demokrasi arayışıyla bir araya geldiği bir
refleks olmuştur. O dönem hâlâ muhalefet kulvarlarında olan bir siyasi parti
lideri “Çevre hassasiyetinin tetiklediği, yeşili ve doğayı koruma
kararlılığının uyandırdığı kişisel özgürlük arayışları, kimlik ve kişilik
izharları elbette değerli, elbette muteber bir insani tutumdur.” demişlerdir.
Ancak ilerleyen zamanlarda Gezi direnişi, terörize edilerek, kriminalize edilerek,
hatta kimi o dönem içinde yer aldığı bu direnişte bir katkısı olan kişiler,
örneğin Osman Kavala gibi bir iş adamı hâlâ yargılanıyor... Bu vesileyle ben
Berkin Elvan, Ethem Sarısülük ve Ali İsmail Korkmaz şahsında o dönem yaşamını
yitirenleri saygıyla anmak istiyorum. 
Değerli
Başkan, ayrıca şunu dile getirmek istiyorum: Bir süredir kamuoyunda tartışılan
Dersim meselesinde, dün burada yapılan bir konuşmada âdeta partimizi tehdit
eden yaklaşımlara tanıklık ettik. Bir dönem Sayın Erdoğan’ın da “Eğer Dersim’le
ilgili özür dilemesi gerekirse bu devletin, ben özür dilerim.” dediği, aslında
Dersim’in varlığını kabul ettiği ve orada bir katliamın olduğunu, bir
haksızlığın olduğunu kabul eden beyanlarından sonra, şimdi bu söylemlerin,
mesela “Geçmişi karıştırmaya çalışanların sonu, geçmişte dedelerinin başına
gelenlerden çok farklı olmayacaktır.” söyleminin anlamı nedir? Meclis buna
nasıl tahammül etti ya da nasıl bunu izledi?
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Kurtulan. 
FATMA
KURTULAN (Mersin) – Sayın Başkan, özellikle sizin bizzat bu konudaki
söyleminizi yani bizi, dedelerimizin başına gelen idamla, ölümle tehdit eden bu
yaklaşımı bu Meclis kabul ediyor mu? Muhalefetteki partiler de dâhil, AKP bu
söyleme ne diyor? Siz Başkan olarak buna ne dersiniz? En ufak bir şeyde bir
kınamayı hemen Meclis gündemine alırken HDP olunca her türlü tehdit, hakaret
neden bu Meclise hak olarak görülüyor? Ben bunu duymak isterim tüm partilerden.

Aynı
zamanda, şunu kabul etmiyoruz: Halkın iradesiyle seçilen bir belediye başkanına
defalarca “şarlatan” denilmesini de reddediyoruz. Orada bu halkın iradesinin de
tanınması gerektiğini bir kez daha vurgulamak istiyorum. 
Teşekkür
ediyorum. 
BAŞKAN
– Sayın Özel…
21.- Manisa Milletvekili Özgür Özel’in, 28 Mayıs Azerbaycan
Cumhuriyeti’nin kuruluşunun 101’inci, Millî Mücadele Dönemi’nin ilk ulusal
belgesi olan Havza Genelgesi’nin yayımlanmasının 100’üncü ve ünlü şair Edip
Cansever’in ölümünün 33’üncü yıl dönümüne, 28 Mayıs Gezi direnişinin 6’ncı yıl
dönümü vesilesiyle yaşamını yitiren Berkin Elvan, Ethem Sarısülük, Ali İsmail
Korkmaz, Ahmet Atakan, Mehmet Ayvalıtaş, Abdullah Cömert, Medeni Yıldırım,
Mustafa Sarı, İrfan Tuna, Selim Önder, Zeynep Eryaşar ve Serdar Kadakal’ı
saygıyla andıklarına, bayram ikramiyesinden faydalanamayan emeklilerin
mağduriyetinin giderilmesi ve ikramiyelerin günün şartlarına göre yeniden
düzenlenmesi gerektiğine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
Bugün
101’inci yıl dönümü olan Azerbaycan Cumhuriyeti’nin kuruluşunu bir kez daha
kutluyoruz. Azerbaycan halkıyla olan dayanışma duygularımızı ve haklı
davalarını desteklediğimizi Cumhuriyet Halk Partisi Grubu olarak bir kez daha
ifade ediyoruz. 
Bugün
28 Mayıs, Gezi direnişinin 6’ncı yıl dönümü. Cumhuriyet tarihinin, Türkiye
demokrasi tarihinin en barışçıl, sivil inisiyatif kullanılarak yapılan bir
sivil itaatsizlik eyleminde hep birlikteydik. Türkiye Cumhuriyeti siyasi tarihi
açısından ve demokrasi tarihimiz açısından bizler için birer altın sayfaydı.
Çevre duyarlılığından dolayı, Gezi Parkı’ndaki ağaçların kesilmesine karşı
çıkmak için orada çadır kuran, oturma eylemi yapan gençlere, çadırları
yakılarak, biber gazı sıkılarak sabaha karşı başlatılan müdahale, Gezi
direnişini ve ardından yaşanılanların tamamını tetiklemişti. O günlerde
“Talimatı ben verdim.” diyenler, bunu yıllar sonra da tekrar edecekler mi, işin
içinde özellikle dönemin güvenlik bürokrasisinin bir terör örgütüyle bağlantısı
çıktıktan sonra? 
Ama
kolluk güçlerinin şiddete başvurması ve yoğun gaz kullanımı nedeniyle yaşamını
yitirenler oldu. Berkin Elvan’ı, Ethem Sarısülük’ü, Ali İsmail Korkmaz’ı, Ahmet
Atakan’ı, Mehmet Ayvalıtaş’ı, Abdullah Cömert’i, Medeni Yıldırım’ı, Mustafa
Sarı’yı, İrfan Tuna’yı, Selim Önder’i, Zeynep Eryaşar’ı ve Serdar Kadakal’ı bir
kez daha saygıyla anıyoruz. O olaylar sırasında gözlerini kaybeden
yurttaşlarımıza, yaralanan, uzuvlarını kaybeden tüm vatandaşlarımıza bir kez
daha geçmiş olsun dileklerimizi iletiyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – O olaylardan ve Gezi direnişinden dolayı hâlen tutuklu yargılan
Osman Kavala ve Yiğit Aksakoğlu dosyaları başta olmak üzere, Gezi sürecine
ilişkin dosyaların içinin tamamen boş olduğunun, Gezi sürecinin karalanamayacak
kadar ak olduğunun altını çizmek gerekiyor. 
Sayın
Başkan, daha önceki seçimlerde partimizin bir vaadi seçimlere damgasını
vurmuştu; daha sonra iktidar partisi tarafından hem tutar olarak hem de kapsam
olarak eksikliklerle kısmen kopyalanan bayram öncesi emekli ikramiyesinde,
-yine bir bayram öncesi- yine bir beklenti var. O da yapılan hukuki düzenlemede
banka, vakıf, sandık emeklileri bu ödemelerden yararlanamıyor. Önümüzde
görüşülmekte olan torba yasa bunun için bir fırsat sunuyor. 
(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Partilerin görüş birliğiyle, fikir birliğiyle bu mağduriyet
ortadan kaldırılabilir. Biz “1 maaş ikramiye” demiştik, iktidar partisi bin
lira yaptı ama yaptığı günden, düzenlemenin olduğu günden bugüne Türk lirası
yüzde 31,8 değer kaybetti. Yani o bin lira da artık bin lira değil 690 lira o
gün için. Bugün, hiç değilse o günkü vaadinizi yerine getirmek için 1.400 lira
gibi bir ödeme yapılması gerekiyor. Bu konuda da başta -çoğunluk partisi değil
ama- birinci, en çok sandalyesi bulunan partinin grubunun sorumluluğunu
hatırlatıyoruz.
28
Mayıs aynı zamanda Havza Genelgesi’nin, 19 Mayıs 1919’da Samsun’a çıkan Gazi
Mustafa Kemal Atatürk’ün Havza’da yayınladığı ve Anadolu’daki işgale karşı,
Mondros Mütarekesi’ne karşı, ordunun dağıtılmasına karşı protesto eylemlerine,
direnişe ve hep birlikte örgütlenmeye davet edilen Havza Genelgesi’nin yıl
dönümünde başta Gazi Mustafa Kemal Atatürk’ü ve onunla birlikte Samsun’dan
çıkıp dünya siyasi tarihinin en büyük antiemperyalist mücadelesini örgütleyen
silah arkadaşlarını bir kez daha rahmet ve minnetle anıyoruz.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Sayın Başkan, son olarak, bugün Edip Cansever’in ölüm yıl
dönümü. Ünlü şairimizdir, İkinci Yeni akımının öncülerindendir, otuz üç yıl
önce hayatını kaybetmiştir ve Türk şiirinin en özgün örneklerini veren bir
şairimizdir. Edip Cansever’i “İnsan yaşadığı yere benzer/O yerin suyuna, o
yerin toprağına benzer/Suyunda yüzen balığa, toprağını iten çiçeğe/ Dağlarının,
tepelerinin dumanlı eğimine/Gülemiyorsun ya, gülmek, bir halk gülüyorsa
gülmektir/Ne kadar benziyoruz Türkiye’ye Ahmet Abi…” dizeleriyle bir kez daha
saygıyla anıyorum.
BAŞKAN
– Sayın Özkan, buyurun.
22.- Denizli Milletvekili Cahit Özkan’ın, korunması
gereken en önemli değerin demokrasi ve hukuk devleti kuralları olduğuna, 27
Mayıs darbesinin 1980 yılına kadar özgürlük ve demokrasi bayramı olarak
kutlandığına, Gezi’nin zaman içerisinde bu ülkenin millî iradesine karşı bir
kalkışma olduğunun anlaşılacağına, Gazi Meclisin bugüne kadar millî irade
istikametinde verdiği mücadeleyi kutladığına, millî birlik ve beraberlikle
geleceğe yürüneceğine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Sayın
Başkan, değerli milletvekilleri; tabii, tartışmalarımız olur, farklı bakış
açılarımız olur ancak korumamız gereken en önemli değer demokrasimiz ve hukuk
devleti kurallarımızdır. Bunu da Anayasa’mızın ve yasal düzenlemelerimizin
çizdiği sınırlar içerisinde Parlamentomuzun, yasama, yürütme ve yargı
erklerimizin ve tüm bürokratik ve sivil toplum teşkilatlarımızın çalışmasının
bu pozitif düzenlemeler çerçevesinde yerine getirilmesine borçluyuz. Bu
bağlamda, gerek ülkemiz içerisinde yaşanan olaylara gerekse dünya genelinde
yapılan tartışmalara baktığımızda, eğer bir yerde hukuk devleti varsa, hukukun
üstünlüğü söz konusuysa işte burada barışın egemen olduğunu görüyoruz. Batı
kültüründe, Batı geleneğinde biliyorsunuz, Themis heykeli vardır. Orada elde ne
vardır? Bir yasa, bir de kılıç vardır. Tek başına yasa hiçbir anlam ifade
etmez. Yasanın tek başına olduğu yerde hukukun üstünlüğünden bahsetmemiz de söz
konusu değil. Aynı zamanda kılıç, orada, cebrî yolla olsa da hukukun emrettiği
kuralların bir şekilde yerine getirilmesini emreder. Bu anlamda, hukukun
üstünlüğü söz konusu olduktan sonra bütün hukuk düzeni, demokratik barışımız da
egemen olacaktır.
İşte
diyoruz ki: Dünden bugüne tartışmalar söz konusu oldu ülkemizde. Bugün de işte
bizim “Gezi kalkışması” diye ifade ettiğimiz olayların yıl dönümü. Şimdi,
bakıyoruz, buna “özgürlük” denilebilir, “demokrasi” denilebilir birileri
tarafından ancak dün -seneidevriyesini maalesef acı bir şekilde idrak etmiştik,
Adnan Menderes’in, Fatin Rüştü Zorlu’nun ve Hasan Polatkan’ın idamının nedeni
olan- 27 Mayıs darbesinin yıl dönümüydü. 27 Mayıs darbesi maalesef, bir darbe
olmasına rağmen ve bu ülkeye sosyal, siyasi, ekonomik, toplumsal barış
açısından acı bedeller ödetmiş olmasına rağmen tam 1980 tarihine kadar… 
(Mikrofon
otomatik cihaz tarafından kapatıldı)
BAŞKAN
– Buyurun.
CAHİT
ÖZKAN (Denizli) – 1961 darbesinin yıl dönümü olan 27 Mayıs darbesi 1980’e kadar
devrim bayramı olarak kutlanmıştı. Yani bir darbeyi dahi bu millete, darbeciler
bir bayram olarak maalesef kutlatmışlardı hem de özgürlük ve demokrasi bayramı
olarak. Onun için, biz şunu çok iyi biliyoruz ki hukuk devleti kurallarını
işlettikten sonra, demokrasiye inandıktan sonra bu ülkenin barış içerisinde
yaşamasının bütün kuralları hayata geçmiştir. 
Gezi’yle
ilgili meseleye gelince: İşte, devrim bayramı yirmi yıl kutlandı. Gezi, bir
şekilde âdeta “özgürlük bayramı” olarak altı yıldır kutlanıyor ancak
göreceksiniz ki zamanın yargısından geçtikçe Gezi’nin bu ülkeye, millî iradeye
karşı bir kalkışma olduğunu. İşte, Ukrayna’da yaşadığımız Turuncu Devrim’e, bugünlerde
Venezuela’da cereyan eden olaylara, yine o 7 Haziranda Gezi’yle…
(Mikrofon
otomatik cihaz tarafından kapatıldı)
BAŞKAN
– Buyurun. 
CAHİT
ÖZKAN (Denizli) - … âdeta eş zamanlı bir şekilde Sisi darbesinin, Arap
Baharı’nın yaşandığı dönemlere bakılacak olursa işte o Gezi kalkışması
sürecinde Türkiye âdeta uçurumun kenarından dönmüştür. 
Bu
vesileyle yine ne gariptir ki bir taraftan kurtuluş ve kuruluş mücadelesini
verdiğimiz, 15 Mayıstan sonra 19 Mayısta Gazi Mustafa Kemal Atatürk’ün Samsun’a
çıkışı, daha sonra Havza, Amasya, Erzurum kongreleri ve tamimleriyle başlayan
ve yine Gazi Meclisimizin bizzat yürüttüğü kurtuluş mücadelesi döneminde
maalesef yine millî iradeye saldırıların yıl dönümünün de yaşandığını
görüyoruz. İşte Gezi’nin bu ülkenin millî iradesine karşı nasıl bir kalkışma
olduğu zaman içerisinde anlaşılacak ve millî irademize de nereden gelirse
gelsin nasıl sahip çıkmamız gerektiğini ifade eden anlamlı bir süreçten
geçiyoruz. 
Bu
vesileyle Gazi Meclisin bugüne kadar millî irade istikametinde verdiği
mücadeleyi yeniden kutluyor ve yine Meclisimizle, millî birlik ve
beraberliğimizle, barışımızla geleceğe yürüyeceğimizi ifade ediyor, Genel
Kurulu saygıyla selamlıyorum. 
BAŞKAN
– Teşekkür ederim. 
ÖZGÜR
ÖZEL (Manisa) – Sayın Başkanım, pek kısa bir söz alabilir miyim. 
BAŞKAN
– Sayın Özel, buyurun. 
23.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ve dünya
siyaset tarihinin en önemli sivil itaatsizlik ve sivil direniş eylemlerinden
olan Gezi direnişinin önünde saygıyla eğildiklerine ilişkin açıklaması
ÖZGÜR
ÖZEL (Manisa) – Sayın Başkan, Sayın Özkan’ı dikkatle dinledim. Tabii, adalet
tanrıçasının heykelinden bahsederken bir yasadan ve bir kılıçtan bahsetti,
doğrudur ama AKP’nin de sorunu budur. Yasa ve onu uygulayan kılıcın dışında
oradaki teraziyi unuttu Sayın Özkan. 
Şimdi,
güvenlik-özgürlük dengesi için bir terazi lazım. Kanun koyucunun muradını
yürütme hayata geçirirken yargının denetiminde olması lazım; yargının elindeki
terazi odur. Yani yasaya ne yazmışlar, yürütme ne yapmış, bu arada mağdur var
mı, haksızlık var mı; terazi odur. O teraziyi unutursanız ki, Sayın Özkan ifade
ederken unutmuş olabilir ama Adalet ve Kalkınma Partisi icra ederken unutuyor
bunu ve aslında yapılan iş, soyut durumun Sayın Özkan’ın belki de
sürçülisanıyla somutlaşmasıdır. Bu, son derece önemlidir; kayda geçirmek
istedim. 
(Mikrofon
otomatik cihaz tarafından kapatıldı) 
BAŞKAN
– Toparlayın. 
ÖZGÜR
ÖZEL (Manisa) – Ayrıca, Sayın Başkan, elbette Gezi’yle ilgili en önemli yargıyı
zaman verecek ama bütün hepimiz biliyoruz ki otoriter rejimler en çok
meydanlardan korkar, demokrasi de en çok dolu meydanları sever. Meydanlar kendi
kendine dolup boşalabiliyorsa, bu iktidar partisinin kendi taraftarlarıyla
buluştuğu meydanlar değil kasıt, o da kıymetli ama muhalifler meydanları
doldurup boşaltabiliyorsa o ülkede demokrasi vardır. Bu, hepimizin ama aslında
iktidarın şerefi olur. Dolacak meydanları kapatmak, gazla, copla baskı altına
almak, heykelleri ve meydanları tutuklamak; o, hepimizin ama en çok da iktidar
partisinin utancı olur. 
Bir
an için Gezi olaylarında “Yüzde 50’yi evde zor tutmak”tan “İleride
göstereceğim.” deyip hiçbir zaman gösterilemeyen “Cumaya göstereceğim.” deyip
üç yüz altı cumadır gösterilemeyen “Başörtülü kadına saldırdılar.” deyip
“Başörtülü bacımıza saldırdılar.” deyip daha sonra…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Toparlamama müsaade edin. 
BAŞKAN
– Toparlayın Sayın Özel. 
ÖZGÜR
ÖZEL (Manisa) – …mobese görüntüleriyle yalanlanan ya da “Camide içki içtiler.”
deyip bir fotoğraf karesini çekip, bir kutu birayla servis edip daha sonra din
görevlilerince yalanlanan bu şey yerine, anlamaya çalışılıp, o gençlerle
sohbete gidilip, bırakın yüzde 50’yi kendini bile evde tutmayıp, yurt dışından
gelince gidip “Nedir muradınız? Bu ağaçlar da olsun, bir ağaç da benim için
buraya dikelim.” deseydi o günün ve bugünün muktediri bambaşka bir Türkiye
olurdu. 
Biz,
meydanlar dolsun boşalsın, hepimizin ama en çok sizin şerefiniz olsun isteriz
ve bu duygu ve düşüncelerle bir kez daha dünya siyaset tarihinin en önemli
sivil itaatsizlik ve sivil direniş eylemlerinden bir tanesinin önünde saygıyla
eğiliyoruz. 
Teşekkür
ederim. (CHP sıralarından alkışlar) 
BAŞKAN
– Sayın Özkan, buyurun. 
24.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
CAHİT
ÖZKAN (Denizli) – Teşekkürler Sayın Başkan. 
Bugün
Meclisimizde gerçekten uzlaşı adına güzel şeyler oluyor; onun için, ben
özellikle Cumhuriyet Halk Partisi Grup Başkan Vekiline de teşekkür ediyorum
çünkü biraz önce konuşmalarında da ifade ettikleri şekliyle, yasa ve kılıç
birbirinden ayrılmaz bir şekilde hukuk devletinin garantileridir. Bu bağlamda,
farklı bakış açılarımız olabilir ancak bu ikisi de olmazsa olmaz, bütünleyici
parçalardır. Tabii, hukuk devletinin ve demokrasinin en güzel örneklerinden, en
güzel gerekçelerinden birisi de her bir meseleye farklı farklı bakış açılarıyla
bakılabiliyor olmasıdır. Zaten siz bizi eleştiriyor, biz de sizi eleştiriyor
olmasaydık o zaman demokrasiden de bahsedilemezdi; işte, bu, bizim
zenginliğimiz, demokrasimizin olmazsa olmazıdır. Demokratik teamülü ve
kalkınması bu noktaya gelememiş ülkelere baktığımızda, tek tip bir bakış açısının
varlığını görüyoruz. İşte, diyoruz ki: Gezi, netice itibarıyla, bir yeşil
duyarlılığıysa elbette saygı duymak lazım ancak bu, toplumun genelini tedhiş
eden, meydanları işgal eden ve kamu düzenini yaygın bir şekilde bozan bir hâle
bürünmüşse orada da hukuk devletini işletmek gerekir.
(Mikrofon
otomatik cihaz tarafından kapatıldı) 
BAŞKAN
– Buyurun.
CAHİT
ÖZKAN (Denizli) – Şimdi, evet, Gezi duyarlılığıysa bu hassasiyeti hakikaten
hakkıyla taşıdığımıza da inanıyorum. 
Sadece,
sayın grup başkan vekili konuşurken cebimi karıştırdım, bir baktım ki elimde
bir belge… Bakın, 2002-2019 seneleri içerisinde, son on beş yılda, yeşil ve
çevre adına, 5 milyon hektar alanda çalışma yapılarak 5 milyar fidan toprakla
buluşmuştur. Hangi ilde, hangi şehirde yaşıyorsanız dağlarına, şehirlerine,
sokaklarına baktığınızda bu yeşili ve çevre hassasiyetini görüyorsunuz. Yine,
2019 yılı içerisinde, bu yıl içerisinde 254 bin hektar alanda çalışma yapılmış
ve 258 milyon fidan toprakla buluşmuştur. Evet, çevre hassasiyeti olacak ancak
çevreyle ilgili yapılmış çalışmalar da yine milletimiz adına yapılmış
çalışmalardır, bunu da yine aziz milletimizin dikkatine sunuyorum.
Genel
Kurulu yeniden saygıyla selamlıyorum.
BAŞKAN
– Sayın Çilez…
25.- Amasya Milletvekili Hasan Çilez’in, Amasya ilinde
yaşanan dolu sonrası hasar tespit çalışmalarının yapıldığına ve zarar gören
vatandaşlara geçmiş olsun dileğinde bulunduğuna ilişkin açıklaması
HASAN
ÇİLEZ (Amasya) – Teşekkür ederim Sayın Başkanım.
24-25
Mayıs 2019 tarihlerinde Amasya ilimizde büyük bir dolu felaketi yaşanmıştır.
Amasya ilimizin merkezinde 6 köy, 560 çiftçi ve 3.200 dönüm alanda kiraz, elma
ve şeftali bitkilerinde yüzde 50-90 arasında, Suluova’mızda 16 köy, 550 çiftçi
ve 46.600 dönüm arazide yüzde 10 ile yüzde 100 arasında hasar, yine Merzifon
ilçemizde 31 köyümüzde 2 bin çiftçimizin etkilendiği 150 bin dönüm arazide
yüzde 70-80 oranında buğday, arpa, ayçiçeği, şekerpancarı, elit, haşhaş, mısır,
patates, nohut ve domates bitkilerinde çok büyük bir hasar meydana gelmiştir.
Hasarın meydana gelmesinden itibaren Tarım ve Orman İl Müdürlüğümüz gerekli
hasar tespit çalışmalarını yapmış, bakanlığımız ve AFAD Daire Başkanlığımız
konuyla ilgilenmeye başlamıştır. Bu konuda zarar gören halkımıza geçmiş olsun
diliyorum.
BAŞKAN
– Sayın Nuhoğlu…
26.- İstanbul Milletvekili Hayrettin Nuhoğlu’nun, 29
Mayıs Şair Dilâver Cebeci’yi ölümünün 11’inci yıl dönümünde rahmetle andığına,
Ampute Futbol Şampiyonlar Ligi’nde şampiyon olan Ortotek Gaziler’in
sporcularını, yöneticilerini ve Kulüp Başkanı Mustafa Döğer’i kutladığına
ilişkin açıklaması
HAYRETTİN
NUHOĞLU (İstanbul) – Teşekkürler Sayın Başkan.
Bugün,
“Türkiyem”in şairi Dilaver Cebeci’yi on bir yıl önce kaybettiğimiz günün
anısına rahmetle, şükranla anmak istiyorum. 
Ayrıca,
bugün Avrupa Ampute Futbol Şampiyon Kulüpler Kupası’nın Gürcistan’da yapılan
finallerinde şampiyon olan Ortotek Gaziler Ampute Futbol Spor Kulübü’müzü de
kutlamak istiyorum. Gürcistan’daki bu şampiyonada Polonya, İngiltere, İrlanda
takımlarının şampiyonlarını yendikten sonra, finalde Rus takımı Dinamo Altai’yi
7-0 yenerek Avrupa Şampiyonu olmuştur. Kulüp Başkanı Mustafa Düger ve
sporcusundan yöneticisine kadar emeği geçen herkesi kutluyorum.
Teşekkür
ederim.
BAŞKAN
– Sayın Şevkin…
27.- Adana Milletvekili Müzeyyen Şevkin’in, Ramazan
Bayramı’ndan önce ödenecek olan pamuk desteklemesi verilecek iller listesinde
neden Adanalı pamuk üreticilerinin yer almadığını öğrenmek istediğine ilişkin
açıklaması
MÜZEYYEN
ŞEVKİN (Adana) – Sayın Başkan, bakanlık tarafından bayram öncesi haziran ayı
içerisinde yapılacak pamuk desteklemeleri için ödeme yapılacak iller listesi
yayınlandı. Listede Diyarbakır, Mardin, Şanlıurfa, Antalya, İzmir, Manisa,
Aydın gibi pek çok pamuk üretimi yapılan iller yer alırken Adana ilimize yer
verilmemiştir. Bunun nedenini yetkililerden soruyoruz: Neden listede Adana
pamuk üreticisi yok? Bu listeyi kim yapmıştır ve neden Adana, ödeme dışı
tutulmuştur? Bölge ve illerimiz arasında ayrım yapan bu tutumu kabul etmiyoruz.
Elbette bu illere de verilsin ancak Adanalı çiftçilerimize de destekleme
verilsin. Bilinmelidir ki ülkemiz çiftçisi ve Adanalı üreticilerimiz yalnız
değildir.
Teşekkür
ederim. 
BAŞKAN
– Sayın Fendoğlu…
28.- Malatya Milletvekili Mehmet Celal Fendoğlu’nun,
yeni eğitim programında tarih dersinin zorunlu olması gerektiğine ilişkin
açıklaması
MEHMET
CELAL FENDOĞLU (Malatya) – Teşekkür ediyorum Sayın Başkanım. 
Benim
önerim, Millî Eğitim Bakanımıza. 
İbni
Haldun, tarihi mülküdevlet olarak, yani tarihin devletin mülkü olduğunu
savunur. Yeni eğitim programında tarih dersinin tercihli ders olarak bulunması
bir eksiklik ve yanlışlıktır. Tarih dersi, tek başına bir alandır ve zorunlu
olmalıdır. 
Bu
yeni program uygulamaya başladığından itibaren seçmeli olarak verilecek diğer
derslerle birlikte üç yıl içinde 64 bin öğretmen norm fazlası hâline gelecek. 
9’uncu
sınıfta Osmanlı tarihi çok yüzeysel verilerek, 10’uncu sınıf ve 11’inci
sınıflarda okutulan kültür tarihi ve Osmanlı tarihi seçmeli ders olacak,
sayısal ağırlıklı eğitim veren okullarda tarih dersini seçen öğrenci azalacak.
Bu sistem, tarih dersinin etkisizleştirilmesine ve merkezî sınavlardaki
tercihin azalmasına sebep olacaktır. 
(Mikrofon
otomatik cihaz tarafından kapatıldı) 
BAŞKAN
– Şamil Ayrım Bey, buyurun.
29.- İstanbul Milletvekili Şamil Ayrım’ın, 28 Mayıs
Azerbaycan Cumhuriyeti’nin kuruluşunun 101’inci yıl dönümünü kutladığına,
Karabağ başta olmak üzere işgal edilen Azerbaycan topraklarının Azerbaycan’a
iade edilmesi gerektiğine ilişkin açıklaması
ŞAMİL
AYRIM (İstanbul) – Teşekkür ederim Sayın Başkan. 
Değerli
arkadaşlarım, bilindiği gibi bundan yüz bir yıl önce 28 Mayıs 1918’de, yani
Türkiye Cumhuriyeti’nin kuruluşundan beş yıl önce ilan edilen Azerbaycan
Cumhuriyeti yeryüzünde kurulan ilk Müslüman ve Türk cumhuriyetidir. 
Azerbaycan’ın
1991 yılında ikinci bağımsızlığını ilan etmesinden bu yana her alanda büyük
başarılara imza atılmış, Kafkasya’nın parlayan yıldızı Azerbaycan, geleceğe
emin adımlarla yürüyor. Bir milletin iki devleti olan Azerbaycan-Türkiye
ilişkileri kardeşlik anlayışı içinde varlığını sürdürmektedir. Kardeş
Azerbaycan’ımızın cumhuriyetinin 101’inci yıl dönümünü kutluyorum. 
Karabağ
başta olmak üzere işgal edilmiş Azerbaycan topraklarının tekrar Azerbaycan’a
iade edilmesini, uluslararası kuruluşlarda alınmış olan, özellikle Birleşmiş
Milletler Genel Kurulunda alınmış olan karara dünya kamuoyunun dikkatini çekmek
istiyorum.
BAŞKAN
– 60’a göre söz taleplerinin sonuncusunu veriyorum.
Buyurun
Sayın Osmanağaoğlu.
30.- İzmir Milletvekili Tamer Osmanağaoğlu’nun, 27
Mayıs 1980 tarihinde şehadete erişen dönemin Gümrük ve Tekel Bakanı Gün Sazak
ve ülkücü şehitler ile 28 Mayıs Azerbaycan Cumhuriyeti’nin kuruluşunun 101’inci
yıl dönümünü vesilesiyle kurucu lideri Mehmet Emin Resulzade’yi rahmetle
andığına ilişkin açıklaması
TAMER
OSMANAĞAOĞLU (İzmir) – Teşekkür ederim Sayın Başkanım.
Dün,
27 Mayıs 1980’de hain bir pusuyla şehadete erişen eski Gümrük ve Tekel
Bakanımız Gün Sazak’ı ve ülkücü şehitlerimizi rahmet ve minnetle andık. Bu
vesileyle, fedakârlıklarıyla, cesaretleriyle her zaman minnetle anacağımız ve
emanetlerine ne pahasına olursa olsun sahip çıkacağımız ülkücü şehitlerimizi
bir kez daha rahmetle, minnetle anıyorum, ruhları şad, mekânları cennet olsun.
Ayrıca,
bugün, Türk dünyasının vazgeçilmez bir parçası ve değeri olan, kahraman ve
mübâriz evlatlarının şanlı vatanı Azerbaycan Halk Cumhuriyeti’nin kuruluşunun
101’inci yıl dönümünü kutluyoruz.
“Sen
bizimsin, bizimsin durdukça vücutta can,
Yaşa,
yaşa, çok yaşa, ey şanlı Azerbaycan!” diyerek, Azerbaycan sevdasını dile
getiren Azerbaycan Halk Cumhuriyeti’nin ilk Cumhurbaşkanı Mehmet Emin
Resulzade’yi de rahmet ve minnetle anıyorum.
BAŞKAN
– Gündeme geçiyoruz.
Başkanlığın
Genel Kurula sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
Buyurun.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 22/2/2019 tarihinde Trabzon
Milletvekili Hüseyin Örs ve 20 milletvekili tarafından, Trabzon’da temel geçim
kaynaklarını oluşturan sektörlerin sorunlarının incelenerek bu sorunlara
çözümler üretilmesi amacıyla verilmiş olan (10/1015) esas numaralı Meclis
Araştırması Önergesinin ön görüşmelerinin, Genel Kurulun 28 Mayıs 2019 Salı
günkü birleşiminde yapılmasına ilişkin önerisi 
28/5/2019
Türkiye Büyük Millet Meclisi Başkanlığına
Danışma
Kurulu 28/5/2019 Salı günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Lütfü
Türkkan
 Kocaeli
 Grup
Başkan Vekili
Öneri:
Trabzon
Milletvekili Hüseyin Örs tarafından, Trabzon'un geçim kaynağı olan, ekonomik ve
sosyal yapı açısından hayati önemdeki fındık, çay, mısır, balıkçılık gibi ürün
ve sektörlerdeki sıkıntıların bir an önce giderilmesi amacıyla 22/2/2019
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin diğer önergelerin önüne alınarak görüşmelerin 28/5/2019
Salı günkü birleşiminde yapılması önerilmiştir.
BAŞKAN
– Önerinin gerekçesini açıklamak üzere İYİ PARTİ Grubu adına Trabzon Milletvekili
Sayın Hüseyin Örs’e söz veriyorum. (İYİ PARTİ sıralarından alkışlar)
Süreniz
beş dakikadır.
İYİ
PARTİ GRUBU ADINA HÜSEYİN ÖRS (Trabzon) – Sayın Başkan, çok değerli
milletvekilleri; İYİ PARTİ grup önerisi olarak bugün gündeme gelen Trabzon’un
geçim kaynağı çay, fındık, mısır ve balıkçılık sektörlerindeki sıkıntıların
araştırılması hakkında vermiş olduğumuz önergeyle ilgili konuşma yapmak üzere
huzurunuzdayım. Hepinizi en derin saygılarımla selamlıyorum.
Değerli
milletvekilleri, Hükûmetin tarım politikaları ve çiftçiye karşı duyarsızlığı
yüzünden stratejik ürünlerin üretiminde yaşanan kan kayıpları hem genel
ekonomimizi hem de yerel ekonomileri olumsuz yönde etkilemeye devam etmektedir.
Bu olumsuz etkiyi yaşayan illerden bir tanesi de seçim çevrem olan Trabzon
şehridir. Ekonomik kriz, Trabzon’da halkı yoksulluk, işsizlik ve umutsuzluğa
mahkûm etmiştir. Bölgede yaşam koşulları her gün daha da kötüleşmektedir.
İşsizlik, pahalılık, geçim sıkıntısı, gelecek kaygısı yöre insanımızı sarmış
durumdadır. Trabzon’da tarım, hayvancılık ve balıkçılık âdeta can
çekişmektedir. Geniş bir alanda 2 milyona yakın kişinin temel geçim kaynağı
olan fındıkta geçen yıl yaşananlar hepimizin hafızasındadır. Hiçbir yabancı
girdiye ihtiyaç duymadan ürettiğimiz ve bu yüzden de “millî ürün” dediğimiz
fındıkta bu yıl da benzer sorunların yaşanmaması için şimdiden tedbirlerin
alınması, üreticinin endişesinin giderilmesi, belirsizliklerin ortadan
kaldırılması gerekmektedir. Geçtiğimiz aylarda düzenlenen Fındık Çalıştayının
sonuçlarına baktığımızda alınan kararların üreticinin talep ve beklentilerini
karşılamaktan, belirsizlikleri ortadan kaldırmaktan uzak olduğu apaçık
ortadadır. Karadenizli fındık üreticisi kafasındaki soru işaretlerinin
giderilmesini istemektedir. Süslü cümlelerle, tablolarla, grafiklerle,
yansılarla sorun çözülmüyor. Benim Trabzonlu hemşehrim, Karadenizli fındık
üreticim şunu merak ediyor: Toprak Mahsulleri Ofisi fındık alacak mıdır? Eğer
alacaksa hangi ayda alıma başlanacaktır? Çünkü üreticinin geçen yıl sütten ağzı
yanmıştır. Bildiğiniz gibi ağustosta hasadı yapılan fındığın fiyatı ekim
sonunda açıklanmış, alımlara da kasım ayında başlanılmıştı. Ekonomik olarak
sıkıntıda olan üretici fındığını eylül ayında yok pahasına çoktan satmıştı
çünkü fındığı toplayan üretici elinde uzun süre tutamıyor. En geç okullar
açılana kadar satmak zorunda kalıyor. O yüzden 2019’da üretici sütten ağzı
yanmış, yoğurdu üfleyerek yer misali şimdiden ne olacağını merak ediyor. 2018
yılındaki gibi kasım ayında mı alım yapılacak endişesi üreticimizde var. 
Değerli
milletvekilleri, üreticinin beklentisi ağustos ayının başında fiyatın
belirlenmesi ve ay ortalarında da Toprak Mahsulleri Ofisinin devreye girerek
alımlara başlamasıdır. Aksi durumda yerli ürünümüz fındığı üreten binlerce
vatandaşımız ne yazık ki yine yabancı bir şirketin insafına bırakılmış
olacaktır. 
Değerli
milletvekilleri, burada bir hususu daha dile getirmek istiyorum. Birkaç gün
önce Amerika Birleşik Devletleri’nde, Türkiye’den Tarım Bakanlığı yetkilileri
ve Ulusal Fındık Konseyi yetkililerinin de katıldığı bir toplantı
düzenlenmiştir. Bu toplantıda 2019 tahminî fındık rekoltesi 815 bin ton olarak
ilan edilmiştir. Son beş yılda Türkiye’de rekoltenin 600-650 bin ton olarak
gerçekleştiğini dikkate alırsak, ABD’deki bu toplantıda 815 bin ton
açıklamasıyla acaba “fındık çok” denilerek üreticinin fındığı ucuza mı
kapatılmak istenmektedir demekten de kendimi alamıyorum.
Değerli
milletvekilleri, Trabzon konuşulup da futboldan konuşmamak olmaz. O yüzden,
konuşmamın son bölümünde bir hususu size arz etmek istiyorum.
(Mikrofon
otomatik cihaz tarafından kapatıldı) 
HÜSEYİN
ÖRS (Devamla) – Başkanım…
BAŞKAN
– Toparlayalım Sayın Milletvekili.
HÜSEYİN
ÖRS (Devamla) – Bildiğiniz gibi, son yıllarda Türkiye Futbol Federasyonu, Süper
Lig sezonunun adına Türk futbolunun önemli isimlerini vermiştir. Bu çerçevede,
daha önce Süleyman Seba, Metin Oktay, İlhan Cavcav ve Lefter Küçükandonyadis
isimlerinin futbol sezonlarına verilmesi doğru ve güzel bir uygulamadır. 
Türkiye’de
hâlen futbolun beşiği olan Trabzon bu uygulamanın dışında tutulamaz diyoruz.
2019-2020 Süper Lig sezonuna da Trabzonspor’umuzun efsane kaptanı, aynı zamanda
millî futbolcumuz Cemil Usta’nın -namıdiğer Dozer Cemil- adının verilmesi
talebimizi buradan Türkiye Futbol Federasyonuna iletiyorum. (İYİ PARTİ ve CHP
sıralarından alkışlar)
2019-2020
Süper Lig sezonu “Ben Trabzonspor’un kaptanlığını yaptım, başka kulüplere gidip
başka kaptanların arkasında maçlara çıkmak bana yakışmaz.” diyerek aidiyet
duygusuyla Türk futboluna örnek olan Cemil Usta’ya atfedilmelidir. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili.
HÜSEYİN
ÖRS (Devamla) - Cemil Usta ya da namıdiğer Dozer Cemil sezonunda
Trabzonspor’umuza şampiyonluk başka yakışır diyor, hepinizi en derin saygılarımla
selamlıyorum.(İYİ PARTİ ve CHP sıralarından alkışlar)
BAŞKAN
– Sayın Ersoy, buyurun, söz talebiniz var.
IV.- AÇIKLAMALAR (Devam)
31.- Adana Milletvekili Ayşe Sibel Ersoy’un, 25-31
Mayıs Etik Haftası’na ilişkin açıklaması
AYŞE
SİBEL ERSOY (Adana) – 25 Mayısı kapsayan hafta tüm dünyada Etik Haftası olarak
kabul edilmiştir. Gündelik yaşamda en sık kullanılan kelimelerden biridir
“etik”; “meslek etiği” “toplumsal etik” derken kapsamı giderek daha da
genişleyen bir kavram hâline gelmiştir. Peki, doğru kullanımı nasıldır? Ahlak
ve etik arasında ne fark vardır. Etik, insanların kurduğu bireysel ve toplumsal
ilişkilerin temelini oluşturan değerleri, normları, kuralları doğru-yanlış ya
da iyi-kötü gibi ahlaksal açıdan değerlendiren bir yaklaşımdır. Birey,
çocukluğundan itibaren etik değer bilgisiyle eğitilebilir ve yaşamında bu
değerleri kullanmaya alıştırılabilir. Eğer yaşamı etik değerlerle sürdürmeye
karar verdiyseniz gerekli olan bu bilgidir. Normlara göre hareket etmenin
ötesinde, değerler bilinciyle hareket edilebilecek bir eğitim verilmelidir. 
Teşekkürler.

VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, 22/2/2019 tarihinde Trabzon
Milletvekili Hüseyin Örs ve 20 milletvekili tarafından, Trabzon’da temel geçim
kaynaklarını oluşturan sektörlerin sorunlarının incelenerek bu sorunlara
çözümler üretilmesi amacıyla verilmiş olan (10/1015) esas numaralı Meclis
Araştırması Önergesinin ön görüşmelerinin, Genel Kurulun 28 Mayıs 2019 Salı
günkü birleşiminde yapılmasına ilişkin önerisi (Devam)
BAŞKAN
– Halkların Demokratik Partisi Grubu adına İstanbul Milletvekili Sayın Erol
Katırcıoğlu’na söz veriyorum. (HDP sıralarından alkışlar) 
Süreniz
üç dakikadır. 
HDP
GRUBU ADINA EROL KATIRCIOĞLU (İstanbul) – Sayın Başkan, sayın vekiller;
hepinizi saygıyla selamlıyorum. İYİ PARTİ’nin Trabzon bağlamında verdiği
önergeyle ilgili olarak Halkların Demokratik Partisinin görüşlerini sizlerle
paylaşacağım. 
Şimdi,
efendim, öncelikle şunu belirtmek lazım: Trabzon’da yaşanan, arkadaşımızın da altını
çizdiği sorunlar sadece Trabzon’a ait sorunlar değil. Yani bugün, özellikle
ürün çeşitliliği az olan bölgelerde farklı etkiler ortaya çıkıyor kriz
koşulları altında. Bakın, şimdi ekonomide bir kriz var ve kriz, sanıldığı gibi
herkesi, her şeyi ve her yeri eşit bir şekilde etkilemiyor. Kriz koşullarında
bazı insanlar daha fazla etkileniyor bazı insanlar daha az etkileniyor veya
bölgelerle ilgili olarak söyleyecek olursak bazı bölgeler daha fazla
etkileniyor bazı bölgeler daha az etkileniyor. Trabzon gibi az sayıda ürün
çeşitliliğine sahip olan bir bölgede doğal olarak krizin etkileri çok daha
fazla olacaktır ki öyledir gerçekten. Ve bugün Trabzon, ülkenin çok çeşitli
yerlerinde de yaşanan benzer durumlara yani bir anlamda geçim sıkıntısı içinde
yaşanan bir duruma gelmiş vaziyette. 
Şimdi,
bunun sebeplerinin tabii ki uzunca konuşulması gerekir ve bu araştırma önergesi
kabul edilirse -herhâlde- konuşmamız gereken konular var, ben birkaç tanesini
dikkatinize sunmak istiyorum. Bunlardan bir tanesi şu: Adalet ve Kalkınma
Partisi iktidara geldikten sonra tarım politikalarıyla ilgili olarak kendisine
önerilen ve daha çok “liberal politikalar” dediğimiz politikaları uygulamayı
tercih etti. Bakın, özellikle tarım, iklim koşulları sebebiyle veya ürün
nitelikleri gereğiyle devlet tarafından desteklenmesi gereken bir üretim
alanıdır ki bütün dünyada da bu böyledir. Fakat bizde, bir anlamda
özelleştirmelerle, bu bölgeleri yani tarım bölgelerini serbest piyasa
koşullarına açmaya yönelik olmak üzere bir politika benimsendi. Bunun sonucunda
olanlar çok ilginçtir bence, mesela fındıkta fındık alım politikalarını
belirlemek üzere FİSKOBİRLİK’in görevlendirildiğini biliyoruz fakat aynı
zamanda piyasaya bu alım imkânları sunulduğu için de -yine hepinizin de bildiği
gibi, daha önce de tartıştığımız gibi- bir İtalyan firması Ferrero fındık
alımında birinci derecede etkili olabiliyor ve dolayısıyla da fındık fiyatının
belirlenmesinde büyük bir yetki almış gibi oluyor.
İkinci
olarak, mesela tütünde de aynı şey geçerli. Tütünde, biliyorsunuz, TEKEL bu
işleri yapardı fakat TEKEL özelleştirildikten sonra esasında piyasa büyük
ölçüde kurulmuş olan kurul tarafından denetlenir hâle geldi.
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Katırcıoğlu.
EROL
KATIRCIOĞLU (Devamla) – Fakat hepimiz de biliyoruz ki bu kurul tütün piyasasını
kontrol edemiyor, tütün piyasasını düzenleyemiyor. 
Dolayısıyla
özetle şunu söylemek istiyorum arkadaşlar: Tarım sektörüyle ilgili olarak
Adalet ve Kalkınma Partisinin uyguladığı politikalar yanlıştır ve yanlışlıkları
da böylelikle ortaya çıkmaktadır. Neden yanlıştır? Çünkü devleti bir kenara
çekerek eğer tarımı serbest piyasa ekonomisine devretmeye kalkarsanız bu öyle
kolay olmaz ve olmamıştır. Öyle görülüyor ki önümüzdeki dönemde de bu
politikalarla devam edilmesi mümkün değildir.
O
sebeple, özellikle Trabzon özelinde söyleyecek olursam, Trabzon’da tütün
alımından fındık alımına kadar politikaların yeniden gözden geçirilmesi
gerektiği çok açıktır. Dolayısıyla bizim önerimiz de bu doğrultuda İYİ
PARTİ’nin önergesini desteklemektir ve bir araştırma komisyonu kurulursa
bunların da tekrar konuşulması mümkün hâle gelecektir.
Saygılar
sunuyorum. (HDP sıralarından alkışlar) 
BAŞKAN
– Cumhuriyet Halk Partisi Grubu adına Ordu Milletvekili Sayın Mustafa
Adıgüzel’e söz veriyorum. (CHP sıralarından alkışlar) 
Süreniz
üç dakikadır. 
CHP
GRUBU ADINA MUSTAFA ADIGÜZEL (Ordu) – Sayın Başkan, sayın milletvekilleri;
öncelikle, Trabzon Milletvekilimiz Sayın Ahmet Kaya İstanbul’da demokrasi
nöbetinde, onun da bu konuyla ilgili bir araştırma önergesi vardı. Tabii, o
burada bulunamadığı için hem selamlarını iletiyorum hem de onun yerine bölge
milletvekili olarak ben söz almış bulunmaktayım.
Maalesef
son yıllarda, bu son ekonomik sorunlardan da bağımsız olarak daha önceden de
bölge ekonomisi sürekli kan kaybediyordu, Trabzon da bunun içindeydi. Bölge
ekonomisi zaten Ankara’ya tamamen bağımlı, Ankara öksürse âdeta Karadeniz
zatürre oluyor. Bu da kendine yeterli bir ekonomik döngüsünün olmayışından
kaynaklanıyor. Bu yüzden eldeki imkânların yani tarım ürünlerinin, başta fındık
olmak üzere balıkçılığın desteklenmesi ve turizm gibi yeni alanların da
araştırma yapılıp ekonomiye kazandırılması çok önemli.
Tabii
“Karadeniz” dendiğinde fındık konu olmak zorunda çünkü başka bir şey yok
Karadeniz’de, vermemişsiniz, olanı da alıp götürmüşsünüz; dağlarını almışsınız,
ormanlarını almışsınız, derelerini almışsınız. Tabii, tek geçim kaynağını
konuşmak zorundayız. Zaten herkes fındıktan nasibini alıyor; bahçedeki zararlı
yeşil kokarcaya, kahverengi kokarcaya, fındık kurduna kadar, keza bahçe
dışındaki, ofisteki fındık kurtlarına kadar herkes nasipleniyor. TMO bile
devlet kuruluşu olduğu hâlde 14 liradan aldığı fındığı 18 liraya satıp âdeta
üretici üzerinden kâr yapıyor. Herkes bu işten sebepleniyor, nasipleniyor ama
bir tek, maalesef, alın teri döken, emek veren kesimler bundan faydalanamıyor
ki en büyük payı da zaten -hep söylüyoruz- İtalyan firması Ferrero alıyor.
Bütün fındığı aldığı gibi bahçeleri de kiraladı, insanlarımızı da onun üzerinde
şu anda çalıştırıyor; tek seçici durumda ve tekel olmuş durumda. İhracat izni
de verdiniz ona ve biz bu konuyla ilgili Rekabet Kurulu Başkanlığına 24/10/2018
tarihinde başvuru yaptık, hâlen bir sonuç çıkmadı. Çünkü Anayasa’mızın 167’nci
maddesi ve 4054 sayılı Rekabet Kanunu’na göre de aslında bunun olmaması
gerekiyor fakat bunu bir türlü çözemedik. 
Fındık
sezonu geliyor, önümüzde ve fındık hasadından önce muhakkak taban fiyatı
belirlenmek ve verilmek zorunda. Sizin yakınlarda yaptığınız oradaki fındık
çalıştayında da Sayın Bakan bunu söyledi. Yapacaklar mı, göreceğiz hep beraber.
Çünkü bu ülkedeki en büyük sorunlardan birisi de siyasi riyakârlık, verilen
sözlerin tutulmaması. Bir örnek vermek istiyorum: 18 Haziran 2018’de, 24
Haziran seçimlerinden önce Sayın Erdoğan Ordu’ya geldi, miting yaptı. Bu
mitingde dedi ki: “Biz 15 TL fındık fiyatı önermiştik, onlar sadece konuşur.”
(Mikrofon
otomatik cihaz tarafından kapatıldı)
MUSTAFA
ADIGÜZEL (Devamla) – İzin verir misiniz?
BAŞKAN
– Toparlayalım Sayın Milletvekili.
MUSTAFA
ADIGÜZEL (Devamla) – Evet, “Bunlar atıp tutuyor. Üreticiyi mağdur etmeyeceğiz.”
dedi. 
CEMAL
ÖZTÜRK (Giresun) – Etmedik.
MUSTAFA
ADIGÜZEL (Devamla) – Arkasından fındık sezonu başladı, 11-12 liraya üreticiye
fındığı sattırdınız. Kasım ayı geldi, nihayet o bizim dediğimiz fiyata,
yaklaşık olarak 14,5 liraya üreticiye değil -altını çiziyorum- tüccarın
deposundaki fındığa fındık fiyatı verdiniz ve üreticiyi mağdur ettiniz. Bu yine
bu sene bu şekilde olmasın. İnsanlar daldan tutmadan fındığın hakkını vermenizi
bekliyorum. 
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Adalet ve Kalkınma Partisi Grubu adına Trabzon Milletvekili Sayın Muhammet
Balta’ya söz veriyorum. (AK PARTİ sıralarından alkışlar) 
Süreniz
üç dakikadır.
AK
PARTİ GRUBU ADINA MUHAMMET BALTA (Trabzon) – Sayın Başkan, değerli
milletvekilleri; İYİ PARTİ grup önerisi üzerinde söz almış bulunuyorum. Yüce
heyetinizi saygıyla selamlıyorum.
Sayın
milletvekilleri, Trabzon bir tarih, sanat, kültür şehridir, Trabzon aynı
zamanda da ticaret şehridir. Ticaretin temel dayanaklarından bir tanesi de
elbette ki tarım ürünleridir. Trabzon Türkiye'nin en küçük yüz ölçümüne sahip,
4.600 kilometrekare yüz ölçümü olan, aynı zamanda da coğrafyası çok zor olan,
dağlık olan... Makineyle tarıma elverişli coğrafi alanları çok azdır. Yani
Trabzon yüz ölçümünün özellikle yüzde 21’inde tarım yapılabilmektedir. Burada
da yüzde 21’de de fındık üretimi ve çay üretimi yapılmaktadır. Fındık ve çay
üretimine, tarım ürünlerine AK PARTİ’nin kuruluşundan bugüne kadar destek
verilmektedir. 
Değerli
milletvekili arkadaşlarım, çok erken unutuyoruz, 1 doların altında olan
fındığın şu anda dünya ekonomisinin en zor şartlarında bile 3 doların üzerinde
olduğunu unutmamamız lazım.
MUSTAFA
ADIGÜZEL (Ordu) – 5 dolar…
MUHAMMET
BALTA (Devamla) – Diğer taraftan, biz hem fındık üreticisine hem çay
üreticisine, tarım alanlarında hangi üretici olursa olsun 2002’den beri
desteklemeler veriyoruz. Bir örnek vermek istiyorum özellikle fındıkla alakalı:
Trabzon’da fındığa 1 milyar 140 milyon biz destek verdik. 2002’den 2018’e kadar
toplam 1 milyar 382 milyon, fındık üreticisine alan bazlı destek verdik. Çay
üreticisine de aynı destekler devam ediyor. 
Burada,
Trabzon’a hiç gitmeyen arkadaşlarımız da Trabzon’dan bahsediyor. Trabzon
milletvekili arkadaşımız Trabzon’dan bahsederken sanki Trabzon böyle, hiç
güvenilmeyen, huzursuz, işsizliğin had safhada olduğu, göçün olduğu bir şehir… 
Değerli
milletvekili arkadaşlarım, size bir örnek vermek istiyorum: Huzursuz şehre,
ekonomisi zorda olan bir şehre 2002’de dışarıdan gelen turist sayısı 25 bin,
2018’in rakamlarını veriyorum, 400 bin Körfez ülkelerinden turist geliyor
Trabzon’a. (AK PARTİ sıralarından alkışlar) 
HAYRETTİN
NUHOĞLU (İstanbul) – Yaylaları sattınız ya! 
MUHAMMET
BALTA (Devamla) - 2002’de 300 bin yerli turist, 2018’de 1 milyon 200 bin kişi
Trabzon’u gezmeye geliyor. Huzursuz olan, ekonomisi zor olan ve yatırım
yapılmayan, zor şartlarda bırakılan bir ile, güvensiz bir ile insanlar gelir
mi? Gelmez. Cazibe merkezine insanlar gelir. 
(Mikrofon
otomatik cihaz tarafından kapatıldı)
BAŞKAN
– Toparlayın lütfen. 
MUHAMMET
BALTA (Devamla) - Arkadaşlarıma, Trabzon’a hiç gitmeyen arkadaşlarıma da
buradan seslenmek istiyorum, fındığın ne olduğunu bilmeyen arkadaşıma da seslenmek
istiyorum: Buyurun Trabzon’a gelin, Trabzon’da on yedi yılda yapılan
yatırımları görün, yolları görün, havaalanlarını görün, üniversiteleri görün,
tünelleri görün, kırsal alandaki köy yollarını, mahalle yollarını görün,
oradaki insanların mutluluğunu görün ve dışarıdan gelen insanların nasıl bir
büyük şehirde mutlu olduklarını görün, o zaman bu kürsüde çok daha farklı
konuşursunuz. Yumurta küfesi sırtında olmayan burada çok rahat konuşur. 
Trabzon
milletvekili arkadaşım her buraya çıkışta “Biz çiftçinin yanındayız, biz
üreticinin yanındayız, biz sanayicinin yanındayız.” diyor. Doğru, teşekkür
ediyoruz kendisine, kendisini de severim ama sözle olmuyor, lafla peynir gemisi
yürümez! Çiftçinin yanında olmak, sanayicinin yanında olmak… 4 organize sanayi bölgesini
Trabzon’a kurup 58 ülkeye eğer ihracat yapan sanayici varsa, onun yanında
duruyorsan, onun önünde, onun emrinde Ankara’da her sıkıştığı noktada yanında
oluyorsan o da emrinde olmaktır. 
Ben
bu duygu ve düşünceler içerisinde tekrar arkadaşıma da teşekkür ediyorum, bize
de burada cevap verme hakkı oldu. Ramazanınızı tebrik ediyor, bayramınızı da
şimdiden tebrik ediyorum. Selamlar, saygılar sunuyorum. (AK PARTİ sıralarından
alkışlar)
BAŞKAN
– Sayın Akif Hamzaçebi Bey, buyurun.
IV.- AÇIKLAMALAR (Devam)
32.- İstanbul Milletvekili Mehmet Akif Hamzaçebi’nin,
fındığın stratejik ürün olduğuna ve fiyatının piyasaya emanet edilemeyeceğine,
fındık üreticisinin 2006 yılında don afetinden kaynaklanan alacağını Hükûmetin
ödeyip ödemediğini öğrenmek istediğine ilişkin açıklaması
MEHMET
AKİF HAMZAÇEBİ (İstanbul) – Çok teşekkür ederim Sayın Başkan.
Değerli
milletvekilleri, konu fındık, Trabzon, Karadeniz olunca Trabzonlu bir
milletvekili olarak ben de çok kısaca konuya bir katkı yapmak istedim. Bütün
konuşmacıları dinledim, hepsinden yararlandım, kendilerine çok teşekkür
ediyorum. 
Fındık
herhangi bir tarım ürünü değildir, stratejik bir üründür. Fındığa domates
muamelesi yapamazsınız yani fındığın fiyatını piyasaya emanet edemezsiniz. Şu
nedenle: Türkiye dünyanın en büyük fındık üreticisidir, dünya üretiminin
yaklaşık dörtte 3’ünü Türkiye üretir ve Türkiye ürettiği fındığın da yine
yaklaşık olarak dörtte 3’ünü ihraç eder. İhracatla ilgili birkaç rakam vermek
istiyorum: 2014-2015 sezonunda Türkiye 434 bin ton kabuklu fındık satmış ve 2,8
milyar dolar gelir elde etmiştir ihracattan. İhracattaki kilo fiyatı 6,5
dolardır. 
(Mikrofon
otomatik cihaz tarafından kapatıldı) 
MEHMET
AKİF HAMZAÇEBİ (İstanbul) – Sayın Başkan, tamamlıyorum.
BAŞKAN
– Buyurun, tamamlayın Sayın Hamzaçebi. 
MEHMET
AKİF HAMZAÇEBİ (İstanbul) – Aradaki yılları söylüyorum: 2017-2018 yılı ihracat
rakamı 572 bin ton kabuklu fındıktır, toplam 1 milyar 782 milyon dolarlık
ihracat geliri elde edilmiştir, kilo fiyatı 3,1 dolardır. Yani, kilo fiyatı 6,5
dolardan 3,1 dolara inmiştir. 2014-2015’ten 2017-2018’e yaklaşık 1 milyar
dolarlık ihracat gelirinde kaybımız var. Bunun anlamı, Avrupa’daki çikolata
üreticilerini hatta çikolata tüketicisini biz Türkiye Cumhuriyeti olarak
finanse etmişiz. Buna müsaade etmemek lazım. 
Bir
de soru sormak istiyorum: 2006 yılında fındık üreticisinin Hükûmetten 169
milyon liralık don afetinden kaynaklanan alacağı vardı. Ödenmediğini biliyorum
bugüne kadar. Acaba ödendi mi, grup başkan vekili arkadaşımız veya yetkili bir
arkadaşımız bilgi verirse çok memnun olurum. 
Teşekkür
ederim. 
BAŞKAN
– Sayın Örs…
33.- Trabzon Milletvekili Hüseyin Örs’ün, 2018 genel
seçimlerinde Adalet ve Kalkınma Partisinin fındık üreticilerine ve Trabzon
iline verdiği sözlere ilişkin açıklaması
HÜSEYİN
ÖRS (Trabzon) – Sayın Başkanım, teşekkür ederim. 
Biraz
evvel konuşan Trabzon Milletvekili, benim de değerli arkadaşımın ifadeleri
üzerine söz aldım. Şimdi buradan sormak isterim: Bugün burada konuştuğumuz konu
fındık konusu ve 2018’de yaşananları hatırlatarak 2019’da da üreticimiz mağdur
olmasın çerçevesinde aslında çok da yapıcı bir konuşma yaptığımı düşünüyorum. 
2018’de
seçim meydanlarında “Fındıkta TMO devreye girecek, sizin fındığınızı alacak,
size şu kadar para verecek.” diyen siz değil miydiniz? Fındığın hasadı ağustosta
yapıldı. Peki, siz TMO’yu devreye sokmayarak, erteleyerek, seçim meydanlarında
verdiğiniz sözleri tutmayarak fındık üreticimizi perişan ettiniz, niye bunu
kabul etmiyorsunuz? (İYİ PARTİ ve CHP sıralarından alkışlar) Sizin fındık
üreticisi için TMO’yu devreye soktuğunuz tarih ekim, alımlar ne zaman başladı?
Kasım. Bizim Trabzon’daki fındık üreticisi fındıktan elde ettiği gelirle
çoluğunun çocuğunun nafakasını, okul masrafını karşılıyor. Eylül ayında
Trabzon’daki fındık üreticisi çocuğuna defter, kalem, önlük alabilmek için… 
(Mikrofon
otomatik cihaz tarafından kapatıldı)
HÜSEYİN
ÖRS (Trabzon) – Çok özür diliyorum… 
BAŞKAN
– Toparlayın. 
HÜSEYİN
ÖRS (Trabzon) – Geçen yıl siz fındık üreticimizi, fındığını tüccara 8-12 lira
arasında teslim etmek zorunda bıraktınız. Fiyatı açıkladıktan sonra fındık
üreticimizin büyük çoğunluğu yok pahasına zaten fındığı elinden çıkarmıştı. 
“Trabzon’a
yatırım yaptık.” diyorsunuz. “Trabzon’da istihdama yönelik bir tane yatırımınız
var mıdır?” diye soruyorum. Trabzon’da bir tane işçi servisi göremezsiniz.
Sanayi yok, fabrika yok. Niçin bunları dile getirmiyorsunuz? Bir “raylı sistem”
dediniz, tutturdunuz gittiniz, o yok. Şimdi de bir tren projeniz var. Hikâyeye
döndü bu iş, her seçim dönemi pişirip pişirip önümüze getiriyorsunuz. Hadi o
zaman, siz getirin, Trabzon için elzem olan demir yolu projesini ortaya koyun,
gerçekleştirin, Hüseyin Örs kardeşiniz de alkışlasın. 
Çok
teşekkür ediyorum. (İYİ PARTİ ve CHP sıralarından alkışlar)
BAŞKAN
– Sayın Enginyurt… 
34.- Ordu Milletvekili Cemal Enginyurt’un, Trabzon
Milletvekili Hüseyin Örs’ün yaptığı açıklamasındaki bazı ifadelerine ilişkin
açıklaması
CEMAL
ENGİNYURT (Ordu) – Sayın Başkanım, teşekkür ediyorum. 
Fındık
konusunda İYİ PARTİ, Hüseyin kardeşim konuyu gündeme taşıyarak hayırlı bir iş yapmıştır,
teşekkür ederim. Lakin fazla acımasız davranmak hakikaten haksızlık olur.
Hüseyin Örs heyecanlı bir kardeşimiz. Fındık geçen sene belki ekim ayında
açıklandı ama üretici fındığını 12 liranın altında satmadı. Ben Sayın
Cumhurbaşkanımıza o konuda verdiği destekten dolayı teşekkür ediyorum. TMO 200
bin tona yakın fındık alarak piyasayı sübvanse etmiştir. İnşallah bu sene de
Sayın Cumhurbaşkanımızdan, Sayın Tarım Bakanımızdan haziran ayı veya en geç
temmuzun 10’u itibarıyla fındık taban fiyatlarının açıklanmasını bekliyoruz,
fındığa destek verilmesini bekliyoruz ve olacağına inanıyoruz. Dolayısıyla
fındığın en önemli problemi şudur: Tüccar Amerika’da 815 bin ton rekolte
açıklıyorsa esas bunun önüne geçilmesi gerekir. Tüccar fındığı ucuza kapatmak
istiyor devlet ve Cumhurbaşkanımız ve Tarım Bakanımız fındığa sahip çıkıyor.
Teşekkür
ediyorum.
BAŞKAN
– Sayın Öztürk, buyun.
35.- Giresun Milletvekili Cemal Öztürk’ün, fındık
üzerinden spekülasyon yapılmaması gerektiğine, Tarım ve Orman Bakanlığı ile
Hükûmetin fındığı takip ettiğine ilişkin açıklaması
CEMAL
ÖZTÜRK (Giresun) – Teşekkür ediyorum Sayın Başkanım.
Konu
döndü dolaştı fındığa geldi. Fındık aslında cisim olarak küçük ama etki olarak
Türkiye ekonomisinde özellikle de Karadeniz ekonomisinde önemli yer tutan bir
ürünümüz. Ben de FİSKOBİRLİK eski Genel Müdürü ve fındığa emek vermiş bir
kardeşiniz olarak düşüncelerimi ifade etmek istiyorum. 
Konuyu
Trabzon Milletvekilimiz Hüseyin Bey -benim de dostum- gündeme getirdi, teşekkür
ediyorum. Cemal Bey de katkı yaptı, Muhammet Bey katkı yaptı. 
Ben
dün geldim Amerika’dan. Amerika’da INC’nin yani bu Sert Kabuklu Meyveler
Birliğinin toplantısı vardı. Beni de davet ettiler. Orada fındık da
değerlendirildi. Sayın Tarım Bakanımız da oradaydı. Dolayısıyla, Sayın
Hamzaçebi’nin dediği gibi fındık günlük politikaya alet edilemeyecek bir
üründür, domates değildir, elbette hassas bir ürün. Türkiye ekonomisine her
hâlükârda 3 milyar doların üzerinde ihracat geliri getirebilecek bir ürünümüz.
Onun için ben bütün gruplardan şunu rica ediyorum: Fındık üzerinde spekülasyon
yapmayalım, günlük politikaya alet etmeyelim. Fındıkla ilgili varsa fikri ki
vardır mutlaka grupların.
(Mikrofon
otomatik cihaz tarafından kapatıldı) 
CEMAL
ÖZTÜRK (Giresun) – Grupların fikirleri vardır, bir araya gelelim. Fındık
Çalışma Grubunu biz kurmuştuk. Önümüzdeki günlerde, muhtemelen bayramdan sonra
tekrar yetkili arkadaşları toplayarak değerlendirme yapacağız. Tarım
Bakanlığımız işi takip ediyor, Hükûmet takip ediyor. Dolayısıyla, müstahsilimiz
ve bütün gruplar rahat olsunlar, fındığı takip ediyoruz.
Teşekkür
ediyoruz. (AK PARTİ sıralarından alkışlar) 
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, 22/2/2019 tarihinde Trabzon
Milletvekili Hüseyin Örs ve 20 milletvekili tarafından, Trabzon’da temel geçim
kaynaklarını oluşturan sektörlerin sorunlarının incelenerek bu sorunlara
çözümler üretilmesi amacıyla verilmiş olan (10/1015) esas numaralı Meclis
Araştırması Önergesinin ön görüşmelerinin, Genel Kurulun 28 Mayıs 2019 Salı
günkü birleşiminde yapılmasına ilişkin önerisi (Devam)
BAŞKAN
– Öneriyi oylarınıza…
II.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talebimiz var. 
BAŞKAN
– Yoklama talebi var. 
Sayın
Özel, Sayın Adıgüzel, Sayın Hamzaçebi, Sayın Sarıaslan, Sayın Şevkin, Sayın
Taşcıer, Sayın Tuncer, Sayın Bülbül, Sayın Topal, Sayın Antmen, Sayın Süllü,
Sayın Kuşoğlu, Sayın Ünsal, Sayın Serter, Sayın Sındır, Sayın Keven, Sayın
Yalım, Sayın Bingöl, Sayın Öztunç, Sayın Yılmazkaya, Sayın Gökçel.
Üç
dakika süre veriyorum ve yoklamayı başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
on dakika ara veriyorum.
Kapanma Saati: 17.01
ÜÇÜNCÜ OTURUM
Açılma Saati: 17.20
BAŞKAN: Başkan Vekili Celal ADAN
KÂTİP
ÜYELER: Şeyhmus DİNÇEL (Mardin), Bayram ÖZÇELİK (Burdur)
----- 0 -----
BAŞKAN
– Türkiye Büyük Millet Meclisinin 84’üncü Birleşiminin Üçüncü Oturumunu
açıyorum.
II.- YOKLAMA
BAŞKAN
- İYİ PARTİ Grubu önerisinin oylamasından önce istem üzerine yapılan yoklamada
toplantı yeter sayısı bulunamamıştır. 
Şimdi
yoklama işlemini tekrarlayacağım.
Yoklama
için üç dakika süre veriyorum.
Yoklama
işlemini başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VI.- ÖNERİLER (Devam)
A) Siyasi Parti Grubu Önerileri (Devam)
1.- İYİ PARTİ Grubunun, 22/2/2019 tarihinde Trabzon
Milletvekili Hüseyin Örs ve 20 milletvekili tarafından, Trabzon’da temel geçim
kaynaklarını oluşturan sektörlerin sorunlarının incelenerek bu sorunlara
çözümler üretilmesi amacıyla verilmiş olan (10/1015) esas numaralı Meclis
Araştırması Önergesinin ön görüşmelerinin, Genel Kurulun 28 Mayıs 2019 Salı
günkü birleşiminde yapılmasına ilişkin önerisi (Devam)
BAŞKAN
- Öneriyi oylarınıza sunuyorum: Kabul edenler... Kabul etmeyenler... Kabul
edilmemiştir.
Halkların
Demokratik Partisi Grubunun İç Tüzük'ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, 23/5/2019 tarihinde Şanlıurfa Milletvekili
Nimetullah Erdoğmuş ve arkadaşları tarafından, Şanlıurfa ve Halfeti ilçesinde
yaşanan kötü muamele iddialarının araştırılması amacıyla verilmiş olan Meclis
araştırması önergesinin ön görüşmelerinin, Genel Kurulun 28 Mayıs 2019 Salı
günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulunun 28/5/2019 Salı günü (bugün) toplanamadığından, grubumuzun aşağıdaki
önerisinin İç Tüzük'ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin
 Grup
Başkan Vekili
Öneri:
23
Mayıs 2019 tarihinde, Şanlıurfa Milletvekili Sayın Nimetullah Erdoğmuş ve
arkadaşları tarafından (2510 sıra numaralı) Şanlıurfa ve Halfeti ilçesinde
yaşanan kötü muamele iddialarının araştırılması amacıyla Türkiye Büyük Millet
Meclisine verilmiş olan Meclis araştırması önergesinin diğer önergelerin önüne
alınarak görüşmelerinin 28/5/2019 Salı günkü birleşiminde yapılması
önerilmiştir.
BAŞKAN
– Önerinin gerekçesini açıklamak üzere Halkların Demokratik Partisi Grubu adına
Şanlıurfa Milletvekili Sayın Nimetullah Erdoğmuş’a söz veriyorum. (HDP
sıralarından alkışlar) 
Süreniz
beş dakikadır. 
HDP
GRUBU ADINA NİMETULLAH ERDOĞMUŞ (Şanlıurfa) – Sayın Başkan, değerli vekiller;
Genel Kurulu saygıyla selamlıyorum. 
Bugün
sizlerle bir haksızlığı paylaşmak istiyorum. Bu haksızlığı paylaşırken
sorumluluk gereği de iki hususa riayet edeceğim. Birincisi, haksızlık ifade
edilirken, dile getirilirken her şeyden önce çarpıtılmamalı. Ben çarpıtmadan
bunu anlatmaya çalışacağım. İkinci sorumluluk da haksızlık karşısında
görmezlikten gelmemektir ki o sorumluluk da bu yüce Genel Kurula aittir.
(Uğultular)
EROL
KATIRCIOĞLU (İstanbul) – Başkan, çok uğultu var.
BAŞKAN
– Sayın milletvekilleri, çok büyük bir uğultu var. Hatibi dinleyelim, konuşmak
isteyen arkadaşlarımız kulise geçsinler arkadaşlar. 
NİMETULLAH
ERDOĞMUŞ (Devamla) – Yaklaşık on gündür Urfa Halfeti ve Bozova’da gözaltına
alınan hemşehrilerimize kelimenin tam anlamıyla işkence yapılmış ve kötü
muamele sergilenmiştir. Olayın olduğu gece -sahur vaktiyle beraber- yaklaşık 60
kişi değişik yerlerden toplanarak gözaltına alındı ve hâlen 30’un üzerinde
gözaltı süresi uzatılmış vatandaşlarımız var. 
Biz,
parti olarak, 2 avukat ve 2 milletvekili arkadaşımızla birlikte, başta valilik
ve adalet dağıtıcısı başsavcılık olmak üzere Urfa’da muhatap aradık ancak ne
yazık ki bizzat sekretaryaya gitmemize rağmen, özel kalem aracılığıyla görüşme
talebinde bulunmamıza rağmen müşerref olamadık sayın başsavcıyla ve sorumlu
savcıyı da ziyaret etmek istememize rağmen onun da kapısından heyet olarak geri
döndük. Sayın vali ve ilgili vali yardımcısı da bize döneceklerini belirttiler,
hâlen dönüşlerini bekliyoruz. Bu olayın kaynağını ortaya çıkarmamız gerekiyor. 
Bakınız,
aynı gece sabaha doğru, tarım işçilerinin olduğu bir minibüs Urfa’dan Nizip’e
seyir hâlindeyken Suruç kavşağında Aligör dediğimiz mıntıkada durduruluyor.
Vasıta şoförü trafik kurallarına riayet ederek aracını durduruyor, dörtlülerini
yakıyor. Hastanede kendim de ziyaret ettim yaralıları; ifadelerine göre eğer
orada polis memuru olmasaydı, trafik polisi olmasaydı, o sabah erkenden, bu
mübarek ramazan ayında tarım işçilerinin, günlük işçilerin hepsinin -Allah
korusun- belki de cenazeleri kalkmış olacaktı. 
Bir
tarafta taranan bir minibüs var ve resmî erkânın açıklaması: “Moralleri
bozuktu, ondan dolayı da ateş açtılar.” Eğer psikolojileri, moralleri bozuksa
hemen o arkadaşlarımızın elinden o silahlar alınır ve tedaviye gönderilir.
Âdeta teşvik edercesine, onaylarcasına bu şekilde açıklamalar hiç de yakışmadı
diyorum. 
Değerli
arkadaşlar, daha fazlası var; işkencenin, hakaretin, tahkirin envaitürlüsü
gözaltında uygulandı. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Erdoğmuş.
NİMETULLAH
ERDOĞMUŞ (Devamla) – Teşekkür ediyorum Sayın Başkan.
Bunlar
iddia değil, bunlar bizzat gözaltına alınanların ifadesi. Baronun açıklaması
var, avukatların bu konuda görüşmeleri var. Ben çarpıtmadan anlatmaya çalıştım,
siz de lütfen görmezlikten gelmeyin. Bu mübarek ramazan ayında, bu işin kaynağı
nedir, bu şiddetin kaynağı kimlerdir, hangi birim bu şiddeti keyfî olarak
uyguluyor, buyurunuz, geliniz, bunu ortaya çıkaralım diyorum. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Değerli milletvekilleri, konuşan milletvekilleri, değerli arkadaşlar;
özellikle milletvekillerini buradan sessizliğe davet etmeyi milletimiz adına,
sizin adınıza, emin olun, şahsen ben uygun görmüyorum. Konuşmak isteyen
arkadaşlarımız hâlen konuşuyorlar; buyurun, kuliste konuşun. Biraz evvel hatip
Hükûmeti sorgulayan bir açıklama yapıyordu, bunu dinlemek mecburiyetindesiniz
yani en azından. 
Cumhuriyet
Halk Partisi Grubu adına Ankara Milletvekili Sayın Tekin Bingöl’e söz
veriyorum. (CHP sıralarından alkışlar) 
Süreniz
üç dakika. 
CHP
GRUBU ADINA TEKİN BİNGÖL (Ankara) – Sayın Başkan, değerli milletvekilleri;
hepinizi saygıyla selamlıyorum. 
Konumuz,
işkence. İşkencenin birçok türü var; fiziki işkence var, mobbing uygulamaları
var ve manevi işkenceler var. Bakın, bir örnek vereceğim size: Muş’ta meyve
fidesi dağıtılıyor. Vatandaşlar gidip resmî başvurularını yapıyorlar, çok doğal
ama başvuranların bir kısmına meyve fidesi verilmiyor. “Zamanını mı geçirdi?”
diyeceksiniz, hayır. Yeterli sayıda meyve fidesi mi yok? Hayır, bir şey
engelliyor. Meyve fidesi talebinde bulunan vatandaşları güvenlik soruşturmasına
tabi tutuyorlar, güvenlik soruşturması olumsuz gelenlere meyve fidesi
vermiyorlar. Düşünün, bir mahallede, bir sokakta komşular gidip başvuruyorlar,
bazı vatandaşlara meyve fidesi verilmiyor. Meyve fidesi alan vatandaşlar gidip
evinin bahçesine o fideleri diktiğinde diğerlerinin ailesi, çocukları babasını
sorguluyor “Baba, bize niçin meyve fidesi verilmiyor?” diye. Anlaşılan o ki o
meyve fidesini güvenlik soruşturması nedeniyle alamayanlar, herhâlde, o meyve
fidelerini büyütüp, büyük bir umutla yeşerterek ekip onun altında, gölgesinde
onun meyvesini yeme umudunu taşıyorken o umudu yok sayıyorlar. Herhâlde, bu
kararı verenler, bunu uygulayanlar o meyve fidelerinde yetişecek olan meyvelerin
terör unsuru olacaklarını düşünmüşler ki böyle bir işkenceye o vatandaşlarımızı
maruz bırakıyorlar. Alın size manevi işkence. 
Değerli
milletvekilleri, işkence bir insanlık suçudur. İnsanlığını, vicdanını, ruhunu
kaybedenler işkence talimatını verir ve işkence yaparlar. Bunun başka bir adı
yok. Geçmişte çok karanlık süreçlerden geçildi. Faili meçhul cinayetler,
gözaltındaki kayıplar, sakatlıklar hep bu anlayışla bu ülkede yaşandı. Peki ne
oldu? 21’inci yüzyıla geldik, işkenceyle, kaba kuvvetle ifade alan ya da buna
vatandaşlarını maruz bırakan çok az sayıda ülke var ve maalesef bunlardan bir
tanesi de Türkiye. Son on altı yılda 20 binden fazla vatandaş kaba muameleye ve
işkenceye maruz kaldı. Bunları sonlandırmak gerekiyor değerli milletvekilleri.
Biz bu çağın gereği…
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Milletvekili.
TEKİN
BİNGÖL (Devamla) – Elbette bir güvenlik gerekçesiyle soruşturma yapılmalı,
elbette kolluk kuvvetleri kendi görevlerini ifa etmeli ama bunu Anayasa’ya
uygun bir şekilde yapmalı, ama bunu insani yöntemlerle yapmalı, ama bunu
vicdanlarını öne çıkararak yapmalı. Anayasa diyoruz, yeri geldiğinde
Anayasa’dan dem vuruyoruz; Anayasa’nın 17’nci maddesi der ki: “Hiç kimseye
şiddet ve eziyet yapılamaz. Kimseye insan haysiyetine aykırı tutum ve
davranışta bulunulamaz.”
Bugün
Gezi’nin 6’ncı yılı. Ali İsmailler, Ethemler, ekmek almaya giderken katledilen
Berkinler yattıkları yerlerden hâlâ büyük bir umut taşıyorlar “Ülkemde bir daha
işkence olmasın, bir daha insan hakkı ihlalleri olmasın…” Gelin, bu tür
araştırmaları yapmaktan çekinmeyelim. 
Araştırma,
işkenceye yeltenecek olanların önünü kesecektir diyorum, hepinize saygılar
sunuyorum. (CHP sıralarından alkışlar)
BAŞKAN
– Adalet ve Kalkınma Partisi Grubu adına Mersin Milletvekili Sayın Zeynep Gül
Yılmaz’a söz veriyorum.(AK PARTİ sıralarından alkışlar)
Süreniz
üç dakikadır.
AK
PARTİ GRUBU ADINA ZEYNEP GÜL YILMAZ (Mersin) – Sayın Başkan, sayın
milletvekilleri; Gazi Meclisimizi saygıyla selamlıyorum.
HDP’nin
grup önerisi olan, Şanlıurfa’nın Halfeti ilçesine bağlı Dergili köyünde meydana
gelen olayla ilgili olarak grubum adına söz almış bulunmaktayım. 
18
Mayıs 2019 günü saat iki sularında Şanlıurfa ilimizin Halfeti ilçesine bağlı
Dergili Mahallesi’nde PKK terör örgütü mensuplarına yönelik olarak yapılan
operasyonda “Teslim olun.” çağrısına ateşle karşılık verilmesi neticesinde 2
terörist etkisiz hâle getirilmiş, 1 komiser yardımcımız şehit olmuş, 2 polis
memurumuz da yaralanmıştır. Olayla ilgili olarak yürütülen soruşturma
kapsamında terör örgütü üyeliği ve örgüte bilerek, isteyerek yardım etmek
suçundan bugüne kadar 47 kişi gözaltına alınmıştır. Şüphelilerin yakalanması ve
gözaltına alınmalarıyla birlikte, adli süreç usul ve yasalara uygun olarak
seyretmektedir. İşkence iddialarında kullanılan görüntülerin bu olayla ilgisi
olmamakla birlikte, cumhuriyet savcılığımız olayı titizlikle takip etmektedir. 
HABİP
EKSİK (Iğdır) – Yazıyı nereden hazırlayıp verdiler?
ZEYNEP
GÜL YILMAZ (Devamla) - İktidarımız döneminde, özellikle “toplu suçlar” denilen,
3 ve daha fazla sanık tarafından işlenen suçlarda gözaltı süresinin makul
süreyi aşmasını önlemek amacıyla gözaltı süreleri kısaltılmış ve sanığa bazı
güvenceler getirilmiştir. Yine, işkence ve kötü muamele iddiasına dayanan suç
duyurularında, cumhuriyet savcıları, memurun bağlı olduğu amirinden izin
almaksızın kovuşturma başlatabilmektedir. Mülakatlarda avukat bulundurma hakkı
getirilmiş ve sanıklara yine istedikleri zaman avukatlarıyla görüşme hakkı
sağlanmıştır. Aynı zamanda, en önemlisi de işkence iddialarında zaman aşımı
kaldırılmıştır.
HABİP
EKSİK (Iğdır) – 14 yaşındaki çocuğa işkence yapılmış, 14 yaşındaki çocuğa.
ZEYNEP
GÜL YILMAZ (Devamla) - Kişi hak ve hürriyetlerinin kutsallığına inanan,
şüpheliler ve sanıklar lehine birçok düzenlemeler yapan bir iktidar olarak
şiddeti hiçbir zaman tasvip etmedik, etmeyeceğiz. 
Bu
vesileyle, öncelikle dün Hakk’a uğurladığımız Afrin şehidimiz, hemşehrim Yaşar
Yıldırım’a, bu olayda şehit düşen komiser yardımcımız Şükrü Can Kayadibi’ne,
bugüne kadar her yaştan şehit düşen binlerce vatandaşımız, askerimiz ve
polisimize Allah’tan rahmet, ailelerine ve milletimize başsağlığı diliyor,
terörü lanetliyorum. 
Ayrıca,
terör örgütü PKK’ya yönelik olarak başlatılan sınır ötesi operasyonda kahraman
Mehmetçik’imizi Yüce Rabb’imin muhafaza etmesini ve muzaffer kılmasını diliyor,
saygılar sunuyorum. (AK PARTİ sıralarından alkışlar) 
FİLİZ
KERESTECİOĞLU DEMİR (Ankara) – Sayın Başkan...
BAŞKAN
– Buyurun Sayın Kerestecioğlu.
IV.- AÇIKLAMALAR (Devam)
36.- Ankara Milletvekili Filiz Kerestecioğlu Demir’in,
Mersin Milletvekili Zeynep Gül Yılmaz’ın HDP grup önerisi üzerinde AK PARTİ
Grubu adına yaptığı konuşmasındaki bazı ifadelerine ilişkin açıklaması
FİLİZ
KERESTECİOĞLU DEMİR (Ankara) – Teşekkürler Sayın Başkan.
Bir
konuşmayı... Bilmiyorum hukukçu muydu sayın vekil ama işkence, gerçekten kimse
için kabul edilemez bir şeydir. Bir çatışma ve o çatışmada “terör örgütü
mensubu” diyerek birilerinin öldürülmesi başka bir şeydir.
Bir
kere burada, her konuyu birbirine karıştırarak, hemen arkasından “şehitlerimiz”
diyerek aslında ana konu olan şeyi gözden kaçıramazsınız. 
“İşkence
vardır.” diye arkadaşlarımız, avukatlar, milletvekilleri, günlerdir bunun
fotoğraflarını buraya getiriyorlar. Yalana başvurmak ya da bundan kaçınmak
kimseye bir fayda sağlamaz çünkü bu ülkede işkenceden hepimiz zarar gördük. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Ankara) – Tamamlıyorum Sayın Başkan.
BAŞKAN
– Toparlayalım lütfen. 
FİLİZ
KERESTECİOĞLU DEMİR (Ankara) – Bu yaşımıza geldik, 12 Eylülde bu zararı gördük,
90’larda bu zararı gördük, daha sonraki yıllarda gördük, Hizbullah’ın
işkencelerini gördük ki daha yeni serbest bırakıldılar. İnkâr, kimseye bir şey
sağlamaz. Lütfen...
HASAN
ÇİLEZ (Amasya) – PKK’nın...
FİLİZ
KERESTECİOĞLU DEMİR (Ankara) – PKK’nın da işkencesi varsa, getirin araştırma
önergesi araştırılsın. 
HASAN
ÇİLEZ (Amasya) – Ama söyleyin, konuşun. “Varsa.” diyorsun hanımefendi.
FİLİZ
KERESTECİOĞLU DEMİR (Ankara) – Yıllardır diyorsunuz ki: “Dağa kaçırılan kız
çocukları...”
HASAN
ÇİLEZ (Amasya) – PKK’nın yok mu işkencesi? 
FİLİZ
KERESTECİOĞLU DEMİR (Ankara) – Bir tane araştırma önergesi getirmediniz, biz
getirsek o araştırma önergesini eminim ki ellerinizi kaldırarak reddedersiniz.
RAVZA
KAVAKCI KAN (İstanbul) – PKK’nın nesini araştıracaksınız! Terör örgütünün nesi
araştırılacak! 
FİLİZ
KERESTECİOĞLU DEMİR (Ankara) – Hangi konuyu konuşuyorsak o konuyla ilgili
konuşun. 
Urfa’da
işkence oldu mu, olmadı mı? 
HASAN
ÇİLEZ (Amasya) – Olmadı. 
FİLİZ
KERESTECİOĞLU DEMİR (Ankara) – Biz oldu diyoruz, siz sürekli buraya getirilen
her şeyi sadece inkâr etmekle yetiniyorsunuz.
HASAN
ÇİLEZ (Amasya) – Güvenlik güçleri gereğini yaptı diyorum. 
ALİ
KENANOĞLU (İstanbul) - İşkenceyi bari savunma ya, işkenceyi bari savunma!
FİLİZ
KERESTECİOĞLU DEMİR (Ankara) – Onu alıp buna, bunu alıp buna karıştırmayın.
İşkence vardır diyoruz, bunu önlemek elimizde diyoruz ve önlemiyorsunuz
diyoruz. 
Teşekkür
ederiz Sayın Başkanım.
BAŞKAN
– Peki, teşekkürler.
Buyurun
Sayın Özkan. 
37.- Denizli Milletvekili Cahit Özkan’ın, Ankara
Milletvekili Filiz Kerestecioğlu Demir’in yaptığı açıklamasındaki bazı
ifadelerine ve yargının görevine giren meseleleri Genel Kurul gündemine
getirerek hukuki olarak verilmiş olan kararları yok saymanın kabulünün mümkün
olmadığına ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; tabii, ülkemizde
anayasal bir hukuk düzeni var. Bu hukuk düzenini her kim, nerede, nasıl ihlal
ederse ona ilişkin oluşturulmuş bir yargı mekanizması var. Yargı mekanizması
bununla ilgili çalışmaları yapmış, yapıyor. 
HABİP
EKSİK (Iğdır) – Tamam, araştırma komisyonuna “evet” deyin. 
CAHİT
ÖZKAN (Denizli) – Şimdi, ortada bir iddia var. Bu iddiayla ilgili eğer bir grup
önerisi varsa bunu bütün grup temsilcileri konuşur ve ondan sonra Meclis de
kararını verir. Ancak yargının görevine giren bütün meseleleri buraya getirip
de hukuki olarak yargısal makamların vermiş olduğu kararı yok saymanın da
kabulü mümkün değil. 
Bakınız,
sayın milletvekilimiz hukukçu. Zannediyorum, siz de hukukçusunuz. 
FİLİZ
KERESTECİOĞLU DEMİR (Ankara) – Zannediyorsunuz?
CAHİT
ÖZKAN (Denizli) – Zannediyorum. 
FİLİZ
KERESTECİOĞLU DEMİR (Ankara) – Öyle zaten.
CAHİT
ÖZKAN (Denizli) – Siz, bir sayın milletvekiline bu şekilde…
FİLİZ
KERESTECİOĞLU DEMİR (Ankara) – Bilmiyordum.
CAHİT
ÖZKAN (Denizli) – O zaman açın, bakın, başka yöntemi varsa…
FİLİZ
KERESTECİOĞLU DEMİR (Ankara) – Bilmediğim için “hukukçu herhâlde” diyorum. 
CAHİT
ÖZKAN (Denizli) – Sayın milletvekilimiz, mesleki başarılarıyla dolu…
(Mikrofon
otomatik cihaz tarafından kapatıldı) 
BAŞKAN
– Toparlayalım. 
CAHİT
ÖZKAN (Denizli) – Sayın meslektaşımız, sayın milletvekilimiz hukuk mesleğini
icra ederken başarılarla dolu mesleki hayatından sonra, şimdi de Parlamentoda
yasama faaliyetini yapıyor. Âdeta tezyif ve tahkir eden bu şekilde ifadelerle
Meclisin mehabetine uygun olmayan, milletin bir temsilcisi olan sayın
milletvekilimize bu türlü yaklaşımı asla kabul etmediğimizi ifade ederim. (AK
PARTİ sıralarından alkışlar) 
Bu,
yargısal mekanizmanın gereği olarak soruşturulmuş ve ortada bir polisimizin
şehadetiyle son bulmuş bir süreç var. Şimdi, polisimizle ilgili ortada bir
şehadet varken, bir yargısal mekanizma görevini yapmışken illa ki “Biz ne
diyorsak o, bunun dışında hiçbir şeyi kabul etmeyiz.” anlayışı demokratik
düzenle asla bağdaşmaz. Kabul etmediğimizi yeniden ifade ediyorum. 
Teşekkürler.
(AK PARTİ sıralarından alkışlar)
BAŞKAN
– Peki, teşekkür ederim. 
FİLİZ
KERESTECİOĞLU DEMİR (Ankara) – Sayın Başkan…
BAŞKAN
– Sayın Beştaş da…
MERAL
DANIŞ BEŞTAŞ (Siirt) – Ben 60’a göre söz istemiştim.
HABİP
EKSİK (Iğdır) – Yani orada tarama hakkı var mı böyle olduğu için?
CAHİT
ÖZKAN (Denizli) – Öyle bir şey mi diyoruz? Nerenden çıkarıyorsun?
BAŞKAN
– Buyurun Sayın Grup Başkan Vekili. 
HABİP
EKSİK (Iğdır) – Tarama hakkı var mı? 
BAŞKAN
– Değerli milletvekilleri, grup başkan vekiliniz söz istiyor, birbirinize laf
atıyorsunuz. 
Buyurun
Sayın Grup Başkan Vekili. 
38.- Ankara Milletvekili Filiz Kerestecioğlu Demir’in,
Denizli Milletvekili Cahit Özkan’ın yaptığı açıklamasındaki bazı ifadelerine
ilişkin açıklaması
FİLİZ
KERESTECİOĞLU DEMİR (Ankara) – Sayın Başkan, ben kimseyi tezyif vesaire ederek
konuşmam. Bu Mecliste nasıl konuştuğum da gayet iyi bilinir. Ben, gerçekten,
hukukçu olup olmadığını bilmediğim için “Hukukçu herhâlde” diyerek konuştum
çünkü gerçekten… 
CAHİT
ÖZKAN (Denizli) – Basit bir araştırmayla ortaya çıkabilir ama basit bir
araştırma.
FİLİZ
KERESTECİOĞLU DEMİR (Ankara) – Ben, çıkmadan araştırma yapmak zorunda değilim. 
CAHİT
ÖZKAN (Denizli) – Hani bizler üslubu biliyoruz ya, lütfen ya!
FİLİZ
KERESTECİOĞLU DEMİR (Ankara) – Siz, benim hukukçu olduğumu gayet iyi
biliyorsunuz ama asıl bunu yapan sizsiniz ama mesele bu değil. 
CAHİT
ÖZKAN (Denizli) – İlk defa olmadı bu, her defasında.
FİLİZ
KERESTECİOĞLU DEMİR (Ankara) – Ben, hukukçu olmayan birisinin de –burada zaten
herkes hukukçu değil- sözlerine saygı duyarım ve konuşmalarına saygı duyarım;
bu başka bir şey.
CAHİT
ÖZKAN (Denizli) – Bunu ilk kez yapmıyorsunuz.
FİLİZ
KERESTECİOĞLU DEMİR (Ankara) – Biz burada insanların ölmesinden, askerlerin,
polislerin ölmesinden büyük bir üzüntü duyuyoruz, bu başka bir şey ama
askerler, polisler öldü diye kalkıp da onunla alakası olmayan insanların alınıp
işkence görmesi…
(Mikrofon
otomatik cihaz tarafından kapatıldı) 
ŞAHİN
TİN (Denizli) – Şehit oldu, ölmedi.
BAŞKAN
– Toparlayalım Sayın Vekil. 
FİLİZ
KERESTECİOĞLU DEMİR (Ankara) – Benim şehit kavramım yok, sizin olabilir. Sizin
kavramlarınızla konuşmak zorunda değilim, kimse için bu kavramı kullanmıyorum,
bu farklı bir referans ama ben sonuçta insanların yaşam hakkına ve işkence
görmeme hakkına saygı duyarak konuşuyorum. 
Yargı,
bugün artık geldiği hâl gerçekten belli olan bir mercidir ve insanlar, bu
Mecliste de sadece şu sözü bekliyorlar ya: “İşkenceye hepimiz karşıyız. İşkence,
yapılmaması gereken bir şeydir.” 
HASAN
TURAN (İstanbul) – İşkenceyi biz kaldırdık ya!
FİLİZ
KERESTECİOĞLU DEMİR (Ankara) – Sadece bu sözü bekliyorlar. 
Teşekkür
ederim.
ŞAHİN
TİN (Denizli) – Askerlerin öldürülmesine de karşıyız, polislerin öldürülmesine
de karşıyız. 
CAHİT
ÖZKAN (Denizli) – Sayın Başkanım…
BAŞKAN
– Buyurun Sayın Özkan. 
CAHİT
ÖZKAN (Denizli) – Tutanaklara geçmesi açısından, yeniden, bunu ifade etmek
istiyorum: Bakınız, biz, bugün Türkiye’de anayasal düzende ve yasal düzen içerisinde
reformlar yaparak bu ülkede işkence olmasın, hiç kimse mağdur edilmesin diye
defaatle yasa yaptık. Biraz önce yetkin ve etkin hukukçu milletvekilimizin
söylediği reformlar da bu amaca matuftur. 
İşkenceyle
ilgili… Bakınız, ben, on yedi yıllık avukatım. Benim meslek hayatımda, mesleğe
ilk girdiğim zamanda maalesef emniyette ve organize şubede her zaman işkence
standart olan bir hadiseydi. 
FİLİZ
KERESTECİOĞLU DEMİR (Ankara) – Yeniden geri geldi. 
ALİ
KENANOĞLU (İstanbul) – Hâlâ devam ediyor. 
CAHİT
ÖZKAN (Denizli) – O günden bugüne geldiğimizde, hamdolsun, bugün, yapılan
reformlarla nereden nereye geldiğimiz bir vakıadır. Ancak şehadetle ilgili de
şunun altını çizelim: Şehadet ve gazilik unvanı bugün bizi bir arada tutan
tutkaldır. Gazi Meclisin çatısı altında, al bayrağın altında yapmış olduğumuz
bu vazifeyle, doğrudan bu ülke için verdiğimiz şehitlerin bize bıraktığı vatan
üzerinde yasal düzenleme, yasama faaliyeti yapıyoruz. Bu hususta, yanında,
içerisinde bulunduğunuz siyasi yaklaşımın kanaatinin o şekilde olmadığını
varsayıyorum ama eğer siz bu ülkede, benim görüşüme saygı duyuyorsanız, burada
parlamenter olarak yaptığınız yasama faaliyetine değer veriyorsanız bunların
ortak noktası, ülkemizin, milletimizin birliği ve bu birlik üzerine verilen mücadele
neticesinde verdiğimiz şehitlerimizdir. Yeniden, şehitlerimize ve gazilerimize
herkesin saygı duyması… (AK PARTİ sıralarından alkışlar)
MERAL
DANIŞ BEŞTAŞ (Siirt) – İşkenceye cevap verin ya, işkenceye! İşkenceyi soruyoruz
ya!
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, 23/5/2019 tarihinde Şanlıurfa
Milletvekili Nimetullah Erdoğmuş ve arkadaşları tarafından, Şanlıurfa ve
Halfeti ilçesinde yaşanan kötü muamele iddialarının araştırılması amacıyla
verilmiş olan Meclis araştırması önergesinin ön görüşmelerinin, Genel Kurulun
28 Mayıs 2019 Salı günkü birleşiminde yapılmasına ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler… 
MERAL
DANIŞ BEŞTAŞ (Siirt) – Sayın Başkan, benim 60’a göre söz talebim vardı. 
BAŞKAN
– Kabul etmeyenler… Kabul edilmemiştir. 
HABİP
EKSİK (Iğdır) – İşte, işkencecileri koruyorsunuz. (AK PARTİ sıralarından
gürültüler)
ŞAHİN
TİN (Denizli) – Hadi be! Neyi koruyoruz?
HABİP
EKSİK (Iğdır) – Koruyorsunuz. 
ŞAHİN
TİN (Denizli) – Sen kimi koruyorsun?
HASAN
TURAN (İstanbul) – Yargı mekanizmaları yok burada. İç hukuk tükendi mi? Meclis
mi araştıracak? Her adli meseleyi Meclise getirelim o zaman. 
HÜSEYİN
KAÇMAZ (Şırnak) – Bunun adı korumaktır. 
ŞAHİN
TİN (Denizli) – Sen de teröristleri koruyorsun. 
HASAN
TURAN (İstanbul) – Örgütün propagandasını yapmak için burada görev yapıyorsun. 
BAŞKAN
– Buyurun Sayın Beştaş.
IV.- AÇIKLAMALAR (Devam)
39.- Siirt Milletvekili Meral Danış Beştaş’ın, AKP
iktidarı olarak işkenceye sıfır toleranstan işkenceye tam destek verme
noktasına gelindiğine ilişkin açıklaması
MERAL
DANIŞ BEŞTAŞ (Siirt) – Teşekkür ederim Sayın Başkan.
Şu
sorulara yanıt alamadık: Halfeti’de işkence yapılıyor. Size sadece isim
vereceğim, bir isim, Ruken Deniz, annesiyle beraber ağır işkenceler görüyor ve
siz işkenceye yanıt veremediğiniz için başka bir edebiyatla işin üstünü
kapatmaya çalışıyorsunuz. Halfeti’de sulh ceza hâkimi, TEM’de işkence yapılıyor
diye başka bir şubede şüphelilerin tutulması için ara kararı vermiştir. Siz AKP
iktidarı olarak işkenceye sıfır toleranstan işkenceye tam destek verme
noktasına gelmiş durumdasınız. Hukukçu olmak, işkenceye karşı durmayı
gerektirir, işkencecilerin yargılanmasının sağlanmasını savunmayı gerektirir.
Siz bu konuşmalarınızla işkenceye ve işkencecilere destek veriyorsunuz. 
ŞAHİN
TİN (Denizli) – Ah, ah; bu ülke hep bu boş sözlerle geçti. 
FİLİZ
KERESTECİOĞLU DEMİR (Ankara) – “İşkence vardır.” diyemediğiniz boş sözlerle
geçti. 
CAHİT
ÖZKAN (Denizli) – Başkanım…
BAŞKAN
– Buyurun Sayın Özkan. 
40.- Denizli Milletvekili Cahit Özkan’ın, işkenceyi
kabul etmenin mümkün olmadığına ilişkin açıklaması
CAHİT
ÖZKAN (Denizli) – Sayın Başkan, değerli milletvekilleri; olmayan şeyleri,
yanlışı tekrar ederek gerçeğe tahvil edemezsiniz. Bakınız, yaptığımız anayasal
reformlar, öncelikle, bu işin sistematik olarak tamamen ortadan kaldırılmasını
hedeflemiştir. Ne diyoruz? Avrupa İnsan Hakları Mahkemesinden önce yine Anayasa
Mahkemesine bir mekanizma olarak insan hak ve özgürlüklerinin ihlal edilmesi
durumunda bir başvuru yolu olarak bizler getirdik, Meclisimizin çatısı altında
getirildi.
FİLİZ
KERESTECİOĞLU DEMİR (Ankara) – Soruşturma var mı, yok mu?
CAHİT
ÖZKAN (Denizli) – Şimdi, öncelikle, sistematik olarak bunu ortadan kaldırmak
lazım. Bunun altyapısını kurmuş muyuz? Hamdolsun, bu kuruldu ve işliyor. Ha,
burada işkenceyi bir Allah’ın kulunun, bir milletvekilinin, herhangi bir insan
evladının kabul etmesi mümkün müdür? Elbette mümkün değildir. 
FİLİZ
KERESTECİOĞLU DEMİR (Ankara) – Bunu bekliyoruz.
HASAN
TURAN (İstanbul) – Buna kim itiraz eder? Mahkemeler var. 
CAHİT
ÖZKAN (Denizli) – Avrupa İnsan Hakları Sözleşmesi’nin 1’inci maddesi yaşam
hakkıyla başlar. Yaşam hakkı varsa siyasi, sosyal ve modern hakların tamamı
vardır. Onun için, yaşam hakkının güvencesi de -biraz önce bahsettiğim gibi-
yasayı ve kılıcı baş üstünde tutmakla, teraziyi denk tutmakla olur. Varsa bir
yanlış, bu mekanizma içerisinde çözülür. Bunu da sistematik olarak ortadan
kaldırmak hepimizin görevidir.
Teşekkür
ederim.
BAŞKAN
– Teşekkür ederim Sayın Özkan. 
Haydar
Bey, buyurun, söz istemiştiniz.
41.- Kocaeli Milletvekili Haydar Akar’ın, Kocaeli
Milletvekili Emine Zeybek’in İzmit Belediye Başkanı Fatma Kaplan Hürriyet’le
ilgili iddialarına ilişkin açıklaması
HAYDAR
AKAR (Kocaeli) – Teşekkür ediyorum Sayın Başkan.
Emine
Zeybek Hanımefendi, AKP Kocaeli Milletvekili, Kocaeli İzmit Belediyesinde bir
işçi kıyımından söz etmiş “İki gündür işçi ve memur kıyımı yapılmaktadır.
Başkan yardımcılarından müdür ve amirlere kadar büyük bir kesim, ilçenin en
ücra köşelerine sürgün edilmiştir.” diyor. Bir tane başkan yardımcısı sürgün
edilmedi. Emine Hanım bunu ispatlasın ben her şeyi söylemeye hazırım.
İLYAS
ŞEKER (Kocaeli) – Akmeşe’ye sürgün edildi. Hemen yazıyı vereyim sana. 
HAYDAR
AKAR (Kocaeli) – Bitireyim lütfen.
10
tane işçi çıkarıldı. O 10 işçinin 4 tanesinin deneme süresi sona erdi, 4’ünün
2’si seçimden önce, 29 Martta işe alınmış, 2’si de 1 ve 6 Nisanlarda işe
alınmış –Fatma Hanım henüz mazbatasını almadan işe alınmış- 1’i de AKP meclis
üyesinin kızı. Birimleri tarafından da uygun görülmemiş ve iş akitleri
feshedilmiş deneme sürelerinin sonunda, son gününde feshedilmiş. Diğer 6
işçinin de istifası, Belediye Başkanımız Fatma Kaplan Hürriyet’in masasında
duruyor. Fatma Hanım verdiği sözü yerine getiriyor.
(Mikrofon
otomatik cihaz tarafından kapatıldı)
BAŞKAN
– Sayın Karadağ…
42.- Iğdır Milletvekili Yaşar Karadağ’ın, 28 Mayıs
Azerbaycan Cumhuriyeti’nin kuruluşunun 101’inci yıl dönümüne ilişkin açıklaması
YAŞAR
KARADAĞ (Iğdır) – Teşekkür ederim Sayın Başkan.
Sayın
Başkanım, değerli milletvekilleri; bugün 28 Mayıs 2019 ve gardaş Azerbaycan’ın
101’inci ad günü. Dünyanın birçok yerinde “cumhuriyet” kelimesi bilinmez ve
telaffuz dahi edilmezken Azerbaycan halkı, 28 Mayıs 1918’de cumhuriyetle
tanışmıştır. Cumhuriyetin ilk Cumhurbaşkanı Mehmet Emin Resulzade “Bir kere
yükselen bayrak bir daha inmez.” veciz sözüyle halkının hislerine tercüman
olmuştur. Tarihi zengin, edebiyatı zengin, kültürü, müziği zengin esin
kaynağımız Azerbaycan. Baskılarla yılmayan, direnen, başkaldıran, kolundaki
zincirleri parçalayan mert yanımız Azerbaycan. Vatan toprağımız…
(Mikrofon
otomatik cihaz tarafından kapatıldı) 
BAŞKAN
– Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
Buyurun,
okuyun.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 27/5/2019 tarihinde Grup Başkan
Vekili Manisa Milletvekili Özgür Özel tarafından, gazetecilere yönelik artan
saldırıların araştırılması amacıyla verilmiş olan Meclis araştırması
önergesinin ön görüşmelerinin, Genel Kurulun 28 Mayıs 2019 Salı günkü
birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu, 28/5/12019 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa

 Grup
Başkan Vekili 

Öneri:
Manisa
Milletvekili ve Grup Başkan Vekili Özgür Özel tarafından, “gazetecilere yönelik
artan saldırıların araştırılması” amacıyla 27/5/2019 tarihinde Türkiye Büyük
Millet Meclisi Başkanlığına verilmiş olan Meclis Araştırma Önergesinin (948
sıra no.lu), diğer önergelerin önüne alınarak, görüşmelerinin 28/5/2019 Salı
günlü birleşimde yapılması önerilmiştir.
BAŞKAN
– Önerinin gerekçesini açıklamak üzere Cumhuriyet Halk Partisi Grubu adına
Manisa Milletvekili Sayın Özgür Özel’e söz veriyorum. (CHP sıralarından
alkışlar) 
Süreniz
beş dakikadır. 
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri; grubum
ve şahsım adına yüce Meclisi saygıyla selamlarım.
Dün
Meclis, iktidar partisi grubunun 200 milletvekiliyle Mecliste bulunma ve
Meclisi çalıştırma sorumluluğunu yerine getirmediği için kapandı, kapandığı
için de grup önerimiz dünden bugüne kaldı. Öneri dün görüşülebilseydi eğer
Genel Başkan Yardımcımız Tuncay Özkan tarafından bu gerekçe açıklanacaktı. Zira
grubumuzda Tuncay Özkan dışında Eskişehir Milletvekilimiz Sayın Utku Çakırözer
ve İzmir Milletvekilimiz Sayın Atila Sertel de var. Üçü de aktif gazetecilik
yapmış olan, gazetecilik meslek örgütlerinde görev almış ve Gazeteciler
Federasyonu Başkanlığı görevini yapmış Atila Sertel bugün demokrasi nöbetinde
İstanbul’da olmasalardı kürsüde ben olmayacaktım. Tüm milletvekillerimiz gibi,
grubumuzdaki 110 milletvekili gibi gazeteci arkadaşlarımız da dünya siyaset
tarihinin en büyük mağduriyetini yaratan ve Türkiye demokrasisi açısından en
kara lekelerden bir tanesi olan 6 Mayıs yerel siyaset darbesinin izlerini
ortadan kaldırmak, Ekrem İmamoğlu’nun, İstanbullunun hakkını savunmak,
Türkiye’nin yitip giden itibarının daha da kötüye gitmemesi için İstanbul’da
gayret gösteriyorlar. 
Bugün
Türkiye’de gazeteciler, tarihimizin en kötü günlerini yaşıyor. Anadolu
Ajansının dahi üzerinde bir vesayet odağı var. Cumhurbaşkanlığı İletişim
Başkanlığı ve bizzat İletişim Başkanı, şu anda basın kartlarının kime
verileceğini, gazetelerin hangi manşetlerle çıkacağını, hangi siyasi parti
temsilcisinin hangi gazetede, hangi televizyonda kaç dakika kalacağına bizzat
karar veriyor. Ben şunu duymak isterim: “Cumhurbaşkanlığı İletişim Başkanlığına
gazetelerin baskıya girmeden önce -3, 5 tane buna direnen muhalif gazete hariç-
manşetlerini İletişim Başkanı görüp onay vermiyor; bu, doğru değildir.” denmesini
isterim burada. Ama bu yalanlamayı yapabilecek durumda değilsiniz. Hepimiz
biliyoruz ki bir merkezden üretilen manşetler, bir merkezden yaratılan algı
operasyonları ve mutlaka ve mutlaka “1’inci sayfayı bir görsün bakalım bizim
başkan, ondan sonra baskıya girersiniz.” diye gece yarılarına kadar baskı
makinelerinin başında bekletilen basın emekçileri ve Türkiye’nin savrulduğu
durum yani ön sansür pozisyonuna gelmiş durumdayız. 
4’üncü
güç, demokrasinin 4’üncü gücü ne durumda? Dünyada Basın Özgürlüğü Endeksi var.
Bununla AK PARTİ dönem dönem övündü, geldiğinde 180 ülkede 99’daydık, 90’lara
doğru yaklaştıkça övünüyordu, aynı endekste 157’nci sıradayız, 157, bunun
içinde her şey var ama Türkiye, 180 ülke içinde siz geldiğinizde 99’uncu
sıradayken bugün 157’nci sırada. Bunun savunulacak, kenarından dolaşılacak, bir
bahane bulunacak tarafı da yok. 
68
gazeteci şu an tutuklu durumda Türkiye’de ve 10 Mayıs günü Yeniçağ gazetesi
yazarı Yavuz Selim Demirağ, 25 Mayıs günü de Odatv yazarı Sabahattin Önkibar
evlerinin önünde -birisi televizyondaki yayından çıktıktan sonra- sopalı birden
çok kişi tarafından darbedildiler, öldüresiye dövüldüler, çok uzun iş
göremezlik raporları var ve bunlar, 2019 Türkiyesi’nde bu gazeteciler muhalif
söylemlere sahip diye oluyor. Sadece onlar değil, Antalya’da İdris Özyol ve
Engin Çevik, Adana’da da Hakan Denizli isimli yerel gazeteciler aynı şiddetin
kurbanı olmuş durumdalar ve İçişleri Bakanı Süleyman Soylu çıkıp şunu
söyleyebiliyor “prompter”cuğundan konuşarak ve dönüyor diyor ki: “Tayyip
Erdoğan Türkiyesi, bugün herkesin kendini ifade ettiği, kimsenin korkmadığı,
kimsenin çekinmediği bir ülkedir.”
Arkadaşlar,
okudukları gazetenin yazarının elinde beyzbol sopaları olan Vandallar
tarafından dövüldüğünü, kan içinde kaldığını, kaburgalarının, kemiklerinin
kırıldığını görünce bu ülkede insanlar korkmaz mı? Gazeteciler o kalemi tekrar
tutuyorsa sizin yarattığınız özgürlük ortamından değil, yüksek ahlakları ve
baskıya karşı üstün dirençleri ve mesleklerine bağlılıklarından dolayı
tutuyorlar. Ya tutamayanlar, ya yazarken kendiliğinden kendini sansürleyenler?
Bunu yapmaya mı geldiniz erdemliler hareketi olarak?
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Özel. 
ÖZGÜR
ÖZEL (Devamla) – On yedi yıl önce “Yoksullukla, yasaklarla mücadele edeceğiz.”
diye gelip de bugün Türkiye’de gazetecilerin kanlar içinde yerde yattığı
görüntülerinin üstüne trollerin “Öyle konuşursan böyle olur.” paylaşımlarını
maruz gören bir iktidar anlayışı olabilir mi? Ve bu dil, birileri tarafından
teşvik ediliyor. “İllet” diyen “zillet” diyen “terörist” diyen… Adamın
kardeşine diyorsunuz ya, damadına diyorsunuz, gelinine diyorsunuz. Kendisi
MHP’lidir, gelini İYİ PARTİ’lidir, illet denir mi? Kendisi CHP’lidir, kardeşi
AK PARTİ’lidir, zillet denir mi? Biri HDP’lidir, bir diğeri AK PARTİ’lidir, yok
mu? Dünya kadar var. Adamın kardeşine, çocuğuna, arkadaşına “illet, zillet,
terörist” diyen, hedef gösteren ve gösterilen hedef kanlar içine boğulduğunda
mahcup, üzüntü mesajları atmak yerine burada bir tavır göstereceğiz. 
Hekime
karşı şiddetle ilgili mücadeleyi 16 kere reddettiniz 16 kere. Ne zaman Ersin
kardeşimin böğrüne Gaziantep’te bıçağı sonuna kadar sokup çevirdiler, önergeyi
kabul ettiniz.
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – Başkanım, toparlayayım müsaadenizle.
BAŞKAN
– Toparlayın Sayın Özel.
ÖZGÜR
ÖZEL (Devamla) – Hekime karşı, sağlık çalışanlarına karşı şiddet için oturuldu,
toplanıldı, gereği yapıldı mı? Önerilerin büyük bir kısmı duruyor. Ama ne çıktı
ortaya? Dendi ki: “Caydırıcı olması için: Bir, tutuksuz yargılamayı neredeyse
imkânsız kılacak düzenlemeler yapmalıyız; iki, cezayı ağırlaştırmalıyız.”
Şimdi, sağlık çalışanlarının böyle bir özel düzenlemeyi çoktan hak ettiği
konusunda hemfikiriz, peki gazeteciler hak etmiyor mu? 
Gazeteciye
sağlayacağınız özgürlük ortamı ve ona sağlayacağınız güvence, toplumun haber
alma hakkına sağlanmış güvencedir, toplumun özgür düşünce ve özgür düşünceye
özgürce ulaşma hakkına sağlanmış güvencedir, demokrasiye sağlanmış güvencedir.
Bunu yaparsanız hepimiz seviniriz ama gururu iktidara kalır. Neden bundan
çekiniyorsunuz? Neden burada gerekli adımları atmıyorsunuz? O zaman
sustuğunuzda şiddetin ortağı olursunuz. Susmayın, hep beraber çözelim.
Saygılar
sunuyorum. (CHP sıralarından alkışlar)
BAŞKAN
– Buyurun Sayın Özkan.
IV.- AÇIKLAMALAR (Devam)
43.- Denizli Milletvekili Cahit Özkan’ın, Manisa
Milletvekili Özgür Özel’in CHP grup önerisi üzerinde CHP Grubu adına yaptığı
konuşmasındaki bazı ifadelerine ilişkin açıklaması
CAHİT
ÖZKAN (Denizli) – Sayın Başkan, normalde grubumuza açıkça bir sataşma yaptı
ancak ben sadece sayın hatibin konuşmasındaki bir gazeteciyle ilgili meseleyi
konuşurken buradan bir taraftan 6 Mayıstaki Yüksek Seçim Kurulunun vermiş
olduğu kararı, Türkiye’deki bütün siyasi tartışmaları aynı çuvalın içine koyup
ağzını bağlamasını kabul etmediğimizi ifade etmek isterim. 
ÖZGÜR
ÖZEL (Manisa) – Torba yapanlar, muhalefete laf ediyor.
CAHİT
ÖZKAN (Denizli) – Biraz önce Türkiye’de özgür, hür, demokratik bir ortamın
oluşunu, nasıl gerçekleştiğini gördük. Sayın Özgür Özel, adı gibi özgür ve gür
sesiyle, Meclis kürsüsünden hitabetini gerçekleştirdi. İşte, bu, Türkiye’nin
demokrasisinin gelmiş olduğu özgürlük ortamıdır. Yapılan siyasi propagandaların
tamamı Türkiye’deki demokratik seçimlere güvencenin varlığının ispatıdır. Evet,
Cumhurbaşkanlığı İletişim Dairesi Başkanlığıyla ilgili de…
(Mikrofon
otomatik cihaz tarafından kapatıldı)
BAŞKAN
– Toparlayalım. 
CAHİT
ÖZKAN (Denizli) – Bugün Türkiye’de farklı yelpazelerde bir dünya yayın organı
var. Bu yayın organlarının net bir şekilde muhalifi de var, destekçisi de var,
yandaşı da var, bizi ilgilendirmez. Gazeteler neye göre bakar? Ben bir gazeteci
değilim. Gazeteler bugün gündemde ne var, milletin merak ettiği en önemli
mesele ne, onu manşete çıkarır, ona göre sürmanşet ve aşağıya doğru, 3’üncü
sayfaya doğru akar gider. Şimdi, sizler diyorsanız ki eğer “Bu ülkede
gazetelerin 1’inci sayfasında benim istediğim konu yer alacak…” Veya -ismini
ifade etmek istemiyorum sataşma söz konusu olmasın diye- “Biz iktidara
geldiğimiz zaman o gazeteler hesabını verecek.” ifadesini de yine kullanan
başka bir siyasiydi. Bunu da milletimizin takdirine sunuyorum. Bizim yaptığımız
bütün reformların tek bir hedefi var; Türkiye, hür, demokratik hukuk devleti kurallarını
bütün kurum ve kurallarıyla, Menderes’in ifadesiyle, bütün cihazlarıyla hayata
geçirsin. Biz bunun mücadelesini veriyoruz. 
Teşekkür
ederim. (AK PARTİ sıralarından alkışlar)
BAŞKAN
– Buyurun Sayın Özel. 
44.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkanım, Sayın Özkan’ın konuşmasına iki temel itirazım
var, bir tanesi şu: Hem koskoca Meclisi, dünya kadar uzmanlık komisyonları varken
o komisyonları baypas edip, Plan Bütçeyi bir alt Meclis gibi çalıştırıp, 8
bakanlığın görev alanlarına giren konuları torba yasa yapıp, bu torba yasaları
burada gelip savunup bir maddede tüp bebeğin katılım payını, öbür maddede
askerliği, öbür maddede kar lastiğini düzenlemeye itiraz etmeyenler,
muhalefetin konuşmasının girizgâhında, burada olmayan milletvekillerinin nerede
olduğunu tanımlarkenki duruma torba muhalefet eleştirisi getiriyorlar.
Gerçekten ibretlik bir yaklaşım. 
Bir
de, Sayın Grup Başkan Vekili, bir ülkedeki özgürlük ve demokrasi, çok iyi
korunan bir Mecliste, dokunulmazlığı olan, sesi gür bir grup başkan vekilinin
istediği sözü söyleyebilmesiyle değil…
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) - …ülkenin coğrafyasında herhangi bir yerde çok korumasız bir
kişinin, sesi kısık bile olsa, kendini ifade etmedeki bütün güçlüklerine rağmen
en şok edici fikirleri en özgürce söyleyebilmesi üzerinden ölçülür. Siz kantarı
Mecliste ana muhalefetin grup başkan vekilinin konuşmasına getirirseniz bu,
steril ortamda demokrasicilik tanımıdır. Demokrasinin bu ülkenin her bir
metrekaresine sirayet etmesi hepimizin sorumluluğudur. İfadeleriniz malumun
ilamı, kabulü niteliğindedir. Biz bu ülkede herkes için tam demokrasiyi
savunuyoruz.
Teşekkür
ederim.
BAŞKAN
– Teşekkür ederim.
CAHİT
ÖZKAN (Denizli) – Başkanım, kayıtlara geçmesi açısından… Çok uzatmak
istemiyorum.
BAŞKAN
– Buyurun.
CAHİT
ÖZKAN (Denizli) – Zaten bu kürsüde yapılan özgür ve gür konuşmalar… Ülkemizin
81 vilayetinde, Edirne’den Kars’a bu konuşmalar yapılsın diye biz anayasal
reformlar gerçekleştirdik diyoruz. 
NİHAT
YEŞİL (Ankara) – Hangi reformlar ya? 
CAHİT
ÖZKAN (Denizli) – Bu reformlar, ülkemizde herkesin barış, huzur içerisinde
ifadesini özgür, gür bir şekilde ortaya koyabilmesi içindir. Bugün buna engel
bir durum olduğu kanaatinde değilim. Varsa bir arızi durum, arızi durum niye
ortaya çıkar… Çıktığı takdirde yargısal makamlar gerekli yargılamayı yapsın ve
hesabını sorsun diye… Onun için, yargısal makamlar da bu ülkede arızi
durumlarla ortaya çıkan hataları, yanlışları sistematik bir şekilde inşallah
ortadan kaldıracaktır.
Teşekkür
ediyorum.
BAŞKAN
– Teşekkür ederim.
Sayın
Varlı, buyurun, 60’a göre…
45.- Adana Milletvekili Muharrem Varlı’nın, Adana ve Mersin
çiftçisine de yağlı tohum prim desteğinin ödenmesi gerektiğine ilişkin
açıklaması
MUHARREM
VARLI (Adana) – Teşekkür ederim Sayın Başkanım.
Her
yıl mayıs ayının sonuna, 30’una kadar yağlı tohumların prim desteği ödeniyordu.
Çevre illerde ödenmesine rağmen Adana, Mersin gibi illerimizde hâlâ yağlı
tohumların prim desteği ödenmedi. Adanalı hemşehrilerimizin, Mersinli
hemşehrilerimizin ve çiftçilerimizin bayram öncesinde böyle bir beklentileri
var çünkü gübre almışlar, mazot almışlar ve “Bayramdan önce mutlaka öderiz.”
diye söz vermişler ama karşılığında prim desteğini alamadıkları için de mahcup
ve yalancı pozisyonuna düşüyorlar. Onun için, Adana’nın ve Mersin’in bir an
önce ödeme planı içerisine alınıp yağlı tohumların prim desteğinin ödenmesini
hemşehrilerimiz beklemektedir. Tarım Bakanlığını ve yetkilileri buradan uyarmak
istiyorum. Bir an önce, Adana’yı ve Mersin’i lütfen bu ödemelerin içerisine
dâhil edelim.
Çok
teşekkür ediyorum Sayın Başkanım.
BAŞKAN
– Sayın Aygun, siz söz istemiştiniz.
46.- Tekirdağ Milletvekili İlhami Özcan Aygun’un,
çitfçi desteklerinin ödenmediğine ve Ecmel Ercan’ın Cumhurbaşkanlığı
kararnamesine aykırı olarak Tarım ve Orman Bakanlığı Destek Hizmetleri Dairesi
Başkanlığına atamasının nasıl yapıldığını öğrenmek istediğine ilişkin açıklaması
İLHAMİ
ÖZCAN AYGUN (Tekirdağ) – Teşekkür ederim Sayın Başkanım.
Ben
de çiftçi desteklerinin hâlâ ödenmediğini bir defa daha AK PARTİ grup başkan
vekiline hatırlatmak istiyorum.
Yine,
Tarım Bakanlığında tam kanunsuzluk… Tarım ve Orman Bakanlığı Destek Hizmetleri
Dairesi Başkanlığına geçtiğimiz yıl ağustos ayında Ecmel Ercan adında bir
hanımefendinin kanuni yetersizliği olmasına rağmen ataması yapıldı. Kamuya
atamaları düzenleyen 3 no.lu Cumhurbaşkanlığı Kararnamesi’nin (II) sayılı
cetvelinde yer alan daire başkanlığı ve genel müdür yardımcılarının atamasında
kamuda en az beş yıllık hizmet süresi aranmasına rağmen atamanın nasıl
yapıldığı… Destek Hizmetleri Dairesi Başkanlığının, Bakanlığın en stratejik
birimlerinin başına gelirken yapılan skandal atama… On aydır, Bakanlıktaki
döner sermaye başta olmak üzere, Türkiye genelinde yapılan ihaleler ve satın
almalar hukuk karşısında yok hükmündedir. Cumhurbaşkanının kararnamesine nasıl
aykırı olarak atama yapıldığını ben merak ediyorum.
Teşekkür
ediyorum Başkanım.
VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 27/5/2019 tarihinde Grup Başkan
Vekili Manisa Milletvekili Özgür Özel tarafından, gazetecilere yönelik artan
saldırıların araştırılması amacıyla verilmiş olan Meclis araştırması
önergesinin ön görüşmelerinin, Genel Kurulun 28 Mayıs 2019 Salı günkü
birleşiminde yapılmasına ilişkin önerisi (Devam)
BAŞKAN
– İYİ PARTİ Grubu adına İzmir Milletvekili Sayın Aytun Çıray’a söz veriyorum.
Süreniz
üç dakikadır. (İYİ PARTİ sıralarından alkışlar)
İYİ
PARTİ GRUBU ADINA AYTUN ÇIRAY (İzmir) – Sayın Başkan, değerli milletvekilleri;
burada bulunan siyasi partilerin fikir ayrılıkları olması kadar doğal bir şey
olamaz ancak her ülkenin, her siyasi partinin müşterekleri vardır. Demokrasi,
özgürlükler, basın özgürlüğü bu müştereklerimizden, ortak noktalarımızdan biri
olmak zorundadır. Burada görüş ayrılığına kapılamayız ve gazetecilere yapılan
saldırıları da hoş göremeyiz hangi siyasi görüşten olursak olalım. 
Değerli
arkadaşlar, Türkiye'de -biraz önce sayın konuşmacı da söyledi- basın özgürlüğü
konusundaki temel göstergeler çağ dışı bir noktaya gelmiştir. Ne yazık ki
Türkiye'de prangalı bir medyaya sahibiz şu anda ve bu çoğunluğu prangaya
vurulmuş medya yüzünden âdeta Türk medyasının önemli bir kısmı bir basın-yayın
organı olmaktan çıkıp bir propaganda aracına dönüşmüştür. 
Şimdi
değerli arkadaşlar, basın özgürlüğü sadece muhalefete lazım olan bir şey
değildir, muhalefet ile iktidar yer de değiştirir günü geldiği zaman. Bu basın
özgürlüğü esasen basına da lazım değildir. Basın özgürlüğü, halkın haber alma
özgürlüğünün diğer adıdır. Milletin doğru karar verebilmesi için milletin haber
alma özgürlüğünün olması gerekir. 
Bakın,
Vietnam Savaşı sırasında The Post gazetesi Amerika’daki siyasilerin savaş
hakkındaki yanlış bilgilerini tekzip etmek için ele geçirdiği Pentagon
bilgilerini yayınlamaya başlamıştır. Bunun üzerine, dönemin başkanı, Amerika
Birleşik Devletleri Başkanı tarafından bu yayın durdurulmak istenmiştir ve
sonuçta, bütün mahkemeler aşama aşama geçildikten sonra Nixon’ın bu engellemesi
Amerikan Yüksek Mahkemesine gelmiştir ve Nixon, savunmasında millî bir mesele
olduğunu, bu yüzden gizlenmesi gerektiğini söylemiştir ama Amerikan Yüksek
Mahkemesinin verdiği karar şudur: Demokrasiyi korumak basın özgürlüğünü
korumaktan geçer. Basın özgürlüğü yönetenlere değil, yönetilenlere lazımdır. 
Değerli
arkadaşlar, Türkiye’nin bugünkü şartlarında “Fırat’ın doğusuna ne zaman
çıkacaktık?” diye bir manşet atacak, cesaretli bir gazete biliyor musunuz? Ya da
“Trump’tan 11 milyar dolara uçak aldık, bunu niçin iptal etmiyoruz?” diye
sorabilecek bir gazete biliyor musunuz? O yüzden, Türkiye’de bu 157’nci sıraya
geldiğimiz ve bizi küçük düşüren durumdan çıkmalıyız ve basın emekçilerine
yapılan saldırıyı iktidar muhalefet ayrımı yapmadan kınamalıyız. 
Onun
için değerli arkadaşlar, bir hekim olarak da üzüntüyle söyleyeyim, daha hayati
tehlikesi geçmeden, bazı basın emekçilerine yapılan saldırılardaki suçlular
serbest bırakılmıştır. 
Hepinize
saygılar sunuyorum. (İYİ PARTİ sıralarından alkışlar)
BAŞKAN
– Halkların Demokratik Partisi Grubu adına Adana Milletvekili Sayın Tulay
Hatımoğulları Oruç’a söz veriyorum. 
Süreniz
üç dakikadır.
Buyurun.
(HDP sıralarından alkışlar)
HDP
GRUBU ADINA TULAY HATIMOĞULLARI ORUÇ (Adana) – Sayın Başkan, değerli
milletvekilleri; sözlerime başlarken Gezi direnişini selamlıyorum ve Gezi’de
yitirdiğimiz canlarımızı, fidanlarımızı saygıyla anıyorum.
Değerli
Aziz Nesin’in hepimizin bildiği bir sözü vardı, yeniden hatırlatmak isterim:
“Basın hürriyeti olmayan ülkede demokrasi olmaz.” 
Bir
ülkede demokrasinin ayaklar altına alınıp alınmadığına o ülkenin basın
özgürlüğüne bakılarak karar verilebilir. İşte, biz Türkiye'de, bu ülke
kurulduğundan beri yeterince basın özgürlüğü olmadığını bilen bir yerden
konuşuyoruz ama bazı dönemler vardır ki basın, basın özgürlüğü âdeta toplu
katliama maruz bırakılmıştır. Bu dönemlerden birisi 15 Temmuz askerî darbe
girişimini Allah’ın lütfu gibi görerek, basının özgürlüğünü ortadan kaldıran,
bununla da yetinmeyip onlarca basın kuruluşuna, yayın organına, hatta ve hatta
matbaasına kilit vuran, tıpkı Kenan Evren dönemindeki gibi “Ya televizyonlar,
gazeteler Paşam.” dediklerinde “Kilit vurun, gazeteler makas makas olsun.”
dediği dönemin aynısını şu an yaşamaktayız. 
Evet,
son beş ayda 8 gazeteci saldırıya maruz kalmıştır. Bununla da yetinilmemiş
bugün özgür basına, özgürce basın görevini yerine getirmek isteyen, başta
Birgün gazetesi, Yeni Yaşam, Evrensel, Jin haber ve burada sayamadığım birçok
yayın organının muhabirinin habere ulaşması ve haberi ulaştırmasına resmen
operasyonlar yapılmış, gözaltılar düzenlenmiş ve tutuklamalar
gerçekleştirilmiştir. Dünya Basın Özgürlüğü Endeksi’nde, 180 ülke içinde
Türkiye şu an 157’nci sıradadır. Bu, bizim övünç kaynağımız olsun.
Bir
diğeri, çok sayıda tutuklu gazeteci var bu ülkede. Yine ülkeler sıralamasında
Türkiye sondan 3’üncü olarak yerini bulmaktadır.
Yine
buradan, Özgür Gündem’le dayanışma gösterdiği için şu anda cezaevinde bulunan
Sevgili Ayşe Düzkan’a ve cezaevindeki bütün gazetecilere selam ve sevgilerimi
iletmek istiyorum.
Aynı
zamanda Azadiya Welat gazetesinin Adana dağıtımcısı Kadri Bağdu’nun katilleri
hâlâ bulunabilmiş değildir ve bu konuyla ilgili gerekli adımların atılması için
buradan bir kez daha çağrımızı yinelemekteyiz. 
Ana
akım medyayı elinde bulunduran iktidar, ana akım medyayı da dizayn etmeye
çalışıyor, beğenmediği basın emekçisinin görevinin değiştirilmesini ya da işten
atılmasını sağlıyor. Arka bahçeniz yaptığınız TRT’ye aynı biçimde operasyonel
yaklaşımınız devam etmektedir. 
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın.
TULAY
HATIMOĞULLARI ORUÇ (Devamla) – Anlayacağınız, bu alanda 2023 vizyonunuz tam da
şöyledir: İşsiz gazeteciler, habersiz gazeteler. Böylece Türkiye’yi karanlık
bir çağa mahkûm eden bir iktidar olarak tarihe geçeceğiniz için kendinizle
büyük gurur duyabilirsiniz.
Teşekkür
ediyorum. (HDP sıralarından alkışlar) 
BAŞKAN
– Adalet ve Kalkınma Partisi Grubu adına İstanbul Milletvekili Sayın Tülay
Kaynarca’ya söz veriyorum. (AK PARTİ sıralarından alkışlar) 
Süreniz
üç dakika. 
AK
PARTİ GRUBU ADINA TÜLAY KAYNARCA (İstanbul) – Sayın Başkan, değerli
milletvekilleri; CHP grup önerisi hakkında söz aldım. Genel Kurulu saygıyla
selamlıyorum. 
Öncelikle,
dün 27 Mayıstı, 27 Mayıs darbesi Türk demokrasisinin bir kara lekesidir ve
demokrasi şehitlerimiz Adnan Menderes ve yol arkadaşlarını rahmetle, minnetle
ve saygıyla anıyorum buradan. Ruhları şad olsun, mekânları cennet olsun.
CHP
grup önerisinin konu başlığı, gazetecilere saldırıyla ilgili. Ben de
gazetecilik mesleğinde yirmi beş yılı geride bırakmış bir meslektaşları olarak
saldırıyı yapanları kınıyorum. Sadece gazetecilere değil, sağlık
sektöründekilere, öğretmenlere, her meslektekilere karşı hangi gerekçeyle
olursa olsun şiddete başvurmak âcizliktir, kınıyoruz elbette, tartışılmaz.
Ancak CHP önerisindeki sakat nokta şu, benim bireysel düşüncem: Bunu iktidarla
ilişkilendirme gayretini asla doğru bulmam. Az önce saygıdeğer grup başkan
vekilimiz reformlara işaret etti. Evet, biz iktidar olduğumuzda iktidar
olduktan sonra erdemliler hareketiyle ilgili Sayın Özel’in ifade ettiği… Evet,
erdemliler hareketi, özgürlüklere, demokrasiye, hakka ve hakikate ulaşma
yolculuğunun adıdır; bununla ilgili, mesleğimizle, gazetecilikle ilgili de reformlara
imza atmıştır.
Özellikle
yargı paketlerine işaret etmek isterim, yargı paketlerinde, uyum yasalarında, 4
ayrı uyum yasasında da ifade özgürlükleri ilk başlıktır ve bu çok önemlidir.
Uyum paketindeki ifade özgürlüğü Terörle Mücadele Kanunu’nun 7’nci ve 8’inci
maddelerini değiştirmiştir.
Bir
diğer uyum paketiyle, Basın Kanunu’nda değişiklik yapılmış ve bu kanuna
istinaden de basılmış eserlerin dağıtımının önlenmesi, toplatılması hâkim
güvencesine bağlanmıştır.
Buna
benzer çok maddeler var tüm paketlerde. Bu, şu demek: Bu iradenin,
gazeteciliğin, basının özgürlüğünün ülke demokrasimiz adına ne kadar önemli
olduğunun göstergesidir ve buna hep birlikte imza attık bu Mecliste. 
Diğer
bir konu başlığı da, ben, bu Mecliste bugün itibarıyla 22 maddeden oluşan…
Kamuoyunun dikkatle, özenle beklediği askerlik teklifinin de içinde yer aldığı,
yine Boğaz Köprüsü’nden geçiş cezalarının affını içeren, üniversite
kurulmasını, Galata üniversitesinin kuruluşunu içeren 22 maddelik kanun
teklifini bu Mecliste bu hafta görüşmeyi öngörüyoruz.
Bu
gerekçe ve düşüncelerle de CHP grup önerisi aleyhine görüş belirttiğimi ifade
eder, Genel Kurulu saygıyla selamlarım. (AK PARTİ sıralarından alkışlar) 
Öneriyi
oylarınıza sunuyorum: Kabul edenler… Kabul etmeyenler… Kabul edilmemiştir. 
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
Buyurun
okuyun: 
4.- AK PARTİ Grubunun, Genel Kurulun çalışma gün ve
saatlerinin yeniden düzenlenmesine; bastırılarak dağıtılan 68 ve 69 sıra sayılı
Kanun Teklifilerinin kırk sekiz saat geçmeden gündemin "Kanun Teklifleri
ile Komisyonlardan Gelen Diğer İşler” kısmının sırasıyla 1’inci ve 2’nci
sıralarına; 17 ve 57 sıra sayılı Kanun Tekliflerinin ise yine bu kısmın
sırasıyla 3’üncü ve 4’üncü sıralarına alınmasına ve diğer işlerin sırasının
buna göre teselsül ettirilmesine; 68 ve 69 sıra sayılı Kanun Tekliflerinin İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi
Türkiye Büyük Millet Meclisi Başkanlığına
Danışma
Kurulu 28/05/2019 Salı günü (bugün) toplanamadığından İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 Cahit
Özkan
 Denizli
 AK
PARTİ Grup Başkan Vekili
Öneri:
Bastırılarak
dağıtılan 68 ve 69 sıra sayılı Kanun Tekliflerinin kırk sekiz saat geçmeden
gündemin “Kanun Teklifleri ile Komisyonlardan Gelen Diğer İşler” kısmının
sırasıyla 1’inci ve 2’nci sıralarına; 17 ve 57 sıra sayılı Kanun Tekliflerinin
ise yine bu kısmın sırasıyla 3'üncü ve 4'üncü sıralarına alınması ve diğer
işlerin sırasının buna göre teselsül ettirilmesi,
Genel
Kurulun;
28 Mayıs
2019 Salı günkü (bugün) birleşiminde 68 sıra sayılı Kanun Teklifi'nin
görüşmelerinin tamamlanmasına kadar,
29 Mayıs
2019 Çarşamba günkü birleşiminde 69 sıra sayılı Kanun Teklifi'nin
görüşmelerinin tamamlanmasına kadar,
30 Mayıs
2019 Perşembe günkü birleşiminde 33 sıra sayılı Kanun Teklifi’ne kadar olan
işlerin görüşmelerinin tamamlanmasına kadar,
31 Mayıs
2019 Cuma günkü Birleşiminde 29 sıra sayılı Kanun Teklifi’ne kadar olan işlerin
görüşmelerinin tamamlanmasına kadar, 
çalışmalarını
sürdürmesi;
68
ve 69 sıra sayılı Kanun Tekliflerinin İç Tüzük’ün 91’inci maddesine göre temel
kanun olarak görüşülmesi ve bölümlerin ekteki cetveldeki şekliyle olması
önerilmiştir.




68 sıra sayılı
İstanbul Milletvekili Nevzat Şatıroğlu ve Adalet ve
  Kalkınma Partisi Grup Başkanvekili Tokat Milletvekili Özlem Zengin ile 61
  Milletvekilinin Bazı Kanun ve Kanun Hükmünde Kararnamelerde Değişiklik
  Yapılmasına Dair Kanun Teklifi
(2/1908)




Bölümler


Bölüm Maddeleri


Bölümdeki Madde Sayısı




1. Bölüm


1 ila 12’nci maddeler arası


12




2.
  Bölüm


13 ila 22’nci maddeler arası


10




Toplam Madde Sayısı


22







69 sıra sayılı
İstanbul Milletvekili Şirin Ünal
  ve Adalet ve Kalkınma
Partisi Grup Başkanvekili Tokat
  Milletvekili Özlem Zengin ile 49 Milletvekilinin Askeralma Kanunu Teklifi
(2/1940)




Bölümler


Bölüm
  Maddeleri


Bölümdeki Madde Sayısı




1.
  Bölüm


1 ila 30’uncu maddeler arası


30




2.
  Bölüm


31 ila 60’ıncı maddeler arası


30




3.
  Bölüm


61 ila 65 inci maddeler
  arası (62’nci maddenin 1 ila 19’uncu fıkraları ve Geçici 1’inci madde dâhil)


24




Toplam Madde Sayısı


84




BAŞKAN
– Öneriyi oylarınıza sunuyorum: Kabul edenler… Kabul etmeyenler… Kabul
edilmiştir.
İç
Tüzük’ün 37’nci maddesine göre verilmiş bir doğrudan gündeme alma önergesi
vardır, okutup işleme alacığım ve oylarınıza sunacağım.
Okutuyorum:
VII.- BAŞKANLIĞIN GENEL KURULA SUNUŞLARI
A) Önergeler
1.- Uşak Milletvekili Özkan Yalım’ın (2/1381) esas
numaralı Katma Değer Vergisi Kanununda Değişiklik Yapılmasına Dair Kanun
Teklifi’nin doğrudan gündeme alınmasına ilişkin önergesi (4/31)
Türkiye Büyük Millet Meclisi Başkanlığına
İç
Tüzük 37’ye göre (2/1381) esas numaralı Kanun Teklifi’min değerlendirilmek
üzere gündeme alınması hususunu bilgilerinize arz ederim.
Saygılarımla.
 Özkan
Yalım
 Uşak
BAŞKAN
– Teklif sahibi olarak Uşak Milletvekili Sayın Özkan Yalım’a söz veriyorum.
(CHP sıralarından alkışlar) 
Süreniz
beş dakikadır.
ÖZKAN
YALIM (Uşak) – Teşekkür ederim Sayın Başkan.
Değerli
arkadaşlarıma ve de bizi izleyen tüm vatandaşlarımıza sevgi ve saygılarımı
sunuyorum.
Değerli
arkadaşlar, biliyorsunuz, özellikle son birkaç yıl ama geçtiğimiz yılın
sonlarından itibaren milletimizin, ülkemizde bulunan 81 il, 970 ilçe ve de tüm
köylerimizde, mahallelerimizde yaşayan vatandaşlarımızın, özellikle doğal gaz
ve elektrik kullanan -doğal gazı tabii ki her yer kullanmıyor ama doğal gaz
kullanan- vatandaşlarımızın 2018 yılında ödedikleri faturalar ve de 2019
yılındaki faturalarıyla ilgili sizlere bir kanun teklifi getirdim.
Şimdi,
değerli arkadaşlar, bir kere şunu söylüyorum: Doğal gazın yüzde 97’sini ülke
dışından satın alıyoruz yani KDV ödemiyoruz ülke dışından aldığımızdan dolayı.
KDV ödemediğimiz, ülke dışından, ağırlığını Rusya’dan aldığımız doğal gazı
üzerine yüzde 18 ekleyip vatandaşımıza satıyoruz. Ben de diyorum ki: Ülkemizde
yaşayan vatandaşlarımız, ekonomik sıkıntıyı çeken birçok vatandaşımız ve birçok
iş yerindeki işverenimiz hem doğal gaz hem de elektrik faturasını ödemekte
zorluk çekiyor. Şu anda birçok vatandaş -bu ister Uşak’tan, ister
Diyarbakır’dan, ister Urfa’dan, ister Antep’ten, ister Aydın’dan, hangi ili
alırsanız alın- elektrik ve doğal gaz faturasını ödeyemediğinden dolayı
evlerinde elektrikleri ve de doğal gazları kesik. Ben bu sebepten dolayı bir
kanun teklifi getirdim. Bakın, bu kanun teklifi (2/1381) no.lu Kanun Teklifi,
şu anda Meclisimizde, sizlere geldi. Sizlerin onayıyla ya onaylanacak yani
özellikle AK PARTİ’li vekil arkadaşlarımızın biraz sonra oylamasıyla ya
onaylanacak veya siz diyeceksiniz ki vatandaşa: “Hayır, siz faturalarınızı
ödeyemiyorsunuz, umurumda değil.” Bu kanun teklifini reddedeceksiniz veya
vatandaşımıza en azından faturalarını ödemekte destek olmak adına KDV’yi yüzde
18’den yüzde 8’e düşürerek yüzde 10’luk bir destek vereceğiz. 
Bakın,
ben size birkaç tane örnek vermek istiyorum. Aynı evden bahsediyorum, aynı
kişinin doğal gaz faturasından bahsediyorum: 2018 Aralık ayında 193,50 TL doğal
gaz faturası öderken 2019 Mart ayında 225,40 TL yani yüzde 16,5’lik bir zamla
doğal gaz faturasını ödemekte. Bunun yanında, bakın, aynı şekilde elektrikten
bahsedeceğim, çok vahim. Burada işveren arkadaşlarımız, özellikle işverenler bu
faturaları gördüklerinde doğru söylediğimi gerçekten tasdikleyeceklerdir.
Bakın, 2018 Mart ayında bir iş yeri 3.041,80 TL elektrik faturası öderken
2019’da Mart ayında yani tam bir yıl sonra 5.719,50 TL ödemekte; bakın, tam
tamına yüzde 50’nin üzerinde bir zam var. 
Onun
için, gelin, işverenimize, özellikle de ailelerimize destek verelim, KDV’nin
yüzde 10’unu biz karşılayalım. Özellikle doğal gazı dışarıdan aldığımızdan
dolayı ödemediğimiz KDV’yi milletimize yüklemeyelim diyorum. Onun için, gelin,
buna siz de destek verin. Yani elektrik ve doğal gazda KDV’nin yüzde 18’den
yüzde 8’e düşürülmesi teklifimizi sizlerle paylaşıyorum. Bu sebepten dolayı,
gelin, benim teklifime destek verin diyorum.
Değerli
arkadaşlarımız, bunun yanında, biliyorsunuz, elektrik faturalarında TRT payı
var. Bugün TRT payı artık gerekmiyor. Belki bu kanun çıkarıldığında ülkede
sadece TRT vardı, TRT’ye destek gerekiyordu ama şu anda TRT yeterince kendi
reklamını alıyor, gerekli ihtiyaçlarını karşılıyor. Bu sebepten dolayı elektrik
faturalarında kesilen yüzde 2’lik TRT payının da kaldırılmasıyla ilgili gerekli
kanun teklifini verdim, o da burada. Aynı şekilde, gelin, elektrik
faturalarından ve doğal gaz faturalarından yüzde 10’luk bir indirime gidelim ve
de elektrik faturalarındaki yüzde 2’lik TRT payını kaldıralım. Tüm ülkemizde
yaşayan vatandaşlarımız için elektrikte toplamda yüzde 12’lik, doğal gazda da
yüzde 10’luk bir indirime gidilmesiyle ilgili bu kanunla ilgili desteğinizi
bekliyorum diyorum.
Şimdi,
ilimle ilgili bir sorun var, bunu oylamaya geçmeden önce…
(Mikrofon
otomatik cihaz tarafından kapatıldı) 
ÖZKAN
YALIM (Devamla) – Sayın Başkanım, bir dakikaya ihtiyacım var.
BAŞKAN
– Buyurun, toparlayın.
ÖZKAN
YALIM (Devamla) – Değerli arkadaşlar, Uşak’la ilgili önemli bir sıkıntımız var.
Özellikle Uşak ve Kütahya ilimizi kapsıyor. Uşak’ta bir tarafı Uşak’a dayanan,
bir tarafı Kütahya’ya dayanan Murat Dağı’mız var. Bundan birkaç yıl önce bu
gündeme gelmişti, bir firma –firmanın da ismini özellikle belirteceğim, Anadolu
Export Maden Sanayi ve Ticaret Şirketi- burada altın madeni açmak istiyor.
Buradan Uşak’taki tüm vatandaşlarımıza ve de Kütahya’da yaşayan
vatandaşlarımıza, Menderes havzasındaki Murat Dağı’ndan gelen suyu kullanan Ege
Bölgesi’ndeki tüm vatandaşlarımıza sesleniyorum: Buradan Murat Dağı’nda bu
firmanın altın madeni açmasına izin vermeyeceğiz. Çünkü Kütahya Valiliği 8
Mayısta ÇED raporunu onayladı. Firma sahiplerine sesleniyorum: Siz burada en
ufak bir harekete geçtiğinizde tüm Uşak halkı olarak biz Murat Dağı’na
yürüyeceğiz ve de orada bu madenin açılmasına izin vermeyeceğiz ve de Murat Dağı’nın
suyunu sizlere zehirlettirmeyeceğiz diyorum. Uşak’ın üstü altından daha
kıymetlidir diyorum.
Hepinize
saygı ve sevgilerimi sunuyorum. (CHP sıralarından alkışlar) 
BAŞKAN
– Önergeyi oylarınıza…
II.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talebimiz var efendim.
BAŞKAN
– Yoklama talebi var.
Sayın
Özel, Sayın Akar, Sayın Adıgüzel, Sayın Hamzaçebi, Sayın Sarıaslan, Sayın
Şevkin, Sayın Taşcıer, Sayın Tuncer, Sayın Bülbül, Sayın Topal, Sayın Yeşil,
Sayın Aygun, Sayın Kuşoğlu, Sayın Zeybek, Sayın Ünsal, Sayın Serter, Sayın
Çelebi, Sayın Keven, Sayın Yalım, Sayın Yılmazkaya, Sayın Yıldız.
Yoklama
için üç dakika süre veriyorum ve yoklamayı başlatıyorum değerli arkadaşlar.
(Elektronik
cihazla yoklamaya başlandı)
MUHAMMED
FATİH TOPRAK (Adıyaman) – Meclisi tıkamaya utanmıyorsunuz değil mi?
ÖZGÜR
ÖZEL (Manisa) – Oğlum “utanma” falan deme ya, dün de sen burada dedin. Allah
aşkına, bir şey söyleyin ya. “Meclisi tıkamaya utanmıyor musunuz?” diyor ya.
Ya, sen nasıl bir adamsın ya! 
CAHİT
ÖZKAN (Denizli) – Tamam, tamam.
ÖZGÜR
ÖZEL (Manisa) – Bu anayasal hak, hak. Terbiyesizlik yapma oğlum! (AK PARTİ ve
CHP sıralarından gürültüler)
BAŞKAN
– Sayın milletvekilleri… Sayın Özel…
ÖZGÜR
ÖZEL (Manisa) – Böyle bir şey var mı efendim ya? Anayasal hak bu, anayasal hak.
200 kişi geleceksin buraya. 
CAHİT
ÖZKAN (Denizli) – Tamam, tamam. 
ÖZGÜR
ÖZEL (Manisa) – Bak, dün de aynısını yaptı o, dün de aynısını yaptı. 
İLHAMİ
ÖZCAN AYGUN ( Tekirdağ) – Aynı şeyi yapıyor her gün.
ÖZGÜR
ÖZEL (Manisa) – Anayasal görevimiz bu bizim. Bu Meclis 200 kişiyle çalışıyor.
(AK PARTİ ve CHP sıralarından gürültüler)
İLHAMİ
ÖZCAN AYGUN ( Tekirdağ) – Ne işin var? 
(Elektronik
cihazla yoklamaya devam edildi)
BAŞKAN
– Toplantı yeter sayısı vardır.
VII.- BAŞKANLIĞIN GENEL KURULA SUNUŞLARI (Devam)
A) Önergeler (Devam)
1.- Uşak Milletvekili Özkan Yalım’ın (2/1381) esas
numaralı Katma Değer Vergisi Kanununda Değişiklik Yapılmasına Dair Kanun
Teklifi’nin doğrudan gündeme alınmasına ilişkin önergesi (4/31) (Devam)
BAŞKAN
- Önergeyi oylarınıza sunuyorum: Kabul edenler... Kabul etmeyenler... Kabul
edilmemiştir.
Alınan
karar gereğince, denetim konularını görüşmüyor, gündemin "Kanun Teklifleri
ile Komisyonlardan Gelen Diğer İşler” kısmına geçiyoruz.
1’inci
sıraya alınan, İstanbul Milletvekili Nevzat Şatıroğlu ve Adalet ve Kalkınma
Partisi Grup Başkanvekili Tokat Milletvekili Özlem Zengin ile 61
Milletvekilinin Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifleri ile Plan ve Bütçe Komisyonu Raporu’nun
görüşmelerine başlıyoruz.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Nevzat Şatıroğlu ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 61
Milletvekilinin Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi (2/1908) ile Plan ve Bütçe Komisyonu Raporu (S.
Sayısı: 68) (x)
BAŞKAN
- Komisyon yerinde.
Komisyon
Raporu 68 sıra sayısıyla bastırılıp dağıtılmıştır.
Sayın
milletvekilleri, alınan karar gereğince, bu teklif İç Tüzük'ün 91’inci maddesi
kapsamında temel kanun olarak görüşülecektir. Bu nedenle, teklif, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır.
Teklifin
tümü üzerinde söz isteyen…
ÖZGÜR
ÖZEL (Manisa) – Sayın Başkanım, söz talebim var, ayaktan da olabilir, buradan
da.
BAŞKAN
– Buyurun Sayın Özel. 
IV.- AÇIKLAMALAR (Devam)
47.- Manisa Milletvekili Özgür Özel’in, yasama
görevinin yanında denetim görevlerinin de bulunduğuna, Parlamentoyu çalıştırma
yükümlülüğünün iktidar partisinde olduğuna ve Anayasa’ya sadakat yemini
edenlerin Anayasa’ya karşı muvazaa suçu işleyemeyeceğine ilişkin açıklaması
ÖZGÜR
ÖZEL (Manisa) – Sayın Başkanım, tabii, öncelikle, görüşmelerine başlamak üzere
olduğumuz kanun teklifiyle ilgili birkaç şey söyleyeceğim ama, hemen öncesinde,
Cumhuriyet Halk Partisi grubu olarak Anayasa’nın ve İç Tüzük’ün bize verdiği
bir yükümlülük var. Bizim yasama görevimizin yanında denetim görevimiz var;
denetim görevimizde de bir öze yönelik denetim görevimiz var, bir de şekle
yönelik denetim görevimiz var. 
Zaten
son Anayasa Mahkemesi kararı da diyor ki: “600 milletvekili varsa, ne iş
yaparsan yap 200 milletvekilinin olması, 151’in de verilen karar yönünde oy
kullanması lazım.” Biz kendi varlığımızı inkâr etmiş oluruz bu sayının
varlığını aratmazsak. 
Yeni
arkadaşlar açısından söylüyorum, biraz önce üslupsuz ve yanlış bir söz kullanan
arkadaşa değil, ona bizim katkımız olabilecek bir şey yok ama…
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Grup Başkan Vekili.
ÖZGÜR
ÖZEL (Manisa) – …bütün dünya parlamentolarında, parlamentoyu çalıştırma
yükümlülüğü iktidar partisinindir. Bunun için muhalefetin sayısal bir katkısına
ihtiyaç duymazlar, duyarlarsa varlıkları, meşruiyetleri tartışılır. Hele hele
muhalefete “Anayasal görevinizi terk edin.” böyle bir yaklaşım kimsede olmasın.

Gelelim
kanuna Sayın Başkanım. Anayasa değişikliği yapıldığında, rejime kasteden
Anayasa değişikliğinde biz itirazlarımızı söylerken “Güçlü Meclis” diye bu
değişikliği savunanlar, Mecliste milletvekillerinin kanun teklifi sunacağını,
bakanların ve yürütmenin artık kanun için yasa tasarısı yollayamayacağını
söylemişlerdi ve bununla övünmüşlerdi. 
Bugün
açık bir muvazaayla tekrar karşı karşıyayız. 7 farklı bakanlığı ilgilendiren…
(Mikrofon
otomatik cihaz tarafından kapatıldı) 
BAŞKAN
– Toparlayalım.
ÖZGÜR
ÖZEL (Manisa) – Sayın Başkanım, aslında usul tartışmasına gidebilecek bir konu
ama usul ekonomisi açısından böyle bir hakkı kullanıyoruz. Yoksa, burada usul
tartışması açıp, bu teklifi de Anayasa’ya ve İç Tüzük’e göre Komisyona, hatta
teklif sahiplerine iade etmek lazım çünkü bu teklifteki bazı düzenlemeleri
bakanlar, bazı düzenlemeleri Cumhurbaşkanı, bazı düzenlemeleri bakan
yardımcıları müjdeledi. Sağır sultan biliyor ki teklifin altına imza atan
arkadaşlar şeklî bir gerekliliği yerine getiriyorlar. Bakanların müjdelediği
kanun teklifi olmaz, bunun adı yasama ile yürütmenin Anayasa’ya karşı muvazaası
olur. 
ALİ
ÖZKAYA (Afyonkarahisar) – Hadi oradan! 
ÖZGÜR
ÖZEL (Manisa) – Ya yapılan Anayasa değişikliğinden vazgeçeceksiniz ya da
ettiğiniz yemine sadık kalacaksınız. 
Yine
şu anda gündemde olan ne varsa… 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Özel. 
ÖZGÜR
ÖZEL (Manisa) – Örneğin, Adalet ve Kalkınma Partisinin Genel Başkanı Recep
Tayyip Erdoğan ayın 31’inde yargı paketi açıklayacak, tamamı yasamaya muhtaç
değişiklikler. Onunla ilgili, efendim, açıklama yapıyor danışmanlarından bir
tanesi: “Dokuz aydır çalışıyoruz, tüm paydaşlardan görüş alıyoruz.” Ya, ne
haddine, senin ne haddine? Sen kanun tasarısı sunamazsın ki. Onu, teklifi sayın
milletvekilleri sunacak. Mutfak çalışmasını övüyor. Bu, Anayasa’ya karşı
muvazaadır. Bunu yapamazlar, yapmamalılar. 
Askerlik
Kanunu… Millî Savuma Bakanı müjde veriyor, anlatıyor. Bir kanun çıkarsa
artısıyla, eksisiyle bizimdir ama bu kanunu teklif etme hakkı olmayanların
kanunu sahiplenen bir dil kullanmaları… Bu konuda katkı vermek başka bir şey;
Meclis ihtiyaç duyar, sayın vekiller ihtiyaç duyar, bakanlıktan katkı alır. 
(Mikrofon
otomatik cihaz tarafından kapatıldı) 
BAŞKAN
– Toparlayalım. 
ÖZGÜR
ÖZEL (Manisa) – Ama “Hazırladık, şu tarihte gönderiyoruz inşallah, şu sürede
yasalaşacak inşallah.” Bunun inşallahı maşallahı yok. Biz yemin ettik. Bu
Anayasa’ya sadakat yemini edenler bu Anayasa’ya karşı muvazaa suçu
işleyemezler. Ya olduğumuz gibi davranacağız ya davrandığımız gibi olacağız. Ya
yasadığımız gibi Anayasa’mız olacak ya Anayasa’da yazdığı gibi yasa yapacağız.
Buna dikkat edelim. 
Şimdi,
böyle özel bir günde de isim isim verip rencide etmek istemem. Kaç tane
milletvekili gelmiş, 7 farklı bakanlığın farklı tarihlerde müjdeledikleri kanun
değişikliklerini torba yapmış. Kaldı ki temel kanun hukuk alanındaki bütünleşik
bir düzenlemedir. Yani Vergi Usul Kanunu’nda temel kanun olur, torba yasada
temel kanun olmaz. Yapıldığı takdirde kendimizi inkâr etmek olur. 
Bu
konuyu yüce Meclisin itibarı açısından da, sayın vekillerin Anayasa’ya karşı
sorumlulukları açısından da bu yüce çatı altında kayda geçirmek istedim.
Teşekkür
ederim.
BAŞKAN
– Teşekkür ederim.
Buyurun
Sayın Özkan.
48.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine, TBMM
İçtüzüğü’nde değişikliğe ihtiyaç olduğuna, yeni sistemde Parlamento olarak
evrensel anlamda ihtiyaçları karşılayacak ve konjonktüre göre değişmeyen
yasaların hayata geçirilmesi gerektiğine ilişkin açıklaması
CAHİT
ÖZKAN (Denizli) – Teşekkürler Sayın Başkan.
Tabii, 2017 yılında bir hükûmet modeli değişikliği
yaptık ve Cumhurbaşkanlığı hükûmet sistemini hayata geçirdik. Tabii eski
dönemde, parlamenter sistemde güvenoyu müessesesi olduğu için iktidar-muhalefet
ayrımı vardı, yeni sistemde ise birinci, ikinci, üçüncü, dördüncü, beşinci
parti diye gruplara ayrılmış vaziyette. Onun için, yeni sistemde esaslı bir İç
Tüzük değişikliği ihtiyacı ortadadır. Zaten bu 24 Haziran seçimlerinden sonra
diğer bütün siyasi parti gruplarıyla bir araya gelerek, aslında yeni bir İç
Tüzük konusunda iyi niyetimizi karşılıklı olarak ifade etmiştik. Bunda bu
noktada ciddi bir ihtiyaç var.
Şöyle ki, örnek vereyim: Biraz önce İç Tüzük’ün 37’nci
maddesine göre bir gündeme alma önergesi Cumhuriyet Halk Partisi tarafından
verilmiş iken yine burada toplantı yeter sayısını bizler aramak zorundayız. 
(Mikrofon otomatik cihaz tarafından kapatıldı) 
BAŞKAN – Toparlayalım.
CAHİT
ÖZKAN (Denizli) – Diğer açıdan da bizler yasama faaliyetinde arzu ediyoruz ki
yeni sistemde, ortak akılla, âdeta bir fizik kanunu nasıl evrensel, genelgeçer,
layetegayyer değişmez ise Parlamento olarak da öyle yasalar yapalım ki senin,
benim, onun yasası olmasın, evrensel anlamda, biz hukukçuların Latince “de lege
ferenda” diye ifade ettiğimiz, olması gereken ideal hukuk hayata geçsin. Yani
siyasi tartışmalardan uzak, olabildiğince uzun süre yürürlükte kalacak,
konjonktüre göre değişmeyen yasaları hayata geçirelim.
Onun
için, bizim yeni sistem içerisinde elbette söylem ve eylem açısından da yeni
sistemin ruhunu yakalamamız gerektiğine inanıyorum. Bu noktada, sayın grup
başkan vekilinin ifadelerinde bir noktada haklılık payının olabileceğini de
düşünüyorum. 
Ancak,
diyoruz ki: Gelin, bu İç Tüzük’ü yeniden, beraber bir şekilde planlayalım. Bu,
bir ihtiyaç değil zorunluluktur. 
(Mikrofon
otomatik cihaz tarafından kapatıldı) 
BAŞKAN
– Toparlayalım Sayın Özkan.
CAHİT
ÖZKAN (Denizli) - Yine yasalarımızı siz, biz, onlar teklif etti diye değil,
Mecliste görüşmekte olduğumuz yasaları teklif eden siyasi partinin grubuna ve
siyasi düşüncesine göre değil ülkemizin ihtiyaçlarına, vatandaşlarımızın
beklentisine, genelgeçer, uzun süreli, evrensel anlamda ihtiyaçlarımızı
karşılayacak yasal düzenlemeler olarak hayata geçirelim diyor, Genel Kurulu
saygıyla selamlıyorum.
ÖZGÜR
ÖZEL (Manisa) – Sayın Başkanım, kısaca bir şey ifade edeyim.
BAŞKAN
– Buyurun.
49.- Manisa Milletvekili Özgür Özel’in, Denizli
Milletvekili Cahit Özkan’ın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Şimdi, aslında dışarıdan bir gözle bakınca yapıcı bir konuşma
muhalefete karşı ama hukuki temeli yok. Neden yok? Çünkü bugün biz İç Tüzük
için oturduk, birlikte çalıştık, çok da zorladık, oldu oldu, bu kadar oldu,
hatta uluslararası anlaşmalarda birazcık Anayasa’yı hep beraber zorladık hep
ülkenin menfaati için. Bugün dar gelen İç Tüzük değildir, dar gelen Anayasa’dır
ve 16 Nisanda -madem hukukçusunuz- Latince bir hukuk terimiyle, ihlal ettiğiniz
temel kavram Anayasa’ya el sürdüğünüzde “Primum non nocere.” yani “Önce zarar
verme”dir. Siz, el sürdüğünüz bu toplum sözleşmesinde “Önce zarar verme.”
ilkesini ihlal ettiniz. Öyle bir hâle getirdiniz ki iki yüz elli yıllık kuralı,
kuvvetler ayrılığı kuralını tartıştınız, kuvvetler birliğine dönüştürdünüz.
Arşimet’in kuralına uygun gemilerle seyahat edenler, Montesquieu’nun kuvvetler
ayrılığını tartışınca demokrasi gemisini de kayaya oturttunuz.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaadenizle…
Şimdi
“Gel, kaldıralım.” diyorsunuz ama o kaldıraç İç Tüzük değil, yaptığınız hatayı
kabul edip Anayasa’da rejime kasteden, kuvvetler ayrılığına kasteden,
Parlamentoyu hiçleştiren bu Anayasa’nın düzelmesi gerekiyor, bu da büyük bir
toplumsal mutabakatla olur, o konuda zaten herhâlde itirazı olan hiç kimse
olmaz, otururuz, konuşuruz ama verdiğiniz hasarı ortadan kaldırmak için 16
Nisandaki “her doğan için değil, Erdoğan için Anayasa yapma” anlayışından
uzaklaşmanız lazım. 
Teşekkür
ederim. (CHP sıralarından alkışlar)
CAHİT
ÖZKAN (Denizli) – Sayın Başkan…
BAŞKAN
– Buyurun Sayın Özkan.
50.- Denizli Milletvekili Cahit Özkan’ın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
CAHİT
ÖZKAN (Denizli) – Teşekkürler Sayın Başkan.
Burada
Anayasa ve İç Tüzük… Anayasa’yı ve İç Tüzük’ü teorik olarak lafzen okuduğunuz
zaman, elbette, hiç kimsenin itirazı olmaz. Ancak bu, pratiğe döküldüğünde bu
pratik ister istemez bazı bağlantıları gerektiriyor. Evet, yeni sistemde bir
taraftan siyasi partilerimiz var, aslında demokrasimizin temel kurumları, diğer
taraftan Parlamentomuz var, yasama organı, diğer taraftan da Hükûmet var.
Şimdi, bunların kendi arasında bazı noktalarda aynı görevi ifa edenlerin
olması... Her birimiz bir siyasi partinin mensubuyuz, aynı zamanda
parlamenteriz. Ha, eski sistemde burada Hükûmet mensupları da vardı, aslında
kuvvetler bir araya gelmişti. 
Şimdi,
düşünebiliyor musunuz Amerika Birleşik Devletleri’nde cumhuriyetçiler var,
demokratlar var, kongre var. Kongre üyeleri içerisinde cumhuriyetçilerden var,
demokratlardan var. 
(Mikrofon
otomatik cihaz tarafından kapatıldı) 
BAŞKAN
– Bu konuları çok konuştuk.
CAHİT
ÖZKAN (Denizli) – Bitiriyorum. 
BAŞKAN
– Buyurun. 
CAHİT
ÖZKAN (Denizli) – Cumhuriyetçi üyelerin kongrede fazla sayıya sahip olması,
diğer taraftan da cumhuriyetçi bir başkanın görevde olması orada bir
diktatörlük ve güçlerin tek elde toplanması olarak ifade edilemiyor. Bunun da
ötesinde, bazı eyaletlerde hukukçuların bildiği bazı mekanizmalar vardır,
adalet komisyon başkanlıkları veya başsavcıları, partilerin girmiş olduğu
seçimlerle belirleniyor. Biz böyle belirleyelim demiyoruz; Amerika, kendi
siyasi tartışması, kendi demokratik teamülleri ve gelişmişlik süreci içerisinde
bu şekilde bir noktaya gelmiş.
Onun
için, bir yasama faaliyeti yapılırken katılımcı demokrasinin ilkeleri
çerçevesinde, evet, bakanlıkların ihtiyaçları da değerlendirilebilir -ki
komisyonlarda bakanlar gelip bu noktadaki ihtiyaçlarını ifade ediyorlar- sivil
toplum örgütleri, konuya duyarlı, konunun tarafı olan herkes gelir, görüşünü
ifade eder ve Parlamentoda en sonunda tartışmaları bizler yapar ve kararı
bizler veririz. 
Genel
kurulu saygıyla selamlıyorum. 
BAŞKAN
– Peki.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 61
Milletvekilinin Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi (2/1908) ile Plan ve Bütçe Komisyonu Raporu (S.
Sayısı: 68) (Devam)
BAŞKAN
– Milliyetçi Hareket Partisi Grubu adına Konya Milletvekili Sayın Mustafa
Kalaycı konuşacaktır. 
Buyurun.
(MHP sıralarından alkışlar) 
Süreniz
yirmi dakika. 
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
görüşülmekte olan kanun teklifinin geneli üzerine görüşlerimizi açıklamak için
Milliyetçi Hareket Partisi Grubu adına söz aldım. Bu vesileyle hepinizi
hürmetle selamlıyorum. 
28
Mayıs 1918’de Mehmet Emin Resulzade’nin “Bir kere yükselen bayrak bir daha
inmez.” diyerek kaldırdığı bayrak her zaman dalgalanacaktır. Azerbaycan
Cumhuriyeti’nin kuruluşunun 101’inci yıl dönümü kutlu olsun. 
Konya’nın
Doğanhisar ilçesinde Milliyetçi Hareket Partili Belediye Başkanımız İhsan
Öztoklu geçen perşembe gecesi uğradığı bıçaklı saldırı sonucu hayatını
kaybetti. Olaya ilişkin adli makamlarca yürütülen soruşturma ve kovuşturma
hâlen devam etmektedir. Saldırıyla ilgili olarak 31 Mart seçimlerinde İYİ
PARTİ’nin belediye başkanı adayı olan kişi ile oğlu ve yeğeni tutuklanmıştır.
Milliyetçi Hareket Partisi olarak konuyu yakından takip ediyoruz. Katillerin
hak ettikleri cezaya çarptırılmaları tek isteğimizdir. 
İhsan
Öztoklu Başkanım mühendisti; genç, dinamik ve girişken bir ruha sahipti; mert
ve yiğit bir insandı; Doğanhisar sevdalısıydı; ilçenin ekonomik ve sosyal
yönden geri kalmışlığına çok üzülüyordu; Doğanhisar için hedefleri vardı,
projeleri vardı, hayalleri vardı, ülküleri vardı, Doğanhisar’ın hızla gelişmesi
ve kalkınması konusunda fikirleri vardı. O, Doğanhisarlının gönlüne girmiş ve
belediye başkanlığını kazanmıştı. Mazbatasını alır almaz “haydi bismillah”
diyerek işe koyulmuştu. Ancak katiller, caniler, alçaklar Belediye Başkanımız
İhsan Öztoklu’ya hem de mübarek ramazan gününde kıydılar; kahpece, kalleşçe bir
saldırıyla şehit ettiler. Merhum İhsan Başkanım dört bıçak darbesi almış,
bunlardan ikisi tam kalbine girmiş. Bu nasıl düşmanlıktır? Bu nasıl
vicdansızlıktır? 
Değerli
arkadaşlarım, bir konuya daha dikkat çekmek istiyorum: Milliyetçi Hareket
Partisi olarak her türlü şiddete karşıyız ve şiddeti asla tasvip etmeyiz ancak
son günlerde bazı gazeteciler ve siyasilere yapılan saldırılar üzerinden
kıyamet koparanların, bu saldırıları sürekli dillerine dolayanların belediye başkanımıza
yönelik menfur saldırıya ve hunharca öldürülmesine ağızlarını açmamaları,
suskun kalmaları ya da öylesine geçiştirmeleri onların gerçek yüzlerini, çarpık
fikirlerini, kirli emellerini ve ikiyüzlülüklerini göstermesi bakımından ibret
verici bir durumdur. 
Doğanhisar
Belediye Başkanımız İhsan Öztoklu kardeşime, bir kez daha Allah’tan rahmet;
ailesine, sevenlerine ve camiamıza sabır ve başsağlığı diliyorum. Mekânı cennet
olsun. 
Değerli
milletvekilleri, görüşmekte olduğumuz kanun teklifi kamu kurum ve
kuruluşlarımızın bazı ihtiyaçlarını ve vatandaşlarımızdan gelen bazı taleplerin
karşılanmasına yönelik düzenlemeler içermektedir. Kanun teklifinin ilk metninde
yer alan iki madde komisyon görüşmelerinde tekliften çıkarılmıştır. Kariyer
uzman, müfettiş, denetmen, denetçi gibi kamu hizmetine özel yarışma sınavıyla
kabul edilen personelin kurumlar arasında naklen atanmasına imkân veren madde,
kariyer sistemini ortadan kaldıracağı eleştirilerimiz üzerine, verilen
önergeyle tekliften çıkarılmıştır.
Yine,
tarımsal üretime yönelik ihtiyaç duyulan mallar ile tarımsal üretimle elde
edilen ürünler için kooperatif ve birlikler ile üretici örgütlerinden
gerçekleştirilen alımları Kamu İhale Kanunu kapsamı dışında tutan madde verilen
önergeyle tekliften çıkarılmıştır. 
Komisyonda
kabul edilen teklifte, konu itibarıyla aralarında bağlantı bulunmayan 12 ayrı
kanun ve 1 kanun hükmünde kararnamenin çeşitli maddelerinde değişiklikler
yapılmaktadır. Teklifin düzenleyici etki analizi bulunmamaktadır. Kanun
tekliflerinde torba düzenlemeye gidilmesi, etki analizi olmaması yıllardır hep
eleştirdiğimiz konulardır. Zira, bu uygulama yasama kalitesini ve kanunlar için
aranan öngörülebilir, anlaşılabilir ve ulaşılabilir olma özelliklerini,
kısacası hukuki güvenlik ilkesini olumsuz etkilemekte, yasama işlerinin
düzensiz bir şekilde yürütülmesine, düzenlemelerin eksik yapılmasına,
uygulamada sorunlarla karşılaşılmasına ve kısa süre sonra tekrar kanun
değişikliği yapma ihtiyacı doğmasına neden olmaktadır. Nitekim, görüştüğümüz
kanun teklifinin birçok maddesi daha yakın zamanda yapılan düzenlemelerde
yeniden değişiklikler içermektedir. Bu itibarla, kanun tekliflerinin
hazırlanması, verilmesi ve görüşülmesiyle ilgili usul ve esasların yeniden
belirlenmesi ihtiyacı bulunmaktadır. 
Geçen
yıl Cumhurbaşkanlığı hükûmet sistemine uyum düzenlemeleri kapsamında 5018
sayılı Kanun’da yapılan değişiklikle, kanun tekliflerinin getireceği mali yükün
en az üç yıllık dönem için hesaplanması ve tekliflere eklenmesi hüküm altına
alınmıştır ancak bu hükme riayet edilmemektedir. Meclis İçtüzüğü’nde buna
ilişkin bir düzenleme yapılmalıdır. Milletvekillerinin kanun teklifleriyle
ilgili sağlıklı bir etki analizi sunabilmeleri için Meclisin idari
kapasitesinin buna uygun olarak geliştirilmesi gerekmektedir. Ayrıca, Meclis
İçtüzüğü’nde yürütmenin ihtiyacı olan düzenlemelerin Türkiye Büyük Millet
Meclisine intikali ve kanun teklifine dönüştürülmesi konusunda bir mekanizma
oluşturulması önem taşımaktadır. 
Hülasa,
Meclis İçtüzüğü’nün yepyeni bir anlayışla ele alınması gerektiği ve Meclis
çalışmalarında hem kurumsal hem de işlevsel yeniliklere ihtiyaç olduğu açıktır.
Öteden beri yasama sürecinin istenilen kaliteye ulaşamaması, komisyonların
etkin çalışamaması, çalışmaların planlı ve programlı olmayışı gibi konular hep
dile getirilmiştir. Yeni bir iç tüzük hazırlanması için Türkiye Büyük Millet
Meclisinde 2009 ve 2013 yıllarında uzlaşma komisyonları kurulmuş ve bazı
çalışmalar ortaya konulmuştur. Bu çerçevede, uzlaşma komisyonlarınca ortaya
konulan çalışmaların dikkate alınması, hatta bir uzlaşı ürünü olan 2009 tarihli
metnin esas alınması hâlinde kısa sürede yeni bir iç tüzüğün çıkarılması
mümkündür. Buradan tüm siyasi parti gruplarımıza çağrıda bulunuyorum: Gelin,
hep beraber ihtiyaçlar doğrultusunda ve yenilikçi bir anlayışla Meclis
İçtüzüğü’nü yeniden düzenleyelim. Böylelikle, her kanun teklifinin
görüşmelerinde yapılan tartışmalara ve zaman kayıplarına artık son verelim,
yasama kalitesini sağlayalım. Milliyetçi Hareket Partisi daha demokratik,
hızlı, etkin, şeffaf, katılımcı ve kaliteli bir yasama sürecinin ortaya
çıkarılmasını sağlayacak yeni bir iç tüzüğün hazırlanması konusunda katkı ve
destek vermeye hazırdır. Yasama kalitesinin artırılması, yasama ve denetim
sürecinin odağını komisyonların teşkil etmesi, kanun tekliflerinin etki
analizini yaparak tarafsız ve teknik rapor sunacak altyapının oluşturulması,
denetimin etkinleştirilmesi kapsamında kesin hesap ve denetim raporlarının
görüşüleceği ayrı bir daimî ihtisas komisyonu kurulması Milliyetçi Hareket
Partisi olarak yeni iç tüzük çalışmasında önemli gördüğümüz ve önerdiğimiz bazı
konulardır. 
Değerli
milletvekilleri, kanun teklifinin 1’inci maddesinde Kültür ve Turizm Bakanlığı
Döner Sermaye İşletmesi yürüttüğü görevler nedeniyle kurumlar vergisinden muaf
tutulmaktadır. Bu muafiyet, Gelir Vergisi Kanunu ile Kurumlar Vergisi Kanunu
uyarınca yapılacak kesintileri kapsamamaktadır. 
Teklifin
2’nci maddesinde İstanbul’da Bulut Eğitim Vakfı tarafından “İstanbul Galata
Üniversitesi” adıyla yeni bir vakıf üniversitesi kurulması öngörülmektedir.
Üniversite, diş hekimliği, sanat ve sosyal bilimler, spor bilimleri
fakülteleri, meslek yüksekokulu ve lisansüstü eğitim enstitüsünden
oluşmaktadır.
Teklifin
3, 4, 5 ve 6’ncı maddelerinde TRT çalışanlarına yönelik disiplin hükümlerine
dair düzenlemeler yapılmaktadır. 11/11/1983 tarihli ve 2954 sayılı Türkiye
Radyo ve Televizyon Kanunu’nun 56’ncı maddesinde yer alan ve TRT personeline
uygulanacak olan disiplin cezalarının yönetmelikle belirlenmesini öngören
hüküm, Anayasa Mahkemesinin 29/6/2017 tarihli Resmî Gazete’de yayımlanan
14/6/2016 tarihli kararıyla iptal edilmiştir. Bu nedenle kanuni düzenleme
yapılmaktadır. Bu kapsamda, kurumda görev yapan memur ve kadro karşılığı
sözleşmeli personele verilecek disiplin cezaları ile hangi fiil ve hâller
dolayısıyla disiplin cezası verileceği ve bu cezaları verecek disiplin
amirleriyle ilgili hususlar düzenlenmektedir. 
Teklifin
7, 8, 9 ve 10’uncu maddeleriyle 3213 sayılı Maden Kanunu’nun bazı maddelerinde
değişiklik yapılmaktadır. Maden Tetkik ve Arama Genel Müdürlüğünün uhdesindeki
ruhsatları bölerek aynı alan için birden fazla yeni ruhsat talep edebilmesine
ilişkin düzenleme yapılmaktadır. Diğer yandan kamu kurum ve kuruluşlarının yer
altındaki maden işlerine ilişkin sözleşmeleri de mevzuat değişikliği sebebiyle
meydana gelen maliyet artışlarının karşılanmasına ilişkin destek verilebilmesi
ve destek tutarlarının belirlenmesinde kömür fiyatlarının değişiminin de
dikkate alınması düzenlenmektedir. Ayrıca 14 Şubat 2019 tarihli ve 7164 sayılı
Kanun’la yapılan devlet hakkı oranlarına ilişkin değişiklerin, 2018 yılı devlet
hakkı beyan, tahakkuk ve tahsilatlarında uygulanmaması düzenlenmektedir. 7164
sayılı Kanun’da yapılan değişikliklerde işletme izni alan maden ruhsatlarından
her yıl en az ruhsat taban bedeli kadar devlet hakkı alınırken en az ruhsat
bedeli kadar devlet hakkı alınması hüküm altına alınmış olup maddeyle yapılan
düzenleme bunu kapsamamaktadır. Sektörden gelen talepler, 2018 yılı için bu
bedelin ruhsat taban bedeli üzerinden alınması gerektiği yönündedir. Plan ve
Bütçe Komisyonu Başkanımız bu durumun Genel Kurul görüşmelerinde dikkate
alınacağı sözünü vermiştir. Yine, 7164 sayılı Kanun’da yapılan değişiklikle
kaynak veya rezerv olarak bildirilen alanlara buluculuk hakkı verileceğine dair
düzenlemeden MTA Genel Müdürlüğünün uhdesinde olan ve hâlihazırda üzerinde
çalışma yaptığı sahaların muaf olması ve altı ay içerisinde başvurması hâlinde
MTA’ya bu sahalar için buluculuk hakkı verilmesi öngörülmektedir. 
Teklifin
11’inci maddesiyle Emniyet Genel Müdürlüğünün istihbarat ve güvenliğe ilişkin
tüm ihtiyaçlarının daha hızlı ve etkin tedarikinin sağlanması ayrıca Jandarma
Genel Komutanlığı ve Sahil Güvenlik Komutanlığıyla eşit imkânlara sahip olması
amacıyla düzenleme yapılmaktadır. 
Teklifin
12’nci maddesiyle Kırıkkale’nin Bahşili ilçesinin isminin Bahşılı olarak
değiştirilmesi düzenlenmektedir. İlçe Bahşili adıyla 9/5/1990 tarihli ve 3644
sayılı Kanun’la kurulmuştur. 27/3/1992 tarihli ve 92/2893 sayılı Bakanlar
Kurulu Kararı’yla ise Bahşili ilçesi merkez belediyesinin adı Bahşılı olarak
değiştirilmiştir. Bahşili isminin vatandaşlar arasında Bahşılı olarak
kullanıldığı da dikkate alınarak belediye ve ilçe isimlerinin kullanımında
birlik sağlanması amacıyla Bahşili ilçesinin adı Bahşılı olarak değiştirilmektedir.

Teklifin
13’üncü ve 14’üncü maddeleriyle 5686 sayılı Jeotermal Kaynaklar ve Doğal
Mineralli Sular Kanunu’nun bazı maddelerinde değişiklik yapılmaktadır. 7164
sayılı Kanun’la Maden Kanunu’ndaki yatırım çakışması hâlinde kurulan kurul
kaldırılmış ve buna ilişkin diğer düzenlemeler yapılmıştır. Uygulamada
yeknesaklığın sağlanması adına 5686 sayılı Kanun’da da aynı yönde düzenleme
yapılmaktadır. 
Değerli
milletvekilleri, teklifin 15’inci maddesiyle 1 Ocak 2019 tarihinden bu kanunun
yürürlüğe girdiği tarihe kadar araç sınıfları itibarıyla geçmesi yasak olmasına
rağmen 15 Temmuz Şehitler Köprüsü’nden kaçak geçiş yapanlara kesilen idari para
cezalarının tahsilinden vazgeçilmektedir. Bu kapsamda idari para cezası
verilmemesi, verilmiş idari para cezalarının tebliğ edilmemesi, tebliğ
edilenlerden tahsilat yapılmaması, varsa yapılmış itirazlar veya açılmış
davalar hakkında resen karar verilmesine yer olmadığına karar verilmesi
düzenlenmektedir. Aynı zamanda, bu cezalar kapsamında tahsil edilen para
cezalarının ilgililere maddenin yürürlüğe girdiği tarihi takip eden 2’nci ayın
sonuna kadar başvurulması hâlinde maddenin yürürlüğe girdiği tarihi takip eden
3’üncü ayın sonuna kadar ret ve iade edilmesi öngörülmektedir. Komisyonda
verilen bilgilere göre, bu şekilde geçiş yapan yaklaşık 275 bin araca kesilen
310 milyon liralık idari para cezasından vazgeçilecek, ödenen 3,9 milyon lira
ise iade edilecektir. 
Teklifin
16’ncı maddesiyle, Dışişleri Bakanlığının bağlı kuruluşu hâline getirilen
Avrupa Birliği Başkanlığındaki Avrupa Birliği İşleri uzman ve uzman
yardımcılarına bir kereye mahsus olmak üzere sınavla Dışişleri Bakanlığı meslek
memurluğu veya konsolosluk ve ihtisas memurluğuna geçiş hakkı tanınmaktadır. 
Teklifin
17’nci maddesiyle, Temmuz 2009 istatistiğine göre, toplu iş sözleşmesi yapma
yetkisi alan sendikalar ile bu istatistiğin yayımından sonra 15 Eylül 2012
tarihine kadar kurulan işçi sendikalarının bu maddenin yürürlüğe girdiği
tarihten itibaren iki yıl içinde yapacakları yetki tespit başvurusunun süresi bir
yıla indirilmektedir. Yetki tespit başvuruları iş yeri veya işletme çoğunluğu
şartına göre Aile, Çalışma ve Sosyal Hizmetler Bakanlığınca
sonuçlandırılacaktır. 
Teklifin
18’inci maddesiyle, ticari amaçla, makaron veya yaprak sigara kâğıdı içine
kıyılmış tütün, parçalanmış tütün, tütün harici herhangi bir madde doldurmak,
bu şekilde üretilen ürünleri satışa arz etmek, satmak, bulundurmak veya
nakletmek yasağına aykırı hareket edenlere üç yıldan altı yıla kadar hapis
cezası verileceğine yönelik hükmün yürürlük süresi 1 Temmuz 2020 tarihine kadar
ertelenmektedir. Böylelikle, tütün üreticileri açısından oluşabilecek muhtemel
mağduriyetlerinin önüne geçilmesi amaçlanmaktadır. 
Teklifin
19’uncu maddesinde, hurda araçlarda uygulanan ÖTV indirimi 10 bin liradan 15 bin
liraya çıkarılmaktadır. Yapılan değişiklikle, 16 ve daha büyük yaştaki
otomobil, panelvan, otobüs, minibüs, kamyon, kamyonet, tır çekicisi cinsi
araçların ihraç edilmesi veya hurdaya çıkartılmasına bağlı olarak aynı cins
yeni bir aracın ilk iktisabında tahakkuk eden özel tüketim vergisinin,
Cumhurbaşkanınca araçların cinsleri ve özelliklerine göre tespit edilmek
suretiyle terkin edilebilecek üst sınırının 10 bin Türk lirasından 15 bin Türk
lirasına yükseltilmesi amaçlanmaktadır.
Teklifin
20’nci maddesinde, 635 sayılı Yükseköğretim Kurumlarının Araştırma ve
Geliştirme Projelerinin Karşılanması Hakkında Kanun Hükmünde Kararname’nin adı
“Sanayi ve Teknoloji Bakanlığının Araştırma, Geliştirme, Yenilikçilik ve
Girişimcilik Faaliyetlerinin Karşılanması Hakkında Kanun Hükmünde Kararname”
şeklinde değiştirilmekte ve uygulamada çıkabilecek tereddütlerin giderilmesi
amacıyla 8’inci maddesi yeniden düzenlenmektedir. Buna göre, sanayi alanındaki
araştırma, geliştirme, yenilikçilik ve girişimcilik faaliyetleri ile teknolojik
gelişmeleri takip etmek, desteklemek ve teşvik etmek amacıyla sanayi
kuruluşları, üniversiteler, araştırma merkezleri ve enstitülerle iş birliği
yaparak bu kurumların teknolojik araştırma ve geliştirmeye aktif katılımını
sağlamak amacıyla hazırlanan programlara öğretim elemanları ve diğer kamu
görevlileri ile kamu görevlisi olmayan alanında uzman kişiler
görevlendirilebilecektir. Görevlendirilen öğretim elemanları ile kamu görevlisi
olmayan uzmanlara Yükseköğretim Kanunu’nda öngörülen aylık tutarın 5 katını
aşmamak şartıyla Sanayi ve Teknoloji Bakanlığınca belirlenecek tutar üzerinden
doğrudan ödeme yapılacak ve bu kişilere ayrıca harcırah ödenmeyecektir.
Yükseköğretim kurumlarına araştırma ve geliştirme projeleri karşılığı aktarılan
hibe niteliğindeki tutarlar proje adına açılacak özel hesaplarda
incelenecektir. 
Değerli
milletvekilleri, konuşmama son verirken Milliyetçi Hareket Partisi olarak kanun
teklifini desteklediğimizi ve kabul oyu vereceğimizi belirtiyor, hepinize
saygılar sunuyorum. Hayırlı iftarlar diliyorum. (MHP ve AK PARTİ sıralarından
alkışlar)
BAŞKAN
– Teklifin tümü üzerinde İYİ PARTİ Grubu adına Kocaeli Milletvekili Sayın Lütfü
Türkkan konuşacaktır. 
Buyurun.
(İYİ PARTİ sıralarından alkışlar)
İYİ
PARTİ GRUBU ADINA LÜTFÜ TÜRKKAN (Kocaeli) – Sayın Başkan, değerli
milletvekilleri; Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi hakkında söz aldım, yüce Meclisi saygıyla
selamlıyorum.
Bayramdan
önce yine bir torba yasayla karşılaştık. Yine, aklınıza ne geldiyse bu torbanın
içine koymuşsunuz, bayram torbası gibi olmuş maşallah. Bu torbanın içinde
Yükseköğretim Kurumları Teşkilatı Kanunu var, TRT Kanunu var. Ben hep TRT’yle
alakalı söylüyorum, orası İbrahim Eren’in çiftliği gibi olmuş. İbrahim Eren
“Kadro fazla.” diyor, adamları dışarı koyuyor; bir bakıyorsunuz, belediyelerden
gelen adamları bu sefer yine oraya alıyor. Ya, kadro fazlaysa bu adamları niye
aldın? Kadro azsa bu adamları niye çıkarttın? Enteresan bir yer orası. Yani
İbrahim Eren’in babası da benim iyi dostum; Halit Eren’in oğlu İbrahim’in
çiftliği gibi olmuş burası, İbrahim istediği gibi at koşturuyor. Ama o arada,
elektrik faturası ödeyen her vatandaş da İbrahim’in çiftliğine vergi veriyor.
Zaten vatandaş elektrik parasını ödemekte zorlanıyor, vatandaşın gelen elektrik
faturası karşısında yüzü mahzun, bir de İbrahim dizi film çevirecek diye oraya
biz TRT katkı payı ödüyoruz. Ne kadar hazin bir durumumuz var, değil mi? Yani
evinde çorba pişiremeyen adam İbrahim Eren dizi film çevirsin diye İbrahim
Eren’e TRT katkı payı veriyor o elektrik faturasının içinde. Önce bu garabeti
ortadan kaldırmak lazım bir an önce. Yani, TRT’ye katkı payı veren adama da
hiçbir hizmet etmiyor bu TRT ama ona rağmen, o vergiyi de oradan alıyor. 
Karayolları
Genel Müdürlüğünün Hizmetleri Hakkında Kanun var, Sendikalar ve Toplu İş
Sözleşmesi Kanunu var. 
Hep
bu kürsüden söylüyoruz: Bu kanunda da olumlu bulduğumuz, milletin yararına
olduğunu düşündüğümüz düzenlemeler var. Ama kanun yapma mantığı, yolunuz,
yordamınız yanlış, hep bunu eleştiriyoruz. Yani bu kanun yapma tekniğiyle
ilgili eleştirilerimiz devam ediyor. Kanun yapma tekniği bilimsel bir çalışma.
Toplumun bütün hassasiyetlerini, dengelerini ve gerçeklerini dikkate alarak
kapsamlı ve özenli bir çalışmayı gerektiriyor kanun yapmak. Ama sizin
yaptığınız torba yasalar, âdeta aceleye getirilen yasalar. Yani biraz evvel
Sayın Özgür Özel güzel ifade etti: Bu yeni sistemle beraber Millet Meclisinde
milletvekillerine yeni kanun yapma imkânı verildi dediler. Bu kanunu yapan milletvekillerinin
hiçbirisinin haberi yok, farkında değiller, hatta bakanların da haberi yok.
Bakanlar kendileriyle ilgili kanunları buraya devrediyorlar, milletvekili bir
arkadaşımız imza atıyor, hizmet ediyor. 
KEMAL
ÇELİK (Antalya) – Hayır… 
LÜTFÜ
TÜRKKAN (Devamla) – Sayın Milletvekilim, bunları benimle beraber dört sene
evvel siz de söylüyordunuz. Şu anda orada oturmanız farklı söylemeyi gerektirir
ama dört sene evvel benden fazlasını söylüyordunuz siz. 
KEMAL
ÇELİK (Antalya) – Hayır…
LÜTFÜ
TÜRKKAN (Devamla) – Şu anda bulunduğunuz yerde itiraz edebilirsiniz, saygıyla
karşılıyorum. Hatta daha ağırlarını söylüyordunuz. Ama şu anda bulunduğunuz
mevcut, itiraz etmeyi gerektirebilir, buna saygı gösteriyorum.
ÖZGÜR
ÖZEL (Manisa) – Şahidiz, şahit. Şahidiz. 
LÜTFÜ
TÜRKKAN (Devamla) - Efendime söyleyeyim…
KEMAL
ÇELİK (Antalya) - Sen CHP’nin peşinden git.
LÜTFÜ
TÜRKKAN (Devamla) - Adalet ve Kalkınma Partisiyle ilgili ben hiç hakaret ve
küfür etmedim ama sizden çok duydum, emin olun. Ben eleştirebilirim, çok da
eleştireceğim, devam edeceğim eleştirmeye ama hiç hakaret ve küfür etmedim,
etmeyeceğim de. 
“Torba
kanun” denilen, kesinlikle yasa yapma tekniğine aykırı bu kanundan
bahsetmiştim. Torba kanunlarda adalet değil karmaşa ve adaletsizlik çıkıyor
yani torba kanunla getirilen bir düzenleme yok. Bir gecede güne, kişiye ve
olaylara göre kanun çıkartılıyor, “demokratik hukuk devleti” ilkesiyle de bu
hiç bağdaşmıyor. 
Tarih,
yararlanmak isteyenlere karşı çok değerli tecrübeler sunar aslında. Türk
hukukunun kaynağını oluşturan Roma hukukunda torba kanun uygulamasının
yasaklandığını bilmek bu açıdan çok öğreticidir, daha önceki bir konuşmamda da
bahsetmiştim. Romalı hukukçular halkın benimsemediği konuların çok istenilen
düzenlemelerin arasına yerleştirilerek kanunlaştırılmaya çalışılmasının bir
siyasi rüşvet olduğunu belirlediler ve ne yaptılar, biliyor musunuz? Roma
devletinin özellikle cumhuriyetten imparatorluğa evrildiği dönemde yoğunlaşan
ve gerek hukuk gerek siyaset kurumunu fevkalade yozlaştıran torba kanun
uygulamasını yasakladılar. Romalı hukukçuların yasakladığı torba kanun
uygulaması bizde kanun koyucunun daimî olarak yararlandığı bir usule, bir kanun
yapma tekniğine kavuştu. 
Milattan
önce yaşamış olan Yunanlı politikacı Dimosthenis o zamanki yasaların önemli bir
kısmını nasıl anlatıyor? “İster büyük ister küçük bir kentte otursun,
insanların bütün yaşamı doğa ve yasalar tarafından düzenlenir.” diyor. Doğaya
ve yaşama aykırı kanunlar düzenlemek, sonradan geriye dönüyor, “Biz bundan
pişman olmuştuk.” dediğiniz noktalara geliyor. Ben bu kürsüde çıkarılan
kanunların bu memleketin başına neler açacağını söylediğimde bana itiraz
edenler o çıkarttıkları kanunların mağduru oldular daha sonra, bunu hep beraber
gördük. “Doğa kuralsızken ve bireylere göre değişirken yasalar ortak bir
servettir, düzenlidir ve herkes için aynıdır. Yasalar, doğruluğu, güzelliği ve
yararlılığı amaçlarlar, aradıkları şey de budur. Yasa bir kez bulundu mu,
herkes için eşit ve değişmeyen bir kural hâline gelir.” diyor. 
Bugün
Hükûmetin esas yasama yöntemi hâline gelmiş olan torba kanunların ne yeni
sistemin verimli çalışmasına ne de Parlamentodaki müzakere kültürüne herhangi
bir katkısı bulunmaktadır. Bugünkü yapılarıyla torba kanunlar, bürokrasi ve
Meclis arasında doğan boşluk ve uyuşmazlık, demokratik usul ve esasların çağdaş
standartlarda uygulanmasının önüne geçmektedir. Meclisin kanun yapma kalitesi
düşmüştür. İşler bir demokratik yapı, verimli bir yasama torba kanunlar
vasıtasıyla da yürümez. Bu sebeple, artık bir yıla yaklaşmakta olan yeni sistemin
daha sağlıklı ve verimli çalışmasını sağlamaya yönelik bir yapının yeniden inşa
edilmesi elzemdir. Bu konuda, en son torba kanun geldiğinde arkada, kürsü
arkasında yaptığımız görüşmede Sayın Grup Başkan Vekili Mehmet Muş Beyefendi bu
torba kanunlardan kendilerinin de rahatsız olduğunu, bunlara da bir an önce son
verilmesi için gerekli düzenlemeleri yapacaklarına dair bir şeyler söylemişti.
Anladım ki gördüm ki Sayın Meclis Grup Başkan Vekilimizin de gücü bu işe
yetmemiş. Öyle farklı bakanlardan öyle farklı kanunlar geliyor ki temel kanun
yapma imkânımız yok. Bu sefer, torba kanunu temel kanun yapmak gibi uygulaması
hiç mümkün olmayan bir ucube sistem geliştirdik. Torba kanundan temel kanun
olmaz. 
HASAN
ÇİLEZ (Amasya) – Ama çok hız kazandırıyor Başkanım.
LÜTFÜ
TÜRKKAN (Devamla) - Olmaz, emin olun olmaz.
HASAN
ÇİLEZ (Amasya) – Kazandırıyor, çok vakit kaybederiz.
LÜTFÜ
TÜRKKAN (Devamla) – Bakın, iş kazandırmak için size farklı bir yol söyleyeyim:
Allah’ın bir vahyi gibi Cumhurbaşkanının sözlerini yapalım, hiç bize bile gerek
yok; evimize, çoluğumuzun çocuğumuzun başına gidelim. O çok daha kolay bir
sistem, size tavsiye ederim.
HASAN
ÇİLEZ (Amasya) – Öyle bir talep yok.
LÜTFÜ
TÜRKKAN (Devamla) – Gittiğiniz yolda orada bitiyor gibi, öyle görünüyor zaten.
Yani bu kanunu yapacaksak tekniğine uygun yapmak doğrudur. Bu değil, siz
ısrarla “o” diyebilirsiniz; çokluğunuz, varlığınız buna yetebilir ama bu doğru
bir iş yaptığınız anlamına gelmez. Türkiye'de Meclisin bu yöndeki
eksikliklerini giderecek düzenlemelerin hem yasal hem de Parlamentoda grubu
olan siyasi partilerin üzerinde mutabık kalacağı teamüller üzerinden
gerçekleştirilmesi gerekliliğine inanmaktayız. 
Sayın
Başkan, değerli milletvekilleri; görüştüğümüz kanun teklifinin maddeleri
üzerinde milletvekili arkadaşlarımız konuşacak olsa da ben bazı maddeler
üzerinde düşüncelerimi buradan size ifade etmek istiyorum. 
Kanun
teklifinin 2’nci maddesinde, İstanbul’da Bulut Eğitim Vakfı tarafından İstanbul
Galata Üniversitesi adıyla yeni bir vakıf üniversitesi kurulması öngörülüyor. 
Bir
üniversite kurulmasına ilişkin düzenlemenin, Meclis İçtüzüğü’nde görevleri açık
bir şekilde sayılmış olan Plan ve Bütçe Komisyonunda görüşülmesini yanlış
bulduğumuzu ifade etmek istiyorum yani üniversitenin kuruluş kanununun Plan ve
Bütçe Komisyonunda görüşülmemesi lazım. Plan ve Bütçe Komisyonuna ait vazifeler
Meclis İçtüzüğü’nde belirtiliyor. Kurulacak yeni üniversitenin nitelikli olması
ve çağın gereklerine uygun bir şekilde eğitim verebilmesi için Millî Eğitim
Komisyonunda haricen ve detaylı bir şekilde görüşülmesi gerekir diye
düşünüyorum. Kusura bakmayın, iftara yaklaşırken bazen dil sürçmeleri oluyor;
affınıza sığınıyorum. 
3’üncü
maddeye geçmek istiyorum. 3’üncü maddede, TRT personeline ilişkin disiplin
cezaları ile uygulama esaslarının belirlenmesiyle ilgili bazı düzenlemeler var.
Bu
maddede öngörülen disiplin suçlarının derecesi artıkça cezai yaptırımlar daha
da müphem bir hâle geliyor. Özellikle işten çıkartma, amirlerin keyfî
uygulamalarına zemin hazırlayabilecek şekilde belirsizlik arz ediyor. Hiç
kuşkusuz TRT, bir kamu kuruluşudur ve kuruma bağlı çalışan personele ilişkin
disiplin cezaları da yasaya dayanmalıdır. Ancak son birkaç yıldır yürütme
tarafından kuruma atanmış yöneticiler eliyle, Türkiye Radyo ve Televizyon
Kurumu bir kamu kuruluşundan çok iktidara ait -iktidarı savunan demiyorum- bir
medya kuruluşu hâline gelmiştir yani bugün bir a Haberden, bir Kanal 24’ten
TRT’nin hiçbir farkı yoktur. Hiçbir muhalif milletvekilinin sesine yer
vermediği gibi muhalif görüşe yer verenleri de hemen o programdan
tardediyorlar. Son dönemde Türkiye Cumhuriyeti kurumları geneline yayıldığı
gözlenen bu durumun kabul edilmesi asla ve kata mümkün değildir. 
Anayasa’da
ve kendi yasasında özerk ve tarafsız bir kamu hizmeti yayıncısı olarak tanınan TRT,
703 sayılı Kanun Hükmünde Kararname ve sonrasında çıkarılan Cumhurbaşkanlığı
kararnameleriyle özerk ve kamu yararına yayın yapan bir kurum olmaktan
çıkarılmıştır. 
Kamu
hizmeti yayıncılığı yapmakla görevli olmasına karşın iktidarın propaganda
aygıtına dönüşen TRT, siyasi kadrolaşmayı artıracak yeni bir uygulamaya daha
imza atmıştır. Bu uygulamayla 169 TRT çalışanı istihdam fazlası personel olarak
Devlet Personel Başkanlığına bildirilmiş, bu uygulama âdeta deneyimli
kadroların tasfiyesine dönüşmüştür. Kamu televizyonu TRT’yi çiftliğe çeviren
-iktidar demeyeyim- aslında Genel Müdür, sizden daha fazla çiftliğe çevirdi,
kendi adamlarına daha çok yer açmak için yılların emekçilerini kurumdan
uzaklaştırıyor. 
Biraz
evvel ifade ettim, onu bir daha tekrarlıyorum. Recep Özel, yüzüme bakma.
Elektrik faturası ödüyorsun, ödediğin faturada TRT payı var ve senin hiç
seyretmediğin bir dizi sanatçısına o para veriliyor. Senin belki maaşın buna
yeter ama 2.020 lira asgari ücret alan bir vatandaş, kendisinin ödediği elektrik
faturasındaki o TRT payına ahediyor, emin olun. Zaten o elektrik faturasını
ödemekte zorlanıyor, diyor ki: Benim bu faturamın içerisinde aldığınız TRT payı
şu dizideki bu kız sanatçıya verilmiş. O kızın sosyal yaşantısını da gördüğü
zaman rahat, huzurlu; kendisi ay sonunu getiremeyen bir vatandaş, üzülüyor
haklı olarak, zoruna gidiyor ve ahediyor. Haberiniz olsun, ben bir daha
tekrarlayayım size, belki bu konuda, TRT payıyla ilgili bir düzenleme
yaparsınız. Bence yok edin.
RECEP
ÖZEL (Isparta) – Payı indirmiştik, o zaman karşı çıkmıştınız.
LÜTFÜ
TÜRKKAN (Devamla) – Hayır, hiç karşı çıkmadık. TRT payına karşı çıkmadık. Recep
Özel, recep, şaban, ramazan hepsi seni vurmuş, haberin olsun! Biz karşı
çıkmadık. Başından beri, ben Meclise geldiğim günden beri, TRT payının elektrik
faturalarından kaldırılması gerektiğini çeşitli defalar dile getirdik. Kamu
hizmeti yayıncılığından yana, yetişmiş, deneyimli, üretmekten yana olan
çalışanların tasfiyesinden de bir an önce vazgeçin.
Sayın
Başkan, değerli milletvekilleri; görüştüğümüz bu torba kanunun 4’üncü
maddesiyle maden arama ruhsatlarıyla ilgili yeni düzenlemeler getirilmek
isteniyor. Bu madde, maden arama çalışması yapılan bir arazinin bir kısmı
içinde maden bulunduğu takdirde, arama ruhsat süresinin sonu beklenmeden
madenin bulunduğu kısmın bütünden ayrılarak işletmeye açılmasına olanak
sağlıyor. Bu düzenleme, bütün olarak arama faaliyeti yürütülen arazilerin rant
amacıyla parçalanıp özel işletmelere devrine sebep olabilir görüşündeyiz. 
Birkaç
ay önce görüştüğümüz Maden Kanunu görüşmelerinde de ifade ettiğim gibi, yasama
faaliyetlerimiz ve çıkardığımız yasalar, birilerinin madenlerimizden ve tüm yer
altı zenginliklerimizden rant elde etsin diye milletin yüce makamından,
Meclisinden geçmemeli değerli arkadaşlar. Yağmalanmasına izin verdiğiniz
madenlerimiz için, maden sahası içindeki ve dışındaki çevrenin, doğanın, orada
yaşayan vatandaşlarımızın canına okuduğunu, sağlığının, toprağının, anılarının
ellerinden alındığını defalarca burada vurguladık. 
Bakın,
seçim bölgem Kocaeli’de yine bir ağaç katliamıyla karşı karşıyayız. Daha önce
bir söyledim, itiraz edildi; bir tane daha söylüyorum: Kandıra’ya bağlı
Babaköy’de yaklaşık 13 hektarlık yani 130 dekarlık bir alanda taş ocağı
yapılması için ağaçlar numaralandırıldı. Taş ocağından beton çıkıyor. Beton
bizim hayatımızı yok ederken bize hayat katan ağaçları da kesiyoruz yani kendi
ölümümüzü kendimiz hazırlıyoruz ama yavaş yavaş. Bu ağaçlar niye numaralandı?
Kesilmek için. Kaç ağaç kesilecek biliyor musunuz? 5 bin ağaç. Bunun adı olsa
olsa doğa katliamıdır, başka da bir şey demek mümkün değil. Taş ocağı açtık,
taş çıkarılacak bu 13 hektarlık alanda ormanımız, ağaçlarımız katledilerek.
Biraz hava almaya kalksanız ağaçlık bir bölge arıyorsunuz, bulamayacaksınız,
gittiğiniz yerde taş ocaklarını bulacaksınız. Taş ocaklarınızda o çocuklarla
nasıl nefes alacaksınız bilmiyorum. Bunun önüne geçmek için, ben Kocaeli’deki
bu ağaç katliamının önüne geçmek için bölgenin milletvekili olarak üzerime ne
düşerse yapacağım. Orada, gerekiyorsa bu ağaç katliamının önüne geçmek için,
vatandaşlarımızla beraber oturup o ağaç katliamını yapanların karşısına
dikileceğim. 
Necmettin
Erbakan’ın rahleitedrisinden geçen arkadaşların sayısı azalsa da var burada;
onunla ilgili, bir anısından bahsetmek istiyorum size. Gazeteciler
vaktizamanında rahmetli Necmettin Erbakan’a sorar: “Hocam, sizi ramazanda
vatandaşın sofrasında hiç göremedik.” derler. Hocanın cevabı çok güzel, diyor
ki: “Bir Başbakan göreve geldiğinde vatandaş sofrasına birkaç çeşit daha koyabiliyorsa
o Başbakan her akşam vatandaşın sofrasındadır.” Yani vatandaşın yokluk
içerisinde olan sofrasına bir gece oturmak o vatandaşa bir onur getirebilir ama
“Gerçek Başbakan o vatandaşın sofrasına birkaç kap daha yemek koyabiliyorsa, o
Başbakan gerçek anlamda o vatandaşın sofrasına oturmuş demektir.” diyor. 
Ben
şimdi size sormak istiyorum: Siz her akşam vatandaşın sofrasında mısınız?
Hayır. Yaptığınız bu zamlarla her akşam vatandaşın sofrasından bir kap yemeği
daha alıyorsunuz. Her akşam iftara oturduğunda vatandaş bakıyor, bir kap daha
eksilmiş. Vatandaşın sofrasına bir şey katmak bir yana, iftar açarken oturduğu
sofradan bir kap daha eksilmiş. “Ya, biz gidip kimsenin sofrasından bir şey
almıyoruz.” deseniz de yaptığınız zamlarla o sofradaki kaplar birer birer
eksiliyor. Yani vatandaşı suyla oruç tutup suyla sahur yapmaya mahkûm
ediyorsunuz. Orada yaptığınız doğa katliamlarıyla o suyu da bulmakta
zorlanacak, nasıl oruç açacak, onu da bilmiyorum, onu da ayrıca ifade etmek
istiyorum.
Siz
bunları devamlı yaparken bir taraftan da bize hep diyorsunuz ki “Biz hepimiz
aynı gemideyiz.” İyi de baba, siz kaptan köşkündesiniz, biz tayfa. Aynı gemide
olduğumuz doğru, biz tayfa. Siz kaptan köşkünde, sizin dışınızdaki herkes
tayfa. Ama siz ne bekliyorsunuz biliyor musunuz? Vatandaş karnı doyuyor diye
size dua etsin. Bir de denize atmadığınız için size şükran duysun istiyorsunuz.
“Yani karnınız doyuyor, bize dua edin. Bakın, sizi de denize atmıyoruz.
Tayfalar olarak siz burada gemide duruyorsunuz, karnınız da doyuyor, biz kaptan
köşkünde sizi seyredeceğiz, merak etmeyin.” Bir de onlardan dua bekliyorsunuz.
Gemide
ne erzak kaldı ne de yakıt, sıra filikaları satmaya geldi. Ne zaman gemileri
kayalıklara çarpsanız, duyulmasın diye müziğin sesini de sonuna kadar
açıyorsunuz. O arada toplumda bir infial çıkıyor; filika satıldı, gemi karaya
oturdu, ses çıkmasın diye müzik açılıyor, bizim seslerimiz duyulmasın diye.
Size
söylüyorum şimdi: Halkın iradesinin yansıdığı meşru sandık sonucunu beğenmeyip
seçimi yeniletirken ekonomiye ve Türk lirasına güvenin yasaklarla ve
kısıtlamalarla korunacağını sanıyorsanız, yanılıyorsunuz. Korumayla Türk
parasını değerli hâle getiremezsiniz, ekonomiyi düzeltemezsiniz. Hiçbir soruna
çare olmayan ama atılan taşla ürkütülen kuşa değmeyen, daha da ötesi, bu
ürkütmenin bedelinin ağır olduğu bir ekonomi yönetimiyle ülkeyi krizden asla
ama asla çıkaramazsınız, vatandaşın sofrasından her iftarda bir kap daha
eksiltirsiniz. Yani PowerPoint sunumlarıyla “Enflasyonu saldım çayıra, Mevla’m
Türk lirayı kayıra.” diye ekonomiyi yönetmek mümkün değil. Keşke öyle bir şey
olsa Sayın Berat Albayrak en başarılı Ekonomi Bakanı olurdu zira PowerPoint
sunumları hakikaten başarılı. Artık yolun sonuna gelindiğinin farkına
varılmasını istiyoruz. İnşaata, betona, ranta dayalı ekonomi modeli battı. Kaç
fabrika açtınız? Kaç istihdam sağladınız? Tüm bunları bırakın, yatırım diye
sunduğunuz projeler bitmesine rağmen, hâlâ devletin kasasından para çıkmaya
devam ediyor. Köprü yaptık diyorsunuz, yap-işlet-devret diyorsunuz, verdiğiniz
garantiler karşılamıyor, devletin kasasından para çıkmaya devam ediyor. Ben on
altı senedir Kocaeli’den Milletvekilliği yapıyorum -bir arkadaşım daha var
Kocaeli’den burada- bir tek fabrika açıldı; Ford fabrikasının ilave tesisleri.
O dönemde Koç ailesi ile Sayın Erdoğan’ın arası çok açıktı ama ona rağmen, on
altı senede ilk defa bir tesis açıldığı için Sayın Erdoğan o açılışa gelmek
zorunda hissetti kendisini. Bakın, bir ek tesisten bahsediyorum, sanayici
arkadaşlar bilir, ek tesis, bu bir yatırım değil, ilave bir tesis. On altı
senedir tek bir fabrika açılmadı, bundan sonra da açmak çok zor. Yüzde 30
faizle kim alacak, kim yatırım yapacak, nasıl işletecek, nasıl para kazanacak?
Mümkün değil. Açıkları, açık kalmaya devam ettirebilirsek çok şanslıyız ama her
gün, her fabrikadan çıkarılan işçilerin sesini duyuyoruz. 
Yani
burada keyifle oturup bunların yanlış olduğunu söylemekle ekonomi düzeliyor
olsa vallahi billahi, hiç sesimi çıkarmadan bütün bu sataşmalarınızı,
yerinizden bütün konuşmalarınızın hepsini dinler, derim ki: Nihayetinde ekonomi
selamete kavuşacak, ülke refaha kavuşacak, problem yok; bu arkadaşlarımız da
konuşsunlar, konuşarak bir şeyler yapmış oldular belki. O da olmuyor gördüğünüz
gibi. 
Hepinize
saygılar sunuyorum, sağ olun. (İYİ PARTİ sıralarından alkışlar)
BAŞKAN
– Sayın Öztürk, buyurun. 
IV.- AÇIKLAMALAR (Devam)
51.- Kırıkkale Milletvekili Halil Öztürk’ün, Kırıkkale
ilindeki işsizlik sorununa ve Kırıkkale Silah Sanayi İhtisas OSB’ye teşvik ve
destek beklediklerine ilişkin açıklaması
HALİL
ÖZTÜRK (Kırıkkale) – Sayın Başkan, Meclis dışında kalan zamanımın önemli bir
kısmını seçim bölgem Kırıkkale’de geçirmekteyim. Sahur vaktine kadar devam eden
Kırıkkale temaslarımızda ortak talep, iş ve bunu sağlayacak yeni yatırımlardır.
Kırıkkale’miz, uzun zamandır iş ve yeni yatırım konusunda herhangi bir
gelişmenin olmamasından yakınmaktadır. Nüfusa oranla işsizliğin yüksek olduğunu
dile getiren genç Kırıkkaleli kardeşlerimiz, işsizlik nedeniyle gelecek
planları yapamadıklarını ifade etmektedirler. Bu bakımdan, Hükûmet
yetkililerinden Kırıkkale’ye gerek kamu gerekse özel yatırımlar konusunda özen
ve önem göstermelerini talep ediyoruz. Kırıkkale Silah Sanayi İhtisas OSB’ye
avantaj yaratacak ve ön plana çıkaracak özel teşvik ve destekleri ilgili
bakanlıklarımızdan özellikle bekliyoruz. 
Yine,
Kırıkkale’deki ticaret erbapları da vergi, prim affı ve özel teşviklerle destek
beklemektedir diyorum, Genel Kurulu saygıyla selamlıyorum.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 61
Milletvekilinin Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi (2/1908) ile Plan ve Bütçe Komisyonu Raporu (S.
Sayısı: 68) (Devam)
BAŞKAN
– Halkların Demokratik Partisi Grubu adına Diyarbakır Milletvekili Sayın Garo
Paylan konuşacaktır.
Buyurun.
(HDP sıralarından alkışlar) 
Süreniz
yirmi dakika.
HDP
GRUBU ADINA GARO PAYLAN (Diyarbakır) – Sayın Başkan, sayın milletvekilleri;
hepinizi saygıyla selamlıyorum.
Değerli
arkadaşlar, ben dört yıldır milletvekiliyim ve dört yıldır da Plan ve Bütçe
Komisyonu üyesiyim. Hayalim, memleketimi hem demokratik bir ülke yapmak hem de
toplumumuzu refaha kavuşturmaktı. Bu yönde de demokratik reformlar ve ekonomik
reformlar yapılacağı düşüncesiyle bu Meclise geldim. Ancak utanarak söylüyorum
arkadaşlar, dört yıldır torba dışında Plan ve Bütçe Komisyonunda hiçbir şey
yapmadık. Dört yıldır Plan ve Bütçe Komisyonundan tek bir reform geçmedi
arkadaşlar. Oysa yapmamız gereken reformlardı, hem demokratik hem de ekonomik
reformları hayata geçirmekti ama torba da torba, torba da torba dedikçe baş
aşağı gittik arkadaşlar. O torbalar vatandaşlarımızın, maalesef, o pazar
torbalarındaki ekmeğini, etini, buğdayını azalttı arkadaşlar. Yapmamız gereken,
tekrar söyleyeyim, bir an önce bu torba mantığından çıkıp demokratik ve
ekonomik reformları yapmaktır. AKP de aslında, bu rüyayı vatandaşlarımıza
anlatarak iktidara geldi 2002 yılında. Yine bir ekonomik kriz vardı, derin bir
ekonomik kriz yaşamıştık, dedi ki vatandaşlarımıza: “Siyasi kriz, ekonomik
krizi getirdi. Ben gelirsem hem demokratik reformlar yapacağım hem de ekonomik
reformlar yapacağım.” Kısmen, kendi meşrebince bir şeyler de yaptı ama
özellikle, arkadaşlar, son dört yılda çözüm yolundan, demokrasi yolundan
çıktığından beri maalesef, hem huzurumuzu kaybettik hem de refahımızı
kaybediyoruz arkadaşlar. Yalnızca bir rakamla söyleyeyim. Hani AKP’nin 2023
yılı hedefleri vardı, hatırlayanınız var mı? AKP’li tek bir kişi çıkıp da “2023
hedeflerimizin arkasındayız.” diyebiliyor mu? Diyemiyorsunuz. Bir rakam
vereyim: Neydi 2023 yılı hedefiniz? Kişi başı millî gelir 25 bin dolar olacaktı
arkadaşlar, 25 bin dolar olacaktı. Bugün kaç? 8 bin dolar, bugün 8 bin
dolardayız. Yani 2008 yılında 10-12 bin doları yakalamışken bugün 8 bin dolara
düştük ve 2023 yılında 25 bin dolar olacakken bugün 8 bin dolardayız
arkadaşlar. Gelin, şapkayı önümüze koyup düşünelim. 
Başka
bir rakamdan bahsedelim: Asgari ücret kaç para? Hani müjde diye vatandaşımıza
dediniz ya: “2.020 lira yaptık.” Arkadaşlar, TÜİK açlık sınırını açıkladı, TÜİK
birkaç gün önce açlık sınırını açıkladı. Bakın, açlık sınırı nedir? 4 kişilik
bir ailenin yalnızca tenceresini kaynatma maliyeti yani çocuklarını ve 4
kişilik bir aileyi yeterli yani aç kalmayacak kadar besleyebileceği rakamdır.
Ne kadar bu? 2.124 TL, açlık sınırı 2.124 TL. Asgari ücret ne kadar? 2.020 TL.
Yani vatandaşımız, milyonlarca asgari ücretli açlık sınırının altında maaş
alıyor. Yani vatandaşımız aç, tenceresini kaynatamıyor. 
Bakın,
demokratik yoldan çıktığınızdan beri ciddi bir demokrasi krizi yaşıyoruz ve
siyasi kriz yaşıyoruz, bunun sonucunda da bir ekonomik krize doğru
yuvarlanıyoruz, hem demokrasi liginde hem de ekonomi liginde nal topluyoruz
arkadaşlar. 
Bakın,
Meclis aylardır çalışmıyor, aslında -demin dediğim gibi- yıllardır çalışmıyor.
Denge ve denetim görevimizi görmüyoruz arkadaşlar. Biz denge ve denetlemek için
maaş alıyoruz, vatandaşlarımız bize onun için maaş veriyor ama bu Meclis denge,
denetleme görevini yapıyor mu? Hayır; ferman ne geliyorsa, maalesef, sarayın
bir noteri olarak fermana mühür basma görevi bize verilmiş durumda ve maalesef
AK PARTİ Grubu da yalnızca bunu yapıyor arkadaşlar, üzülerek söylüyorum. Bakın
“Reform yapmalıyız.” dedik ama torba yasalarla karşı karşıyayız.
Değerli
arkadaşlar, bir rakam daha söyleyeyim, TÜİK gene bir rakam açıkladı; yoksulluk
sınırı 6.918 lira arkadaşlar, evine 6.918 lira girmeyen vatandaşımız yoksul.
Gezin bakalım esnafları, çiftçileri, emeklileri, kaç kişinin evine 6.918 TL
giriyor? Çok az vatandaşımızın evine bu rakam girebiliyor yani
vatandaşlarımızın büyük çoğunluğu yoksul arkadaşlar. Biz bunu beka meselesi
yapmalıyız, vatandaşlarımızın refahını ve huzurunu konuşmalıyız ama maalesef
bunlardan uzaktayız arkadaşlar.
Bakın,
ne dedi Tayyip Erdoğan Cumhurbaşkanlığı hükûmet sistemini vatandaşlarımıza
anlatırken? “Verin bana yetkiyi, Türkiye'yi uçuracağım.” dedi, öyle değil mi?
“Verin bana yetkiyi Türkiye'yi uçuracağım.” dedi. Az sonra size
Cumhurbaşkanlığı hükûmet sistemine geçtiğimizden beri rakamlar ne oldu,
söyleyeceğim. Ne dedi Sayın Tayyip Erdoğan? “Verin bana yetkiyi, faizle,
dövizle nasıl mücadele ediliyor sizlere göstereyim.” dedi. Vallahi şahane mücadele
ediliyormuş arkadaşlar!
Bakın,
Sayın Cumhurbaşkanı “Ben bir şirket gibi yöneteceğim.” dedi ama nasıl bir
şirket olduğunu da anlatmadı. Meğer aile şirketi gibi yönetecekmiş; Sayın
Cumhurbaşkanı, Cumhurbaşkanı olduktan sonra ekonominin başına da damadını
koydu. Damat bey dedi ki: “Her şey çok güzel olacak.” Ama arkadaşlar, bakın,
ben size söyleyeyim, ben de hasbelkader bir ekonomistim; hani bana deseniz ki:
“Garo, kriz çıkarmak için ne yaparsın?” Ben derdim ki mesela: “Hani bir
cumhurbaşkanı olur ülkede, hani paraları götürürseniz ‘Benim B planım var, C
planım var.’ derim.” derdim. “B planım var, C planım var.” derse bir
Cumhurbaşkanı, vatandaş korkar, yerli ve yabancı yatırımcı korkar, bankada
parası olanlar korkar ve o paralarını çekerler, götürürler arkadaşlar,
evlerinde tutarlar, yabancılar da alıp yurt dışına götürürler. Cumhurbaşkanı
bunu dedi, damadı Ekonomi Bakanıyken bunu dedirtti. Ne oldu? Dolar 4 liradan 7
liraya fırladı.
Veya
ben Maliye Bakanı olsaydım, sorsalardı ki: “Kriz çıkarmak için ne dersin?”
Derdim ki mesela: “Döviz alana vergi getiririm.” Tam da dövizin ateşi
yükseldiği sırada “Döviz alana vergi koyarım.” derdim. Maliye Bakanı bunu
yaptı.
Veya
“Kriz çıkarmak için ne yaparsın?” diye sorsalardı “Döviz alanın dövizini bir
gün sonra vereceğim.” derdim. Hani, bugün döviz alıyor vatandaşımız, ne
yapacakmış? Bugün vermeyecekmiş dövizini. “Yarın vereceğim.” derdim. Ne algılar
vatandaş? “Demek ki döviz bitiyor, demek ki kriz derinleşiyor, bir an önce
gidip döviz alayım.” der.
Veya
kriz çıkarmak için ne yapardım? Bankalara baskı yapardım “Faizleri düşürün.”
diye. Kamu bankalarına derdim ki: “24 değil de 16’yla bağlayacaksın mevduatı.”
Baskı yapardım, hazine ihalelerini iptal ettirirdim, yüksek faiz çıkarsa “Düşük
faiz çıkaracaksın.” diye bankalara baskı yapardım. Maliye Bakanı bunu yaptı
arkadaşlar. Kayınbaba-damat şirketi maalesef bu hataları yaptı. 
Arkadaşlar,
bakın, size rakamlar vereceğim: Cumhurbaşkanlığı hükûmet sistemine geçerken
enflasyonumuz yüzde 14’tü, bugün yüzde 20 arkadaşlar; dört yıl önce, hani,
demokrasiyi nispeten daha çok konuştuğumuz günlerde, çözüm iradesinin olduğu
günlerde yüzde 7’ydi. Faizimiz dört yıl önce yüzde 9’du; damat bey ekonominin
başına geçince, Cumhurbaşkanlığı hükûmet sistemine geçilince 17 oldu, bugün
yüzde 24 arkadaşlar. Barış iradesinin, çözüm iradesinin olduğu zaman
işsizliğimiz yüzde 8’di, Cumhurbaşkanlığı hükûmet sistemine geçerken yüzde
10’du, arkadaşlar, bir yıl içinde yüzde 15’e çıktı ve yükseliyor; geniş tanımlı
işsizlik 8 milyona çıktı, son bir yılda 1 milyon 400 bin yeni işsizimiz var.
Peki,
arkadaşlar, büyüme rakamları? Arkadaşlar, resesyona girmiş durumdayız, hatta
stagflasyona, hatta slumpflasyona girme riskimiz var; büyük bir buhranın
içindeyiz. Yani “En kötüyü geride bıraktık.” doğru değil arkadaşlar. En kötüyü
geride bırakmadık, her gün daha kötüye gidiyoruz; ekonomi kırılgan, rakamlar
kötü.
Peki,
bu durumlarda ne yaparsınız? Önce gemiyi bir tamir edersiniz. Hani, gemi
metaforu var ya; biz bu muhalefet şerhinde “Titanic sendromu” olarak anlattık.
Kaptan köşkünde kayınbaba-damat var, gemiyi sürerken buz dağına çarptılar,
bakın buz dağına çarptılar. Titanic’te şöyleydi: Alt kamaralarda yoksullar
vardı, binlerce yoksul vardı; üst kamaradaysa, lüks kamarada yandaşlar vardı,
zenginler vardı; kayınbaba-damat yukarıda kaptan köşkünde.
Arkadaşlar,
gemi buz dağına çarptı ve yaralı. Bu şartlarda ne yaparsınız? Önce gemiyi tamir
edersiniz ve alt kamaralarda olan yoksulların sesine kulak verirsiniz. Ama ne
yapıyorlar tam bu şartlarda? Diyorlar ki: “Biz S400 alacağız.” 2,5 milyar dolar
maliyeti olan bir silah sistemi. Ki ülkemizde Patriot’lar var arkadaşlar, 2011
yılında talep ettik, tam sekiz yıldır ülkemizde Patriot’lar var NATO’nun tahsis
ettiği. Bunu hiç söylemiyorlar, ne diyorlar? “S400 alacağız.” 2,5 milyar dolar.
MUHAMMED
LEVENT BÜLBÜL (Sakarya) – Patriot kalmadı, doğruları söyle.
GARO
PAYLAN (Devamla) – Arkadaşlar, bu hem ekonomik krizi derinleştirir, yaralı olan
gemiye daha büyük yara açar hem de siyasi anlamda büyük bir buhran
yaşayabiliriz. Ve şunu söyleyeyim: Yalnızca S400 almaktan vazgeçsek -gemimizi
tamire, yoksulların refahını artırmaya- neler yapabiliriz diye rakamlar vereyim
size: Yalnızca S400’ü almaktan vazgeçsek emeklilikte yaşa takılanların bütün
sorunlarını çözebiliriz.
Bütün
emeklilikte yaşa takılanlara sesleniyorum: Hepinizin sorununu çözmemiz yalnızca
barışçıl politikalara, hem içeride hem bölgesel olarak barışçıl politikalara
yani silaha daha fazla para yatırmamaya bağlı arkadaşlar. Yalnızca S400’den
vazgeçmek sizin sorununuzu çözüyor arkadaşlar.
Bakın,
bazı memurların ve emeklilerin 3600 ek gösterge sorunu var, milyonlarca memur
sesleniyor, “Bunu çözün.” diyor. Maliye Bakanı ne diyor? “Kaynak yok.” Ne
olacak, kaynak nereye gidecek? Rusya’ya gidecek, Rusya’ya S400 füzesi için
gidecek.
Arkadaşlar,
işte, bu adımları atıyorlar maalesef, o yüzden sorunlar çözülmüyor. Tarımın
sorunlarını çözemiyoruz; tarım, çiftçi destek bekliyor, destek verilemiyor.
Niye? Kaynak yok, kaynaklar S400’e gidecek.
Bütün
bu adımlardan önce, arkadaşlar, madem aynı gemideyiz, ben derim ki: Gelin, önce
gemiyi tamir edelim, gemiyi güçlendirelim, demokrasimizi kurumsallaştıralım,
sonra güvenlikle ilgili gereken ne varsa yapalım.
Bakın,
dört yıl önce, barış sürecinde -Plan ve Bütçe Komisyonunda rakamlar var- bütün
güvenlik harcamalarımıza toplam 50 milyar lira gidiyordu; yalnızca dört yıl
önce, bütün güvenlik harcamalarımızın toplamı. Çünkü barış süreci vardı, hem
içerde hem de dışarda barış konuşuluyordu. 2019 yılında 150 veya 160 milyar
lira güvenlik harcamalarına harcayacağız arkadaşlar, 110 milyar lira artmış
yani 110 katrilyon lira. Bu da nereden çıkıyor? İşte, vatandaşımızın
yoksulluğundan çıkıyor, tenceresini kaynatamamaktan çıkıyor arkadaşlar. 
Bütün
bu şartlarda yapısal reformlar yapmıyoruz, demokratik reformlar yapmıyoruz;
torba da torba… Peki, bu torbada ne var, biraz da onlardan bahsedeyim. 
Değerli
arkadaşlar, bakın, torbayla üniversite kuruyoruz, bu torbada o var. Torbayla
üniversite kurulur mu ya; arkadaşlar, torbayla üniversite kurulur mu ya?
Torbayla üniversite kurulursa o üniversite nasıl bir üniversite olur? Bakın,
Plan ve Bütçe Komisyonunda bir madde. Nasıl görüşüyoruz? Millî Eğitim
Bakanlığından üst düzey bir yetkili yok ve bu vakfın, kuracak vakfın mütevelli
heyetinden kimse yok. Öyle değil mi? Bulut Vakfı üniversite kuracakmış. Bu,
müstakil bir yasa olarak Millî Eğitim Komisyonunda görüşülse, bu vakfın
mütevelli heyeti başkanı gelse, milletvekillerine “Benim şöyle bir hayalim var,
ben şöyle bir üniversite kuracağım, şöyle çocuklar yetiştireceğim.” diye hayalini
anlatsa olmaz mıydı arkadaşlar? Ne yaptık? Eğer siz de onay verirseniz,
maalesef, işte torbayla ne idiği belirsiz bir üniversite kurulacak. Olmaz! 
Bakın,
Emine Erdoğan’ın Nilüfer Bulut’la dostluğu var; fotoğrafları var, düğününe
gitmiş, arkadaştır; olabilir ama bu dostluğa binaen Meclise böyle bir talimat
verilmez. “Hadi, yalapşap, siz Plan ve Bütçe Komisyonunda bunu -torba içinde-
kurun.” denilmez arkadaşlar. Bakın, bu, yol olur. Alparslan Türkeş Bilim ve
Teknoloji Üniversitesinde de bu yol yapılmak istendi, geri adım atıldı; Millî
Eğitim Komisyonunda görüşüldü ve oradan geldi buraya. Şimdi de onu yapmalıyız. 
Gaziantep
İslam Bilim ve Teknoloji Üniversitesini Plan ve Bütçe Komisyonunda kurduk dört
ay önce. Bilim ve Teknoloji Üniversitesinin başına kimi getirdiler torba yasada
geçtiği için? Nihat Hatipoğlu’nu getirdiler. Ya, bir din adamı bilim ve
teknoloji üniversitesinin başına getirilir mi? İşte torba yasada kurulursa
getirilir arkadaşlar. Gelin, bu yoldan vazgeçelim. 
TRT’nin
disiplin yönetmeliği var bu torbada arkadaşlar. Bakın, önce TRT’nin alt düzey
bir yetkilisi gelmişti, dedim ki: Buraya Genel Müdür gelecek. Genel müdür
yardımcısı geldi. Dedik ki: Bakın, siz çalışanlarınıza mobbing uyguluyorsunuz,
mobbing. Mobbing, kanunlarımıza göre suçtur. 169 kişiyi, efendim, kadro fazlası
diye emekliye ayırmaya çalışıyorsunuz, başka kurumlara göndermeye
çalışıyorsunuz ama bunun yerine yeni kadrolar alıyorsunuz, yeni kişileri işe
alıyorsunuz, yandaş gördüklerinizi işe alıyorsunuz; gelin, bunu yapmayın dedik.
Çünkü TRT, kamu yayıncılığı yapıyor, kamu yayıncılığı yapıyorsa her görüşten
insana hizmet vermesi lazım, her görüşten insanın orada çalışabilmesi lazım ama
maalesef TRT, birkaç yıldır, artan oranda, sarayın borazanlığını yapıyor
arkadaşlar. Bakın, bunu yapmayın dedik. Neden? Ya, TRT’nin gelirlerini hepimiz
veriyoruz. Bugün, Diyarbakır’da, Muş’ta, İstanbul’da, İzmir’de, Trabzon’da her
görüşten insanımız elektrik faturasından ve aldığı elektronik cihazların
bandrolünden TRT’ye para ödüyor arkadaşlar ama TRT, HDP’yi göstermiyor -HDP
sıfır saniye zaten- İYİ PARTİ’yi son derece sınırlı gösteriyor, CHP’yi son
derece sınırlı gösteriyor. Tayyip Erdoğan, Devlet Bahçeli; başka da kimse yok
arkadaşlar. Peki, mademki hepimiz bu vergileri veriyoruz ve TRT’yi ayakta
tutuyoruz ve kamu yayıncılığı yapmasını bekliyoruz; arkadaşlar, TRT neden böyle
bir yandaş yayıncılık yapıyor? Buna dur demeyecek miyiz? Maalesef, TRT Genel
Müdür Yardımcısı dedi ki: “Millî yayıncılık yapıyoruz biz.” Arkadaşlar “millî
yayıncılık” ne demek? Bakın “millî” dediğimiz şey burada; 600 kişi, bu milletin
temsilcileriyiz. Farklı görüşleri yayınlayacak ki TRT, vatandaşımız o
muhakemeyi yapabilsin; “HDP doğru söylüyor, İYİ PARTİ yanlış söylüyor.” veya
tersi “AK PARTİ doğru söylüyor da CHP yanlış söylüyor.” diyebilsin ama siz
sekiz yüz saat Tayyip Erdoğan’ı gösterip de bir saniye bile HDP’yi
göstermezseniz vatandaşımız o muhakemeyi yapamaz. Ama aleyhte ne kadar yayın
varsa da HDP aleyhine yapılıyor. Bu, kamu yayıncılığı değildir. Madem öyle,
şöyle bir madde ekleyelim bu teklife: “HDP’liler elektrik faturalarında TRT
payı ödemekten muaftır.” diye bir madde koyalım o zaman. Hadi, gelin, buyurun,
yapalım; var mısınız? Bunu yapmadığınız sürece arkadaşlar, hakkımızı helal
etmiyoruz; size de etmiyoruz, o TRT’nin Genel Müdürüne de etmiyoruz. Çünkü hep
beraber o elektrik bedellerini ödüyoruz, hep beraber bu hizmeti almamız
gerekir. 
Torbada
başka ne var? Köprü ceza affı var. Kim söyledi köprü ceza affını arkadaşlar?
Sayın Binali Yıldırım’ın şu andaki sıfatı nedir arkadaşlar, nedir sıfatı? Eski
Meclis Başkanı, eski Başbakan.
SÜLEYMAN
KARAMAN (Erzincan) - İzmir Milletvekili.
MEHMET
DOĞAN KUBAT (İstanbul) – Milletvekili.
GARO
PAYLAN (Devamla) – Başka bir sıfatı var mı?
ÖZGÜR
ÖZEL (Manisa) – Eski Bakan.
GARO
PAYLAN (Devamla) – Eski Bakan. Başka bir sıfatı var mı?
ÖZGÜR
ÖZEL (Manisa) – İzmir’i kaybetmiş son belediye başkanı adayı.
SÜLEYMAN
KARAMAN (Erzincan) – Aynı sen.
ÖZGÜR
ÖZEL (Manisa) – İstanbul’u kaybetmiş son belediye başkanı adayı.
GARO
PAYLAN (Devamla) – Değerli arkadaşlarım, bu anlamda, Sayın Binali Yıldırım ne
yapıyor? Diyor ki: “Ben köprü cezalarını affediyorum arkadaşlar; ey
vatandaşlarım, affediyorum!” Size ne düşüyor? İşte, o gelen fermana mühür
basmak arkadaşlar. Bu olabilir mi? Bakın, vatandaşlarımızın geçebileceği
köprüler yapmadığınız için vatandaşımız o köprülerden geçmek zorunda kalıyor.
Üçüncü köprüde bir kamyonun geçme bedeli o insanın yevmiyesinden fazla ya. Bir
kamyon çalışanının günlük yevmiyesi o köprüden geçme ücretinden daha az
arkadaşlar. O yüzden kamyonlar ikinci köprüden geçiyor, o ticari araçlar
birinci köprüden geçiyor. Vatandaş yalnızca bilmediğinden değil, o paraları
ödeyemediği için köprü ihlalleri yapıyor. Yapmamız gereken, bütün
vatandaşlarımızın geçebileceği köprüler yapmak, o fiyatlarla vatandaşlarımıza
hizmet verebilmek. Ama maalesef özel sektöre dolarla köprüleri verirseniz Osman
Gazi’den kimse geçemez, Yavuz Sultan Selim’den kimse geçemez. Yapmamız gereken
bu konuda da yapısal bir tedbir almak.
Diğer
bir konu: Bakın “Savunma Sanayii Destekleme Fonu’ndan Emniyetin yalnızca acil
ihtiyaçlarını değil bütün ihtiyaçlarını karşılamamız gerekir.” diyor bu teklif.

Değerli
arkadaşlar, söyledik, savunma harcamalarını artırıyorsunuz, 50 katrilyonlardan
150 katrilyonlara çıkarmışsınız ama şunu unutmayın: Saddam, bütçesinin ciddi
bölümünü savunma harcamalarına ayırıyordu; tanklara, uçaklara, füzelere
harcıyordu; abat olamadı. Kaddafi, bütçesinin çok ciddi bölümünü füzelere,
tanklara harcıyordu; silah lobilerini, büyük devletleri zengin etti ama ülkesi abat
olmadı, kendisi de abat olamadı. Bu ülke de silaha yatırım yaparak ne
güvenliğini sağlayabilir ne de huzurunu sağlayabilir. Elbette güvenlik
harcamaları belli boyutta yapılabilir ama bütçemizin bütününü de silaha
harcarsak bu ülke güvenli bir yer olamaz.
Yapmamız
gereken, demokratik adımları atmaktır, demokrasi konusundaki reformları
yapmaktır. Bu anlamda da vatandaşımızın temel sorunlarını çözmek için hep
beraber mücadele etmeliyiz arkadaşlar. 
Hepinize
saygılar sunarım. (HDP sıralarından alkışlar)
MUHAMMED
LEVENT BÜLBÜL (Sakarya) - Sayın Başkan...
BAŞKAN
– Cumhuriyet Halk Partisi Grubu adına Ankara Milletvekili Sayın Bülent Kuşoğlu
konuşacaktır. 
Buyurun.
(CHP sıralarından alkışlar) 
Süreniz
yirmi dakikadır. 
CHP
GRUBU ADINA BÜLENT KUŞOĞLU (Ankara) – Sayın Başkanım, bu, iftar öncesi zor
olacak benim için ama dinleyenler açısından da epey zor olacak. 
Sayın
Başkan, değerli milletvekilleri; hepinizi saygıyla selamlıyorum. Sıra sayısı 68
olan torba kanunla ilgili grubum adına söz aldım. Hepinize saygılar sunuyorum
tekrar. 
Değerli
arkadaşlar, 2017 Anayasa referandumu öncesinde Anayasa’nın 88’inci maddesinde
bir hüküm vardı, kanun iki şekilde yapılabilirdi: Bir, hükûmet tasarısıyla yani
Bakanlar Kurulundan gelmekle; iki, milletvekilleri tarafından teklif verilmesiyle.
İki şekilde yapılıyordu, bunu kaldırdık yani yeni düzenlemede sadece
milletvekilleri tarafından teklif verilebiliyor, kanun düzenlemeleri sadece
milletvekilleri tarafından yapılabiliyor; Bakanlar Kurulundan gelmesini,
Hükûmetten tasarı gelmesini kaldırdık. Ama bu yeni dönemde, Anayasa referandumu
sonrası Bakanlar Kurulu yok artık ama iktidardan gelmeyen, kabineden gelmeyen
tek bir kanun da geçirmedik; tek bir milletvekili tarafından verilmiş,
kanunlaşmış teklif yok benim bildiğim kadarıyla, en azından benim Komisyonumda
yok; hepsi Bakanlar Kurulundan geldi -Bakanlar Kurulu da yok artık da-
iktidardan geldi. Şimdi, durup dururken böyle bir değişiklik yaptık, Anayasa’yı
değiştirdik, kulağımızı anormal bir şekilde gösterir oldu; bütün kanunlar
muvazaalı. Bunu neden yaptık? Bu da muvazaalı, bu da iktidardan gelen,
bakanlıklardan gelen bir kanun teklifi. Değerli arkadaşlarımız imzalamışlar ama
bunun bir anlamı var mıdır, bunun bir izahı var mıdır, bunu anlatabilecek
birisi var mıdır, bilmiyorum.
Şimdi,
kanunla ilgili, bir kanun yapılmasıyla ilgili ihtiyacı bütün dünyada iktidar
belirler, yürütme erki belirler, “Bizim şöyle bir kanuna ihtiyacımız var.
Yürütme görevini yaparken şöyle bir kanun eksikliği hissediyoruz, görüyoruz;
istatistikler, rakamlar, uygulamamız böyle bir kanuna ihtiyacımız olduğunu
gösteriyor.” denir; ona göre gelinir, yasama erkinde yani mecliste buna göre
kanun düzenlemesi yapılır; teklif bakanlardan gelir. Daha önceki dönemde de
Bakanlar Kurulundan geliyordu yüzde 90’ından fazlası, Bakanlar Kurulundan gelen
tasarıların kanunlaşması suretiyle bir yasama şeklimiz vardı. Şimdi bunu
değiştirdik, sadece muvazaa yapıyoruz, kendimizi kandırıyoruz. Bugün de böyle
bir şeyi getirdik. 
Bir
ikinci tarafı da var bu işin: Daha önce Bakanlar Kurulundan gelen tasarılar
görüşülürken ilgili bakanların siyasi kişilikleri de vardı; şimdiki bakanlar
gibi seçilmemiş bakanlar değillerdi, atanmış bakanlar değillerdi, siyasi
sorumlulukları vardı, kendi bakanlıklarıyla ilgili de iş ve işlemlerden
sorumluydular Anayasa’ya göre; bu yeni dönemde o sorumluluk da yok. Bakanlar
sadece atanmış, Meclise karşı sorumlu değiller, halka karşı, seçmene karşı
sorumlu değiller; sadece Cumhurbaşkanına karşı sorumlular ve bakanlıklarıyla
ilgili sorumlulukları da yok, siyasi bir sorumlulukları da yok; Meclise
gelseler de bir anlamı yok ama eski dönemde geliyorlardı, hesap veriyorlardı.
Eğer bir yasa teklifi gelmişse, bir tasarı gelmişse biz, o tasarıyla ilgili
olan kamu kurumlarına ilişkin denetim de yapıyorduk, soruyorduk: “Bu yasaya
ihtiyacın var, tamam ama neden uygulamada şöyle şöyle oldu? Rakamlar nedir?
Aksama nerededir? Kanun böyle çıkarsa ya da bu şekilde çıkarsa neler olabilir?”
Bütün bunları görüşüyorduk, denetim görevini yerine getiriyorduk; çok doğruydu.
Doğru olan bir yolu terk ettik ama şimdi mecburen o şekilde yapıyoruz. 
Bakın,
bütçeyi bile çıkardık. Plan ve Bütçe Komisyonu anayasal bir komisyondu;
bütçenin nasıl getirileceği, nasıl yasalaşacağıyla ilgili hükümler vardı,
onları da çıkardık. Geçen yıl bütçeyi daha önceki dönemlere bakarak aynı
şekilde çıkardık, sadece geçen dönemlerdeki bütçeye benzer bütçe yaptık. Şimdi,
kalkınma planımız yok, kalkınma planı gelecek ama kalkınma planını bir
milletvekilinin teklif etmesi mümkün değil, yine iktidardan gelmesi gerekiyor.
Nasıl gelecek, bilmiyorum ben; nasıl geleceğini hiç kimse bilmiyor daha
doğrusu. Şimdi, burada, grup başkan vekillerimiz, arkadaşlarımız diyorlar ki:
“Efendim, İç Tüzük değişikliğiyle bunu yaparız.” Böyle bir Anayasa
değişikliğinden sonra İç Tüzük değişikliğiyle doğru dürüst bir şey yapmak
mümkün değil. Burada görüyorum, Hüseyin Yayman Bey var, anayasacı
arkadaşlarımız var, bu konularla ilgili çalışmalar yapmış arkadaşlar var. Böyle
bir değişiklik İç Tüzük’le yapılamaz. Anayasa’yı değiştirdik, berbat ettik her
şeyi. Şimdi, sadece muvazaa kanun yapıyoruz, bunun altından çıkmaya
çalışıyoruz; kendimizi kandırıyoruz. İç Tüzük değişikliğiyle de bu düzelmez,
gerçekten düzelmez; anormal bir şekle soktuk. İç Tüzük değişikliğiyle belki bir
şeyler yaparız ama sonuçta, verimli olması da mümkün değildir. 
Değerli
arkadaşlarım, diğer gruplar adına konuşan değerli arkadaşlarım da ifade etti;
bu torba kanunun çok eksiği var, etki analizi yok en başta. Buraya geldiğinde
20 maddeydi, 13 ayrı kanunda değişiklik yapıyordu ama bu değişikliklerin ne
getirdiği, maliyetlerinin ne olduğuyla ilgili en ufak bir bilgi verilmedi bize
yine. İlgili komisyonlarında görüşülmesi gerekiyordu, ilgili komisyonlara
sorulması gerekiyordu, o da yapılmadı. Bunları her zaman eleştiriyoruz. Bize
süre verilmedi, yeterince bir süre verilip konuyla ilgili çalışma yapmamız
sağlanmadı maalesef, bir günde Komisyondan geçirilip buraya getirildi ve
bunların birçoğu yakın zamanda görüşülen kanunlarla ilgili. 
Enteresan
maddeler var. Kültür Bakanlığının “DÖSİM” diye bir döner sermaye işletmesi var.
Kültür Bakanlığı Döner Sermaye İşletmesini kurumlar vergisinden muaf tutuyoruz
burada. Kültür Bakanlığı var, Kültür Bakanlığı Döner Sermaye İşletmesi var.
Neden var, döner sermaye işletmeleri neden var? Kamu kurumunun yapmasında
sakınca olan işlerin döner sermaye işletmesi mantığında yapılması, işletme
mantığında yapılması ve vergilendirilmesi, özel sektör gibi koşullarda
çalışması esas olduğu için var; yoksa kamu tarafından, bakanlık tarafından da
aynı işler yapılır. Şimdi, tutuyoruz, kurumlar vergisinden muafiyet
getiriyoruz. Peki, kurumlar vergisinden muafiyet getirince Kültür Bakanlığı
Döner Sermaye İşletmesinin Kültür Bakanlığından ne farkı kalır? O zaman, niye
döner sermaye işletmeleri var? Mantığa aykırı yani devlet düzenini bozuyoruz.
İftar saatinden önce, şu mübarek günde, şu mübarek saatte yaptığımız işlere
bakın; alelacele ve bir de kavga ediyoruz birbirimizle, niye yaptığımız belli
değil. 
Getirdiklerimize
bakın: Galata Üniversitesi kuruyoruz, Galata Üniversitesi. Doğru dürüst
incelenmedi. Bir Galatasaray Üniversitesi var, bu da Galata Üniversitesi; en
azından, isim konusunda bir saygımız olması lazımdı, isminin Galata
Üniversitesi olmaması lazımdı. 
CEMAL
ÖZTÜRK (Giresun) – İstanbul Galata Üniversitesi. 
BÜLENT
KUŞOĞLU (Devamla) – Öbürü de İstanbul Galatasaray Üniversitesi. 
Daha
önce Medipol Üniversitesi burada, ilgili komisyonda görüşülürken biliyorum
“İstanbul Medipol Üniversitesi var, Ankara Medipol Üniversitesi olmaz.” diye
bir yığın sorun çıkarmıştı YÖK, burada da aynı şekilde problemler olmuştu;
şimdi bu konuyla ilgili hiçbir sorun çıkarılmadı. 
TRT
disiplin mevzuatını değiştiriyoruz, daha önce yönetmelik olanı şimdi kanuna
çeviriyoruz, alelacele bunun için uğraşıyoruz bu saatte. 
Kırıkkale’nin
“Bahşili” kasabasının adını “Bahşılı” yapıyoruz, çok önemli, “Bahşili”yi
“Bahşılı” yapıyoruz. Nedir bu acelemiz yani bilmiyorum. 
Maden
Kanunu’nda daha önce yaptığımız birçok değişikliği şimdi düzeltmeye
çalışıyoruz, onları da alelacele yapmıştık. 
Karayolları
Kanunu’nda bir değişiklik yapıyoruz, 15 Temmuz Şehitler Köprüsü’nde
1/1/2019’dan yani yıl başından beri bütün geçişlerle ilgili verilen cezaların
-310 milyon lira ceza verilmiş, 9 milyon lirası tahsil edilmiş- hepsini
affediyoruz. Fakat enteresan bir şey var, çok enteresan, şimdiye kadar olmamış
bir şey, dikkatinizi çekmek istiyorum: 15’inci maddede “1/1/2019 tarihinden bu
maddenin yürürlüğe girdiği tarihe kadar…” deniliyor. Bu maddeyle yani bugün
dâhil, yarın dâhil, Resmî Gazete’de yayımlanıp bu kanun yürürlüğe girinceye
kadar verilecek bütün cezalar bu kapsama girecek. Yani “Bugün, yarın,
önümüzdeki hafta, istediğiniz gibi köprüden bedava geçin, kaçak geçin, ceza
ödemeyeceksiniz.” diyor bu kanun. Böyle bir kanun olur mu Allah aşkına? Böyle
bir kanun duydunuz mu? Hukukçu olanlar zaten duymamıştır ama hukukçu olmayanlar
da herhâlde buna itiraz edeceklerdir. Böyle bir mantalite olur mu Allah aşkına?
Yani ne yaptığımızı biliyor muyuz, şaşırıyorum hakikaten. 
Personel
konuları var, birçok personel konusu. Bunlar yönetmelikle halledilmesi gereken
konular. 
Uzatmalar
var; kaçıncı defa uzattığımız birçok kanunun yürürlüğünü bir daha, bir daha
uzatıyoruz; bir daha, bir daha uzatıyoruz. Niye yaptığımızı ben bilmiyorum,
gerçekten anlamıyorum, anlatabilen de yoktur herhâlde.
Cemal
Bey, siz anlatabilecek misiniz bari?
CEMAL
ÖZTÜRK (Giresun) – Sıra bana gelince anlatacağım inşallah.
BÜLENT
KUŞOĞLU (Devamla) – Evet, buna benzer sorunlar, sıkıntılar…
Şimdi
bunları gündeme getiriyoruz. Hâlbuki kanuna göre, mevzuata göre yılda 2 kez
bizim, Plan ve Bütçe Komisyonunun Merkez Bankasından brifing alması gerekiyor;
almadık, bu dönem alınmadı, geçen dönemlerde de aksamıştı. Bununla ilgili
olarak toplanmıyoruz, Merkez Bankasından brifing almıyoruz, ekonomik krizin
olduğu bir dönemde acil olarak yapılması gereken bir işi -bu bilgilendirmenin
yapılması lazım- yapmıyoruz. 
Türkiye
Varlık Fonu kuruldu, ilk dönemi, altı aylık döneminde doğru düzgün bir
faaliyeti yok. Geçen sene ekim ayında toplandık, kanuna göre Plan ve Bütçe
Komisyonuna bu konuyla ilgili bilgi verilmesi lazım; bilgi verilmedi, usulle
ilgili “Efendim gizlilik vardır.” denildi, bilgi verilmedi; bütçenin sonuna
ertelendi, hâlâ toplanamadık. 
Şimdi,
bu biraz önce saydığım saçma sapan şeylerle “Bahşili” adının “Bahşılı” olarak
değişmesiyle ilgili bu saatte toplanıyoruz ama kanunun öngördüğü, bize görev
olarak verdiği konularla ilgili toplantı yapmıyoruz. Allah aşkına biz ne
yapıyoruz ya? Onun haricinde Komisyon olarak oturduk, dedik ki : TÜİK, Sayıştay
gibi kurumlar da bilgi versinler çünkü bunların faaliyetleriyle ilgili sıkıntı
var, Sayıştayın denetimiyle ilgili sorunlar oluyor, bu konularla ilgili de bize
bilgi verilsin dedik Komisyon olarak. Daha toplanmış değil ne TÜİK ne
Sayıştayla ilgili olarak.
Şimdi,
Sayın Cumhurbaşkanı Erdoğan geçenlerde dedi ki: “Hepimiz aynı gemideyiz.”
Gerçekten öyle, hepimiz aynı gemideyiz, dolayısıyla hepimizin bu konularla
ilgili olarak sorumlu davranmamız lazım. Fakat hepimiz aynı gemideyiz ama
bazılarımız kaptan ve mürettebat, bazılarımız yolcu; farklı katlarda seyahat
ediyoruz aynı gemide. Şimdi, kaptan ve mürettebatın sorumluluğu farklıdır;
kaptan ve mürettebat o gemiyi sağ salim, karaya oturtmadan hedefine ulaştırmak
zorundadır, rotasında seyrettirmek zorundadır. Peki, bu sorumluluk yerine
geliyor mu? Şimdi, o tarafına bakalım. 
Değerli
arkadaşlarım, ilk dört aydaki, 2019’un ilk dört ayındaki vergilerle ilgili
tahakkuk tahsilat oranı nedir biliyor musunuz? Bakanlığın açıklaması -bu
şişirilmiş bir rakam- yüzde 51. Yani “Ben vergi ödeyeceğim.” diyen vatandaşlarımız,
şirketlerimiz “Ben vergi ödeyeceğim.” diye beyanda bulunmuş, tahakkuk edenin
yüzde 51’ini alabilmişiz devlet olarak, Maliye olarak, yüzde 49’unu alamamışız
yani yarı yarıya. Tahakkuk-tahsilat oranı ilk defa bu kadar yerlerde sürünüyor,
bu kadar düştü ilk defa. 
Şimdi,
ülke bu vaziyette, vergi toplayamıyor devlet, Bahşili kasabasıyla uğraşıyoruz.
Türk lirasından daha fazla döviz mevduatı var, artık insanlar Türk lirasına
güvenmiyor, döviz mevduatı hesabı açtırıyor, dolarizasyona uğradık. Bizim gibi
ülkeler çift para kullanırlar. Çift para kullanan ülkelerde en büyük tehlike
dolarizasyondur, doların yerli paranın önüne geçmesidir. Dolarizasyona uğramış
vaziyetteyiz, bununla ilgili hiçbir teklif gelmiyor ama Bahşili kasabasıyla
uğraşıyoruz. 
İlk
dört ayda bütçe 54,5 milyar lira açık verdi. Bu, 2019 yılında öngörülen açığın
yüzde 65’ine tekabül ediyor. 80 küsur milyar açık verecekti, şimdiden 54,5
milyar açık verdi;. ki Merkez Bankası kârı ilave edildi, her sene olmaz böyle
bir şey; ki bedelli askerlikten gelen gelir ilave edildi, her sene olmaz; ki
bina affı, imar affından gelen paralar konuldu, öyle bu hâle geldi, yoksa 100
milyar lirayı geçecekti açık şimdiden ilk dört ayda. İşsizliğin de rekor
seviyede olduğunu biliyorsunuz. 8,5 milyon işsizimiz var, 8,5 milyon.
Yunanistan’ın nüfusu 10 küsur milyon. Bu hâle gelmiş bir ülkede biz kanun diye
bekliyoruz şurada Meclis olarak, şu mübarek saatte, iftar öncesi, ramazan günü,
getirile getirile Bahşili kasabasının adının değişmesi geliyor ya da köprüden geçenler
bedava geçebilir diye kanun geliyor ama bununla ilgili, Türkiye’nin bu
sorunlarıyla ilgili kanun gelmiyor. Bunları görüşmüyoruz, neyle uğraşıyoruz. 
CEMAL
ÖZTÜRK (Giresun) – Torba kanun olduğu için öyle oluyor, adı torba işte. 
BÜLENT
KUŞOĞLU (Devamla) - Yani baştan onu da anlattım, torba gelmemesi lazım. Denildi
ki burada: “Bu Anayasa değişikliğinden sonra bir daha torba kanun gelmeyecek,
olmayacak.” Öyle değil miydi? 
ÖZGÜR
ÖZEL (Manisa) – Tabii, Binali Yıldırım bizzat dedi, bizzat.
BÜLENT
KUŞOĞLU (Devamla) – Torbadan başka bir kanun gelmiyor bu dönemde. 
CEMAL
ÖZTÜRK (Giresun) – İç Tüzük’ü değiştirelim efendim hep beraber. 
BÜLENT
KUŞOĞLU (Devamla) – İç Tüzük’le düzelecek gibi değil Cemal Bey, İç Tüzük’le bu
konu düzelmez, İç Tüzük’le düzelmez. İç Tüzük’le bazı şeyleri… Ya, durup
dururken ne diye Bakanlar Kurulundan tasarı gelmesini Anayasa’dan kaldırdık?
Her yerde, bütün dünyada esas olan yürütme erkinden gelmesidir, ihtiyacın onlar
tarafından belirlenmesidir. Niye kaldırdık? Burada, bakanlık yapmış tecrübeli,
birikimli insanlar var; soralım bir. 
Bakanlıktan
kanun gelmesin mi Sayın Bakanım, siz bilmez misiniz Enerji Bakanlığının
ihtiyacını? Ben mi bileceğim, siz bileceksiniz, sizden gelecek teklif. Ha,
burası yasama organı olarak nasıl bir kanun olacağına karar verecek ama
ihtiyacı belirlemesi gereken yer bakanlıktır. Böyle saçma bir şey olmaz.
“Anayasa değişikliği yaptık, şimdi İç Tüzük’le düzelteceğiz.” Yok öyle bir şey,
İç Tüzük’le düzeltemezsiniz. Ayrıca denetim yapılıyordu, denetim görevini yapıyordu
Meclis, onu da kaldırmış oluyoruz. 
TUFAN
KÖSE (Çorum) – Deneyelim, belki olur. Nereden biliyorsunuz? 
BÜLENT
KUŞOĞLU (Devamla) – Ekonomiye güven kalmamış. Bakın, birkaç şekli vardır.
Ekonomik Güven Endeksi nisan ayında 84,7 iken mayıs ayında yüzde 8,5 oranında
azalarak 77,5 oldu, 77,5. Bu, Ekonomik Güven Endeksi. Tüketici Güven Endeksi de
55,3, mayıs ayında 55,3’e düşmüş. Reel Kesim Güven Endeksi 94,7, Hizmet Sektörü
Güven Endeksi 79,4, Perakende Ticaret Sektörü Güven Endeksi 89,9, İnşaat
Sektörü Güven Endeksi 49,8. Bunlar 100 olması gereken rakamlar, en azından bu
değerlere düşmüş vaziyette ve biz geliyoruz burada “Bahşili” kasabasını
“Bahşılı” yapıyoruz. 
CEMAL
ÖZTÜRK (Giresun) – Sen de taktın Bahşılı’ya ya. 
BÜLENT
KUŞOĞLU (Devamla) – Ya, yapalım tabii ki yapalım ama… 
CEMAL
ÖZTÜRK (Giresun) – Belediye Bahşili… 
BÜLENT
KUŞOĞLU (Devamla) – Memleketin aciliyeti bu mudur, vatandaşın ihtiyacı bu
mudur, halkın ihtiyacı bu mudur, ülkenin ihtiyacı bu mudur? Allah’tan korkmak
lazım ya. Tabii ki yapalım onları ama “Bu memleketin ihtiyacı bu, 600
milletvekili bunun için var.” diyorsanız bir şey demiyorum, başka sorum yok o
zaman. Yani bu söylenebilecek bir şey mi? Biraz önce saydım, burada hangi
kanunları görüştüğümüzü biraz sonra göreceksiniz. Bunlar mıdır Türkiye’nin
ihtiyacı? Vatandaş, 8,5 milyon gencimiz işsiz, aç vaziyette, her gün
pahalılıktan inim inim inliyor, biz neyle uğraşıyoruz? 
NİHAT
YEŞİL (Ankara) - Başkanım, onlar YSK’yi düzeltiyorlar, bunu da düzeltirler.
BÜLENT
KUŞOĞLU (Devamla) – Türkiye’nin 450 milyar borcu var değerli milletvekilleri,
450 milyar borcun 300 milyarı bankalar ve özel sektöre ait; aşağı yukarı,
yuvarlak rakamlarla konuşuyorum. Bugün bize borç verenler şunu istiyorlar:
“Özel sektörün borcunu da devlet üstlensin.” diyorlar. Bugün sorun budur.
Geliyor mu bununla ilgili bir şey? “Nasıl olacak, nasıl yapılacak?” diye böyle
bir sıkıştırma var. “Türkiye bununla ilgili ne yapsın?” diye düşünen var mı?
Böyle bir sorun geliyor mu bu Meclisin önüne? Bunu konuşabiliyor muyuz?
Konuşulması gerekenler bunlar. Bunun kuralı nasıl olacak? Bu borçlar nasıl
ödenecek? Türkiye tekrar borç alabilir vaziyete nasıl gelecek?
(Mikrofon
otomatik cihaz tarafından kapatıldı)
BAŞKAN
– Toparlayalım, iftar saati geliyor Sayın Kuşoğlu.
BÜLENT
KUŞOĞLU (Devamla) – Teşekkür ederim Sayın Başkan.
Sayın
Başkanım, toparlayacağız ama toparlamakta zorlanıyoruz hakikaten. 
RECEP
ÖZEL (Isparta) - Bahşili toparlatmadı.
BÜLENT
KUŞOĞLU (Devamla) – Ekonomideki durumumuz maalesef çok kötü, dış politikada çok
zorlanıyoruz, çok sıkıntımız var, toplumsal barış bozulmuş vaziyette, büyük bir
sıkıntı içerisindeyiz ve böyle bir dönemde hepimiz aynı gemideyiz, hepimiz bu
ülkeyi düşünmek zorundayız; bu ülkenin ihtiyacı olan kanunları bu yasama
organının, Türkiye Büyük Millet Meclisinin, bu yüce Meclisin çıkarması lazım,
vazifemiz budur. Vazifemizi müdrik olmamız lazım, sorumluluk sahibi olmamız
lazım, böyle uydurma maddelerle uğraşmamamız lazım. Benim söylemek istediğim
budur. 
Çok
teşekkür ediyorum. Saygılar sunuyorum. (CHP sıralarından alkışlar)
BAŞKAN
– Birleşime bir saat ara veriyorum.
Kapanma Saati: 20.07
DÖRDÜNCÜ OTURUM
Açılma Saati: 21.13
BAŞKAN: Başkan Vekili Celal ADAN
KÂTİP
ÜYELER: Şeyhmus DİNÇEL (Mardin), Mustafa AÇIKGÖZ (Nevşehir)
----- 0 -----
BAŞKAN
– Türkiye Büyük Millet Meclisinin 84’üncü Birleşiminin Dördüncü Oturumunu
açıyorum.
68
sıra sayılı Kanun Teklifi’nin görüşmelerine devam ediyoruz. 
Komisyon?
Yerinde.
Teklifin
tümü üzerinde şahsı adına yapılacak konuşmalarda kalınmıştı. 
Şahsı
adına ilk konuşmacı İstanbul Milletvekili Sayın Nevzat Şatıroğlu. 
RAMAZAN
CAN (Kırıkkale) – Sayın Başkanım, tutanaklara geçmesi açısından…
Kırıkkale
ili Bahşili ilçesi 1987’de ilçe oldu, 1989’da Kırıkkale vilayet olduktan sonra
kanuni düzenlemede ismi zuhulen yanlış geçmiş. Uygulamada, yazışmalarda problem
olduğu için, vatandaş mağdur olduğu için, dava açmak yoluyla bu yanlışlığı
giderdiği için torba yasaya böyle bir ekleme oldu. 
Arz
ederim. 
BAŞKAN
– Peki. 
Buyurun
Sayın Şatıroğlu. 
Süreniz
on dakika. 
NEVZAT
ŞATIROĞLU (İstanbul) – Sayın Başkan, değerli milletvekilleri; 68 sıra sayılı
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi’nin tümü üzerinde şahsım adına söz almış bulunmaktayım. Gazi
Meclisimizi, gazi milletimizi saygıyla selamlıyorum. 
Hazırladığımız
kanun teklifiyle, son dönemlerde vatandaşlarımızdan gelen talepler ile kamu
kurumlarımızın ihtiyaçlarının karşılanması amacıyla, çeşitli konularda kanuni
düzenlemelerin hayata geçirilmesini amaçlamaktayız. Bu kapsamda toplam 13
farklı kanun ve kanun hükmünde kararnamede değişiklik öngörüyoruz. 
Hazırladığımız
kanun teklifiyle, Kültür ve Turizm Bakanlığına bağlı döner sermaye işletmesinin
ekonomik anlamda daha güçlü kılınması adına kurumlar vergisinden muaf
tutulmasını amaçlamaktayız. 
Türkiye’nin
genç nüfusunun yükseköğretim talebinin karşılanması amacıyla İstanbul’da
İstanbul Galata Üniversitesi adıyla yeni bir vakıf üniversitesi kuruyoruz.
Anayasa Mahkemesince -14 Haziran 2017 tarihli Kararı’yla- TRT personelinin
disiplin suçları ile cezalarının Anayasa’nın ilgili hükümleri uyarınca kanunla
düzenlenmesi gerektiği ve “kanuni düzenleme” ilkesine aykırılık nedeniyle bozma
kararı verilmesi neticesinde disiplin işlemlerinin kanun yoluyla yapılması
zorunlu hâle getirilmiştir. Bu amaçla hazırlanan kanun teklifiyle TRT kurumunun
personelinin disiplin hükümlerini Anayasa Mahkemesi kararına uygun hâle
getiriyoruz.
Sayın
Başkan, değerli milletvekilleri; Maden Tetkik ve Arama Genel Müdürlüğünün sahip
olduğu büyük ölçekli ruhsat alanlarında, arama ve sondaj çalışmaları tamamlanan
bölümünde rezervi belirlenmiş ve işletmeye açılabilecek sahalar bulunmaktadır
ancak mevcut uygulamalarda ruhsat bölme imkânı olmadığından, bu durumda tüm
sahanın arama çalışmalarının tamamlanmasını beklemek gerekmektedir. Oysa
yapılan bu düzenlemeyle, rezervi belirlenmiş alanı, ruhsatın bütününden ayırmak
suretiyle ruhsatlandırarak ekonomiye kazandırma imkânı doğmaktadır.
6552
sayılı Kanun ile 4857 sayılı İş Kanunu’nda yapılan değişiklikler neticesinde,
maden sektöründe faaliyet gösteren kamu kurum ve kuruluşlarımızın ihale veya
redevans sözleşmesi yoluyla redevanscıların maliyetlerinde meydana gelen
artışların MAPEG bütçesine konulacak ödenekten destek olarak ödenebilmesine ve
söz konusu destek ödemesinin kömür fiyatlarının değişimi de dikkate alınarak
belirlenmesine, ayrıca maliyet artışlarını karşılamasına ilişkin olarak Kamu
İhale Kurumunun teklif usulünün kaldırılmasına imkân tanıyoruz.
Bilindiği
üzere, Maden Kanunu’nda yer alan devlet hakkı oranları 28 Şubat 2019 tarihinde
7164 sayılı Kanun’la değiştirilmişti. Bu değişimin, 2018 yılı devlet hakkı
ödemeleri için uygulanmamasını öngörüyoruz. 
Ayrıca,
aynı kanunla getirilen UMREK’e göre rezerv ve kaynak raporu hazırlama
yükümlülüğünün MTA’nın hâlihazırda üzerinde çalışma yaptığı sahalar için aranmamasına
ve bu sahalara ilişkin buluculuk hakkının önceki mevzuata göre verilebilmesine
imkân tanıyoruz.
Emniyet
Genel Müdürlüğümüzün istihbarat ve güvenliğe ilişkin tüm ihtiyaçlarının daha
hızlı ve etkin bir şekilde tedarik edilmesini sağlamak, ayrıca Jandarma Genel
Komutanlığı ve Sahil Güvenlik Komutanlığıyla aynı imkânlara sahip kılmak
amacıyla Emniyet Genel Müdürlüğünün istihbarat ve güvenliğine ilişkin olarak
sadece acil olanlar değil, tüm ihtiyaçlarının Savunma Sanayi Destekleme
Fonu’ndan karşılanmasına imkân sağlıyoruz.
Değerli
milletvekilleri, Kırıkkale iline bağlı “Bahşili” ilçe isminin kullanımında
birlik sağlanması amacıyla “Bahşılı” olarak değiştirilmesini öngörüyoruz.
Diğer
bir düzenlemeyse, jeotermal kaynaklar kapsamında yapılan yatırımlar ile diğer
yatırımların çakışması durumunda yatırım önceliğinin ilgili bakanlıkların
uygunluk görüşü alınarak Enerji ve Tabii Kaynaklar Bakanlığınca belirlenmesini
düzenliyoruz. Bu yöntem aynı zamanda bürokrasiyi azaltarak daha hızlı sonuç
alınmasını sağlayacaktır. Yatırım çakışmasında alınan karar aynı zamanda kamu
yararı kararı yerine geçebilecektir.
Araç
sınıfları itibarıyla geçmesi yasak olmasına rağmen İstanbul 15 Temmuz Şehitler
Köprüsü’nden geçen araçlara verilen idari para cezalarının tahsilatından, varsa
yapılmış itirazlardan ve açılmış davalardan feragat edilmesi kaydıyla
vazgeçilmesini öngörüyoruz. 1 Ocak 2019 tarihi itibarıyla 15 Temmuz Şehitler
Köprüsü’nden geçişi yasak olan araçlar hakkındaki cezaların affedilmesi ve iki
ay içerisinde başvurması hâlinde tahsil edilen tutarın iadesini öngörüyoruz. 
Avrupa
Birliği Başkanlığındaki mevcut insan kaynaklarının ihtiyaçlara uygun, verimli
ve etkin şekilde kullanılabilmesi amacıyla Avrupa Birliği işleri uzman ve uzman
yardımcılarına 1 defaya mahsus olmak üzere Dışişleri Bakanlığınca yapılacak
sınavla meslek memuru ya da konsolosluk ve ihtisas memurluğuna geçiş hakkı
veriyoruz.
Diğer
bir husus, toplu sözleşme yapma yetkisi başvurularında sendikalar için kurulu
bulunduğu iş kolunda çalışan işçilerin en az yüzde 1’inin üyesi olma şartının
önümüzdeki bir yıl süreyle aranmamasına yönelik düzenleme yapıyoruz. 
Sayın
Başkan, değerli milletvekilleri; 2017 yılında yaprak sigara kâğıdı içine
kıyılmış tütün doldurmak, bu şekilde üretilen ürünleri satışa arz etmek yasaklanmış
ve buna üç yıldan altı yıla kadar hapis cezası öngörülmüştü, getirilmişti.
Oluşabilecek mağduriyetlerin önüne geçilmesi amacıyla bu hükmün yürürlüğünü 1
Temmuz 2021 tarihine kadar erteliyoruz. 
Hurda
teşviki uygulamasında ÖTV’de indirim yapılabilecek üst sınırı 10 bin Türk
lirasından 15 bin TL’ye çıkarmak suretiyle araç alımında teşvik öngörüyoruz. 
AR-GE
desteklerinin dayanak maddesinin uygulanmasına ilişkin tereddütlerin önüne
geçmek amacıyla düzenleme yapıyoruz.
Sayın
Başkan, değerli milletvekilleri; sözlerime son verirken kanun teklifimizin
hazırlanmasında emeği geçen imza sahibi milletvekillerimize, kıymetli
bürokratlarımıza, Plan ve Bütçe Komisyonumuzun Kıymetli Başkan ve üyelerine
teşekkür ediyor, kanun teklifimizin ülkemiz ve milletimiz için hayırlı olmasını
temenni ediyorum. 
Şimdiden
Ramazan Bayramı’nızı tebrik ediyor, hepinizi saygıyla selamlıyorum. (AK PARTİ
sıralarından alkışlar)
BAŞKAN
– Teklifin tümü üzerinde şahsı adına İstanbul Milletvekili Sayın Mehmet Akif
Hamzaçebi konuşacaktır. 
Buyurun.
(CHP sıralarından alkışlar)
Süreniz
on dakika. 
MEHMET
AKİF HAMZAÇEBİ (İstanbul) – Sayın Başkan, değerli milletvekilleri; teklifin
tümü üzerinde şahsım adına söz aldım. Sözlerime başlarken hepinizi saygıyla
selamlıyorum. 
Konuşmamda
teklif metninin Komisyondan geçen hâliyle 16’ncı maddesinde yer alan düzenleme
vesilesiyle, Türkiye’deki kamu personel rejimi üzerinde kısa bir değerlendirme
yapacağım. 
Teklifin
16’ncı maddesi, Dışişleri Bakanlığının bağlı kuruluşu olan Avrupa Birliği
Başkanlığında çalışmakta olan uzman ve uzman yardımcılarının Dışişleri
Bakanlığı meslek memurluğuna ya da konsolosluk ve ihtisas memurluğuna geçişini
düzenliyor; maddenin esası budur. Bu, doğrudan doğruya kariyer ilkesine aykırı
bir düzenlemedir; biraz sonra onun ayrıntılarına zamanın izin verdiği ölçüde
gireceğim. Ama ona girmeden önce, Avrupa Birliği Başkanlığının Türkiye’deki
serüveni hakkında çok kısaca bilgi vermek istiyorum; bu, aynı zamanda AK PARTİ
iktidarlarının Avrupa Birliğine bakışını gösteren bir özet olacak. 
Türkiye,
10-11 Aralık 1999 tarihinde Helsinki Zirvesi’nde -Avrupa Konseyi devlet ve
hükûmet başkanlarının katıldığı bir zirvedir bu- AB’nin tam üye adayı ilan
edilmiştir; zamanın Başbakanı Sayın Bülent Ecevit’ti. Sonrasında 27/6/2000
tarihinde 4587 sayılı Kanun’la Avrupa Birliği Genel Sekreterliği oluşturuldu.
2000’de AB Genel Sekreterliği oluşturulduktan sonra 2001 yılında
–hatırlanacaktır- Türkiye Büyük Millet Meclisinde bulunan tüm siyasi partilerin
uzlaşmasıyla, AB’ye hazırlık sürecini hızlandırmak amacıyla kapsamlı bir
Anayasa değişikliği yapıldı. Çok özgürlükçü bir paketti, şu an AK PARTİ’nin
içinde olan birçok milletvekili, kurucu da o pakete o zaman destek oyu
vermişti, gerçekten güzel bir adımdı. 2004 yılında iki partili Mecliste,
Cumhuriyet Halk Partisi ve AK PARTİ'nin bulunduğu Mecliste yine kapsamlı bir
Anayasa değişikliği, AB’ye uyum düzenlemeleri çerçevesinde yapıldı. 2009
yılında 5916 sayılı Kanun’la AB Genel Sekreterliği güçlendirildi, 5 olan daire
başkanı sayısı 15’e çıkarıldı. 2010 yılında Avrupa Birliği Bakanlığı kuruldu,
Genel Sekreterlik AB Bakanlığına dönüştü. 9 Temmuz 2018’de 703 sayılı Kanun
Hükmünde Kararname’yle AB Bakanlığı lağvedildi ve Avrupa Birliği Başkanlığı
olarak Dışişleri Bakanlığı bünyesinde bir birim oluşturuldu, oraya bağlandı.
Şimdi, bu maddeyle AB Bakanlığında şimdi Avrupa Birliği Başkanlığında yetişmiş
olan uzman ve uzman yardımcıları bir sınavla -basit bir sınav olacağını
düşünüyorum- Dışişleri Bakanlığı meslek memurluğuna aktarılacaktır.
Değerli
arkadaşlar, Avrupa Birliğine tam üyelik süreci Türkiye'nin tam üyeliğiyle
sonuçlanması gereken ve bugüne kadar Türkiye'nin yönünün Batı olması nedeniyle
bütün siyasal partiler tarafından da -belki istisnalar olabilir- desteklenen
bir süreçtir. Sayın Tayyip Erdoğan, şimdi Cumhurbaşkanımız o zaman Başbakan,
13/7/2011 tarihinde, Türkiye Büyük Millet Meclisinde 61’inci Hükûmet
Programı’nı bu kürsüde okurken şöyle bir cümle kurdu, tarihî bir cümle, bu
cümlenin altına sanıyorum hepimiz imzamızı atarız. Bakın, şöyle diyor:
“Cumhuriyetin kuruluşundan sonra en büyük modernleşme hamlesi olan Avrupa
Birliğine katılım sürecini kararlılıkla yürüttük.” En büyük modernleşme bizim
tarihimizde, cumhuriyet tarihinde birincisi cumhuriyettir, ikincisi de
gerçekten AB’ye katılım sürecidir. Devam ediyor: “Yaklaşık yarım asırlık bir
süre sonrasında sonuç alıcı adımlarla AB’yle tam üyelik müzakerelerini başlatan
Hükûmet olduk.” Güzel, gerçekten, 17 Aralık 2004 tarihinde AB’den tam üyelik
veya imtiyazlı üyelik -her neyse, o tartışmayı bir kenara bırakalım, önemli
değil, imtiyazlı da olsa bunlar aşılabilir- takvime alındı ve tarama süreci
başladı. AB Genel Sekreterliği daha sonra Avrupa Birliği Bakanlığı bünyesinde
ciddi bir hafıza oluştu, birikim oluştu. Şimdi, bunu ters yüz ediyoruz, burayı
yok ediyoruz. AB’ye tam üyelik, bir zamanlar toplumda büyük bir heyecan
yaratırken şimdi potansiyel bir kırılma, gerginlik alanına dönüşmüş durumda.
S400 ve F35 arasına sıkışmış kalmış bir AB tam üyelik sürecinin Türkiye’ye
yarar getirmesi mümkün değil, böyle bir süreç işlemiyor zaten, Avrupa
Birliğiyle ilişkiler işlemiyor, yürümüyor. Bir ara iktidar, ilgili bakanlar
açıklama yaptılar, yeniden bu sürece ivme kazandırmak amacıyla sayın bakanların
açıklamaları oldu, mutlulukla karşıladık ama ilerleyen bir şey yok. Bu tersine giden
bir süreç, doğru bulmuyoruz. Türkiye yeniden AB’ye tam üyelik sürecini büyük
bir kararlılıkla yürütmek zorundadır. Türkiye elbette ki onurundan, duruşundan
tabii ki taviz vermeyecektir, ulusal politikalarımız vardır ama unutmayalım ki
AB tam üyelik süreci, AB tam üyeliği bir ekonomik iş birliğinden önce bir
siyasal özgürlükler, bir demokrasi iş birliğidir. Türkiye bu konularda mutlaka
ve mutlaka adım atmalıdır.
Değerli
arkadaşlar, kamu personel rejimine ilişkin bir değerlendirme yapacağımı ifade
etmiştim. Dünyada iki tür kamu personel rejimi vardır: Birincisi, kariyer
rejimi ya da kariyer sistemi. İkincisi, kadro sınıflandırma sistemidir. Kariyer
rejimi ya da kariyer sistemi Kıta Avrupası’nda, İngiltere’de uygulanan bir
sistemdir. Burada görevler yasalarla tanımlanmıştır ve kişi meslek hayatına
başlarken bütün çalışma hayatı boyunca çalışmasını geçireceği bir sürecin
içinde yer almaya hazırlanır; mesleğe giriş ve sonrasındaki bütün yükselmeler
sınavladır. Çok güzel bir sistemdir.
Bir
de kadro sınıflandırma sistemi vardır. Amerika Birleşik Devletleri, Yeni
Zelanda, Avustralya gibi ülkelerde uygulanan sistemdir. Özel sektör esaslı bir
tasniftir bu. İş tanımlanır, bu iş tanımına uygun olarak özel sektörden kişiler
alınır.
Bizim
hukukumuz, bizim sistemimiz bugüne kadar -bugüne kadar diyorum, tabii, AK PARTİ
döneminde bunda çok büyük sapmalar oldu- kariyer sistemini benimsemiştir. Ama
bu sistem kabul edin, biraz üzerinde durun, bozuldu, yıkıldı arkadaşlar.
Rakamlar
vereceğim size, Türkiye İstatistik Kurumunun rakamlarıdır bunlar. Devlet
Personel Başkanlığının da rakamları var ama TÜİK’in rakamlarını daha güvenilir
buldum. Bir kere devlet büyüdü sizin döneminizde, “Küçülttük.” falan diyordunuz
ya, o iddialarla yola çıkılmıştı, devlet büyüdü. 2007 yılı rakamı, daha
öncesini TÜİK vermiyor, tüm kamu personelinin sayısı 2 milyon 925 bin. 2019
birinci çeyrek 4 milyon 517 bin. 2007’den 2015’e yüzde 65 oranında artmış.
Devlet daha iyi hizmet sunacaksa kamu personelinin sayısal olarak artışında
hiçbir sakınca yok. Devlet ulaşamadığı yerlere gidecektir ama kamu
hizmetlerinin daha iyi yürütüldüğünü söyleyemeyiz diye düşünüyorum.
Bunun
dağılımına gireceğim şimdi, bu dağılım son derece çarpıcı. Dağlımda, sözleşmeli
personel sayısında 2007 yılında sayı 224 bin iken 2013’e geldiğimizde bu
sayının 105 bine indiğini görüyoruz. Sözleşmeli personelin zaman içerisinde iki
yasal düzenlemeyle kadroya geçirilmesinden kaynaklanıyor. Olabilir, iktidar bu
yönde bir tercihte bulunabilir ama 2013’te 105 bine inen bu sayı şimdi 2019’un
birinci çeyreğinde tekrar 370 bine çıkmış. Sevgili arkadaşlar, kariyer sistemi
altüst olmuş durumda, sınavlar yok. Bu, sözleşmeli personel istihdamından
memuriyete geçiş artık sınavsız bir şekilde insanların kamuda istihdamının
yolunu açmaya dönüşmüştür, bu bir örnek. “Teftiş kurullarını kaldırıyoruz.”
dedi iktidar -o zaman AK PARTİ hükûmetleri vardı- rehberlik ve denetim
hizmetleri başkanlığı kuruldu bakanlıklarda. Şimdi bakıyorum -daha yeni- Sağlık
Bakanlığında ve Enerji ve Tabii Kaynaklar Bakanlığında yeniden teftiş kurulu
başkanlıkları oluşturuldu. Kültür ve Turizm Bakanlığında da denetçinin adı,
denetmenin adı “müfettiş” olarak değiştirildi. Hani bundan vazgeçmiştiniz,
tekrar eskiye niye dönüyorsunuz? Adalet Akademisi bir örnek. Adalet Akademisi
vardı.
(Mikrofon
otomatik cihaz tarafından kapatıldı)
MEHMET
AKİF HAMZAÇEBİ (Devamla) – Sayın Başkan…
BAŞKAN
– Buyurun. 
MEHMET
AKİF HAMZAÇEBİ (Devamla) – Evet, kürsüden uzak kalınca konuşma sürelerini
ayarlayamadık, kusura bakmayın. (CHP sıralarından alkışlar) 
ÖZGÜR
ÖZEL (Manisa) – Estağfurullah. 
LÜTFÜ
TÜRKKAN (Kocaeli) – Bravo Başkan. Bu bir özlemin ifadesi. 
MEHMET
AKİF HAMZAÇEBİ (Devamla) – Sağ olun. 
Şimdi,
Adalet Akademisi güzel bir kurumdu, kaldırıldı bu. Ne kuruldu? Hâkim ve Savcı
Eğitim Merkezi oldu yeni sistemle beraber. Sonra, “Ya, bu olmadı.” denildi,
yeniden Türkiye Adalet Akademisi oluşturuldu, adı yine Türkiye Adalet
Akademisi. Arkadaşlar, yapbozla bunlar olmuyor, bunlar doğru şeyler değil. 
Bakın,
Nizamülmülk, biliyorsunuz, Büyük Selçuklu İmparatorluğu’nun muhteşem veziri,
Alparslan ve oğlu Melikşah’ın veziri. Yirmi dokuz yıl vezirlik yapar, çok güçlü
bir vezirdir. Siyasetname’si muhteşem bir eserdir. Melikşah görev verir
vezirlerine “Bu devlet nasıl daha iyi işler, bir araştırın. Devlet niye
bozuluyor?” diye. Nizamülmülk yazar -bakın, bütün eserin ana teması adalettir,
onun devlet teorisi adalet üzerine oturur- ve şöyle bir cümle kullanır: “Küfr
ile belki amma zulm ile payidar kalmaz memleket.” 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Başkan.
MEHMET
AKİF HAMZAÇEBİ (Devamla) – Son cümlelerim Sayın Başkan, çok teşekkür ediyorum. 
Yine
tarihten bir örnek daha vereceğim: 1912 Balkan Savaşlarında bizim askerimiz
erzakını, mühimmatını, elindeki silahını bırakıp kaçar. 500 bin metrekarelik
Rumeli topraklarını terk ederiz, 5 milyon nüfus göç eder Türkiye'ye. Bunun
nedeni nedir biliyor musunuz arkadaşlar? İki nedeni vardır: Bir, 1908’de
ittihatçı genç subayların belki baş kaldırması olabilir ama asıl ana neden, II.
Abdülhamit’in orduda liyakat yerine sadakati esas alan bir anlayışla subaylara
rütbe vermesidir, terfi sistemini buna göre kurmasıdır. Sultan Abdülaziz’in
tahttan indirilmesinin gerekçelerini, nedenlerini iyi bilen, ordunun yaptığı o
darbeyi iyi bilen Abdülhamit, liyakati bir kenara atmış, sadakati öne çıkarmış
ve Balkan bozgununu bu nedenle yaşamışızdır. Bizim liyakate ihtiyacımız var
arkadaşlar, sadakate değil. 
Teşekkür
ediyorum. (CHP sıralarından alkışlar) 
BAŞKAN
– Soru-cevap talebi yok.
ÖZGÜR
ÖZEL (Manisa) – Efendim, soru-cevaptan önce İç Tüzük 72’ye göre görüşmelere
devam önergem olacak. Soru-cevaba geçilmeden yapılması gerekiyor İç Tüzük’e
göre.
BAŞKAN
– Bir iki arkadaşımız 60’a göre söz talep etmiş.
SERKAN
TOPAL (Hatay) – 60’a göre istemiştim ben de.
BAŞKAN
– Sayın Şevkin, buyurun.
IV.- AÇIKLAMALAR (Devam)
52.- Adana Milletvekili Müzeyyen Şevkin’in, basın kartı
konusunda yaşanan mağduriyetin Cumhurbaşkanlığı İletişim Başkanlığı tarafından
bir an önce sonlandırılması gerektiğine ilişkin açıklaması
MÜZEYYEN
ŞEVKİN (Adana) – Sayın Başkan, gazetecilerin hak ve hukukuyla ilgili görevin
Cumhurbaşkanlığı İletişim Başkanlığına devredilmesiyle birlikte bugüne kadar
sürekli sorun yaşanan basın kartı konusunun adil bir çözüme kavuşturulması
beklenmekteydi. Ne var ki Basın Kartı Komisyonunun lağvedilmesinden sonra yeni
komisyonun henüz oluşturulamaması, bunun sonucunda da gerek mevcut basın kartlı
gazetecilerin kartlarının değiştirilememesi gerekse ilk defa basın kartı alacak
basın mensuplarının kartlarının verilmemesi büyük bir mağduriyet yaratmaktadır.
Cumhurbaşkanlığı İletişim Başkanlığının bu mağduriyetin sonlandırılması için
gerekli çabayı bir an önce göstermesi beklenmektedir. Konunun acilen gündeme
alınmasını diler, Genel Kurulu saygıyla selamlarım.
BAŞKAN
– Sayın Topal…
53.- Hatay Milletvekili Serkan Topal’ın, 696 sayılı
Kanun Hükmünde Kararname’yle sözleşmeli kadroya alınan Millî Eğitim Bakanlığı
bünyesinde çalışan eski taşeron işçilerin sözleşmelerinin iki ay süreyle askıya
alınmasıyla oluşan mağduriyetin önlenmesi gerektiğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Millî
Eğitim Bakanlığı 14 Mayıs 2019 tarihinde valiliklere bir yazı göndererek 696
sayılı Kanun Hükmünde Kararname’yle sözleşmeli kadroya alınan ve Millî Eğitimde
çalışan eski taşeron işçilerin sözleşmelerinin 15 Haziran-14 Ağustos arasında
askıya alınmasını istedi. Yani bu işçilere iki ay maaş ödenmeyecek. Şimdi
Hükûmete soruyorum: İki ay süreyle bu çalışanlar ne yapacak, evlerine ekmeği
nereden götürecek? Okullarda çalışan bu arkadaşların yasal izin süreleri yok
mudur? İzinli sayılmak yerine işten çıkarılmaları ne kadar insanidir? Süre
dolmadan idari bir kararla işlerine devam etmeleri bir an önce sağlanmalıdır,
mağduriyetleri önlenmelidir.
Teşekkür
ediyorum, saygılarımı sunuyorum.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 61
Milletvekilinin Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi (2/1908) ile Plan ve Bütçe Komisyonu Raporu (S.
Sayısı: 68) (Devam)
BAŞKAN
– Teklifin tümü üzerinde İç Tüzük’ün 72’nci maddesine göre verilmiş bir önerge
vardır, önergeyi okutuyorum:
TBMM Başkanlığına
Görüşülmekte
olan kanun teklifinin görüşmelerine İç Tüzük’ün 72’nci maddesi uyarınca devam
olunmasını arz ve teklif ederiz.
 Özgür
Özel Serkan Topal Müzeyyen Şevkin
 Manisa Hatay Adana
 Nihat
Yeşil Mustafa Adıgüzel
 Ankara Ordu
ÖZGÜR
ÖZEL (Manisa) – Karar yeter sayısı talep edelim efendim.
BAŞKAN
– Önergeyi oylarınıza sunacağım ve karar yeter sayısı arayacağım.
Kabul
edenler… Kabul etmeyenler… Kabul edilmemiştir.
ÖZGÜR
ÖZEL (Manisa) – Efendim, karar yeter sayısı yok, “Arayacağım.” dediniz ya.
BAŞKAN
– Var mı bakalım, arkadaşlar bir şey yapsın da…
ÖZGÜR
ÖZEL (Manisa) – “Var.” diyen yoktur herhâlde efendim.
BAŞKAN
– Hayır, hayır, bizim arkadaşlar sayacak.
Karar
yeter sayısı yoktur.
Birleşime
beş dakika ara veriyorum.
Kapanma Saati: 21.37
BEŞİNCİ OTURUM
Açılma Saati: 21.46
BAŞKAN: Başkan Vekili Celal ADAN
KÂTİP
ÜYELER: Şeyhmus DİNÇEL (Mardin), Mustafa AÇIKGÖZ (Nevşehir)
----- 0 -----
BAŞKAN
– Türkiye Büyük Millet Meclisinin 84’üncü Birleşiminin Beşinci Oturumunu
açıyorum.
Manisa
Milletvekili Özgür Özel ve arkadaşlarının verdiği, İç Tüzük’ün 72’nci maddesine
göre görüşmelere devam önergesinin oylamasında karar yeter sayısı
bulunamamıştı. Şimdi önergeyi tekrar oylarınıza sunacağım ve karar yeter sayısı
arayacağım.
Kabul
edenler… Kabul etmeyenler… Kabul edilmemiştir, karar yeter sayısı vardır.
Teklifin
tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
Teklifin
birinci bölümü üzerinde İYİ PARTİ Grubu adına Bursa Milletvekili Sayın İsmail
Tatlıoğlu konuşacaktır.
Buyurun.
(İYİ PARTİ sıralarından alkışlar) 
Süreniz
on dakikadır.
İYİ
PARTİ GRUBU ADINA İSMAİL TATLIOĞLU (Bursa) – Sayın Başkan, Türkiye Büyük Millet
Meclisinin değerli mensupları; hepinizi İYİ PARTİ adına saygıyla selamlarım.
Mayıs
ayı bizim tarihimiz için önemli anlarla dolu bir ay. Yarın, 29 Mayıs 1453’ün
566’ncı yıl dönümü. Sultan Fatih’i ve onun yol arkadaşlarını onurla ve rahmetle
anıyoruz. “Zaman kendi ruhunda olanı doğurur.” diye bir kavram var. O zamanın
yüksek adaleti ve yüksek bilimsel seviyesi Fatih’e İstanbul’un kapılarını açan
temel unsurdur.
İkinci
olarak, 18 Mayıs 1918, Azerbaycan Türk Cumhuriyeti’nin kurulması. Mehmet Emin
Resulzade ve arkadaşlarını kuruluşunun 101’inci yıl dönümünde tekrar onur ve
rahmetle anıyoruz.
Üçüncüsü
de 27 Mayıs 1960, millî iradeye yönelik bir darbe tarihi. Bu kara dönemi, aynı
şekilde, 1961 Yassıada davalarıyla, Salim Başol’la anılan yargı süreciyle de
anıyoruz.
Yine
-devam etmiş- 28 Şubatta Vural Savaş’la anılan yargı sürecini, yine, maalesef 6
Mayıs YSK kararlarıyla devam eden yargı sürecini birlikte gözlemlemekteyiz ve
bir ilerlemenin olmadığını görmekteyiz. 
Parti
olarak her türlü şiddeti kınıyoruz, her türlü cinayetin cezalandırılmasını
istiyoruz çünkü cezalandırılmayan suçlar kazanılmış hak sayılır diyoruz.
Bugün,
Sayın Nevzat Şatıroğlu ve Sayın Özlem Zengin ile 61 arkadaşının hazırladığı 68
sıra sayılı Kanun Teklifi’ni görüşüyoruz. Bu, normal olarak, 22 maddeden
müteşekkil bir torba kanun şeklinde Komisyona geldi ve de şimdi Genel Kurulda.
Öncelikle,
birçok arkadaşımız bahsetti, biz de üzerinde kısaca durmak istiyoruz. Maalesef,
Türkiye Cumhuriyeti’nin Büyük Millet Meclisinin yasa yapma kalitesi düşük. Bu,
bu torba kanun süreciyle daha da düşüyor. Özellikle 24 Haziranda
Cumhurbaşkanlığı hükûmet sistemiyle bir çatı oluşturuldu. Ama bu çatıya uygun
bir altyapı olmadığı için altı boş, zayıf bir süreç ortada. İnanın, bunu
komisyonlarda çok net görüyoruz. Arkadaşlarımız bu kanun teklifini
getiriyorlar. Komisyon Başkanı ve Komisyondaki AK PARTİ’li ve MHP'li
arkadaşlarımızın bütün iyi niyetleriyle bu maddeleri görüşmeye çalışıyoruz.
İnanın, bir bulmaca çözer gibiyiz hepimiz. Bu kanun tekliflerinin arkasındaki
amacı “kanun yapanın maksadı” denilen o büyük kavramı hepimiz anlamak için zor
bir bulmaca çözer gibi uğraşıyoruz. Ve giderek komisyona gelenlerin -kalitesi
demiyorum ama- seviyesi de düşüyor. Bakan yok, genel müdür geliyordu, genel
müdür de yok. Genel müdür yardımcıları, giderek şube müdürleri ve giderek hizmetlilerle
baş başa kalacağımızı düşünüyorum. Ve mesela, bu kanunlarda, bürokrasi artık
bazı sorunları kendi çözeceğine Meclise göndererek yasa üzerinden
çözümlenmesini istiyor. Mesela 1’inci madde, Kültür Bakanlığının döner
sermayesinin kurumlar vergisi muafiyetine tabi tutulması. Çok samimi
söylüyorum, sayın bakan yardımcısıyla görüştüğümüzde o da aynı görüşteydi. Bu
sorun, Maliye Bakanlığı bürokratları tarafından çözülebilecek bir sorun ama
ciddi bir zaman gerekiyor ve ciddi bir gayret gerekiyor. Bunun yerine, Meclise
gönderilerek, bir kanunla muafiyet tanınarak çıkarılması çok daha kolay hâle
gelmiş ve bunu tercih etmişler.
Bakın
vergi kanunlarına. Biliyorsunuz vergilerimiz artık kanunlara sığmıyor ve
muafiyetleri, istisnaları anlamak için yeni uzmanlık alanları oluştu. Biz parti
olarak bu muafiyete olumlu oy kullandık. Evet, yararlıdır ama bunun süreci bu
olmamalı. Doğru bir kanun çıkarma süreci olursa bürokrasi de doğru çalışır.
Bir
başka husus, İstanbul’da bir üniversite, İstanbul Galata Üniversitesi kurulması.
Bu bir vakıf üniversitesi. Bunun niçin Plan ve Bütçe Komisyonunda görüşüldüğünü
ne ben anladım ne de Komisyon mensupları anladı çünkü bu bir vakıf
üniversitesi, bunun bütçesi bizimle alakalı değil; bu, Millî Eğitim
Komisyonunda görüşülmesi, orada irdelenmesi gereken bir kurum. Ha, devlet
üniversitesi olsa tabii ki burada, Plan ve Bütçe Komisyonunda görüşülsün. 
Bunun
gibi, mesela Maden Kanunu’nun da Plan ve Bütçe Komisyonunda görüşülmesi, TRT
çalışanlarının özlük hakları ve disiplinle ilgili işlemlerin de Plan ve Bütçe
Komisyonunda görüşülmesi, herhâlde bu Plan ve Bütçe Komisyonundan işlerin çok
daha kolay geçeceğine olan inançtan kaynaklanıyor. 
Biz
Galata Üniversitesinin kurulmasına da olumlu oy verdik, 202’nci üniversite
oluyor yanılmıyorsam, hayırlı olsun. Üniversiteye karşı olmak mümkün değil,
tabii ki üniversitede kalite arayışımız ve bu talebimiz daha yükselerek devam
ediyor.
Üçüncü
olarak 3, 4, 5 ve 6’ncı maddelere bölünmüş, TRT’nin disiplin işlemleri ve
disiplin amirleriyle ilgili hükümler. Doğrusu TRT’ye artık bir yer bulmamız
lazım. Mesela ben bunu Komisyonda da söyledim, tekrar söylüyorum: Bizim veya
milletin a Haberle bir sorunu yok, geliri gideri özel. Ulusal Kanalla, Halk
TV’yle de bir sorunu yok ama bu TRT’yi özelleştirme üzerinden AK PARTİ’ye
vermek millet için daha hayırlı bir iş olacaktır diye düşünüyorum. Neden? Çünkü
en azından bundan sonraki finansmanı milletimizin vergileriyle ve elektrik
faturaları üzerinden kesintilerle olmaz. Çünkü TRT’nin, özellikle televizyonun
faaliyetlerine baktığımızda, artık devletin televizyonu olmaktan çıkmış. Ben
başımdan geçen bir olayı tekrar söyleyeyim. İstanbul’da, VIP salonunda bir
sabah, televizyonun başında bir Katarlı benden yardım istedi, uluslararası bir
kanal bulmamı istedi ve ben gittim, baktım ki kumandada ya a Haber var ya
kapanıyor televizyon. Bunu Dışişleri Bakanıyla da Cumhurbaşkanı yardımcısıyla
da paylaştım. Bana dedi ki: “Bu, devletin kanalı mı?” Ben biraz utandım, öyle
sayılır dedim. Dışişleri Bakanımıza da rica ettim, dedim ki: Hiç olmazsa TRT
yapın da devlet kanalımız olsun, biz öyle takdim edelim. Bunları, bu kurumları
-siyasallaştırmamak demiyorum- partilileştirmemek lazım çünkü nihayetinde bunun
altında hepimiz bir maliyetle karşı karşıya kalırız. 
Teklifin
8’inci ve 9’uncu maddeleri, Maden Tetkik ve Arama uhdesindeki ruhsatların
bölünmesi. Sayın Başkan çağırdı, Sayın Genel Müdür Yardımcımız geldi ama
samimiyetle söylüyorum, bunun temel maksadını anlamış değiliz. Evet, 100
birimlik bir alanın 10 birimi belli bir yere getirilmiş ve bu ihale edilmek
isteniyor ama buradaki temel amacı ve uygulamadaki durumun nasıl bir sonuç
doğuracağını biz anlamış değiliz. Eğer maksadı varsa ya bize anlatan
bürokratlar bu işi bize anlattıkları kadar biliyorlar ya da onlar da bizim gibi
bu işi yazıldıktan sonra görmüş durumdalar. 
Bir
başka konu olan -daha sonraki maddelerde ama- köprü geçişlerine de olumlu oy
verdik. 
Bakın,
bu teklifin maddeleri, bu torba kanun teklifi ve kanun yapma kalitemiz o kadar
düşük ki şu teklife baktığınızda göreceksiniz, Üç dört tane konuda, özellikle
Maden Tetkik ve Aramayla ilgili şubat ayında yapılmış düzenlemeleri tekrar
düzenlemek için bir teklif getirildi.
(Mikrofon
otomatik cihaz tarafından kapatıldı) 
BAŞKAN
– Toparlayalım.
İSMAİL
TATLIOĞLU (Devamla) – Ya, şubat ayında yani -mart, nisan, mayıs- üç ay önce
kanun çıkarmışız, düzenleme yapmışız, bunu düzeltmek için tekrar bütün Meclisin
enerjisini harcıyoruz.
Sözlerime
son vermeden önce benim sizden bir ricam, teklifi getiriyorsunuz, lütfen bunun
peşinden Genel Kurula gelin. Ben Bursa’daki arkadaşlara teşekkür ederim, hiç
olmazsa onlar kalabalık hâlde geliyorlar ve Meclisteki bu sorunu aşağı yukarı
çözme gayretinde oluyorlar.
Sonsuz
teşekkür ederim.
Saygılar.
(İYİ PARTİ sıralarından alkışlar) 
BAŞKAN
– Milliyetçi Hareket Partisi Grubu adına Konya Milletvekili Sayın Esin Kara
konuşacaklardır.
Buyurun.
(MHP sıralarından alkışlar)
Süreniz
on dakika.
MHP
GRUBU ADINA ESİN KARA (Konya) – Sayın Başkan, büyük Türk milletinin değerli
milletvekilleri; görüşülmekte olan 68 sıra sayılı Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi’nin birinci bölümü
üzerinde Milliyetçi Hareket Partisi Grubu adına söz almış bulunmaktayım. 
23
Mayıs 2019 gecesi, Milliyetçi Hareket Partisi Doğanhisar İlçe Belediye Başkanımız
İhsan Öztoklu, haince, alçakça, şerefsizce tezgâhlanan bir pusu sonucu
kalbinden bıçaklanarak şehit edilmiştir. İhsan Öztoklu ne ilk ülkücü şehittir
ne de son olacaktır, biliyoruz. Bildiğimiz bir şey daha vardır ki o da
ülkücülerin kıyamete kadar davalarına, devletlerine sahip çıkacağıdır.
Başkanımıza Yüce Allah’tan rahmet, ailesine ve camiamıza başsağlığı diliyorum.
“Yer,
gök, deniz tükenir, Oğuz’da er tükenmez. Oğuz’da er tükense âlemde şer
tükenmez.”
27
Mayıs ülkücü şehitleri anma günüdür. 27 Mayıs 1980’de şehit edilen Gümrük ve
Tekel Bakanımız Sayın Gün Sazak’ı rahmet ve minnetle anıyorum. 4 Ocak 1968’de
Ankara Site Yurdunda orucunu açtıktan birkaç dakika sonra şehit edilen Ruhi
Kılıçkıran’dan, 23 Mayıs 2019’da katıldığı bir iftar programı sonrası siyasetin
Kabilleri tarafından haince pusuya düşürülerek şehit edilen İhsan Öztoklu’ya
varıncaya kadar bütün ülkücü şehitlerimizi rahmet ve minnetle anıyorum,
mekânları cennet olsun.
Sayın
Başkan, değerli milletvekilleri; kanun teklifinin 1’inci maddesiyle 2252 sayılı
Kültür Bakanlığı Döner Sermaye Kanunu’nun 7’nci maddesine yapılan ekle döner
sermaye hizmet ve faaliyetleri, kurumlar vergisinden muaf bırakılmaktadır.
Ancak bu muafiyetin Gelir Vergisi Kanunu ve Kurumlar Vergisi Kanunu’nca
yapılacak kesintilere etkisinin şümulünün olmaması öngörülmektedir. Kültür
Bakanlığımızın ülkemizin tanıtımına ve turizm gelirinin artırılmasına yönelik
bu tür faaliyetlerinin kurumlar vergisinden muaf kılınarak desteklenmesini
olumlu karşılamaktayız. 
Kanun
teklifinin 2’nci maddesinde Bulut Eğitim Vakfı tarafından kamu tüzel kişiliğine
sahip “İstanbul Galata Üniversitesi” adıyla bir vakıf üniversitesi kurulması
öngörülmektedir. Ülkemizde daha önce de birçok başarılı örneği olan vakıf
üniversitelerinin burslu olarak okuma imkânı sağlayarak birçok dargelirli
ailenin evlatlarına eğitim sunmasını olumlu karşılamaktayız. 
Kanun
teklifinin 3’üncü, 4’üncü, 5’inci ve 6’ncı maddeleri, 11 Kasım 1983 tarihli ve
2954 sayılı Türkiye Radyo ve Televizyon Kanunu’nun 56’ncı maddesine ek A, B, C,
D maddeleriyle disiplin cezalarıyla ilgili hükümleri düzenlemektedir. 56/A
maddesinde disiplin cezasının disiplin amirinin, 56/B maddesinde disiplin
cezaları, uyarma, kınama, aylıktan kesme, kademe ilerlemesinin durdurulması,
işten çıkarma hükümleri 657 sayılı Kanun’un 125’inci maddesinde yer alan
hükümler çerçevesinde atıfta bulunularak düzenlenmiştir. 56/C maddesinde
disiplin cezalarının uygulama esasları hükme bağlanmıştır. 56/D maddesi’yle
görevden uzaklaştırma hükümleri düzenlenmiştir.
Ülkemizin
resmî yayın kurumu olan Türkiye Radyo ve Televizyon Kurumuna önemli görevler
düşmektedir. Toplumumuzun ahlak yapısına, millî değerlerine, manevi ve tarihî
değerlere uygun programlar yapılmasına ülke olarak ihtiyacımız bulunmaktadır.
Türk milletinin aile yapısını bozmaya yönelik dizi ve programlar, televizyon
kanallarında birbirleriyle yarış hâlindeyken, millî ve manevi değerlerimizi ön
plana çıkaran programların artması temennimizdir. 
Kanun
teklifinin 7’nci maddesiyle Maden Tetkik ve Arama Genel Müdürlüğünün
uhdesindeki ruhsatları bölerek aynı alan için birden fazla ruhsat verebilme
hakkı tanınmaktadır. 
Kanun
teklifinin 8’inci maddesiyle yer altındaki maden işletmelerinde faaliyet
gösteren kamu kurum ve kuruluşlarının yer altındaki işlerine ilişkin sözleşmelerde
mevzuat değişikliği nedeniyle oluşan fiyat farklarının ödenmesi yerine, bu fark
için kömür fiyatlarındaki artışın da dikkate alınarak, destek tutarının
belirlenmesine ilişkin usuller düzenlenmiştir. 
Kanun
teklifinin 9’uncu maddesiyle 2018 yılı devlet hakkı beyan, tahakkuk ve
tahsilatının yapılmaması öngörülmüştür. 
Kanun
teklifinin 10’uncu maddesiyle Maden Tetkik ve Arama Genel Müdürlüğü tarafından
hazırlanan kaynak veya rezerv raporları olan madenler için bu kanunun yayımı
tarihinden itibaren altı ay içerisinde Genel Müdürlüğe başvurulması hâlinde,
Maden Tetkik ve Arama Genel Müdürlüğüne bu sahalar için buluculuk hakkı
verilmesi öngörülmektedir. 
Kanun
teklifinin 11’inci maddesiyle 3238 sayılı Savunma Sanayii ile İlgili Bazı
Düzenlemeler Hakkında Kanun’un 10’uncu maddesindeki “acil” kelimesi çıkarılarak
Emniyet Genel Müdürlüğünün istihbarat ve güvenliğe ilişkin tüm ihtiyaçlarının
Savunma Sanayii Destekleme Fonu’ndan karşılanması sağlanmaktadır. 
Kanun
teklifinin 12’nci maddesiyle Kırıkkale Merkez ili Bahşili ilçesinin adının
“Bahşılı” olarak değiştirilmesi öngörülmektedir. 
Sayın
Başkan, değerli milletvekilleri; 28 Mayıs 1918 tarihinde bağımsızlığına kavuşan
tek millet-iki devlet, kardeş ülke, can Azerbaycan’ın kuruluşunun 101’inci
yılını kutluyorum. Buradan Azerbaycan’daki soydaşlarımıza saygı ve selamlarımı
iletiyorum. 
Kalan
süremde seçim bölgem olan Konya’mızın bazı sorunlarına değinmek istiyorum.
Tarım kenti olan -verimli Konya Ovası- Konya, Gıda, Tarım ve Hayvancılık
Bakanlığı tarafından açıklanan kenevir ekilen iller içerisinde maalesef
bulunmamaktadır. Cumhurbaşkanımıza ve sayın bakanımıza buradan seslenmek
istiyorum: Kenevir ekilen iller içerisinde Konya’nın da yer alması hem
ekonomimize katkı sağlayacaktır hem de hava kirliliğinin temizlenmesinde çok
önem arz ettiği için, bu ürünün Konya’da da üretilmesini istiyoruz. 
Maalesef,
Konya’mızda bir sivil havaalanı bulunmamaktadır. Biz, 3’üncü Ana Jet Üssü’ne
ait askerî havaalanını kullanmaktayız ve sadece İstanbul-Konya arası
seferlerimiz bulunmakta. Biz diyoruz ki haftada bir bile olsa Konya’ya diğer
illerle bağlantı sağlayacak uçak seferleri düzenlensin, böylelikle Konya
turizmine de bir katkı sağlansın. 
Her
milletvekilimiz buraya geldiği zaman kendi şehrinin yemeklerini övüyor. Ben de
diyorum ki gastronomi şehri olarak bilinmesek bile, Konya’da yaprak sarması
küçük ve böyle kalın sarılır ve Konya’dakinin lezzetini hiçbir yerde
bulamazsınız. Su böreğinin yufkaları tek tek elde açılmayıp suda haşlanmadığı
müddetçe ve odun ateşinde pişmezse Konyalı ona “su böreği” demez. “Bamya
çorbası” denince Konya akla gelir ve diyorum ki birçok şehir ve muadilleri
sahip çıkmaya kalksa da “etli ekmek” denince akla Konya gelir ve bu lezzetleri
tatmak için ben hepinizi inşallah Konya’ya bekliyorum. 
Yine,
konuşmamı ülkücü şehitlerimiz için Sayın Liderimiz Doktor Devlet Bahçeli’nin
söylemiş olduğu bir sözle kapatmak istiyorum: “Asırların derinliklerinden dalga
dalga yükselen ‘Ey Türk, titre ve kendine dön.’ çağrısına kulak veren onlardı.
Zamanın dar kalıplarına sığmayıp taşan, hıyanete meydan okuyup bozkurt gibi
ileri atılan onlardı. Ülkemizi yabancı ve gayrimillî akımların tasallutuna
almak isteyenlere engel olan, Türk milletinin bekası için muazzam bir duruş ve
tavır gösteren gene onlardı.”
Tüm
ülkücü şehitlerimizi rahmet ve minnetle anıyorum. 
Gazi
Meclisimizi ve bizi izleyen büyük Türk milletini saygıyla selamlıyorum. (MHP ve
AK PARTİ sıralarından alkışlar)
BAŞKAN
– Halkların Demokratik Partisi Grubu adına Ankara Milletvekili Sayın Filiz
Kerestecioğlu konuşacaktır. 
Buyurun.
(HDP sıralarından alkışlar)
Süreniz
on dakika. 
HDP
GRUBU ADINA FİLİZ KERESTECİOĞLU DEMİR (Ankara) – Sayın Başkan, değerli
milletvekilleri; önümüzdeki torba kanundaki tekliflerden biri, yeni bir vakıf
üniversitesi açılması. Bir üniversitenin açılması, normalde çok önemli bir
adımdır aslında. Bu ülkenin köklü üniversitelerinin -işte, Ankara, İstanbul
üniversiteleri ve bazı köklü üniversiteler gibi- bu ülke için yetiştirdiği
akademisyenlere ve öğrencilere baktığımızda, gerçekten, yeni bir akademik
kurumun açılmasını heyecanla karşılamamız gerekir ama maalesef, bu mümkün
olmuyor. Çünkü siz, değerli arkadaşlar, en nitelikli binlerce akademisyeni
üniversitelerden ihraç ettiniz. Üniversiteler özerkliğini yitirmiş; özgür,
bağımsız, bilim üretmesi gereken bütün kurumlar da baskı altında. 
Son
dört yılda kurulan 21 devlet üniversitesinin öğretim elemanı başına düşen
makale sayısı toplam 0,10 arkadaşlar; 0,10 akademik makale sayısı. Önemli
uluslararası akademik dergilerde yayımlanan makale ise yok denilecek kadar az.
“Her şehre bir üniversite” projesi bitti, 2’nci üniversiteler ve sayısız vakıf
üniversiteleri kuruldu. Söylemekten üzüntü duyuyorum ama “Artan genç işsizliği
karşısında nasıl vakit kazanırız?” demekten başka bir şey değil bu yeni
üniversiteler. 14-24 yaş grubundaki genç nüfustaki işsizlik oranı 23,6.
Sorarlarsa “Onlar işsiz değiller, öğrenciler.” mi diyeceksiniz? 
Gençleri
en verimli çağlarında, yeni kurulmuş üniversitelerde diploma umuduyla
oyalıyoruz. Mezun olunca ise yine işsizlik. Bugün 4 işsizden 1’i üniversite
mezunu. Sonra da “Her üniversite mezunu, iş bulacak diye bir şey yok.” deriz ve
hiçbir sorumluluk almayız, ne olacak. Böyle olmaz arkadaşlar. İşsizlik, iş
bulamayan yurttaşların yetersizliği veya beceriksizliği değil, ekonomi yönetiminde
söz sahibi olanların beceriksizliği ve yeteneksizliğidir ki bu beceriksizlik de
en fazla gençleri etkiliyor maalesef.
Teklifte
yer alan bir başka konuyla ilgili bir soru sormak istiyorum, cevabı çoktandır
unutulmuş bir soru bu. “Tarafsız kamu yayıncılığı” ne demektir? Halk tarafından
finanse edilen bir yayın organının halka, doğru, bağımsız, tarafsız bilgi
vermeyi hedefleyen bir yayın politikasının, halk tarafından denetlenmeye açık,
şeffaf ve hesap verebilir bir yapısının olması; tarafsız kamu yayıncılığı bu
demek. Mesela, seçim döneminde tüm siyasi partilere, tüm adaylara dengeli bir
şekilde yer verilmesi yani TRT’nin yaptığının tam tersi. AKP’ye 146 saat -bunu
iyi dinleyin arkadaşlar- MHP’ye 18 saat lehte yer verirken CHP’ye 21 saat
lehte, 17 saat aleyhte; İYİ PARTİ’ye 4 saat lehte, 3 saat aleyhte ve şok şok
şok, HDP’ye ise 36 saniye lehte, 3 saat aleyhte yer verdiğinde buna, tarafsız
kamu yayıncılığı değil, yandaş yayıncılık diyoruz. 
Burada
TRT’nin yanlı yayıncılık anlayışına son vermek üzere aslında bir araya gelmemiz
gerekirdi. Oysa bir buçuk yıldır, bir disiplin yönetmeliği olmaksızın, her
şeyin genel müdürün iki dudağının arasında olduğu bir düzen sürüyor TRT’de ve
şimdi, bu yeni düzenlemeyle de işler kılıfına uyduruluyor. Bu teklif, Temmuz
2018’de çıkarılan 703 no.lu KHK’yle TRT’de başlayan siyasi kadrolaşma sürecinin
bir parçasıdır; sürgün, disiplin cezaları, soruşturmalar ve istihdam fazlası
personel uygulaması. Yıllardır TRT’de tecrübe kazanmış, birikimli ve üretken
personelin “istihdam fazlası personel” uygulamasıyla mesleğini icra etme hakkı
yok sayılıyor, nitelikli personel niteliksizleştiriliyor. Soruyoruz: Bunun nesi
kamu yararına? 
Yine
bir şok haber daha: Bakın, TRT’de Çince masasına bakan kişi istihdam fazlası
listesine alınınca yerine atanan kişi Çince bilmiyor. Nece konuşturmayı
düşünüyorsunuz Çince bilmeyen bu arkadaşı, bilmiyoruz ama Çince bilen personel
“istihdam fazlası” diye açığa alınmış. 
Arkadaşlar,
kendi personelini fazlalık olarak gözden çıkarırken şirketler aracılığıyla
yüzlerce kişiyi işe alarak, güvencesiz çalışmayı dayatarak sadece TRT’de değil,
tüm kamu kurumlarında tek adam rejimi, siyasi kadrolaşma ve biat kültürü işte
böyle inşa ediliyor. Al gülüm, ver gülüm göründüğünüz ekranlarda size oy veren
insanlar bile artık sadece sizi görmekten bıkmış durumdalar -inanın böyle bu
durum- ve sizin yandaş politikalarınızdan da usanmış durumdalar. 
Teklifteki
bir başka facia, madenle ilgili maddeler. Madenlerde bunca facia, bunca cinayet
yaşadık, Soma’da 301 insanımızı kaybettik bu katliamda. Defalarca dile getirdik
hem ülke kaynakları açısından kritik hem de çok fazla iş cinayetinin yaşandığı
maden iş kolu, kamu tarafından işletilmelidir. Madenlerin küçük parçalar
hâlinde özelleştirilmesi, redevans ve taşeron sistemi daha fazla yaygınlaştırılırsa
bu ancak iş cinayetlerini artırır. Daha geçen yıl 3 bine yakın maden işçisi,
redevansa karşı maden ocağından çıkmama eylemi yaptılar ama siz yine bu
teklifte aynı yanlışta ısrarcısınız maalesef. 
Bu
ülkede hiçbir para, hiçbir fon, amacı için kullanılmıyor arkadaşlar. Savunma
Sanayii Fonu, savunma teknolojisi denilen savaş teknolojisi araştırmaları için
oluşturulmuş bir fon. Bu fon şimdi zorunlu olmayan hâllerde de Emniyet Genel
Müdürlüğüne aktarılabilecek. Sözüm ona toplumsal düzeni korumak için var
Emniyet Genel Müdürlüğü. Peki, neden savaş yatırımları için ayrılan bütçeyi
Emniyet Genel Müdürlüğüne aktarıyorsunuz? Toplumla, yurttaşla mı
savaşıyorsunuz? Emniyet Genel Müdürlüğü bir zahmet her gün öldürülen kadınlara
şiddeti önlemek için uğraş versin mesela, asıl uğraşı bu olmalı. 
Ayrıca
Türkiye’nin her yerinden kadınlar savaş travmasıyla eve dönen erkeklerden de
şiddet gördüler arkadaşlar. Savaşla kışkırtılan erkeklikle de yaşamak zorunda
kaldılar ve bu yüzden de ölüyorlar. Artık savaşın değil, barışın sözünü etmek
istiyoruz, bunu duymak istiyoruz. Bugün “barış” üzerine konuşurken bir
müjdeden, Türkiye’de yaşayan herkese umut olacak bir değişimden değil de sanki
kötü bir haberden bahsediliyormuş gibi. “Barış” dediğiniz zaman böyle oluyor.
Oysa 1980’den bugüne 6.904 sivil faili meçhul cinayetler, işkence ve zorla
kaybedilerek öldü. Meclisin resmî rakamları bile 1984-2012 yılları arasında
toplam can kaybının bu ülkede 35.576 kişi olduğunu söylüyor. Bu savaş hâli,
yalnızca Kürtleri yoksul bırakmadı, Türkiye’nin eğitime, sağlığa, yatırıma
aktaracağı parayı acımasızca heba etti. 
Barış,
elbet devletle olur ama o barış topluma yayılmadan da hakiki bir barış tesis
edilemez. Barış açık kapılarla yapılır, sonuna kadar açık kapılarla yapılır ki
akademisyenler çıkıp “Bu suça ortak olmayacağız.” diyebilsinler. Ardından
örneğin bir AK PARTİ seçmeni çıkıp “Ben artık ne savaşa para harcansın ne
canlar yitirilsin istiyorum.” diyebilir. Bir öğretmen “Çocuklar ölmesin.”
diyebilsin ve sağduyudan yana eller de korkmadan onu alkışlayabilsinler. 
Artık
kim kiminle anlaştı, hangi pazarlıktı, bunları duymak istemiyoruz arkadaşlar. 
Sayın
Başkan, bitireceğim müsaade ederseniz. 
(Mikrofon
otomatik cihaz tarafından kapatıldı)
BAŞKAN
– Buyurun toparlayın. 
FİLİZ
KERESTECİOĞLU DEMİR (Devamla) – Topluma yayılacak vesayetsiz, kapsayıcı, adil,
şeffaf ve kadınların eşit yer bulduğu bir barışı istiyoruz. Daha demokratik,
daha huzurlu, daha barışçıl bir toplum için yani gelecek için artık bir adım
atmalıyız hem de kapıları sonuna kadar açarak. Bunu tüm partiler, tüm toplum
birlikte yapmalıyız. Artık “Sen şununla görüştün, sen bununla anlaştın.”
lafları bitmeli ve son bulmalı bu Mecliste. Herkesin aynı noktada durup geçmişe
ve geleceğe aynı gözlerle bakması gerekmez belki ama eğer birlikte yaşıyoruz
diyorsak, hâlen bizi toplum yapan ortaklıklarımız varsa acıları birlikte
iyileştirip barış için birlikte sevinebilmeliyiz. Artık bayramlarda
birbirimizin yaralarını sarıp derman olabilmeliyiz. 
Konuşmama
son verirken teklifin 12’nci maddesinde Bahşili ilçesinin adı “Bahşılı” olarak
değiştiriliyor, gerekçesi de çok güzel. 
(Mikrofon
otomatik cihaz tarafından kapatıldı)
BAŞKAN
– Toparlayın. 
FİLİZ
KERESTECİOĞLU DEMİR (Devamla) – “Vatandaşlar arasında öyle kullanılıyor.”
deniyor gerekçesinde tıpkı Dersim’in adının Dersim olduğu gibi. Herkes için
demokrasi, herkes için adalet diliyorum. 
Saygılar
sunuyorum. (HDP sıralarından alkışlar) 
BAŞKAN
– Cumhuriyet Halk Partisi Grubu adına Ankara Milletvekili Sayın Bülent Kuşoğlu
konuşacaklardır. 
Buyurun.
(CHP sıralarından alkışlar) 
Süreniz
on dakikadır. 
CHP
GRUBU ADINA BÜLENT KUŞOĞLU (Ankara) – Sayın Başkan, değerli arkadaşlarım;
hepinizi saygıyla selamlıyorum. 68 sıra sayılı Kanun Teklifi üzerinde grubum
adına söz aldım. 
Değerli
arkadaşlar, tümü üzerindeki konuşmamda da belirttim, ekonominin bu kadar
sıkıntılı olduğu, vatandaşımızın, halkın bu kadar sıkıntılı olduğu bir dönemde,
kriz içerisinde olduğumuz bir dönemde Türkiye Büyük Millet Meclisinde bu tür
kanunların görüşülmesi gerçekten üzüntü verici. Halkın beklediği, bizden umduğu
kanunlar bunlar değil, Türkiye Büyük Millet Meclisi olarak bizim yapmamız
gereken çalışmalar bunlar değil. Halkın dertlerine derman olmamız lazım, bu
sorumluluğumuzu yerine getirmemiz lazım. 
Hem
“Dünyada ekonomi değişiyor, bir değişim içerisinde, dünya düzeninde sancılar
var, sıkıntılar var.” diyoruz hem de bu sancılar, sıkıntılar karşısında hiçbir
şey yapmıyor, seyrediyoruz. Hâlbuki dünyadaki bu değişimi çok iyi okumamız,
Batı’dan Doğu’ya kayan güç dengesini çok iyi gözlemlememiz, bizim de ona göre
Türkiye olarak bu değişim içerisinde yer almamız lazım, değişimi okumamız
lazım, ekonomideki değişime göre hareket etmemiz lazım, yeni politikalar
geliştirmemiz lazım ve bu konularla ilgili olarak bu Meclisin yapabileceği çok
şey var. Maalesef, bunlarla ilgili olarak seyirci durumundayız. 
Türkiye’den
önemli ölçüde para kaçıyor yurt dışına. Deminki konuşmamda güvenle ilgili
birçok endeksten bahsetmiştim. Özellikle 2016 ve 2017 yıllarında 6 bin dolar
milyoneri hesabı yurt dışına çıkmış yani 1 milyon dolar ve üzerindeki hesaplar
yurt dışına çıkıyor, 2016’da 6 bin, 2017’de 6 bin. Bu konuda dünyada 3’üncüyüz
ama Çin ve Hindistan bizden önce geliyor. Çin ve Hindistan’ın nüfusu 1 milyar
ve üzeri. Onların nüfusuna bakınca, nüfusa göre kıyaslayınca dışarıya giden
milyoner sayısında, döviz hesabı sayısında, dolar hesabı tutarında biz
1’inciyiz dünyada, anormal ölçüde para yurt dışına çıkıyor, kaçıyor. Şimdi,
bunlara çözüm bulmak varken biz bu konularla uğraşıyoruz maalesef. Halbuki
bunlar çok önemli. Neden kendi vatandaşımız parasını yurt dışına kaçırır, ülke
bu durumdayken, bu kadar sıkıntılıyken? Bunlarla uğraşmamız gerekirken maalesef
nelerle uğraşıyoruz. 
Şimdi,
bu birinci bölümde Kültür Bakanlığı DÖSİMM (Döner Sermaye İşletmesi Merkez
Müdürlüğü) kurumlar vergisinden muaf kılınıyor. Tam olarak öğrenemedik, ilk
defa mı bir döner sermaye işletmesi kurumlar vergisinden muaf kılınıyor? Biraz
önce anlattım, döner sermaye işletmesi bir kuruma bağlı, bakanlığa bağlı;
bakanlık, kamu kurumu olarak faaliyet gösteriyor zaten, bir kamu kurumu olarak
vergilenmiyor, vergilenmemesi de gerekiyor. Döner sermaye işletmesi, adı
üzerinde işletme, vergilenmesi gerekiyor. Eğer vergilenmeyecekse, piyasadaki
koşullara uygun çalışmayacaksa, rekabet etmeyecekse o zaman kamu kurumu olması
lazım, döner sermaye işletmesine gerek yok. Niye döner sermaye işletmesini
kurumlar vergisinden muaf kılıyoruz ki, böyle bir anlayış olamaz ki. 
Ayrıca
üşenmedim değerli arkadaşlarım, bakın, Kültür ve Turizm Bakanlığı Sayıştay
denetim raporu bu, 2017’nin. Döner sermaye işletmesinin raporu da var burada.
İşte burada tabloları var, döner sermaye işletmesinin gelir gider tablosu, 74
milyar lira zararlı. Kurumlar vergisi yok ki -arkadaşlar da ifade ederler- son
üç yılda da zaten kâr etmemiş. Nereden kurumlar vergisi çıkıyor da biz gecenin
bu saatinde, ramazanın şu gününde bununla uğraşıyoruz, ne anlamı var bu işin?
Bakın burada eğer döner sermaye işletmesiyle uğraşacaksak daha önemli şeyler
var. Sayıştay anlatmış “Müze ve ören yerleri gişelerinin kiraya verilmesi
işiyle ilgili olarak muhammen bedelin yanlış hesaplanması.” Bunları yapamıyor
da… Bulgu 2 “Yeteri kadar avukat bulunmasına rağmen kurum davalarının takibi
için avukatlık hizmeti dışarıdan alınıyor.” diyor, yeteri kadar avukat varken.
7 tane bulgusu var, 7 eleştirisi var döner sermaye işletmesiyle ilgili 2017’de.
Yani bunları görmeyeceğiz, düzeni bozan, döner sermaye işletmesi mantığına
aykırı, kamu mantığına aykırı getirip bir iş yapacağız burada. Bunu açıklamak
bile mümkün değil, hakikaten mümkün değil. Ben de utanıyorum bunları söylemeye
ama getirilmiş, ne yapalım, bunları eleştirmek zorundayız. Ama bunun doğru
olduğunu hiç kimse de iddia edemez, gerçekten iddia edemez. Yani Allah’tan
biraz korkmak lazım ya bunları getirirken. 
Şimdi
Galata Üniversitesiyle ilgili…
Bir
şey daha söyleyeceğim: 1’inci madde daha, şöyle: Döner Sermaye Kanunu 7’nci
maddesinde bir değişiklik yapılıyor, bununla kurumlar vergisinden muaf
kılınıyor. Kanun yazımında, bir kere Kurumlar Vergisi Kanunu’nda bu muafiyetin
olması lazım, muhakkak olacaksa. Kanun yazımında böyledir yazım tekniği
açısından. Kurumlar Vergisi Kanunu’nda yer alması lazım bunun. Ayrıca,
değişiklik yapılan madde şöyle: Döner sermaye işletmeleriyle ilgili 7’nci
madde. Maddeye bir ilavede bulunuluyor. Fakat maddenin üstü şu şekilde değerli
arkadaşlarım, özellikle hukukçular baksın: “Kültür Bakanlığı Döner Sermayesi
1050 sayılı Muhasebei Umumiye Kanunu, 2490 sayılı Artırma, Eksiltme ve İhale
Kanunu ile bu kanunların ek ve değişiklikleri hükümlerine bağlı değildir.”
deyip bir fıkra ilave ediyoruz. 1050 sayılı Muhasebei Umumiye Kanunu yok ki
artık. 2490 sayılı Artırma Eksiltme Kanunu’nun zaten ilgili maddeleri değişti,
bunu niye koyuyoruz? Ben bunu Komisyonda söyledim, “Efendim, başka yerlerde de
var. Sadece bu maddede değişiklik yaptığımız için 1050 sayılı Muhasebei Umumiye
Kanunu’yla ilgili değişikliği, Artırma Eksiltme Kanunu’yla ilgili değişikliği
dercetmedik.” dediler. Baktım sonra, üşenmedim, yokmuş, başka hiçbir maddesinde
yokmuş böyle bir değişiklik. Döner Sermaye Kanunu’nun 2252 sayılı Kültür
Bakanlığı Döner Sermaye Kanunu’nda başka bir şekilde Muhasebei Umumiye Kanunu
ve 2490 sayılı Artırma Eksiltme Kanunu’nda değişiklik yok. Bunun da değişmesi
şart. Olmayan kanunlar burada zikrediliyor, biz kanun değişikliği yapıyoruz, o
maddeye ilavede bulunuyoruz, bunu da değiştirmiyoruz. Böyle bir saçmalık
olamaz. Bunu da buraya getiren, bu Meclisle dalga geçenlerle ilgili olarak da
gereği yapılmıyorsa ben ne diyeyim artık? Yani, bakın, başında da buraları yöneten
insanların olması lazım, dalga geçilmemesi lazım; bilmiyorsa yapmaması lazım bu
işi. 
Galata
Üniversitesi konusu… Şimdi, üniversiteler, bu konular gündeme geldiği zaman,
bir kanun değişikliği gündeme geldiği zaman konuyu da, ilgili kurumları da
oturup tartışmak, konuşmak lazım. Galata üniversitesi konusu geliyor; YÖK’ü
konuşmamız lazım, üniversitelerimizin durumunu konuşmamız lazım,
üniversitelerimizin içinde bulunduğu sıkıntıları konuşmamız lazım. 200 küsur
olmuş. Plan ve Bütçe Komisyonunda bunu görüşüyoruz, ilgili komisyonda
görüşmüyoruz. İsmi ayrıca, belirttiğim gibi, sorun; Galatasaray Üniversitesi
varken bir Galata Üniversitesi daha kuruyoruz. Birbirine karıştırıyor insanlar,
karıştırılabilir. Anlamak mümkün değil.
3,
4, 5 ve 6’ncı maddeler TRT’yle ilgili. TRT’nin masaya yatırılması gerekiyor.
TRT 150 civarında çalışanını başka kurumlara sürdü. Niçin bunlar yapılıyor?
Bunların bir gerekçesi olması lazım. Eğer bu konuları görüşüyorsak TRT’yi de
oturup masaya yatırması lazım bu yüce Meclisin, TRT’yi de konuşması lazım;
biraz önce arkadaşlarımız bahsetti, TRT’nin birçok yanlışı var, bunların burada
görüşülüp konuşulması lazım, burada TRT’yle ilgili yöneticilerin hesap vermesi
lazım. 
Maden
Kanunu’nda değişiklik yapıyoruz. Devlet hakkı bedellerinde gerçekleştirilen
artışları 2018 yılı için uygulamıyoruz, 2018’deki bu artışları uygulamıyoruz.
Devlet desteği veriyoruz. Neden yapıyoruz? Bunun ne getirdiğini, ne
götürdüğünü, kaç kuruş faydası olacağını hiçbir şekilde hesaplamamışız, etki
analizi yok, kanun değişikliği yapıyoruz. Gerçekten dalga geçilir gibi yani bu
yüce Meclisle dalga geçirilir gibi. Bunların kabul edilmemesi lazım; Meclis
Başkanının, özellikle iktidar milletvekillerinin, sorumlu olanların bunları bu
yüce Mecliste kabul etmemesi lazım bu şekilde. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Kuşoğlu.
BÜLENT
KUŞOĞLU (Devamla) – Teşekkür ederim Sayın Başkan.
3238
sayılı Savunma Sanayii ile İlgili Bazı Düzenlemeler Hakkında Kanun’da
değişiklikler yapıyoruz.
12’nci
olarak da en önemli değişiklik, Sayın Vekilim, sizin memleketle ilgili
“Bahşili”yi “Bahşılı” yapıyoruz, memleketi kurtarıyoruz bu şekilde.
RAMAZAN
CAN (Kırıkkale) – Tamam.
BÜLENT
KUŞOĞLU (Devamla) – Değerli arkadaşlarım, gerçekten memleketin durumu bu kadar
sıkıntılıyken, hem ekonomiyle ilgili hem dış politikayla ilgili hem toplumsal
birlik, beraberliğimizle ilgili, barışla ilgili bu kadar sorun varken bu
ramazan günü, bayram öncesi bunlarla uğraşmamız yazık günahtır. Tekrar
üzüntülerimi bildiriyorum. Belki konuşma fırsatım olamaz, herkese iyi bayramlar
diliyorum.
Saygılar
sunuyorum efendim. (CHP ve İYİ PARTİ sıralarından alkışlar)
BAŞKAN
– Teşekkürler Sayın Milletvekili.
Gruplar
adına yapılan konuşmalar tamamlanmıştır.
Teklifin
birinci bölümü üzerinde şahsı adına ilk olarak İstanbul Milletvekili Sayın
Erkan Baş konuşacaktır.
Buyurun.
Süreniz
beş dakika. (HDP sıralarından alkışlar)
ERKAN
BAŞ (İstanbul) – Teşekkür ediyorum Sayın Başkan.
Bizleri
izleme fırsatı bulan tüm işçileri, emekçileri yürekten selamlıyorum. 
Bugün
-bazı milletvekili arkadaşlarımız değindi- Türkiye tarihinin en önemli özgürlük
direnişlerinden bir tanesi olan Gezi direnişinin yıl dönümündeyiz. Bu vesileyle
Mehmet Ayvalıtaş, Ethem Sarısülük, Abdullah Cömert, Ali İsmail Korkmaz, Medeni
Yıldırım, Ahmet Atakan, Berkin Elvan ve Hasan Ferit Gedik arkadaşlarımızı
saygıyla anarak başlamak istiyorum.
Tabii,
biz, konjonktüre göre pozisyon alan siyasetçiler değiliz. Burada, sadece Gezi
günlerinde, büyük Gezi direnişi sırasında “Bundan sonra otobüs durağının yerini
değiştirsek onu bile halka soracağız.” diyen AKP’li yetkililere hatırlatmak
istiyorum. Tabii, o gün büyüyen halk hareketi karşısında ayakları titreyerek
yaptıkları açıklamalardı bunlar; bugün konjonktür değişip güç yeniden
ellerindeymiş gibi düşündükleri zaman tüm Gezicileri tehdit etme, onları
davalarla, baskıyla sindirme yaklaşımı devreye girdi. Ben bu vesileyle Genel
Kurulda da ifade edeyim. İlk gününden bu yana Gezi direnişinde bulunma şansı
olan bir arkadaşınız olarak bundan gurur duyuyorum. O gün de Geziciydim, bugün
de Geziciyim ve Gezi direnişinin, baskıcı bir iktidara karşı bu halkın en haklı
direnişi olarak Türkiye tarihinde altın harflerle yerini bulacağını
düşünüyorum. 
Değerli
arkadaşlar, yine bir iktidar alışkanlığıyla getirilen bir torba kanunla karşı
karşıyayız; üstelik bunu bir temel kanun olarak görüşüyoruz. Tabii, insanın
sorası geliyor yani bu 7 bakanlığı, onlarca komisyonu niye kuruyoruz, madem
bizim böyle, antik Yunan filozofları gibi her konuda fikri olan
milletvekillerimiz var? Gerek yok; o zaman bu bakanlıkları, komisyonları
lağvedip bütün çalışmaları buradan yürütmek mümkündür gibi gözüküyor. Fakat
maalesef, bu torba yasalar halkın gerçek sorunlarına değinmiyor, halkın gerçek
sorunlarının yanından bile geçmiyor. Örneğin, sevgili arkadaşlar, asgari
ücretin 2.020 lira olduğunu hatırlayarak başlamamız gerekiyor ve 4 kişilik bir
aile için açıklanan açlık sınırının, bakın “yoksulluk” demiyorum, açlık
sınırının 2.124 lira olduğunu da hatırlamamız gerekiyor. Bu tablo karşısında,
herhâlde Millet Meclisine düşen görev, halkın açlık sınırının altında yaşama
koşullarını değiştirmek olmalı ama biz bunlarla uğraşmıyoruz. 
Mesela,
değerli arkadaşlar, hiç aklınızdan geçiyor mu; acaba biz, bu ülkede örneğin iş
saatlerini azaltsak, asgari ücreti de yükseltsek ve insanlar daha az çalışıp
daha rahat yaşasa. Örneğin, insanca yaşayacak ücretler versek. Örneğin, çalışma
hakkını güvence altına alsak; mesela, işsizliği yasaklasak. Hani bunları
tartışabilsek, bunları konuşabilsek ya da büyük bir hak gasbı olarak gördüğümüz
“EYT” olarak anılan mağduriyete son versek de memlekette insanlar için yeni
çalışma alanları yaratırken insanların emekliliklerini insanca biçimde
yaşamalarının olanaklarını yaratsak. Ama bunlar gündeme gelmiyor. Ne gündeme
geliyor? Örneğin, bir tane torba yasanın içerisinde üniversite kurmayı
tartışıyoruz. Çok açık olarak ifade etmek gerekiyor ki, torba yasayla
üniversite kurmak aslında eğitime gayriciddi yaklaşımın en tipik
göstergelerinden bir tanesidir. Türkiye’de üniversitelerin ne hâlde olduğunu
biliyoruz. Dünyada ilk 500 üniversite sıralanıyor, Türkiye’den ya 1 üniversite
girebiliyor ya hiç giremiyor. Onlarca, yüzlerce akademisyen işinden edilmiş
durumda ama biz eğitimi kurtarmak adına bula bula çare olarak vakıf
üniversitelerini artırmayı bulmuşuz. Açıkça soruyorum: Değerli arkadaşlar, bu
ülkede açlık sınırının altında yaşamaya mahkûm ettiğiniz insanların çocukları
bu vakıf üniversitelerinde okuyabilecek mi mesela? O açlık sınırının altında
yaşamak durumunda kalan genç kardeşlerimin eğitimi için ne düşünüyorsunuz?
Mesela, hiçbirinizin aklına devletin, eğitimi herkes için eşit, parasız ve
bilimsel olarak sağlamak gibi bir yükümlülüğü olduğu geliyor mu? Biraz bunlar
üzerine düşünmemiz gerekiyor, öneriyorum.
Değerli
arkadaşlar, mesela, köprü affını tartışıyoruz. Tamam, affedilsin, insanlarımız
o paraları ödemekten kurtulursa biz mutlu oluruz açık söylemek gerekirse ama
mesela, hiç şunu tartışıyor musunuz: Üzerinden hiç geçmediği köprü için
milyarlarca lira para veren vatandaşın durumu ne olacak? Burada size bire bir
yaşadığım bir şeyi aktarmak istiyorum. Şoför bir arkadaşım var, büyük bir
şirket yöneticisinin, patronunun yanında şoförlük yapıyor. Osman Gazi
Köprüsü’nden geçerken -hiç geçtiniz mi bilmiyorum, köprü genelde bomboş oluyor-
patronu dönüyor, bizim şoför arkadaşa diyor ki: “Burası var ya burası, senin
gibiler parasını veriyor, benim gibiler geçiyor işte.” Yarattığınız düzen bu
arkadaşlar. Şimdi, bunları tartışmak varken biz torba yasalarla uğraşmak
durumunda kalıyoruz.
Tabii,
memleketin gerçek gündemlerine davet etmek dışında, memleketin gerçek
acılarıyla uğraşmaya çağırmak dışında yapabileceğim bir şey yok. Tabii, beş
dakikada 12 madde üzerine konuşmak da pek mümkün olmuyor. Değerli Başkan izin
verirse sözlerimi toparlayayım.
(Mikrofon
otomatik cihaz tarafından kapatıldı)
BAŞKAN
– Buyurun.
ERKAN
BAŞ (Devamla) – Bu yaptıklarınızın yanınıza kâr kalacağını sanıyorsunuz. Ben
kısa dönemli milletvekilliğim boyunca bir şeyi açıkça itiraf edeyim. AKP’nin en
büyük meziyeti işi kılıfına uydurmak oluyor, en son YSK darbesinde de gördük.
Aslında, halkın size verdiği mesajları, halkın size göstermeye çalıştığı yolu
görmemekte ısrar ediyorsunuz ama ortada bir zihniyet sorunu olduğunu burada
ifade etmem gerekiyor. Çok basit bir örnek vereceğim. İzmir Milletvekili Binali
Yıldırım katıldığı bir televizyon programında diyor ki: “70 bin sokağı
aydınlatıp gündüz gibi yapacağız, kadınlarımız rahatça gezsin.” Arkadaşlar,
bakın, burada ciddi bir zihniyet problemi var. Bir: Kadınlar kimsenin değildir.
Öyle “kadınlarımız” denmez, denmemelidir. İki: Sokakları aydınlatalım ama önce
kadınlara dönük cinayetleri aydınlatalım. Şule Çet cinayetini aydınlatalım,
Rabia Naz cinayetini aydınlatalım, yolsuzlukları ve hırsızlıkları aydınlatalım
ama zihniyet başka olunca böyle sonuçlarla karşı karşıya kalıyoruz. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Milletvekili.
ERKAN
BAŞ (Devamla) – Ben son olarak şunu söyleyeyim: Küçücük bir kardeşimiz İstanbul
seçimleri sırasında güzel bir laf etti ve halkın çok geniş kesimlerinin
duygusuna tercüman oldu. Masalda “Kral çıplak!” diye bağıran çocuğu hepimiz
severiz. O küçük kardeşimiz de “Her şey çok güzel olacak." dedi, bir anda
memlekette umut tohumları yayıldı, herkes birbirine “Her şey çok güzel olacak,
her şey çok güzel olacak." diyor. Ben de inanıyorum ki her şey çok güzel
olacak, işçilerle çok güzel olacak, kadınlarla çok güzel olacak, gençlerle çok
güzel olacak. (CHP sıralarından alkışlar) Sadece İstanbul kazanmayacak,
İstanbul kazanınca Türkiye de kazanacak. (CHP ve HDP sıralarından alkışlar)
BAŞKAN
– Şahsı adına ikinci konuşmacı Giresun Milletvekili Sayın Cemal Öztürk. (AK
PARTİ sıralarından alkışlar) 
Buyurun.

Süreniz
beş dakikadır.
CEMAL
ÖZTÜRK (Giresun) – Sayın Başkan, değerli milletvekilleri; 68 sıra sayılı,
(2/1908) esas numaralı Bazı Kanun ve Kanun Hükmünde Kararnamelerde -635 sayılı
Kararname’de- Değişiklik Yapılmasına Dair Kanun Teklifi üzerinde şahsım adına
söz aldım. Genel Kurulu saygıyla selamlıyorum. 
Yürürlük
ve yürütme maddeleriyle birlikte 22 maddeden ibaret olan bu kanun teklifi,
17/5/2019 tarihinde Türkiye Büyük Millet Meclisi Başkanlığına sunulmuş ve
20/5/2019 tarihinde komisyon olarak Plan ve Bütçe Komisyonuna gönderilmiştir.
Başlangıçta, 14 kanunda, 1 kanun hükmünde kararnamede değişiklik yapması
öngörülen teklif 22 değil, 20 maddeydi. Daha sonra, Plan ve Bütçe Komisyonunda
yapılan görüşmeler neticesinde -ki bütün parti grup temsilcilerinin katıldığı
bir toplantıda- 2 madde tekliften çıkarılmış, 3’üncü madde de 4 maddeye bölünmüş
ve yine 6’ncı madde de 2 madde hâlinde düzenlenerek 22 madde olarak Genel
Kurulun gündemine gelmiştir. 
Değerli
milletvekilleri, çok sayıda arkadaşımız konuştu ve kanun teklifiyle ilgili
aslında bir bütünün parçaları ifade edildi ama ben şöyle bir özetlemek
istiyorum: Teklifin 1’inci maddesinde Kültür ve Turizm Bakanlığımızın Döner
Sermaye İşletmesi Merkez Müdürlüğünün kurumlar vergisinden muafiyeti
getiriliyor.
2’nci
maddede, İstanbul’da “İstanbul Galata Üniversitesi” adıyla yeni bir üniversite
kuruluyor.
3’üncü
maddeyle, TRT kurumunda görev yapan memurların ve kadro karşılığı sözleşmeli
personelin tabi olduğu disiplin hükümlerinin yönetmelikle düzenlenmesinin
Anayasa Mahkemesi tarafından iptal edilmesi nedeniyle ortaya çıkan hukuki
boşluğun giderilmesini teminen, disiplin hükümlerinin 2954 sayılı Kanun’da
belirlenmesine gidiliyor. Burada, önce “Disiplin” başlığında yer alan hükümler
uygulanacak 657 sayılı Devlet Memurları Kanunu’ndaki. İşten çıkarma hâllerinde,
yine 657 sayılı Devlet Memurları Kanunu’nun “devlet memurluğundan çıkarma”
cezası uygulanacak vesair, 3’üncü madde de bu.
Maden
Tetkik ve Arama Genel Müdürlüğünün uhdesinde bulunan maden arama ruhsatlarının
bölünerek aynı alan için Maden ve Petrol İşleri Genel Müdürlüğünden birden
fazla ruhsat talep edilmesine de imkân getiriliyor 7’nci maddede. 
Yine,
maden sektöründe faaliyet gösteren kamu kurum ve kuruluşlarının
redevansçılarının maliyetlerinde meydana gelen artışların MAPEG bütçesine
konulacak ödenekten destek olarak ödenebilmesine de imkân getiriliyor.
Yine
bir diğer maddede ki 11’inci madde, Emniyet Genel Müdürlüğünün Savunma Sanayii
Destekleme Fonu’ndan karşılanmakta olan istihbarat ve güvenliğe ilişkin
ihtiyaçlarında aranan “acil olma” şartı ortadan kaldırılıyor.
Biraz
önce çok konu edildi, Kırıkkale’nin “Bahşili” ilçesinin ismi “Bahşılı” olarak
değiştiriliyor. Bu, önemli Kırıkkale’deki arkadaşlarımız için.
Ve
en önemli maddelerden biri 15’inci madde, 15 Temmuz Şehitler Köprüsü’nden bazı
araç sınıflarına geçme yasağı olmasına rağmen, bu yasağı çiğneyenlere verilen
idari para cezalarının tahsilinden vazgeçiliyor; verilen ve henüz tebliğ
edilmemiş cezaların tebliğ edilmemesine, tebliğ edilenlerin tahsil edilmemesine
ve tahsil edilenlerin ise başvuru hâlinde iade edilmesine ilişkin düzenleme yapılıyor.

Bir
diğer önemli madde, Dışişleri Bakanlığına bağlı Avrupa Birliği Başkanlığındaki
Avrupa Birliği İşleri uzmanı ve uzman yardımcılarına Dışişleri Bakanlığı
kadrolarına diplomat olarak geçmesi için bir sınav hakkı veriliyor. 
Yine,
Sendikalar ve Toplu İş Sözleşmesi Kanunu’nun 41’inci maddesinde bir değişiklik
yapılarak işçi sendikalarının temsil ettiği iş kolunda en az yüzde 1’lik üye
bulundurma şartına takılmadan bir yıllık sürede yapılacak yetki tespit
başvurularının iş yeri ve işletme çoğunluğu şartına göre sonuçlandırılmasına
imkân getiriliyor. 
Makaronla
ilgili düzenleme bir yıl erteleniyor. 
(Mikrofon
otomatik cihaz tarafından kapatıldı)
BAŞKAN
– Toparlayın Sayın Vekilim. 
CEMAL
ÖZTÜRK (Devamla) – Bir diğer madde, 16 veya daha büyük yaştaki taşıtların
doğrudan veya ihracatçılar vasıtasıyla ihraç edilmesi veya hurdaya
çıkarılmasına bağlı olarak aynı cins yeni bir aracın ilk iktisabında tahakkuk
eden özel tüketim vergisinin terkin edilebilmesinin üst sınırı 10 bin liradan
15 bin liraya yükseltiliyor. 
Yine
20’nci maddeyle “Yükseköğretim Kurumlarının Araştırma ve Geliştirme
Projelerinin Karşılanması Hakkında Kanun Hükmünde Kararname”nin adı “Sanayi ve
Teknoloji Bakanlığının Araştırma, Geliştirme, Yenilikçilik ve Girişimcilik
Faaliyetlerinin Karşılanması Hakkında Kanun Hükmünde Kararname” şeklinde
değiştiriliyor.
Netice
olarak, biliyorsunuz 21’inci ve 22’nci madde zaten yürürlük ve yürütme maddesi.

Son
dönemlerde vatandaşlarımızdan gelen haklı talepler ve ortaya çıkan ihtiyaçların
karşılanmasına yönelik olarak hazırlanan bu teklifin kanunlaşması yönünde
olumlu oy kullanacağımı belirtiyor, Genel Kurulu saygıyla selamlıyorum. (AK
PARTİ sıralarından alkışlar)
BAŞKAN
– Teklifin tümü üzerinde İç Tüzük’ün 72’nci maddesine göre verilmiş bir önerge
vardır, önergeyi okutuyorum… 
ÖZGÜR
ÖZEL (Manisa) – Tümü değil efendim, birinci bölüm üzerinde, teklifin birinci
bölümü, tümünü yapmıştık. 
BAŞKAN
– Teklifin birinci bölümü üzerinde İç Tüzük’ün 72’nci maddesine göre verilmiş
bir önerge vardır, önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 68 sıra sayılı Kanun Teklifi’nin birinci bölüm görüşmelerinin İç Tüzük'ün
72’nci maddesi uyarınca devamını teklif ederiz.
 Özgür
Özel Mehmet Ali Çelebi Hüseyin Yıldız 
 Manisa İzmir Aydın
 Müzeyyen
Şevkin Rafet Zeybek
 Adana Antalya
BAŞKAN
– Önergeyi oylarınıza sunuyorum…
II.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talebimiz var efendim.
BAŞKAN
– Yoklama talebi vardır.
Sayın
Özel, Sayın Çelebi, Sayın Hamzaçebi, Sayın Sarıaslan, Sayın Şevkin, Sayın
Yıldız, Sayın Ünlü, Sayın Keven, Sayın Ünsal, Sayın Zeybek, Sayın Topal, Sayın
Süllü, Sayın Özel, Sayın İlhan, Sayın Aksoy, Sayın Aygun, Sayın Tuncel, Sayın
Adıgüzel, Sayın Kuşoğlu, Sayın Akar.
Yoklama
işlemini başlatıyorum, üç dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 61
Milletvekilinin Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi (2/1908) ile Plan ve Bütçe Komisyonu Raporu (S.
Sayısı: 68) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir.
Şimdi
on beş dakika süreyle soru-cevap işlemi yapılacaktır, bu sürenin yarısı
cevaplara ayrılacaktır.
Buyurun
Sayın Akar.
HAYDAR
AKAR (Kocaeli) – Geçen hafta Uluslararası Basket Federasyonu (FIBA) seçimleri
vardı. Bu seçimde, mevcut Başkan Turgay Demirel’le birlikte Sırp ve Belçikalı
olmak üzere 3 aday yarıştı. Sırp ve Belçikalı adayı kendi ülkeleri önerirken
Turgay Demirel’i 8 ülke önermiştir ancak maalesef bu ülkelerin içinde Türkiye
ve Türkiye Basketbol Federasyonu yer almamıştır. Bu da yetmezmiş gibi, atanmış
Federasyon Başkanı, Recep Erdoğan’ın Başdanışmanı Hidayet efendi diğer ülke
federasyon başkanlarına e-mail göndererek Sırp adayın desteklenmesini istemiştir.
Bizler, gönül verdiğimiz takımlara bakmaksızın uluslararası müsabakalarda Türk
takımlarımızı desteklerken, sürekli yerli ve millîlikten bahseden Recep
Erdoğan’ın Başdanışmanının bir Sırp adayı desteklemesi kabul edilemez. Buradan
Hidayet Türkoğlu ve yönetimine sesleniyorum: Derhâl istifa edin. Yine buradan
Recep Erdoğan’a sesleniyorum: Sırp adayı destekleyen Hidayet Türkoğlu’nu derhâl
görevden alın. 
BAŞKAN
– Sayın Topal…
SERKAN
TOPAL (Hatay) – Teşekkür ediyorum Sayın Başkan.
Bu
teklifin 2’nci maddesinde “İstanbul Galata” adıyla bir üniversite kuruluyor.
Değerli arkadaşlar, ben Millî Eğitim Komisyonundayım ama Millî Eğitim
Komisyonuna bu getirilmedi, bizim haberimiz yok. Haber verilmesi gerekmiyor
muydu? Millî Eğitim Komisyonunda tartışılması gerekmiyor muydu? 
Bakın,
biz, üniversitelerin uluslararası alanda eğitime ve bilime katkı sunmasını
istiyoruz ama daha önce maalesef, vakıf üniversitelerini gördük. Şu ana kadar
kanun hükmünde kararnameyle kaç vakıf üniversitesi kapatıldı? Değerli
arkadaşlar, sürekli “Kandırıldık.” diyorsunuz. “Kandırıldık. Kandırıldık.”
Yarın olumsuz bir şey olduğunda yine “Kandırıldık.” diyeceksiniz, bunu
yapmayalım değerli arkadaşlar.
Ayrıca,
sözleşmeli öğretmen arkadaşlarımızın aile birliği sağlanacak mı, bu yasada
gelecek mi? 
Teşekkür
ediyorum.
BAŞKAN
– Sayın Şevkin…
MÜZEYYEN
ŞEVKİN (Adana) – TÜİK rakamlarına göre, Türkiye’de 4 milyon 730 bin kişi işsiz
ancak bilinen rakamların aksine, resmî rakamların dışında, bu işsizliğin 8,5
milyon kişiye ulaştığı bilinmektedir. Üniversite mezunu gençlerimiz, pırıl
pırıl gençlerimiz geleceğini başka ülkelerde arıyorlar. İnsanlar çaresizlikten
kendini yakıyor. İnsanların yüzde 22’si açlık sınırında yaşıyor. Ecrin bebek
gibi bebekler tecavüze ve katle uğruyor.
Ben
buradan iktidar milletvekillerine sormak istiyorum: Sizin gündeminizde şu anda
ekonomi neden yok? Sizin gündeminizde bu sosyal olayları çözmeyle ilgili
sorunlar neden yok? Bu torba kanunlarla uğraşmak yerine milletin gerçek gündemi
olan ekonomiyle, işsizlikle ne zaman uğraşacaksınız, ne zaman çözüm
üreteceksiniz diyor, teşekkür ediyorum.
BAŞKAN
– Sayın Keven…
ALİ
KEVEN (Yozgat) – Teşekkür ederim Sayın Başkan.
Yozgat
ilimiz birçok konuda olduğu gibi sporda da ilgi gösterilmeyi bekliyor.
Yozgatspor 3. Lig’e yükseldi. 3. Lig’e yükselen Yozgatspor Başkanını, teknik
heyetini ve futbolcuları kutluyor, başarılar diliyorum.
Yozgat
fiziki şartları yeterli bir stadyuma maalesef sahip değil Sayın Başkan. Gençlik
ve Spor Bakanı Sayın Mehmet Kasapoğlu yerel seçim öncesi Yozgat’ta bu stadyumla
ilgili sözler verdi. Sayın Bakandan şehir stadyumunun yapımına bir an önce
başlanılmasını talep ediyorum. Yine bir seçim vaadi olarak kalmasın, verilen
sözler tutulsun istiyoruz.
Ayrıca,
Yozgat, Sayın Cumhurbaşkanı tarafından ikinci kez söz verilen askerî birliğini
bekliyor. Göç vermeyen bir Yozgat için bu askerî birliğin gelmesi şart.
Yozgatlılar artık, seçim öncesi hatırlanıp sonra unutulmak istemiyor. Lütfen,
vaatlerinize sahip çıkın ve takipçisi olun.
Saygılarımla.
BAŞKAN
– Sayın Tuncer…
MUSTAFA
TUNCER (Amasya) – Sayın Başkan, 24 ve 25 Mayıs günlerinde Amasya merkez,
Merzifon ve Suluova ilçelerinde çok büyük bir dolu afeti yaşanmıştır. 200 bin
dönüm arazi çok büyük oranda zarar görmüştür, çiftçilerin zararı büyüktür ve
talepleri vardır: Bu bağlamda, afet olan bölgelerin afet bölgesi ilan
edilmesini talep etmektedirler; kamu kuruluşlarına ve özel bankalara olan
borçlarının faizlerinin silinip ana paranın taksitler hâlinde ödenmesini talep
etmektedirler. Tohum, gübre, mazot desteği verilmesi ve zarar gören her eve bir
yıl süreyle asgari ücret tutarında aylık ödeme yapılması talepleri vardır. Bu
taleplerle ilgili bir düzenleme yapılması düşünceniz var mıdır? 
Teşekkür
ederim.
BAŞKAN
– Sayın Aygun….
İLHAMİ
ÖZCAN AYGUN (Tekirdağ) – 31 Mart seçimleri öncesinde, Tekirdağ’da yapılması
planlanan termik santral mahkeme kararıyla durdurulmuştu. Tekrar, yargı
kararlarını yok sayarak termik santral yapmayı düşünüyor musunuz? 
Yine,
Tekirdağ Kapaklı ve Saray bölgelerinde kömür madenlerinin bulunduğu son
günlerde basınla paylaşılmaktadır. Bu da termik santrallerin tekrar gündeme
gelmesi konusunda acaba ışık mıdır?
Yine,
ziraat mühendisi, veteriner ve gıda mühendisi 10.551 kardeşimiz atama
beklemektedir. Geçmiş dönemden beri verilen sözler yerine getirilecek midir? 
Ayrıca,
yine bizim tüm vekil arkadaşlarımızın telefonlarına gelen… 1.200 ücretli
öğretmene atama yapılması bekleniyor. Acaba, bu atamayı yapmayı düşünüyor
musunuz diye soruyorum?
Teşekkür
ederim Başkanım.
BAŞKAN
– Sayın Sarıaslan…
FARUK
SARIASLAN (Nevşehir) – İlgili bakana soruyorum: Kapadokya bölgesinde Kaya Balon
eğitime açılmış, eğitim bedeli olarak da her bir öğrenciden 60 bin TL
alınmıştır. Buradan eğitim alanlar 20 kişidir. Sivil Havacılığın onayı
dâhilinde tüm sınavlardan başarıyla geçmelerine karşın “Balon pilot eğitiminde
yeni, mevzuatta değişiklik yapıldı.” diyerek arkadaşlarımızın ruhsatı
verilmemektedir. Bu konuyla ilgili ne düşünüyorsunuz? Yeni bir çözüm
bekliyoruz.
Teşekkür
ederim.
BAŞKAN
– Sayın Akar…
HAYDAR
AKAR (Kocaeli) – Sayın Başkan, kentim Kocaeli, 3.626 kilometrekare yüz
ölçümüyle Türkiye'deki 81 il içerisinde 75’inci sırada olan en küçük kentlerden
biridir. Aynı zamanda, Kocaeli, 14 OSB’si olan, irili ufaklı 5 bine yakın
sanayi tesisiyle ülkemizin sanayi başkentidir. Tarım alanları ilimizin yüzde
21’ini kapsamaktadır. Son on yılda, Kocaeli’de tarım alanlarının yüzde 10
azaldığını görüyoruz ancak hâlâ, tarım alanlarına göz diken bir anlayış bu
tarım arazilerini de talan etmek için yeni projeler ortaya koymaktadır.
Büyükşehir Belediyesi, 2017 yılında Durhasan Köyü’nde 660 dönümlük tarım
arazisini imar değişikliği yaparak sanayi arazisine çevirmek istemektedir.
İzmit sınırları içinde bulunan ve 660 dönümü kapsayan bu tarım arazilerinin
değeri bu hâliyle 66 milyon TL’dir, imar değişikliği hayata geçirildiğinde
değeri yaklaşık 400 milyon TL olacaktır. Konu gündeme gelmeden Durhasan
Köyü’nde sadece bir kişinin 167 dönüm arsa aldığını öğrendik.
Buradan
Kocaeli Büyükşehir Belediyesi ve iktidar milletvekillerine…
(Mikrofon
otomatik cihaz tarafından kapatıldı) 
BAŞKAN
– Evet.
Cevaplamak
üzere Komisyon Başkanına söz veriyorum.
Buyurun.

PLAN
VE BÜTÇE KOMİSYONU BAŞKANI LÜTFİ ELVAN (Mersin) – Sayın Başkan, çok teşekkür
ediyorum. 
Kanun
teklifiyle ilgili soruları cevaplandırmaya çalışacağım.
Birincisi,
Galata Üniversitesinin neden Plan ve Bütçe Komisyonunda görüşüldüğü, Millî
Eğitim Komisyonunda görüşülmediğine yönelik bir soru yöneltildi. Biz, bu hususa
yönelik olarak Millî Eğitim Komisyonuna, esas komisyon olarak Plan ve Bütçe
Komisyonunda bunun görüşüleceğini bildirdik ancak Millî Eğitim Komisyonumuz
bunun görüşülmeyeceğini bizlere ifade etti. Dolayısıyla esas komisyon olarak
Galata Üniversitesinin kurulmasını Plan ve Bütçe Komisyonumuzda görüştük. 
Üniversitelerin
kurulmasıyla ilgili olarak, aslında geçmişe şöyle bir baktığımızda, zaman zaman
Millî Eğitim Komisyonunda, zaman zaman da Plan ve Bütçe Komisyonunda
üniversitelerin kurulduğunu görüyoruz. Özellikle kurumların kurulması
noktasında da Plan ve Bütçe Komisyonunun önemli bir işlevi var. Yine, geçmişe
bakacak olursak, kurumların kuruluşlarının temel olarak Plan ve Bütçe
Komisyonunda gerçekleştirildiğini görüyoruz.
Diğer
taraftan, yine gündeme getirilen bazı hususlar var, onlara yönelik de müsaade
ederseniz bazı cevaplar vermek istiyorum. 
Birincisi,
bu Kültür ve Turizm Bakanlığı Döner Sermaye İşletmesine vergi muafiyeti
tanınması noktasında bazı eleştiriler geldi. Biliyorsunuz, döner sermaye
işletmesi bütçesinden kültür ve turizm altyapısı için harcamalar yapılmakta ve
bu harcamalar, döner sermayenin gelir getirici faaliyetleriyle ilgili olmayan
giderleri kapsamında değerlendirildiği için, kurumlar vergisi matrahından
düşülememektedir. Bu nedenle, döner sermaye işletmesi ticari olarak bazı
yıllarda zarar ettiği hâlde, mali açıdan kârlı görünerek kurumlar vergisi
tahakkuk ettirilmektedir. Bu uygulamanın önüne geçilmesi ve döner sermayenin
ekonomik anlamda daha güçlü kılınması adına bazı faaliyetlerin kurumlar
vergisinden muaf tutulması amaçlanmıştır. 
Yine
gündeme getirilen bir başka husus, Avrupa Birliği Başkanlığındaki uzmanların
Dışişleri Bakanlığına geçişine yönelikti. Biliyorsunuz, Avrupa Birliği
Başkanlığı yeni yapılanma çerçevesinde Dışişleri Bakanlığı bünyesine dâhil
edilmiştir. Dışişleri Bakanlığında da mesleki kariyerlik söz konusudur. Burada
özellikle uzman olan, Avrupa Birliği Başkanlığında uzman olan kişiler belirli
bir sınava tabi tutulacak, eğer sınav sonunda başarılı olurlarsa konsolosluk
görevi üstlenebileceklerdir yani bunlar bir sınava tabi tutulacaklardır. 
Diğer
bir husus, vergi gelirlerine yönelik gündeme getirilen bir husus idi. 2019
Ocak-Nisan döneminde tahsilat/tahakkuk oranının yüzde 51 olduğu ifade edildi.
Aslında, evet, bu doğru bir oran ama kümülatif bir oran yani geçmiş yıllardan
gelen borçları da kapsayan bir oran. Ancak biz sadece 2019 yılı Ocak-Nisan
dönemi tahsilat/tahakkuk oranına baktığımızda bunun yüzde 88 olduğunu
görüyoruz. Tahakkuk 230 milyar lira, tahsilat ise 203 milyar lira olmuştur. 
Diğer
taraftan, genel görüşmeler esnasında yine Kocaeli’yle ilgili gündeme getirilen
bir husus var idi. 
HAYDAR
AKAR (Kocaeli) – Size sormadım ben o soruyu.
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Kocaeli’ye bir fabrika
dışında yatırım yapılmadığı ifade edildi hatırlarsanız. Kocaeli Valiliğinden
2002-2019 dönemindeki firma sayılarını, SSK’li çalışanların sayısını
istediğimizde, çok çarpıcı bir verinin ortaya çıktığını görüyoruz. Kocaeli
ilinde 2002 yılındaki firma sayısı sadece 214, 2019 yılındaki firma sayısı ise
3.363. Yani 2002-2019 yılları arasında firma sayılarında inanılmaz bir artış
olduğu apaçık ortada. Peki, sigortalı çalışanların sayısına baktığımızda ise
2002 yılında 183.838 kişi çalışırken 2018 yılında 544.194 kişinin çalıştığını
görüyoruz. Burada da önemli bir artış olduğunu görüyoruz; burada yeni
fabrikalar kuruldu ki, yeni iş alanları ortaya çıktı ki hem firma sayısında hem
de istihdam oranlarında ciddi bir artış söz konusu oldu.
Yine,
Kocaeli Sanayi ve Ticaret Odaları üye sayılarına baktığımızda, 2003 yılında
sadece 1.319 iken 2018 yılında bunun 2.450’ye ulaştığını görüyoruz. 
Evet,
kanun teklifiyle ilgili sorulara yanıtlarım bunlar.
BAŞKAN
– Sayın Çulhaoğlu…
MEHMET
METANET ÇULHAOĞLU (Adana) – Teşekkür ederim Sayın Başkan.
Tarım
ve Orman Bakanlığı, haziran ayı içerisinde yapılacak pamuk destekleme
ödemelerinin yapılacağı illeri açıkladı ama listede Adana ilimiz yok. Ramazan
Bayramı’ndan önce, haziran ayının başlarında Diyarbakır, Mardin, Şanlıurfa,
Antalya, İzmir, Manisa, Aydın gibi illerimize ödenecek olan pamuk destekleme
ücretleri listesine Adana ilimizin de ilave edilerek bir an önce bu
mağduriyetin giderilmesi için, Türkiye Büyük Millet Meclisine 28 Mayıs 2018
tarihinde Tarım ve Orman Bakanlığına gönderilmek üzere yazılı soru önergesi
verdim. Bu mağduriyetin giderilmesi kısa zamanda acaba mümkün olacak mı?
Teşekkür
ediyorum.
BAŞKAN
– Soru-cevap işlemi tamamlanmıştır.
LÜTFÜ
TÜRKKAN (Kocaeli) – Sayın Başkan…
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Sayın Başkan, çok teşekkür
ediyorum.
Değerli
arkadaşlar, yine kanunla ilgili olarak ifade etmek istiyorum. Özellikle torba
yasaya yönelik, daha doğrusu bu gelen teklife yönelik olarak…
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Sayın Başkan…
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Kısa bir açıklama yapmak
istiyorum. 
BAŞKAN
– Soru-cevap işlemi bitti Sayın Başkan. Sayın grup başkan vekiline söz verdim.
LÜTFÜ
TÜRKKAN (Kocaeli) – Süreniz bitti Sayın Başkan. 
BAŞKAN
- Buyurun Sayın Türkkan.
IV.- AÇIKLAMALAR (Devam)
54.- Kocaeli Milletvekili Lütfü Türkkan’ın, Plan ve
Bütçe Komisyonu Başkanı Lütfi Elvan’ın ifade ettiği Kocaeli ilindeki 2002
yılına ait firma sayısının doğru olmadığına ve Kocaeli ilindeki işsizlik
sorununa ilişkin açıklaması
LÜTFÜ
TÜRKKAN (Kocaeli) – Öncelikle, Sayın Başkanımıza şunu ifade etmek istiyorum:
Verdiği rakamları, şu anda valilikte nöbetçi kim var, kimden almış bilmiyorum
ama 2002 yılında 214 dediği firma sayısı… Kocaeli’de sadece ilk 500 arasında 37
firma vardı o zaman. Yani o 214 rakamı biraz mihsâb hesabı gibi bir şey olmuş,
doğru değil.
İkincisi,
bir şey daha söyleyeceğim Sayın Bakan: Ben Kocaeli’de yaşıyorum, hâlâ oradayım.
Buradan siz İstanbul’a gidiyor musunuz kara yoluyla? Kocaeli’de hava kirliliği
kalmadı, sevinmeniz lazım çünkü fabrikalar çalışmıyor. En son geçtiğimiz hafta
Yıldız Sunta 675 işçisini kapının önüne koymak zorunda kaldı. Fabrikaların çok
önemli bir kısmı Sosyal Güvenlik Kurumundan veya İŞKUR’dan aldıkları
yardımlarla yarım mesaiyle devam ediyorlar. Şu ana kadar… Ben sanayi odasında
yöneticilik yaptım uzun bir süre, buraya milletvekili olarak geldiğimde de
sanayi odasında yöneticiydim. Çok uzun bir süredir… Bana bir tek isim
sayamazsınız. Bakın, orada rakamlarla söylemiyorum, ben firma firma söylüyorum
size. Sadece Ford’a…
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Ford fabrikasının Gölcük’teki tesislerinde ilave bir tesis
yapıldı, bir yatırım değildi o. Bunun dışında, açılan firma sayısına bakıp da
herhangi bir söz söylemek mümkün değil. Siz de bilirsiniz ki firmalar açılır,
işlevsiz kapanır, hele hele limanları çok olan bir kentte bazı maksada matuf
bir adamın 55 firma açtığını da bilirsiniz siz. Onları da zaman zaman gümrük
ekipleri yakalar, hepsi beraber ertesi ay kapanır, bir daha bir 55 firma daha
açarlar. Kocaeli’nin böyle bir talihsizliği de var, firma sayısı çoğaldığı
zaman anlayınız ki Kocaeli’de gümrüksüz mal girişi ve çıkışı vardır, bir şey
vardır orada. 
(Mikrofon
otomatik cihaz tarafından kapatıldı) 
LÜTFÜ
TÜRKKAN (Kocaeli) – Ama açılan fabrika keşke olsa, ben çok sevinirim, ben Türk
milliyetçisi bir adamım; burada fabrikalar ne kadar çok çoğalırsa ben gelir bu
kürsüde hepinize teşekkür ederim ama maalesef, bu rakamlar gerçekleri ifade
etmiyor. İnsanlar, Kocaeli’de şu anda işsizlikten kahvelere gidiyor, kahveler
gündüz dolu, bizler gündüz kahvede adam bulamazdık, kahveler dolu, iş yok.
Kocaeli’de bizim için en kolay iş, bir adama iş bulmaktı. Şu anda hiçbir adama
iş bulamadığımız gibi, kendi işçilerimize de iş arıyoruz çıkarmak için; böyle
bir noktadayız. Ama söylüyorum ya hepimiz aynı gemideyiz, sizler kaptan
köşkünde, bizler tayfa; o yüzden farklı açılardan bakıyoruz. 
Teşekkür
ediyorum. 
BAŞKAN
– Teşekkürler. 
ÖZGÜR
ÖZEL (Manisa) – Sayın Başkan...
BAŞKAN
– Sayın Özel...
55.- Manisa Milletvekili Özgür Özel’in, Türkiye’deki
tüm işçileri temsil eden HAK-İŞ, TÜRK-İŞ ve DİSK’in imzalarına saygılı olunması
ve bir atanmış bakanın Parlamento üzerinde vesayet kurma çabalarına “dur”
denilmesi gerektiğine ilişkin açıklaması
ÖZGÜR
ÖZEL (Manisa) – Sayın Başkan, Sayın Komisyon Başkanının, Sayın Bakanın da
burada olduğu bir ortamda dile getirilmesi gereken bir husus var. Tabii, gönül
isterdi ki “Sayın Bakan” dediğimizde Parlamentodan güvenoyu almış, Parlamentoya
karşı sorumlu bir bakanın bu konuda irade kullanmasını.
Kanun
teklifinin 17’nci maddesi, Sendikalar ve Toplu İş Sözleşmesi Kanunu’nun 41’inci
maddesinde yer alan toplu iş sözleşmesini akdetmek için sendikalara ülke
genelinde getirilen yüzde 1 üyeye sahip olma yükümlülüğünü düzenliyor. Bu, ilk
çıktığında bunun uygulanabilir olmadığını söylemiştik. İlk çıktığında ilk
ertelemede üç ay, 2’ncisinde bir yıl, 3’üncüsünde iki yıl olmak üzere 3 kez
uzatıldı; şimdi, 4’üncü uzatmayla karşı karşıyayız. Bu konuda 3
konfederasyonun, işçi konfederasyonunun ne dediğinin önemli olduğu söylenmişti.

(Mikrofon
otomatik cihaz tarafından kapatıldı) 
BAŞKAN
– Buyurun. 
ÖZGÜR
ÖZEL (Manisa) – Elimizde, TÜRK-İŞ’in 28 Mayıs’ta yazdığı yazı, HAK-İŞ
Konfederasyonunun 27 Mayıs tarihli yazısı ve DİSK’in 23 Mayıs tarihli yazısı
var, üç yıllık bir uzatmayı 3 konfederasyon da istiyor. Komisyon Başkanının,
Komisyon tutanaklarından gördüğüm kadarıyla “Konfederasyonlar ‘evet’ derse bunu
Genel Kurulda hallederiz arkadaşlar.” taahhüdü var. Herkes bundan yana ama
sadece Çalışma Bakanı Zehra Zümrüt Selçuk bunda ısrar ediyor. Kimdir Çalışma Bakanı?
Çalışma Bakanı, bu Meclisten güvenoyu almış, bu Meclisin siyasi denetimine tabi
birisi değil; bir seçilmiş tarafından atanmış birisidir. Millî iradenin
temsilcileri, bu Parlamentonun seçtiği Komisyon, o Komisyonun Başkanı ve bütün
işçilerin konfederasyonları üç yıllık uzatmayı doğru bulurken atanmış Bakan
karşı çıkmaktadır. Bir atanmışın, seçilmişler ve özellikle Parlamento üzerinde
vesayet kurmaya çalışmasını geçmişte bürokratik oligarşiden şikâyet edenlerin
şikâyet konusu yapması gerektiğini, kendi iradesine, kendi Komisyonuna,
Komisyon Başkanına…
(Mikrofon
otomatik cihaz tarafından kapatıldı) 
BAŞKAN
– Buyurun.
ÖZGÜR
ÖZEL (Manisa) - …ve seçilmiş olan, Türkiye’deki tüm işçileri temsil eden 3
konfederasyonun, HAK-İŞ, TÜRK-İŞ ve DİSK’in daha mürekkebi kurumamış imzalarına
saygılı olmasını ve bir atanmış Bakanın Parlamento üzerine vesayet kurma
çabalarına Parlamentonun “dur” demesi gerektiğini düşünüyor, Sayın Komisyon
Başkanına da hem Komisyon tutanaklarını hem de bu imzalı belgeleri
hatırlatıyoruz.
Teşekkür
ederim. 
BAŞKAN
– Buyurun Sayın Başkan. 
56.- Plan ve Bütçe Komisyonu Başkanı Lütfi Elvan’ın,
Manisa Milletvekili Özgür Özel’in ve Kocaeli Milletvekili Lütfü Türkkan yaptığı
açıklamasındaki bazı ifadelerine ilişkin açıklaması
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Sayın Başkan, çok teşekkür
ediyorum. 
Öncelikle,
tabii, şu düzeltmeyi yapmamız gerekiyor: Benim, Komisyonda “Konfederasyonlar
‘evet’ derse bunu Genel Kurulda geçireceğiz.” şeklinde bir ifadem olmadı. Nasıl
bir ifadem oldu? Benim ifadem şudur: Taraflarla görüşeceğimi -Bakan dâhil,
Bakan Hanım’ı da zikrettim ben orada- ve bir mutabakat konusunda da gayret sarf
edeceğimizi ifade etmişimdir ancak bir mutabakat sağlanamamış ve bir yıllık
sürenin uygun olacağı düşünülmüştür. Birincisi bu.
İkinci
konuya gelince, Kocaeli konusuna: Firma sayısı üzerinden gitmeyelim; tamam, siz
haklı olabilirsiniz, bazı firmaların -dediğiniz gibi- diyelim ki fason olduğunu
düşünüyorsunuz, öyle değil ama öyle olduğunu varsayalım ama çalışan sayısına…
LÜTFÜ
TÜRKKAN (Kocaeli) – “Öyle değil.” derseniz o firmalarla ben organik bağ kurarım
o zaman. 
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Sayın Başkan, şöyle: Neye
bakarsınız peki? Çalışan sayısına bakarsınız, çok basit. 
Peki,
2002 yılında Kocaeli’de SSK’li çalışan kaç kişi varmış? Bakalım: Resmî
kayıtlarda 183.838, 183.838. Peki, 2018 yılında kaç kişi varmış? 544.194 yani
istihdam sayısında neredeyse 3 katından fazla bir artış var. Bunlar nerelerde
istihdam ediliyor? Bunlar istihdam edilmiyor mu? Bunlar nerelerde çalışıyor?
Fabrikalarda çalışmıyor mu? Elbette buralarda çalışıyorlar. Dolayısıyla, evet,
bazı firmalarımız sıkıntı yaşayabilir ama şu kullandığınız ifade “2002 yılından
beri 1 fabrika dışında fabrika açılmamıştır.” ifadesi doğru bir ifade değil. 
İSMAİL
TATLIOĞLU (Bursa) – Büyük yatırım yok. 
LÜTFÜ
TÜRKKAN (Kocaeli) – Sayın Başkan, bana firma ismi veremezsiniz. Yok öyle firma,
keşke olsa, yok. 
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Evet, çok teşekkür ediyorum
efendim. 
Sağ
olun. 
LÜTFÜ
TÜRKKAN (Kocaeli) – Bir tane firma ismi sayamazsınız.
ÖZGÜR
ÖZEL (Manisa) – Sayın Başkan… 
Sayın
Başkanım, müsaade ederseniz bir dakikayla…
BAŞKAN
– Buyurun Sayın Özel.
57.- Manisa Milletvekili Özgür Özel’in, Plan ve Bütçe
Komisyonu Başkanı Lütfi Elvan’ın yaptığı açıklamasındaki bazı ifadelerine
ilişkin açıklaması
ÖZGÜR
ÖZEL (Manisa) – Sayın Başkanım, anlatmaya çalıştığımız tam da budur: Mutabakat
aranacak, milyonlarca işçinin temsilcisi konfederasyonlar “tamam” diyor, bu işi
bilen tüm siyasi partilerde emek dünyasından gelmiş temsilciler “tamam” diyor,
gruplar prensipte “tamam” diyor, taraflar içinde sayılan bir atanmış bakan
direniyor. Hangi odaklardan etkileniyor, bilinmiyor ama emek dünyasından, alın
terinden etkilenmediği belli. Biz de bir atanmışın Parlamento üzerinde vesayet
kurmaya çalıştığı bu duruma karşı çıkıyoruz, dediğimiz budur. Ben de biliyorum
Zehra Zümrüt Selçuk Hanımefendi mutabık değildir ama kendisi tek başına atanmış
birisidir, kendisinin etki altında olduğu da sermaye grubudur. Alın terinin
arkasında mı duracağız? 5 partideki emek dünyasından gelen sayın
milletvekillerinin taleplerinin arkasında mı duracağız? “Mutabakat
sağlanamadı.” Türkiye demokrasisinde Sayın Bakan altın hisseye mi sahip, yüzde
51 mi o? Altın hisseye sahip olan millettir, halktır; bu çatı vesayet kabul
etmez.
Teşekkür
ediyorum Sayın Başkan. 
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Sayın Başkanım, çok kısa bir
cevap verebilir miyim. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Nevzat Şatıroğlu ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 61
Milletvekilinin Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Teklifi (2/1908) ile Plan ve Bütçe Komisyonu Raporu (S.
Sayısı: 68) (Devam)
BAŞKAN
– Birinci bölüm üzerinde görüşmeler tamamlanmıştır. 
Şimdi,
birinci bölümde yer alan maddeleri, varsa o maddeler üzerindeki önerge
işlemlerini yaptıktan sonra ayrı ayrı oylarınıza sunacağım.
Birleşime
on dakika ara veriyorum. 
Kapanma Saati: 23.15
ALTINCI OTURUM
Açılma Saati: 23.26
BAŞKAN: Başkan Vekili Celal ADAN
KÂTİP
ÜYELER: Şeyhmus DİNÇEL (Mardin), Bayram ÖZÇELİK (Burdur)
----- 0 -----
BAŞKAN
– Türkiye Büyük Millet Meclisinin 84’üncü Birleşiminin Altıncı Oturumunu
açıyorum.
68
sıra sayılı Kanun Teklifi’nin görüşmelerine devam ediyoruz.
Komisyon?
Yok.
Ertelenmiştir.
Gündemimizde
başka bir konu bulunmadığından, alınan karar gereğince, kanun teklifleri ile
komisyonlardan gelen diğer işleri sırasıyla görüşmek için 29 Mayıs 2019
Çarşamba günü saat 14.00’te toplanmak üzere birleşimi kapatıyorum.
Kapanma Saati: 23.27




(x) 68 S. Sayılı Basmayazı tutanağa
eklidir.




