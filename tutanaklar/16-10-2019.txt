



TBMM Tutanak Müdürlüðü










 
 TÜRKİYE BÜYÜK MİLLET MECLİSİ
 TUTANAK DERGİSİ

 7’nci
Birleşim
 16
Ekim 2019 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Hükûmetin Gündem Dışı Açıklamaları
1.- Dışişleri Bakanı Mevlüt Çavuşoğlu’nun, 9 Ekim 2019 tarihinde
başlatılan Barış Pınarı Harekâtı ve uluslararası gelişmelere ilişkin gündem
dışı açıklaması ve İYİ PARTİ Grubu adına Bursa Milletvekili Ahmet Kamil Erozan,
MHP Grubu adına Manisa Milletvekili Erkan Akçay, HDP Grubu adına İstanbul Milletvekili
Hakkı Saruhan Oluç, CHP Grubu adına İstanbul Milletvekili Ahmet Ünal Çeviköz,
AK PARTİ Grubu adına Tokat Milletvekili Özlem Zengin ve şahısları adına;
Afyonkarahisar Milletvekili Gültekin Uysal, İstanbul Milletvekili Erkan Baş,
İstanbul Milletvekili Nazır Cihangir İslam ve Ankara Milletvekili Mustafa
Destici’nin aynı konudaki konuşmaları

B) Milletvekillerinin Gündem Dışı Konuşmaları
1.- İzmir Milletvekili Bedri Serter’in, 16 Ekim Dünya Gıda Günü’ne
ilişkin gündem dışı konuşması
2.- Ankara Milletvekili Nevin Taşlıçay’ın, 13 Ekim Ankara’nın başkent
oluşunun 96’ncı yıl dönümüne ilişkin gündem dışı konuşması
3.- İzmir Milletvekili Ceyda Bölünmez Çankırı’nın, 16 Ekim Dünya Gıda
Günü’ne ilişkin gündem dışı konuşması


IV.- AÇIKLAMALAR
1.- Ankara Milletvekili Mehmet Naci Bostancı’nın, iktidarın Kürtlerin
düşmanı olduğu dilin propaganda dili olduğuna ilişkin açıklaması
2.- İstanbul Milletvekili Erkan Baş’ın, Parlamentoda grubu olmayan
partilere dönük eşitsiz yaklaşımın devam ettiğine ilişkin açıklaması
3.- Ankara Milletvekili Mustafa Destici’nin, yerinden sarf ettiği bazı
ifadelerine ilişkin açıklaması
4.- Dışişleri Bakanı Mevlüt Çavuşoğlu’nun, Cumhurbaşkanı Recep Tayyip
Erdoğan’ın Barış Pınarı Harekâtı başlarken siyasi partilerin genel başkanlarını
bizzat arayarak bilgi verdiğine, diplomasiyi sonuna kadar işlettiklerine,
Suriye’nin sınır bütünlüğü ile toprak bütünlüğü konusunda en hassas ülkenin
Türkiye Cumhuriyeti olduğuna ve dolayısıyla harekâtın bir işgal değil, teröre
karşı alınan tedbir olduğuna ilişkin açıklaması
5.- İzmir Milletvekili Dursun Müsavat Dervişoğlu’nun, Dışişleri Bakanı
Mevlüt Çavuşoğlu’na yapmış olduğu açıklamalardan dolayı teşekkür ettiğine, Türk
Konseyi Devlet Başkanları 7’nci Zirvesi Sonuç Bildirgesi’nde sınır ötesi
harekâtımıza destek kararının yer almasını memnuniyetle karşıladıklarına,
UEFA’nın Fransa-Türkiye maçında A Millî Futbol Takımı’na yaşadığı gol sevinci
nedeniyle soruşturma başlatmasını kınadıklarına, Cumhurbaşkanı Recep Tayyip
Erdoğan’ın “Teröristlerle masaya oturmayız.” sözünü yerinde ve doğru
bulduklarına, Volkswagen’in Barış Pınarı Harekâtı nedeniyle Manisa fabrikasının
açılışını erteleme kararı nedeniyle Almanya’yı kınadıklarına ilişkin açıklaması
6.- Manisa Milletvekili Erkan Akçay’ın, Barış Pınarı Harekâtı başarıyla
sürerken Türk dünyasından gelen destek açıklamalarının mutlu ettiğine, Türk
Konseyinin 7’nci Zirvesi’nin ardından Türkiye, Azerbaycan, Kazakistan,
Kırgızistan, Özbekistan liderlerinin imzaladığı bildiriyle dünyaya verilen
mesajın önemli olduğuna ve Türk Konseyinin Onursal Başkanı Nursultan
Nazarbayev’in sözlerinin de satır arasında kalmaması gerektiğine, Fransa
karşısındaki başarısını millî duruşla taçlandıran A Millî Futbol Takımı’mızı
tebrik ettiklerine ilişkin açıklaması
7.- Mersin Milletvekili Fatma Kurtulan’ın, Oturum Başkanı TBMM Başkan
Vekili Mithat Sancar’a adalet ve demokrasiyi korumak adına sarf ettiği çabadan
dolayı hürmetlerini sunmak istediğine, Dışişleri Bakanı Mevlüt Çavuşoğlu’ndan
bilgilendirme adı altında nutuklar dinlediklerine, Barış Pınarı Harekâtı’nın
Kürtler ile Türklerin birlikte yaşama iradesine darbe olduğuna ve bu iki halkı
birbirine kırdırmaktan vazgeçilmesi gerektiğine ilişkin açıklaması
8.- Tokat Milletvekili Özlem Zengin’in, Başkanlık Divanının Anayasa ve
İç Tüzük’e uygun davranma konusundaki kararlılığını memnuniyetle telakki
ettiklerine ve konuşmalarının bir bütünlük içerisinde olduğuna ilişkin
açıklaması
9.- İstanbul Milletvekili İbrahim Özden Kaboğlu’nun, “Cumhurbaşkanlığı
hükûmet sistemi” kavramının anayasal dayanağının ve bağlayıcı özelliğinin
olmadığına ilişkin açıklaması
10.- İzmir Milletvekili Kani Beko’nun, toprağa, havaya, suya, ormana ve
geleceğe sahip çıkılmadığı takdirde madenlerin felaketin sebebi olacağına
ilişkin açıklaması 
11.- Kocaeli Milletvekili İlyas Şeker’in, tarihin tekerrürden ibaret
olduğuna ve 1974’teki Kıbrıs Barış Harekâtı’nda yaşandığı gibi ambargo
konulmaya başlanıldığına ilişkin açıklaması
12.- İzmir Milletvekili Murat Bakan’ın, Barış Pınarı Harekâtı’nda görev
yapan Mehmetçiklere başarılar dilediğine, ulusal güvenlik sorunlarının ve dış
politikadaki yalnızlığımızın sorumlusunun AKP olduğuna ilişkin açıklaması
13.- Osmaniye Milletvekili Mücahit Durmuşoğlu’nun, Barış Pınarı
Harekâtı’nın amacının güney sınırımızda oluşturulmaya çalışılan terör
koridorunu yok etmek ve Suriyeli sığınmacıların ülkelerine dönmelerini sağlamak
olduğuna ilişkin açıklaması
14.- Mersin Milletvekili Ali Cumhur Taşkın’ın, 16 Ekim Dünya Gıda
Günü’ne ilişkin açıklaması
15.- Trabzon Milletvekili Ahmet Kaya’nın, Türkiye’de bugün on iki ay
çalışan insanlar geçinemezken altı aydan daha az çalışan ÇAYKUR mevsimlik
işçilerinin nasıl geçinebileceğini öğrenmek istediğine ilişkin açıklaması
16.- İstanbul Milletvekili Eyüp Özsoy’un, 13-17 Ekim İmam-Hatipliler
Haftası’na ve imam-hatip okullarının kuruluşunun 68’inci yıl dönümüne ilişkin
açıklaması
17.- Mersin Milletvekili Cengiz Gökçel’in, Mersin ilinde ekonomik kriz
nedeniyle kepenk kapatan esnafın mağduriyetinin giderilmesi gerektiğine ilişkin
açıklaması
18.- Düzce Milletvekili Ümit Yılmaz’ın, Batı Karadeniz Bölgesi’nde başta
fındık arazileri olmak üzere orman alanlarını tehdit eden Amerikan Beyaz
Kelebeği’yle mücadelenin etkin şekilde yapılması gerektiğine ilişkin açıklaması
19.- Erzurum Milletvekili İbrahim Aydemir’in, Erzurum ili Karaçoban
ilçesindeki Kürt menşeli dadaşların mesajını aktarmak istediğine ilişkin
açıklaması
20.- Niğde Milletvekili Ömer Fethi Gürer’in, kamuda taşeron olarak
çalıştırma uygulamasının sona erdirilmesi, eşit işe eşit ücret verilmesi
gerektiğine ilişkin açıklaması
21.- Ordu Milletvekili Mustafa Adıgüzel’in, yürütmenin başı Recep Tayyip
Erdoğan’ın, Tarım Bakanının sıfır gümrükle ayçiçeği ithalatına izin verecek
çalışmasından, vergi muafiyetiyle devleti zarara uğratacağından, bazı ithalatçı
firmalara ayrıcalık tanınacağından haberinin olup olmadığını öğrenmek
istediğine ilişkin açıklaması
22.- Gaziantep Milletvekili İmam Hüseyin Filiz’in, 16 Ekim Dünya Gıda
Günü’ne ilişkin açıklaması
23.- Kırklareli Milletvekili Türabi Kayan’ın, 16 Ekim Dünya Gıda Günü’ne
ilişkin açıklaması 
24.- Ordu Milletvekili Cemal Enginyurt’un, ABD’nin Türkiye Cumhuriyeti
devlet bankası Halkbank’ı yargılamaya kalkışması nedeniyle Türk milletini
Halkbank’a destek vermeye davet ettiğine ilişkin açıklaması
25.- Zonguldak Milletvekili Deniz Yavuzyılmaz’ın, Zonguldak ilindeki Kız
Meslek Lisesi yerine otopark yapmak isteyen zihniyeti kınadığına ilişkin
açıklaması
26.- Mersin Milletvekili Fatma Kurtulan’ın, partilerine dönük baskıların
devam ettiğine, Şırnak ili İdil ilçesinde basın açıklaması yapmak isteyen
HDP’lilere polis tarafından müdahale edildiğine ve aralarında bulunan Şırnak
Milletvekili Nuran İmir’in de darp edildiğine, gözaltı sürelerinin devam ettiği
Hakkâri, Nusaybin, Erciş, Yüksekova belediye başkanlarının, gençlik meclisi sözcüleri
ile meclis üyelerinin ve gözaltına alınan KKP Genel Başkanı Sinan Çiftyürek’in
serbest bırakılmasını talep ettiklerine, yaşanılan ayrıştırıcı dilin Meclisin
yansıması olduğuna ilişkin açıklaması
27.- İstanbul Milletvekili Engin Altay’ın, 16 Ekim Dünya Gıda Günü
vesilesiyle tarımın gayrisafi yurt içi hasıla içindeki payının giderek
düşmesinin AK PARTİ hükûmetlerinin tarım politikalarında ne kadar büyük
yanlışlar içinde olduğunun somut göstergesi olduğuna, çiftçinin refahını,
huzurunu artırma noktasında CHP Grubu olarak her türlü katkıyı sunmaya hazır
olduklarına, Barış Pınarı Harekâtı’nda dünyanın desteğinin sağlanması konusunda
en çok çabayı büyükelçilerin göstermesi gerektiğine ilişkin açıklaması
28.- Tokat Milletvekili Özlem Zengin’in, görüşülen hak ve özgürlüklerin
daha etkin kullanımıyla alakalı kanun teklifine katkı verenlere teşekkür
ettiğine ilişkin açıklaması
29.- Manisa Milletvekili Erkan Akçay’ın, Diyarbakır Milletvekili Garo
Paylan’ın 105 sıra sayılı Kanun Teklifi’nin 18’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
30.- İzmir Milletvekili Dursun Müsavat Dervişoğlu’nun, Diyarbakır
Milletvekili Garo Paylan’ın 105 sıra sayılı Kanun Teklifi’nin 18’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
31.- Tokat Milletvekili Özlem Zengin’in, Diyarbakır Milletvekili Garo
Paylan’ın 105 sıra sayılı Kanun Teklifi’nin 18’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
32.- İstanbul Milletvekili Hakkı Saruhan Oluç’un, savaşta askerlerin de
masum insanların da öldüğüne, İzmir Milletvekili Dursun Müsavat Dervişoğlu ile
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması 
33.- İstanbul Milletvekili Engin Altay’ın, terörün bir insanlık suçu
olduğuna, Meclis konuşma yeriyse herkesin düşüncesini özgürce söyleyebilmesi
gerektiğine, Barış Pınarı Harekâtı’nın iç politikanın, siyasi oy
konsolidasyonunun malzemesi olmaması gerektiğine ilişkin açıklaması
34.- Mersin Milletvekili Fatma Kurtulan’ın, Diyarbakır Milletvekili Garo
Paylan’a yönelik “özel yetiştirilmiş ajan” ve “provokatör” ifadelerinin
düzeltilmesi gerektiği yönünde talepleri olduğuna ilişkin açıklaması
35.- Niğde Milletvekili Ömer Fethi Gürer’in, yargıda sorunların tümden
ele alınması ve haksız, hukuksuz, adaletsiz OHAL dönemi uygulamalarını
iyileştirici düzenlemelerin bir an önce Meclise getirilmesi gerektiğine ilişkin
açıklaması
36.- Manisa Milletvekili Erkan Akçay’ın, sözlerinin kimsenin şahsına
değil kürsüde ifade edilen görüşlere yönelik olduğuna ve içinde bulunulan
atmosfer dikkate alınarak kışkırtıcı dilden uzak durulması gerektiğine ilişkin
açıklaması
37.- Kahramanmaraş Milletvekili Ali Öztunç’un, Gündoğdu Marşı’nın Deniz
Gezmiş ve arkadaşları tarafından söylenilmesinin üzerinden elli yıl geçtikten
sonra AK PARTİ grup toplantısında söylenilmesini olumlu karşıladıklarına ve bir
elli yıl daha kaybedilmek istenilmiyorsa bugünkü sözlerinin dikkate alınması
gerektiğine ilişkin açıklaması
38.- Diyarbakır Milletvekili Garo Paylan’ın, Manisa Milletvekili Erkan
Akçay’ın şahsına yönelik sözlerini aynen iade ettiğine ve kınadığına, nefret
söylemlerinin nefret suçlarını doğurduğuna ilişkin açıklaması
39.- Bursa Milletvekili Vildan Yılmaz Gürel’in, Bursa ili İnegöl
ilçesinde 42’ncisi düzenlenen Modef Expo Uluslararası Mobilya Fuarı’nın mobilya
ihracaatını artırdığına, İnegöl mobilyasının bir dünya markası olduğuna ilişkin
açıklaması 
40.- Mersin Milletvekili Olcay Kılavuz’un, 15 Ekimde Azerbaycan’da
düzenlenen Türk Konseyi’nin ardından imzalanan ortak bildirinin Türk dünyasının
birlik ve beraberliğinin tüm cihana bildirilmesi açısından tarihî bir adım
olduğuna ilişkin açıklaması
41.- İzmir Milletvekili Murat Bakan’ın, 16 Ekim Dünya Gıda Günü
vesilesiyle çevre kirliliği ile sağlık arasındaki ilişkinin ne olduğunun
bilinmesi gerektiğine, halk sağlığı ve gıda güvenliği hakkında bilimsel
araştırmalar yapan ve kamuoyuyla paylaşan akademisyen Bülent Şık’a teşekkür
ettiğine ilişkin açıklaması
42.- Manisa Milletvekili Erkan Akçay’ın, Diyarbakır Milletvekili Garo
Paylanın yaptığı açıklamasındaki bazı ifadelerine, sözlerinin ve tepkisinin
hatiplerin kışkırtıcı ifadelerine yönelik olduğuna ilişkin açıklaması
43.- Denizli Milletvekili Cahit Özkan’ın, Gaziantep Milletvekili Mahmut
Toğrul’un 105 sıra sayılı Kanun Teklifi’nin 25’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
44.- Manisa Milletvekili Erkan Akçay’ın, İzmir Milletvekili Serpil
Kemalbay Pekgözegü’nün 105 sıra sayılı Kanun Teklifi’nin 26’ncı maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
45.- İstanbul Milletvekili Şirin Ünal’ın, İzmir Milletvekili Serpil
Kemalbay Pekgözegü’nün 105 sıra sayılı Kanun Teklifi’nin 26’ncı maddesiyle
ilgili önerge üzerinde yaptığı konuşmasındaki şahsına yönelik suçlamaları ve
linç girişimini kabul etmediğine ilişkin açıklaması
46.- Denizli Milletvekili Cahit Özkan’ın, bağımsız yargının Türk milleti
adına karar veren ve demokratik denetime açılmış yargı olduğuna ilişkin
açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, İstanbul
Milletvekili Erkan Baş’ın itirazında haklı olduğuna, Anayasa ve İç Tüzük
hükümlerine göre yönetme yükümlülüğünün bulunduğuna ilişkin konuşması
2.- Oturum Başkanı TBMM Başkan Vekili Mithat Sancar’ın, Ankara
Milletvekili Mustafa Destici’nin yaptığı açıklamayı yeterli gördüğüne, grubu
bulunmayan partilerin birer temsilcisine beşer dakika süreyle söz vereceğine
ilişkin konuşması 
3.- Oturum Başkanı TBMM Başkan Vekili Mithat Sancar’ın, özellikle
şahıslara yönelik itham edici, ağır suçlama içeren ifadelerin kullanılmamasının
demokratik tartışma adabı açısından, demokratik olgunluk açısından önemli olduğuna,
İç Tüzük’ün de bu konuda yükümlülük getirdiğine ilişkin konuşması 

VI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) 

VII.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun 16 Ekim 2019 Çarşamba günlü 7’nci
birleşiminde 105 sıra sayılı Kanun Teklifi’nin görüşmelerinin tamamlanmasına
kadar çalışmalara devam edilmesine; 105 sıra sayılı Kanun Teklifi’nin
görüşmelerinin tamamlanması hâlinde 17 Ekim 2019 Perşembe günü Genel Kurulun
toplanmamasına ilişkin önerisi

VIII.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, Antalya Milletvekili Rafet
Zeybek’in 105 sıra sayılı Kanun Teklifi’nin 33’üncü maddesiyle ilgili önerge
üzerinde yaptığı konuşması sırasında AK PARTİ Grubuna sataşması nedeniyle
konuşması
2.- İstanbul Milletvekili Engin Altay’ın, Denizli Milletvekili Cahit
Özkan’ın sataşma nedeniyle yaptığı konuşması sırasında CHP Grubuna sataşması
nedeniyle konuşması

IX.- YAZILI SORULAR VE CEVAPLARI
1.- Adıyaman Milletvekili Abdurrahman Tutdere’nin, Bakanlığın üst düzey
bürokratlarının yenilenen İstanbul seçimi sürecinde İstanbul’da görevlendirilip
görevlendirilmediğine ilişkin sorusu ve Adalet Bakanı Abdulhamit Gül’ün cevabı
(7/15553)
2.- Niğde Milletvekili Ömer Fethi Gürer’in, çocuklara karşı cinsel
istismar suçuyla mücadelede cezaların caydırıcılığının artırılmasına yönelik
çalışmalara ilişkin sorusu ve Adalet Bakanı Abdulhamit Gül’ün cevabı (7/15565)
3.- Niğde Milletvekili Ömer Fethi Gürer’in, 2018-2019 yıllarında mesleki
yeterlilik belgesi verilen mahkûm sayısına ilişkin sorusu ve Adalet Bakanı Abdulhamit
Gül’ün cevabı (7/15567)
4.- Ankara Milletvekili İbrahim Halil Oral’ın, Ankara-Konya yolunun
Gölbaşı ilçesinde alta alınmasına yönelik projeye ilişkin sorusu ve Ulaştırma
ve Altyapı Bakanı Mehmet Cahit Turhan’ın cevabı (7/16675)
5.- Muğla Milletvekili Burak Erbay’ın, Muğla’da devam eden Karabel
Tüneli inşaatının bulunduğu aşamaya ilişkin sorusu ve Ulaştırma ve Altyapı
Bakanı Mehmet Cahit Turhan’ın cevabı (7/16677)
6.- Samsun Milletvekili Neslihan Hancıoğlu’nun, Havza-Vezirköprü-Durağan
bölünmüş yol projesinin bulunduğu aşamaya ilişkin sorusu ve Ulaştırma ve
Altyapı Bakanı Mehmet Cahit Turhan’ın cevabı (7/16679)
7.- Hatay Milletvekili Suzan Şahin’in, Hatay’a gerçekleştirilen hava
yolu sefer sayılarına ve düzenlenen uçuşların aktarmasız olarak gerçekleştirilmesi
talebine ilişkin sorusu ve Ulaştırma ve Altyapı Bakanı Mehmet Cahit Turhan’ın
cevabı (7/17043)
8.- İstanbul Milletvekili Mustafa Sezgin Tanrıkulu’nun, 2017-2019
yılları arasında Bakanlığın yabancı firmalardan temin ettiği mal ve hizmetlere
ilişkin sorusu ve Ulaştırma ve Altyapı Bakanı Mehmet Cahit Turhan’ın cevabı
(7/17044)
9.- İzmir Milletvekili Serpil Kemalbay Pekgözegü’nün, 2 Ağustos 2019
tarihinde bir şehirler arası otobüste çıkan yangına ve otobüslerde bulunması
zorunlu olan yangın algılama ve alarm sistemlerine yönelik denetimlere ilişkin
sorusu ve Ulaştırma ve Altyapı Bakanı Mehmet Cahit Turhan’ın cevabı (7/17050)
10.- Mersin Milletvekili Ali Mahir Başarır’ın, Mersin’in Tarsus
ilçesinde bir çocuğun bir imam tarafından darp edilmesi olayına ilişkin sorusu
ve Cumhurbaşkanı Yardımcısı Fuat Oktay’ın cevabı (7/17056)
11.- Tekirdağ Milletvekili İlhami Özcan Aygun’un, Tekirdağ’da bulunan
Batı Marmara Gümrük ve Dış Ticaret Bölge Müdürlüğü ve Tekirdağ Personel
Müdürlüğünün kapatılmasına ilişkin sorusu ve Ticaret Bakanı Ruhsar Pekcan’ın
cevabı (7/17147)
12.- Hakkâri Milletvekili Sait Dede’nin, Hakkâri Yüksekova Selahaddin
Eyyubi Havalimanına, iptal edilen uçuşlara ve bilet fiyatlarına ilişkin sorusu
ve Ulaştırma ve Altyapı Bakanı Mehmet Cahit Turhan’ın cevabı (7/17152)
13.- Zonguldak Milletvekili Deniz Yavuzyılmaz’ın, son beş yılda toplu
taşıma araçlarında meydana gelen yangınlara ve yapılan teknik denetimlere
ilişkin sorusu ve Ulaştırma ve Altyapı Bakanı Mehmet Cahit Turhan’ın cevabı
(7/17153)
14.- Bursa Milletvekili Yüksel Özkan’ın, zorunlu yangın alarm sistemi
bulunmayan yolcu otobüslerine muayene onayı verildiği iddiasına ilişkin sorusu
ve Ulaştırma ve Altyapı Bakanı Mehmet Cahit Turhan’ın cevabı (7/17287)
15.- Niğde Milletvekili Ömer Fethi Gürer’in, toplu taşımada küçük motor
hacimli, elektrikli ve hibrit araç kullanımının yaygınlaştırılmasına yönelik
çalışmalara ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/17289)
16.- Kocaeli Milletvekili Lütfü Türkkan’ın, Gebze-Darıca metro hattı
projesinin maliyetinin gözden geçirilmesine ve Bakanlığın 2019 yılı için
belediyeler yerine üstlendiği yatırımlara ilişkin sorusu ve Ulaştırma ve
Altyapı Bakanı Mehmet Cahit Turhan’ın cevabı (7/17290)
17.- Muş Milletvekili Şevin Coşkun’un, Muş ili ve ilçelerindeki yol ve
altyapı sorunları ile bunların çözümüne yönelik çalışmalara ilişkin sorusu ve
Ulaştırma ve Altyapı Bakanı Mehmet Cahit Turhan’ın cevabı (7/17291)
18.- Balıkesir Milletvekili Ensar Aytekin’in, 2019 yılında Balıkesir’de
gerçekleşen ölümlü kaza sayısına ilişkin sorusu ve Ulaştırma ve Altyapı Bakanı
Mehmet Cahit Turhan’ın cevabı (7/17415)
19.- Ordu Milletvekili Mustafa Adıgüzel’in, Ordu-Giresun Havalimanının
coğrafi durum ve teknik donanımına ilişkin sorusu ve Ulaştırma ve Altyapı
Bakanı Mehmet Cahit Turhan’ın cevabı (7/17416)
20.- Manisa Milletvekili Bekir Başevirgen’in, yolcu otobüslerinin
denetlenmesine ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/17417)
21.- İstanbul Milletvekili Mustafa Sezgin Tanrıkulu’nun, İstanbul
Havalimanına kent merkezinden ulaşım için yapımına başlanan metro inşaatlarına
ilişkin sorusu ve Ulaştırma ve Altyapı Bakanı Mehmet Cahit Turhan’ın cevabı
(7/17418)
22.- Muş Milletvekili Mensur Işık’ın, Muş’un bir köyünde baz istasyonunun
aktif hale getirilememesine ilişkin sorusu ve Ulaştırma ve Altyapı Bakanı
Mehmet Cahit Turhan’ın cevabı (7/17419)
23.- Ağrı Milletvekili Abdullah Koç’un, Ağrı’da taksicilik sektörünün
sorunlarına ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/17873)
24.- İstanbul Milletvekili Mahmut Tanal’ın, 2014 yılında İran’dan
Türkiye’ye gelen bir uçak hakkındaki kaçakçılık ihbarı sonrasında yetkililerce
yapılan açıklamalara ilişkin sorusu ve Ulaştırma ve Altyapı Bakanı Mehmet Cahit
Turhan’ın cevabı (7/17935)
25.- Ankara Milletvekili Levent Gök’ün, 2015-2019 yılları arasında
Türkiye’de VPN kullanım oranlarına ve erişimi engellenen internet sitesi
sayısına ilişkin sorusu ve Ulaştırma ve Altyapı Bakanı Mehmet Cahit Turhan’ın
cevabı (7/18076)
26.- Hatay Milletvekili Suzan Şahin’in, yaz aylarında uçak bileti
fiyatlarının diğer aylara göre daha pahalı olmasının nedenine ilişkin sorusu ve
Ulaştırma ve Altyapı Bakanı Mehmet Cahit Turhan’ın cevabı (7/18078)
27.- Adıyaman Milletvekili Abdurrahman Tutdere’nin, Adıyaman ilinde
Atatürk Bulvarı’na yapılan üst geçide ilişkin sorusu ve Ulaştırma ve Altyapı
Bakanı Mehmet Cahit Turhan’ın cevabı (7/18386)
28.- Şanlıurfa Milletvekili Aziz Aydınlık’ın, Şanlıurfa ve Kuzey Kıbrıs
Türk Cumhuriyeti arasında karşılıklı direkt uçuş seferi düzenlenmesi talebine
ilişkin sorusu ve Ulaştırma ve Altyapı Bakanı Mehmet Cahit Turhan’ın cevabı
(7/18479)
29.- Niğde Milletvekili Ömer Fethi Gürer’in, 2018 ve 2019 yıllarında
kamu özel iş birliği yöntemiyle başlatılan projelerin akıbetine ilişkin sorusu
ve Cumhurbaşkanı Yardımcısı Fuat Oktay’ın cevabı (7/18498)
16 Ekim 2019 Çarşamba
BİRİNCİ OTURUM
Açılma Saati: 14.03
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Şeyhmus DİNÇEL
(Mardin)
-----0-----
BAŞKAN
- Türkiye Büyük Millet Meclisinin 7’nci Birleşimini açıyorum. 
Toplantı
yeter sayısı vardır, görüşmelere başlıyoruz.
Sayın
milletvekilleri, yürütmenin Barış Pınarı Harekâtı ve uluslararası gelişmeler
konusunda İç Tüzük’ün 59’uncu maddesinin (2)’nci fıkrası gereğince gündem dışı
konuşma istemi vardır. Bu istemi yerine getireceğim. 
Şimdi,
yürütme adına bilgilendirme yapmak üzere Dışişleri Bakanı Sayın Mevlüt
Çavuşoğlu’nu Genel Kurula davet ediyorum. (AK PARTİ ve MHP sıralarından
alkışlar)
Sayın
Bakan, konuşma süreniz yirmi dakikadır. 
Daha
sonra istemleri hâlinde siyasi parti gruplarına onar dakika ve grubu bulunmayan
milletvekillerinden birine beş dakika süreyle söz vereceğim. 
Buyurun
Sayın Bakan. 
III.- GÜNDEM DIŞI KONUŞMALAR
A) Hükûmetin Gündem Dışı Açıklamaları
1.- Dışişleri Bakanı Mevlüt Çavuşoğlu’nun, 9 Ekim 2019 tarihinde
başlatılan Barış Pınarı Harekâtı ve uluslararası gelişmelere ilişkin gündem
dışı açıklaması ve İYİ PARTİ Grubu adına Bursa Milletvekili Ahmet Kamil Erozan,
MHP Grubu adına Manisa Milletvekili Erkan Akçay, HDP Grubu adına İstanbul
Milletvekili Hakkı Saruhan Oluç, CHP Grubu adına İstanbul Milletvekili Ahmet
Ünal Çeviköz, AK PARTİ Grubu adına Tokat Milletvekili Özlem Zengin ve şahısları
adına; Afyonkarahisar Milletvekili Gültekin Uysal, İstanbul Milletvekili Erkan
Baş, İstanbul Milletvekili Nazır Cihangir İslam ve Ankara Milletvekili Mustafa
Destici’nin aynı konudaki konuşmaları
DIŞİŞLERİ
BAKANI MEVLÜT ÇAVUŞOĞLU – Çok teşekkür ediyorum Sayın Başkan. 
Sayın
Başkan, değerli milletvekilleri; 9 Ekim 2019 tarihinde başlattığımız Barış
Pınarı Harekâtı’na ilişkin olarak Hükûmetimiz adına yüce Meclisimizi
bilgilendirme imkânı verdiğiniz için şükranlarımı sunuyorum. Hepinizi saygıyla
selamlıyorum. (AK PARTİ sıralarından alkışlar) 
Sözlerime
başlamadan evvel, Barış Pınarı Harekâtı’nda şehit düşen Mehmetçiklerimize ve
sivil kardeşlerimize Allah’tan rahmet, yakınlarına sabır, yaralanan
kardeşlerimize de acil şifalar diliyorum. Şehitlerimizin kanları yerde
kalmamıştır ve kalmayacaktır. 
Saygıdeğer
milletvekilleri, Suriye’de dokuz yıldır devam eden ve yüz binlerce Suriyelinin
hayatını kaybetmesine, milyonlarcasının yerinden edilmesine yol açan ihtilafın
menfi etkilerini en ön saflarda göğüsleyen ülke Türkiye’dir. Suriye halkının
meşru beklentileri ve Birleşmiş Milletler Güvenlik Konseyinin 2254 sayılı
Kararı temelinde muteber bir siyasi çözüme bir an evvel ulaşılması için ilk
günden beri yoğun çaba sarf ediyoruz. Suriye ihtilafının askerî yollarla
çözümünü külliyen reddettik ve tıkanmış durumdaki siyasi sürecin ilerletilmesi,
Sayın Cumhurbaşkanımızın önderliğinde izlediğimiz dirayetli ve kararlı
girişimlerimizle mümkün kılınabilmiştir. BM ve garantörü olduğumuz Suriye
muhalefetiyle istişareler, yine Astana Platformu'nun içinde bir buçuk yılı
aşkın bir süredir sarf ettiğimiz yoğun çabalar meyvesini geçen eylül ayında
nihayet verdi ve 16 Eylül 2019 tarihinde Ankara'da Sayın Cumhurbaşkanımızın ev
sahipliğinde gerçekleştirdiğimiz üçlü zirvede Suriye’de serbest ve adil
seçimlerin önünü açacak uygun ortamın yaratılmasında kritik bir eşik aşıldı ve
Anayasa Komitesinin üyeleri üzerinde mutabakat sağlandı ve Anayasa Komisyonu
kuruldu. Türkiye, komşusu Suriye'deki siyasi çözüm sürecine olan desteğini
önümüzdeki dönemde de artırarak sürdürecektir ve Anayasa Komitesi 30 Ekimde
Cenevre'de ilk toplantısını gerçekleştirecektir.
Buna
mukabil, Suriye'de siyasi çözüme yönelik arayışlarımız, terörle mücadelemizin
alternatifi ya da karşıtı değildir. Türkiye, ulusal güvenliğine tehdit
oluşturan tüm terör örgütleriyle tehdidin kaynağında ve ön alıcı bir vizyonla
mücadelede kararlıdır. Ülkemiz, Fırat Kalkanı ve Zeytin Dalı Harekâtlarıyla 4
bin kilometrekareyi aşan bir alanda DEAŞ ve YPG-PYD/PKK terörüyle mücadele
etmiş ve bu bölgeleri terör örgütlerinden arındırmıştır. Şanlı Türk ordusu,
Suriye'de 3 binden fazla, Irak dâhil toplamda 4 bin DEAŞ teröristini göğüs
göğüse çarpışarak etkisizleştirmiştir, elimine etmiştir. Tüm dünya DEAŞ’la
mücadeleyi terörist-sivil ayrımı gözetmeden Suriye ve Irak şehirlerinde havadan
bomba yağdırma olarak algılarken, biz, tek bir sivilin burnunun kanamaması anlayışıyla,
arazide adım adım, hatta santim santim ilerleyerek mücadelemizi sürdürdük.
Bakınız,
bir örnek vermek istiyorum: DEAŞ'la Mücadele Uluslararası Koalisyonunun bugün
havadan attığı bombalar neticesinde en az 1.335 sivil ölmüştür, bu kendi
raporlarında var. Müttefiklerimiz terörle mücadeleyi başka terör örgütlerine
ihale ederken Türkiye olarak kararlı tutumumuzdan taviz vermedik. Biz terör
örgütleri arasında seçmece yaklaşımları, terör örgütlerini taşeron olarak
kullanmayı asla kabul etmedik, her türlü zorluğa rağmen Suriye’de meşru, adil,
ahlaki değerler temelinde ve sürdürülebilir bir terörle mücadele stratejisini
bugüne kadar uyguladık. Fırat’ın batısından sınırlarımıza yönelik DEAŞ ve PYD-YPG/PKK
tehdidini kendi imkânlarımızla önemli ölçüde bertaraf ettik. Bu bölgelerde
altyapı, üstyapı ve insani hizmetlerin sağlanmasında ilgili kuruluşlarımız
büyük gayret gösterdiler ve bunun neticesinde bugüne kadar Türkiye’deki 360
binden fazla Suriyeli kardeşimiz bu bölgelere güvenli bir şekilde geri döndü ve
orada da onlara gereken desteği veriyoruz.
Saygıdeğer
milletvekilleri, Fırat’ın batısında millî güvenliğimize yönelen terörün beli
kırılırken hem DEAŞ hem YPG/PKK, Fırat’ın doğusunda PYD-YPG terör örgütü
müttefiklerimizin desteğiyle giderek güçlenmekte hatta bir terör devleti
oluşturmaktaydı. Bugün bazı ülke ve çevrelerin Barış Pınarı Operasyonu’ndan çok
rahatsız olmasının nedenini biz gayet iyi biliyoruz ve bu rahatsızlığın sebebi
biz bu oyunu bozduk. Yani burada bir terör devleti kurmak istiyorlardı, çok
açık ve net. Bugün, başta Fransa olmak üzere en çok tepki gösteren ülkelere
bakın, amaçları burada bir terör örgütü kurmak ve bunun için sahada ve komşu
bölgelerde de çok ciddi çalışmalar yaptılar. Dolayısıyla bize bu kadar
saldırmalarının sebebi de bu oyunu bozmamızla beraber yaşadıkları hayal
kırıklığıdır, onun neticesidir. Son iki yılda gerek Fırat’ın doğusunda ülkemiz
topraklarına gerek Menbiç üzerinden Fırat’ın batısındaki unsurlarımıza yönelik
yüzlerce taciz, saldırı ve hasmane eyleme maruz kaldık devlet olarak ve millet
olarak. Sınır boylarımızda uzanan YPG-PYD tünelleriyle topraklarımıza sadece
patlayıcı ve mühimmat değil, teröristler de kaçırıldı. Fırat’ın doğusundaki
kamplarda eğitilen teröristler topraklarımızda eylem arayışına girdi. Güvenlik
güçlerimizin üstün ve takdire şayan çabaları sayesinde bu terör eylemlerinin
çoğunu önleyebildik. PYD-YPG Suriye’deki saldırılarını da sürdürdü; Afrin’de,
Cerablus’ta, Çobanbey’de, Tel Rıfat’ta sivilleri katlettiler, aynı şekilde,
burada tüm sivilleri sürgüne gönderdiler. Ve PYD-YPG, DEAŞ’la doğrudan
anlaşmaktan da hiçbir zaman çekinmedi. Rakka’da DEAŞ’la vardığı mutabakat
çerçevesinde yüzlerce DEAŞ militanı elini kolunu sallayarak otobüslerle tahliye
edildi ve YPG’liler bu otobüslerin temin edilmesini de sağlamıştır. Ve yine,
elinde tuttuğu DEAŞ’lıları Türkiye’de terör eylemi yapmaları karşılığında
serbest bırakmakla kalmadı, onların cebine harçlık da verdi. Bunların hepsinin
istihbari bilgileri bizim elimizde. Yani DEAŞ’lıların bize saldırması için
YPG/PKK terör örgütü para verdi. Yani YPG’yi, PKK’yı şimdi bazı ülkeler yine
burada vekâlet olarak kullanıyor ama bu terör örgütü de, DEAŞ’lılar, aynı
şekilde bize karşı para vererek ve serbest bırakarak, silah vererek kullanıyor.
Bu terör örgütü, YPG-PYD palazlandıkça terör ve baskının boyutunu artırdı,
sadece Arap, Kürt, Hristiyan ve Türkmen gençleri değil, çocukları da zorla
silah altına aldı. İşte, Aramilerin Dünya Kongresinin Başkanı söylüyor, Hristiyan
bir azınlık, bas bas bağırıyor, Hollanda’nın göbeğinde bağırıyor “Bu terör
örgütü bizim çocuklarımızı zorla bünyesine katıyor.” diye ama kimse maalesef
duymuyor. Dolayısıyla, kendine muhalefet eden Suriyeli Kürt aydın ve
siyasetçiler başta yerel şahsiyetleri de maalesef öldürdü, katletti, işkenceden
geçirdi, sindirdi, sürgüne gönderdi. Hep söylüyoruz: Bugün Türkiye’de 350
binden fazla Suriyeli Kürt kardeşimiz var. Madem oralarda YPG var, madem YPG
Kürtlerin haklarını savunuyor, bu 350 binden fazla Suriyeli Kürt kardeşimiz
buralara neden dönemiyor? Bütçe görüşmemde de bunu açıkça sordum, şimdi de
soruyoruz ve bugün YPG’ye destek veren ülkelere de “Hiç bunlarla gidip
konuştunuz mu?” diyoruz, “Hayır, konuşmadık.” diyorlar çünkü, biraz önce de
söylediğim gibi, maalesef onların derdi başka. 
Ve
onlarca Arap köyü ve şehri, PYD-YPG’nin etnik temizlik operasyonları
neticesinde, bin yıllık tarihsel dokularını ve demografik yapılarını kaybetti.
Üçte 2’sinde bugüne kadar Arapların çoğunlukla bulunduğu, yaşadığı bu bölgeler
bir avuç teröristin demografik mühendislik oyunlarına ve yine bunların,
maalesef, inisiyatifine terk edildi. En az 1 milyon insan yerinden edildi ve
Arap kökenli çocukların ana dillerinde eğitim almaları engellendi; biraz önce
söylediğim Aramilerin de okulları bu YPG/PKK terör örgütü tarafından kapatıldı.
Yerel halk Rakka’da, Deyrizor’da, Tel Abyad’da, Haseke’de, maalesef, bu terör
örgütünün zulmüne karşı ayaklandığı zaman da bu terör örgütü otomatik
silahlarla o insanları taradı. Kısacası, PYD-YPG terör örgütü “insanlığa karşı
suç” tanımında ne varsa hepsini hayata geçirdi. İşledikleri bu suçlar bizim
Türkiye olarak söylediklerimiz ya da iddialarımız değil, Birleşmiş Milletlerin
raporlarında var; aynı şekilde Amnesty ve Human Rights Watch gibi uluslararası
insan hakları kuruluşları tarafından da kayda geçirildi ve bunların raporları
da var.
Saygıdeğer
milletvekilleri, biz, PKK ve türevlerini çok iyi tanıyoruz; Batı’nın bu terör
örgütlerine karşı ikircikli tavrını da gayet iyi biliyoruz ve görüyoruz. Türkiye
Cumhuriyeti, terör örgütleriyle mücadelede ilk tercihini müttefikleriyle
birlikte çalışmaktan yana kullandı. PYD-YPG tehdidine yönelik beklentimizi
başta ABD olmak üzere tüm müttefiklerimiz nezdinde her düzeyde defaatle dikkate
getirdik ve anlatmaya çalıştık; ne var ki PYD-YPG’ye karşı ortak hareket etme
çabalarımızın tamamı ABD askerî güvenlik bürokrasisinin engeline takıldı.
Burada ABD’yle Menbiç’teki YPG-PYD mevcudiyeti sorununu çözmek için bir yol
haritası kabul ettik. Doksan günde bu YPG’liler Menbiç’ten çıkarılacaktı; on
altı ay oldu, YPG’liler hâlen Menbiç’te. Yine, Sayın Cumhurbaşkanımız Başkan
Trump’la 2018 Aralık ayındaki telefon görüşmelerinde vaatlerin yerine
getirilmediğini aktardığında Trump bu sefer Suriye’den tamamen çekileceklerini
söyledi. On ay geçti, ABD askerleri hâlen orada. Şimdi yavaş yavaş kuzeyden
çekiliyorlar ama Suriye’den çekilmiyorlar. Trump, 14 Ocak 2019’da bu defa
güvenli bölge tesis edilmesi konusunda Sayın Cumhurbaşkanımızın talebine olumlu
karşılık veren sosyal medya mesajları yayınladı hatta 20 mil yani 32 kilometre
derinliği bizzat kendisi zikretti. Aradan dokuz ay geçti, ABD askerî güvenlik
bürokrasisi Başkanlarının emirlerini yerine getirmedi ve getirmemekte de hâlen
direndiğini görüyoruz.
Yine,
2018 Aralık ayında Trump’ın ilan ettiği çekilme kararını takiben ABD’yle
birlikte bir güvenli bölge kurulması için gayretlerimizi sabırla sürdürdük.
Teklifimiz üzerine teşkil edilen güvenli bölge görev gücü 3 defa toplandı.
Beklentilerimizi ısrarla ABD’lilere bu toplantılarda da aktardık. 
Son
olarak 5-7 Ağustos’ta Ankara’ya gelen ABD askerî heyetiyle askerî makamlarımız
arasında bir ön mutabakat sağlandı. Ne var bu ön mutabakatta, onları sizlere
arz etmek isterim. ABD makamları ne vaat etti? Bir, PYD ve YPG’nin ağır
silahlarının toplanacağını; iki, teröristlerin bölgeden tamamen çekileceğini;
üç, tahkimatların yıkılacağını -hani hep söylüyoruz ya, terör örgütü orada
neler yaptı, tahkimatlar- ve Suriye topraklarında birlikte devriye üsleri tesis
edebileceğimizi ABD bu ön mutabakatta bizzat taahhüt etti ama bu vaatlerin
hiçbiri maalesef yerine getirilmedi. Sonuçta güvenli bir bölgenin oluşturulması
konusunda ABD’yle görüşmelerimiz maalesef akim kaldı. Tüm temaslarımızda
uluslararası hukuktan kaynaklanan meşru müdafaa hakkımızı gerektiğinde
kullanmakta tereddüt etmeyeceğimizi vurguladık. Yine, sınırlarımızın yanı
başındaki teröristlerin varlığına müsamaha göstermeyeceğimizi de her defa
yineledik. Ayrılıkçı gündemlere sahip terörist grupların varlığının Suriye’nin
toprak bütünlüğünü tehdit ettiği mesajlarını verdik ama biraz önce de
söylediğim sebeplerden dolayı zaten Suriye’nin sınır bütünlüğünün, toprak
bütünlüğünün o terör örgütlerini destekleyenlerin umurunda bile olmadığını da
yine gördük. 
Nihayetinde,
saygıdeğer milletvekilleri, ülkemizin ve milletimizin güvenliğinin sağlanması
ve bölgemizde barış ve istikrarın tesisi için Türkiye olarak harekete geçtik.
Bu çerçevede, Sayın Cumhurbaşkanımız Başkomutan sıfatıyla 9 Ekim tarihinde Türk
Silahlı Kuvvetleri tarafından Barış Pınarı Harekâtı’nın başlatılmasının emrini
bizzat verdi. (AK PARTİ sıralarından alkışlar) Ve bu emri vermeden önce Sayın
Cumhurbaşkanımız, biraz önce söylediğimiz tüm çabaların maalesef akamete
uğradığını ve hiçbir netice almadığımızı, dolayısıyla Türkiye'nin tek başına
hareket edeceğini ve harekâtı başlatacağını bizzat telefon açarak ABD Başkanı
Trump’a da iletmiştir. Ve harekâttan hemen önce ve harekât başlarken -önceden
hazırlığımızı yaptık- önce Astana garantörlerine bilgi verdik ve aynı anda BM
Genel Sekreterini bilgilendirdik. BM Güvenlik Konseyinin Dönem Başkanına mektup
gönderdik ki Güvenlik Konseyini bilgilendirsin diye. Ayrıca, aynı şekilde daimi
üyeleri bilgilendirdik. Yine, NATO Genel Sekreterini ve NATO Konseyini
bilgilendirdik. NATO Genel Sekreteri de ülkemize geldi biliyorsunuz -daha önce
belirlenmişti ama- enine boyuna bunları da değerlendirme fırsatı bulduk. Geçen
harekâtımızda yani Zeytin Dalı Harekâtı’mızda olduğu gibi yine Suriye rejimini
de bilgilendiren bir notayı İstanbul’daki Başkonsolosluklarına verdik. Bu
notada ve diğer bilgilendirmelerde, mektuplarda ne olduğunu, bugüne kadar nasıl
geliştiğini, biraz önce anlatmaya çalıştığım gelişmeleri sıraladıktan sonra
uluslararası hukuktan doğan –biraz sonra onlara da geleceğim- haklarımıza ve
uluslararası hukuka referansta bulunarak tüm bilgilendirmelerde bulunduk ve de
Suriye’nin sınır bütünlüğüne ve toprak bütünlüğüne bağlı olduğumuzu da tüm bu
bildirimlerde yine vurguladık. 
Bizler
gerek Ankara’da gerekse yine yurt dışındaki diplomatlarımızla tüm dünyada faal
bir şekilde bu harekâtımızın önemini, amacını anlatırken Türkiye’ye yönelik
karalama politikaları ya da propagandalarına karşı da en güzel cevabı
veriyoruz. Cumhurbaşkanımız çok sayıda liderle görüştü, keza ben de Dışişleri
Bakanı olarak sadece Rusya ve İran dışişleri bakanlarıyla değil birçok ülkenin
dışişleri bakanlarıyla ve uluslararası örgütlerin temsilcileriyle görüştüm ve
arkadaşlarımızla beraber yani Türk hariciyesi olarak da çalışmalarımızı
sürdürüyoruz. Türk hariciyesi beka meselesi addettiğimiz bu davada da
uluslararası toplum nezdindeki girişimlerini sebatla, dirayetle ve
milletimizden aldığımız güçle sürdürmektedir. Huzurlarınızda tüm çalışma
arkadaşlarıma bu gayretlerinden dolayı da çok teşekkür ediyorum. (AK PARTİ
sıralarından alkışlar) Dün de yine Bakü’de Sayın Cumhurbaşkanımızın
başkanlığında Türk Konseyi’nden harekâtımızı destekleyen bir karar çıkarttık. 
Çok
kıymetli milletvekilleri, Saygıdeğer Başkan; Barış Pınarı Harekâtı’nın amacı
nedir? Barış Pınarı Harekâtı’nın amacı, bölgedeki teröristleri etkisiz hâle
getirmek ve sınır güvenliğimizi sağlamaktır. İkincisi, aynı şekilde,
Türkiye’nin halkını teröristlerin zulmünden kurtarmak ve biraz önce de vurgu
yaptığım Suriye’nin toprak bütünlüğü ve siyasi birliğini muhafaza etmektir ve
yine terörden arındıracağımız topraklara, daha önceki bölgelerde olduğu gibi,
güvenli ve -altını çizerek söylüyorum- gönüllü geri dönüşlerin önünü açmaktır
ve dönenlere yardım etmektir. Harekât, uluslararası hukuk temelinde -biraz önce
söyledim vurgulayacağım diye- ve Birleşmiş Milletler Şartı’nın 51’inci
maddesinden kaynaklanan meşru müdafaa hakkımız ve bugüne kadar terörle mücadele
konusunda BM Güvenlik Konseyinin aldığı kararlar çerçevesinde; 1373 -ta
2001’den bahsediyorum- 1624, 2170, 2178, 2249 ve en son 2254 sayılı kararlar
uyarınca Suriye’nin toprak bütünlüğüne ve birliğine saygı temelinde
yürütülmektedir. Buna ilaveten 20 Ekim 1998 tarihinde imzaladığımız Adana
Mutabakatı da Suriye topraklarından kaynaklanan terörün her türlüsüyle bu
ülkede vakitlice ve etkin şekilde mücadele edebilmemiz için ülkemize gerekli
hukuki temeli sağlamaktadır. 
Daha
önceki harekâtlarda olduğu gibi bu harekâtın planlama ve icrasında da sadece
terör unsurları hedef alınmakta olup sivil halkın zarar görmemesi için gereken
her türlü tedbir alınmaktadır. Biz bu hassasiyeti gösterirken terör örgütü
sivillere saldırmaktadır. Bakın, ülkemizde şu anda 20’den fazla sivilimiz bu
terör örgütünün 700’den fazla roket ve havan topu saldırısıyla hayatını
kaybetmiştir, şehit olmuştur. Aynı şekilde çok sayıda da yaralımız var. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Bakan, üç dakika süre daha ekliyorum.
DIŞİŞLERİ
BAKANI MEVLÜT ÇAVUŞOĞLU – Yine, ne acı ki terör örgütüyle mücadelemizde bugüne
kadar demediğini bırakmayanlar terör örgütünün vatandaşlarımızı katletmesine
sessiz kalmıştır. 
Sayın
milletvekilleri, Cumhurbaşkanımızın da belirttiği üzere Menbiç’ten Irak
sınırına kadar oluşturacağımız batıdan doğuya 444 kilometre ve kuzeyden güneye
32 kilometrelik güvenli bölgede en az 2 milyon Suriyelinin de kendi evlerine
dönmesini inşallah sağlamış olacağız. Türkiye'nin harekât alanının
demografisini özellikle değiştirmek gibi bir amacı yoktur -bu konuda kara
propaganda olduğu için söylüyorum- tersine, harekâtımız, biraz önce de
söylediğim gibi, PYD-YPG tarafından yerlerinden edilen Arap, Kürt, Türkmen ve
Hristiyan Suriyelilerin geri dönmesinin önünü açacaktır, demografik dengeyi tam
bu şekilde de sağlamış olacağız. 
Çok
kıymetli milletvekili arkadaşlarım, DEAŞ terörüne karşı bir başka terör
örgütüyle mücadele etme hatasını ısrarla sürdüren, PYD-YPG’nin DEAŞ’lı
tutukluları çıkarları doğrultusunda serbest bırakmasına göz yuman ve kendi
vatandaşı olan yabancı terörist savaşçıları dahi ülkelerine geri almaktan
kaçınan ülkelerin DEAŞ’a karşı mücadele konusunda ülkemize ders verme hakkı
yoktur. DEAŞ tutuklularının durumu elbette büyük önem arz etmektedir. Çok
sayıda vatandaşımızı kurban verdiğimiz DEAŞ terör örgütünün tekrar hortlamasına
kesinlikle müsaade edemeyiz, izin veremeyiz. Tüm yabancı terörist savaşçıları
vatandaşı oldukları ülkelerin geri alması –bunların ülkelerine geri
gönderilmeleri esasen en köklü çözümdür ama- almazlarsa biz gerekli tedbirleri
alacağız. Burada bizim sorumluluğumuz elbette harekât alanındaki DEAŞ’lılarla
sınırlıdır, ta Suriye’nin güneyindeki veya başka yerlerdeki DEAŞ’lılardan ya da
YPG’nin serbest bıraktığı, kullandığı DEAŞ’lılardan da elbette sorumlu
olamayız. Bu işin insani boyutu da var, özellikle DEAŞ’lıların geride bıraktığı
kadın ve çocuklar ne olacak? Onların ülkelerine gitmesi hatta rehabilite
edilmesi konusunda şimdi uluslararası örgütlerle ve ülkelerle de bir çalışma
sürdürüyoruz.
Değerli
milletvekilleri, sahadaki mücadelemizi kararlılıkla sürdürürken ABD’yle
ilişkilerimizde de kritik bir aşamaya gelmiş bulunuyoruz. Sayın
Cumhurbaşkanımız ile ABD Başkanı Donald Trump arasında Suriye bağlamında
varılan ortak anlayışa rağmen, aralarında Kongre üyelerinin de bulunduğu ABD’li
bazı yetkililerin zamanın sınavından geçmiş ittifak ilişkimizi âdeta yok
sayarak geçici ve taktiksel dedikleri gayrimeşru ortaklıktan bir türlü
kopmadıklarını, kopamadıklarını üzüntüyle müşahede ediyoruz. ABD Başkanı
Trump’ın harekâtımızla ilgili yoğun dezenformasyon kampanyasının etkisinde
kaldığını ve artan iç siyasi baskı karşısında ülkemize karşı bazı adımlar
attığını görüyoruz, “tweet”lerinde bu gidişlerin gelişlerin olduğunu sizler de
görüyorsunuzdur. ABD yönetiminin ve Kongresinin bu talihsiz tutumundan bir an
evvel dönmelerini bekliyoruz ve bu yöndeki çabalarımızı sürdüreceğiz.
(Mikrofon
otomatik cihaz tarafından kapatıldı) 
BAŞKAN
– Sayın Bakan, sözlerinizi bağlamanız için iki dakika daha süre veriyorum. 
Buyurun.
DIŞİŞLERİ
BAKANI MEVLÜT ÇAVUŞOĞLU – Hemen bağlıyorum Sayın Başkan, çok teşekkür ediyorum.
Türkiye-ABD
ilişkilerinin korunması ve ilişkilerimize daha fazla zarar verebilecek
adımlardan kaçınılması gerektiğini ABD yönetimine ve Kongreye izah etmeye
elbette devam edeceğiz ve biraz önce dediğim gibi, Sayın Cumhurbaşkanımız
Trump’la telefonda sürekli görüşüyor. Pompeo’yla 9 Ekim ve 15 Ekimde -dün- yine
telefonda görüştük. Bugün, biliyorsunuz, ulusal güvenlik danışmanı O'Brien’la
beraber bir heyet geliyor. Aynı şekilde Başkan Yardımcısı Pence ve Pompeo’nun
da ülkemize ziyaret planladığını görüyoruz. Tabii, bu görüşmelerimizde tüm
görüşlerimizi, milletimizin düşüncelerini ve kararlılığımızı elbette ileteceğiz
fakat şunu da söylemek isterim: ABD’nin tek taraflı politikaları ve
kararlarıyla ilgili bizim duruşumuz nettir. Varoluşsal millî güvenlik
menfaatlerimizin korunması söz konusu iken diğer bütün mülahazalar
teferruattır. Böyle bir zamanda nereden gelirse gelsin hiçbir yaptırım ve
tehdit kabul edilemez ve bizim kararlılığımızı etkileyemez. (AK PARTİ ve MHP
sıralarından alkışlar) Ve söz konusu yaptırımlara da elbette karşılıklılık
çerçevesinde gerekli cevabı da vereceğiz, gerekli adımları da atacağız. 
Sonuçta,
gerçekten teröre karşı bir harekât başlattık ve bu harekâta destek veren tüm
siyasi partilerimize, gruplara çok teşekkür ediyoruz. Ama karşımızda neyle
mücadele etmemiz gerektiğini de ayrıca görüyoruz. Bunun için yüce Meclisin de
çaba sarf ettiğini biliyoruz. Şunu söylemek isterim: Biz Dışişleri Bakanlığı
olarak yüce Meclisimize her türlü desteği verme konusunda hazırız ve bugüne
kadar bu konuda çaba sarf eden TOBB, TÜSİAD, MÜSİAD, DEİK ve sendikalar gibi
tüm sivil toplum örgütlerine de her türlü desteği verdik. Ve biz de bu sahadaki
kazanımlarımızı kaybetmemek için masada sizlerle beraber bu mücadelemizi
sürdürme arzusundayız. 
(Mikrofon
otomatik cihaz tarafından kapatıldı) 
BAŞKAN
– Açalım, selamlamak için. 
Sayın
Bakan, buyurun. 
DIŞİŞLERİ
BAKANI MEVLÜT ÇAVUŞOĞLU - Bu düşüncelerle, söz verdiğiniz için, bu fırsatı
verdiğiniz için tekrar Hükûmetimiz adına şükranlarımızı sunuyorum. 
Hepinizi
saygıyla selamlıyorum. 
Teşekkür
ediyorum. (AK PARTİ ve MHP sıralarından alkışlar) 
BAŞKAN
– Teşekkürler Sayın Bakan. 
Değerli
milletvekilleri, şimdi siyasi parti grupları adına konuşmalara geçeceğim.
İç
Tüzük’ün 59’uncu maddesine göre, sadece siyasi parti gruplarına ve grubu bulunmayan
siyasi partilerden bir milletvekiline söz verilebiliyor ama İç Tüzük’ün bu
konuda bazı boşlukları olduğunu düşünüyorum. Takdir yetkimi şöyle kullanacağım:
Grubu bulunmayan diğer siyasi partilerin de milletvekillerine yerlerinden
ikişer ya da üçer dakika söz vereceğim. Kendileri konuşmalar tamamlanınca
sisteme girerlerse söz taleplerini karşılayacağım. 
Evet,
ilk konuşma İYİ PARTİ Grubu adına Bursa Milletvekili Ahmet Kamil Erozan’a ait. 
Buyurun
Sayın Erozan. (İYİ PARTİ sıralarından alkışlar)
Süreniz
on dakikadır. 
İYİ
PARTİ GRUBU ADINA AHMET KAMİL EROZAN (Bursa) – Sayın Başkan, değerli
milletvekilleri, Sayın Bakanım; öncelikle, kaybettiğimiz şehitlerimizin ruhları
şad, mekânları cennet olsun. Allah Mehmetçik’imizin yâr ve yardımcısı olsun.
Yaralanan asker evlatlarımıza da acil şifalar dileriz. 
Üzüntülerimiz
sadece kaybettiğimiz veya yaralanan evlatlarımızla sınırlı değil. Zira,
ülkemizi yönetenlerin aldatılmaktan yılmadıkları, hata yapmaktan bıkmadıklarını
gözlemlemenin de rahatsızlığını duyuyoruz. Fırat Kalkanı ve Zeytin Dalı
Operasyonlarında olduğu gibi, şimdi de Barış Pınarı Operasyonu’nda Türk Silahlı
Kuvvetleri müdahalesinin gerekli hâle gelmiş olması, onun öncesinde yapılmış
olması gereken siyasi ve diplomatik çabaların ya eksik ya geç ya yetersiz ya da
beceriksizlikle yapıldığının ifşa edilmesinden başka bir şey değildir. Türk
Silahlı Kuvvetlerinin güvenli bölgede başarılı olmasından başka bir temennimiz
yoktur. M4 Kara Yolu’nun kuzey kaldırımına geldiğinizde “Operasyon başarıyla
tamamlandı.” diyecek olsanız bile, ben size “Kara yolunun güney kaldırımındaki
65 bin kişilik PYD/YPG ordusu ne olacak?” diye sorarım. Her harekâtın siyasi
sonuçlarının da düşünülmesi gerekir. Bugün söyleyemiyor olsanız dahi sonunda
maalesef kabullenmek durumunda olacağınız başka siyasi gerçekler de olacak,
bunun da hesabını vatandaş size sandıkta soracaktır. Keşke, ismi, Özerk Suriye
Ordusu veya Suriye Millî Ordusu olarak adlandırılan birlikleri bu operasyonda
hiç kullanmasaydınız. Bu birliklerde yer alan askerlerin zafer işareti olarak
kullandıkları sembolün ne olduğunu herhâlde benden daha iyi biliyorsunuzdur.
Medyaya yansıyan video ve fotoğraflardaki sol işaret parmağı hareketini
maalesef biz Rusya Federasyonu Büyükelçisi Karlov’u vuran poliste de gördük.
Biz bunu biliyorsak dünya âlem de biliyordur. “Bir gece ansızın gelebiliriz.”
demek bir caydırma ifadesi olsa da karşınızdakiler de bu şarkıyı dinlemekten
bıkmışlardır. Bekledikleriniz de gelmemişler ama sizi 13 Kasımda ayaklarına
davet etmişlerdir. Keşke, Sayın Dışişleri Bakanı bugün değil, Suriye
meselesinin görüşüldüğü her oturumda burada veya Dışişleri Komisyonunda
olabilseydi ve bizim söylediklerimize kulak verilmiş olsaydı. Bize kulak
vermiyorsanız dahi bari tarihe kulak verin. Benim Dışişleri Bakanlığına girdiğim
yıllarda Bakan olan İhsan Sabri Çağlayangil’i hatırlayan var mıdır bilmem.
Rahmetlinin bir devlet adamı olduğundan şüphe yoktur, ondan bir cümle
okuyacağım. "Orta Doğu'da önemli bir yemeğe davetli olduğunuz hâlde
davetliler listesinde adınız yoksa bir de menüye bakın. Adınız menüde
olabilir!” Biz bu durumu maalesef geçen hafta yaşadık. Bazı AB ülkelerinin
Birleşmiş Milletler Güvenlik Konseyine sundukları ve Türkiye'yi kınamayı
hedefleyen bir karar tasarısı Rusya ve ABD'nin vetolarıyla akamete uğradı. Aslında
o, Orta Doğu konusunun ele alındığı bir yemekti, siz de davetliler listesinde
yoktunuz. Rusya ve ABD'nin vetosundan memnuniyet duydunuz “Çok şükür
atlattık." dediniz, oysa okuyamadınız durumu. “Suriye'deki ortak
çıkarlarımız konusunda istişarelerde bulunuyoruz." diye müteaddit defalar
açıklamalarda bulunmuş olan Rusya ve ABD, AB ülkelerine şöyle bir mesaj
vermişlerdi: "Türkiye'yi size yedirmeyiz. Konuya müdahil olmayın.
Türkiye'yi biz halledeceğiz.” demişlerdi. Bugün o noktadalar. 
Adını
ne koyayım bilmiyorum ama dış politikadaki hatalar serisini siz “değerli
yalnızlık" adlı bir politikaya dönüştürdünüz, aslında buna “değersiz
yalnızlık” demek lazım bugün. İçinde bulunduğumuz izolasyonu da âdeta bir
başarı öyküsü olarak dillendirmektesiniz. Bu söylemlerle kimseyi
inandıramazsınız. Bu noktada, aslında Mussolini’den de bir satır okuyacaktım
ama kendimi yine tutuyorum. 
Duyduğumuza
göre bir de IŞİD'çilere hapishane yapacakmışsınız. Yine müteahhitlere fırsat
doğdu. Niye yapıyorsunuz hapishaneleri? Kimsenin onları geri almayacağını
bildiğiniz için mi? Biz bu hapishanelerin yapılacağını şimdi değil, altı ay
önce duyduk. O zaman sormak gerekiyor: Trump'ın taleplerini kabullendiniz mi?
Teröristlerle
ateşkes olmayacağı doğrudur. Esad rejimiyle de olmaz, zira onlarla bir savaş
hâlinde değiliz. O zaman sormak durumundayız: Niye ateşkesi yarın ülkeye
gelecek ABD Başkan Yardımcısı Pence’le görüşeceksiniz? Üstelik adamlar niye
geldiklerini de açıklamış durumdalar. Öyle ise ismini koyun ve kimin kim
olduğunu siz de bilin biz de. Döne döne başımız döndüğü için bugün iktidardan
duyduklarımızdan da dönüleceğinden kendimiz gibi eminiz maalesef. 
Öte
yandan “Yaptırımları koyanlar teröristler mi yoksa Suriye devleti mi?” diye de
soralım. Sayın Erdoğan'ın şahsı ve aile fertlerinin mal varlıklarının
miktarının ne olduğu, nereden ve nasıl elde edildiklerinin yüz yirmi gün içinde
belirlenmesine yönelik bir araştırmanın yürütülmesini isteyenler kimler?
PYD/YPG mi yoksa Esad mı? 
Yapılmaması
gereken ama yaptıklarınızı özetledikten sonra asıl yapılması gerekenlere
geçmeden bir hususa daha değinmek isterim. Dışişleri Bakanlığının bir dışişleri
bakanına değil bir içişleri bakanına ihtiyacı vardır. Bu kurumun kariyerden
gelen mensupları vatanperverlikte rakip tanımazlar. Mesai kavramı yoktur Dışişleri
Bakanlığı memurlarının, saat kaçta işe başlayıp kaçta bitirdiklerini kimse
sormaz onlara, soramaz onlara. Dolayısıyla, hoyrat davranmayın bu kardeşlerime,
şakaya almayın söylediklerimi. "En başarılı büyükelçiler Bakanlık dışından
atananlar." şeklindeki cümlenizin Bakanlık içinde yarattığı tahribatı
tahmin edemezsiniz. Bakanlık dışından atadıklarınızın ise marifetleri maalesef
gazetelere başlık olmaktadır. Vazgeçin kırıcı olmaktan. Bunu sizi korumak için
değil, meslekten olan kardeşlerime sabır dilemek için söylüyorum.
Bu
noktadan Suriye meselesinin geleceği ve çözümüne bakacak olursak yapılması
gerekenleri kısaca "AK PARTİ’nin iktidarının yaptıklarının tersini
yapmak" olarak özetlemek mümkündür. 
Suriye'de
ihtiyacımız olan hızlı, kapsamlı ve kalıcı bir çözümün temel hususlarını ise şu
şekilde özetlemek isterim: Suriye'nin egemenliğine, toprak bütünlüğüne ve
siyasal birliğine saygı gösterilecek, Anayasa Komisyonundan çıkacak sonuçlar ve
ardından yapılacak demokratik seçimler ve Suriye halkının özgür iradesiyle
iktidara gelecek yönetimle samimi, yapıcı iyi komşuluk ilişkileri
geliştirilmelidir.
Sorunun
uluslararası çözüm süreci sadece yakından izlenmemeli, sürece aktif şekilde
katılmak suretiyle sonuçlarının sadece Suriye için değil, bu ülkeyle olan ikili
ilişkilerimiz ve bölge açısından da olumlu yansımaları olması için
çalışılmalıdır.
Bu
ara dönemde Suriye'deki iktidar gücüyle, her türlü hamaseti bırakarak, herhangi
bir ön şart ileri sürülmeden diplomatik ilişkiler yeniden tesis edilmeli,
gündemdeki acil konular için aracısız bir diyalog kurulması imkânları
yaratılmalıdır.
Hiçbir
ülkenin iç işlerine karışılmayarak, Suriye’nin özelinde her türlü terörist
grupla mücadele konusunda hem Adana Mutabakatı hem de 21 Aralık 2010 tarihinde
imzalanmış olan Terör ve Terör Örgütlerine Karşı Ortak İşbirliği Anlaşması
tahtında koşulsuz bir iş birliği geliştirilmelidir. Zaten günün birinde Esad’la
masaya oturduğunuzda siz “Adana Mutabakatı” derseniz, Esad size “21 Aralık 2010
tarihli Anlaşma” diyecektir. O anlaşmayı da başka bir iktidar değil siz
yaptınız. O metnin altında selefinizin imzası var.
Üçüncü
ülkelerin bölgeye ilişkin millî menfaatlerimizle uyuşmayan proje ve
tasavvurlarının kuvveden fiile çıkmaması için öngörülen politikalar uygulanmalı
ve Suriye’yi de içine alacak şekilde, örneğin Doğu Akdeniz'i kapsayacak
bölgesel iş birliği modelleri üzerinde çalışılmalıdır.
Suriye'nin
tüm vatandaşlarını, terörizmle ilintili olmamaları kaydıyla, din, mezhep veya
etnik kimlik farkı gözetmeksizin kardeşlerimiz olarak kabul etmeli, onlara
karşı hiçbir ayrıştırıcı tavır sergilememeliyiz. Hâl böyle olmakla birlikte,
özümüz olan Türkmen kardeşlerimize göstereceğimiz pozitif ayırımcılığın da
anlayışla karşılanacağını umarız.
Ülkemizdeki
Suriyeli ve diğer sığınmacıların beş yıl içinde ülkelerine dönüşlerini
kolaylaştıracak ve hatta teşvik edecek ekonomik ve sosyal destek paketleri,
Suriye’yle ikili ve ayrıca uluslararası düzeyde süratle uygulamaya
konulmalıdır. AB'nin sağladığı mali imkânların kullanıldığı alanlar da bu
anlayışla gözden geçirilmelidir.
Her
türlü terör örgütü için kuluçkalık durumdaki Suriye'ye dünyanın dört bucağından
ve çoğu Türkiye üzerinden gelmiş terörist örgüt mensupları ve yakınlarının
geldikleri ülkelere dönüşleri sağlanamıyorsa bunlar için üretilecek çözümler
Suriye toprakları içinde bulunmalıdır.
Bizden
söylemesi. İnşallah, sadece bugün değil, önümüzdeki dönemde de söylemeye devam
edeceğimiz hususlara kulak verirsiniz. 
Hepinizi
saygıyla selamlarım. (İYİ PARTİ ve CHP sıralarından alkışlar)
BAŞKAN
– Teşekkürler Sayın Erozan.
Şimdi
konuşma sırası Milliyetçi Hareket Partisi Grubu adına Manisa Milletvekili Erkan
Akçay’dadır. 
Buyurun
Sayın Akçay. (MHP ve AK PARTİ sıralarından alkışlar) 
Süreniz
on dakikadır.
MHP
GRUBU ADINA ERKAN AKÇAY (Manisa) – Sayın Başkan, değerli milletvekilleri;
Milliyetçi Hareket Partisi Grubu adına söz aldım, muhterem heyetinizi saygıyla
selamlıyorum.
Öncelikle,
Türkiye Büyük Millet Meclisimizi bilgilendiren Dışişleri Bakanımız Sayın Mevlüt
Çavuşoğlu’na teşekkür ediyorum. 
Türk
Silahlı Kuvvetlerinin Suriye’nin kuzeyinde başlattığı, terörden temizleme,
huzur ve güvenliği tesis etmeye yönelik Barış Pınarı Harekâtı sekizinci gününde
de başarıyla icra edilmektedir. Fırat’ın doğusunda Tel Abyad ve Rasulayn
arasında kalan yaklaşık 120 kilometre genişliğinde ve 30-35 kilometre
derinliğinde başlayan harekât önemli bir güvenlik kuşağı tesisine imkân
vermektedir. Böylece Zeytin Dalı ve Fırat Kalkanı Harekâtlarında terörden
temizlenen alanlar Barış Pınarı bölgesiyle sahada birleştirilmektedir. Bu hatla
birlikte, ülkemize yönelik terör tehdidine karşı önemli bir adım atılmış
olacaktır.
Değerli
milletvekilleri, harekâtın başladığı günden beri, başta Batı ülkeleri olmak
üzere bazı ülkelerden ülkemize yönelik yaptırım tehditleri ve bu harekâtı
durdurma çağrıları gelmektedir. Hedefimiz, bir taraftan güvenliği tehdit eden
terör unsurlarını bertaraf ederken diğer taraftan da Suriye’nin toprak
bütünlüğünü korumak ve ülkemizdeki Suriyelileri ülkelerine, vatanlarına
kavuşturmaktır. Batı’nın Barış Pınarı Harekâtı’nı durduramayacağını bugünler
itibarıyla anladığını düşünüyoruz. Türkiye’nin güney sınırları boyunca bir
güvenlik kuşağı oluşturmasını olabildiğince önleme gayreti içerisindeler. Bunun
için bize DEAŞ’la şantaj yapıyorlar, terör örgütü ile Türkiye arasında ara
buluculuk teklif ediyorlar. Bu ahlaksız ve yüzsüz bir tekliftir değerli
milletvekilleri. Amerika’nın ne hâllere düştüğünü açıkça görüyoruz bugünlerde.
Bu konuda Sayın Cumhurbaşkanımızın 13 Ekim günü açıklamasında kullandığı şu
ifadeler önemlidir: “Tamamıyla, âdeta teröre karşı verilen bir mücadeleyle
burada 32 kilometre derinlikte, bir de 444 kilometre batıdan doğuya bir alan…
Bu alan temizlendikten sonra bu işe nokta konulabilir.” O hâlde Sayın Genel
Başkanımızın 6 Ağustos 2012’de Afrin’den Kandil’e çizdiği güvenlik kuşağını bir
kez daha hatırlatmakta fayda görüyoruz.
Ülkemize
yönelen tehditleri en aza indirmek maksadıyla, batı ucu Afrin’i ve doğu ucu da
Kandil’i içine alacak biçimde tesis edilecek hilal şeklindeki güvenlik kuşağı
bir an önce sağlanmalı ve icra edilmelidir. Küresel çevrelerden icazet ve
izinle vakit kaybetmeksizin, millet ve devlet bekasına yönelen melun ve alçak
kumpası tesirsiz hâle getirmek için millî bir seferberlik içinde tavır ve
inisiyatif alınmaktadır.
Bu
vesileyle şu gerçeği tüm dünyaya bir kez daha duyurmak istiyorum: Bu operasyon
terör örgütlerinin bertarafına yönelik bir operasyondur. PKK/YPG ve DAEŞ
insanlık düşmanı iki terör örgütüdür ve Barış Pınarı Harekâtı bu örgütlere
karşı yapılmaktadır. Böylelikle, bölgede yaşayan bütün insanları; Türkmen’i,
Arap’ı, Kürt’ü, Ezidi’yi, Müslüman’ı, Hristiyan’ı terör örgütleri YPG ve
DEAŞ’ın tasallutundan, tahakkümünden ve zulmünden kurtarmayı amaçlamaktadır.
Türkiye haklıdır, hukukidir ve meşru bir harekât yürütmektedir.
Özellikle
vurguluyorum: PKK ve YPG, gazetecilere saldıran, vatandaşlarımızı evlerinin
önünde katleden, operasyonun başladığı günden beri vatandaşlarımızı havan
mermileriyle hedef alan en büyük Kürt ve Türkiye düşmanı bir harekettir. Sağda
solda yalan söyleyerek sivillerin öldürüldüğünü iddia edenler PKK/YPG’nin
katlettiği 9 aylık Muhammed Omar bebek için tek kelime dahi etmediler. Bunların
insanlığı da naylon.
Değerli
milletvekilleri, bu operasyon terör örgütlerine yönelik bir nefsi müdafaadır.
Biz vatanımızı savunuyoruz. Mesele bundan ibarettir. Eğer Şam rejimi, ABD,
Rusya, Fransa, Almanya ve Suriye’de asker bulunduran başkaca ülkeler işlerini
doğru düzgün yapıp Türkiye’nin hassasiyetlerini dikkate alıp bu terör
örgütlerini bitirebilselerdi ne Fırat Kalkanı ne Zeytin Dalı ne de Barış
Pınarı’na gerek duyulurdu. Bu saydığım ülkeler, bırakınız terörle mücadele
etmeyi, bu örgütleri kendi projeleri için taşeron olarak kullanmışlardır ve
kullanmaya da devam etmektedirler. Bu gerçeği yine de hâlâ görmek istemeyenler
varsa gölge etmesinler, başka ihsan istemeyiz. (MHP ve AK PARTİ sıralarından
alkışlar) 
PKK/YPG
terör örgütü harekâtın başlangıcından itibaren alçakça bir saldırı taktiği
uygulamaktadır. Çocuk parklarından, kiliselerden, ibadethanelerden sınır
kentlerimize havan saldırısı düzenliyorlar. Amaçları, masum insanların ardına
gizlenerek ordumuzun bu noktalara karşı cevabını propaganda aracı hâline
getirmek. Çok şükür ki harekât sahadaki kurmay kabiliyetin yanı sıra stratejik
bir akılla, müthiş bir özenle yürütülüyor. 
YPG’nin
tuzağına düşmediğimiz gibi, harekâtın başlangıcından itibaren, Fırat Kalkanı ve
Zeytin Dalı’nda da olduğu gibi, kent merkezlerinde yıkılan tek bir bina,
sivillere yönelik tek bir zarar yoktur. Tam aksine, Türkiye sivillere en insani
ve medeni davranışı göstermektedir. Oysa terör örgütü sivilleri,
vatandaşlarımızı katletmektedir. Mehmetçik teröristleri sokak sokak, ev ev
temizledi. Bu hassasiyetin değerini ABD’nin Rakka, Şam rejimimin Doğu Guta’da
yaptıklarıyla karşılaştırınca daha net anlayacaksınız. 
Harekâtın
başladığı günden beri karşımıza DEAŞ tehdidiyle geliyorlar. Türkiye karşıtı
tezler DEAŞ’lıların akıbetine atıfla diyorlar ki: “Barış Pınarı Harekâtı
DEAŞ’la mücadeleyi sekteye uğratır.” Aslında bu gerekçeler DEAŞ’ın da kendileri
tarafından yönetildiğinin itirafıdır ve ispatıdır. Sözüm ona PKK/YPG’nin
onlarla mücadele ettiği ve onları zapt ettiği yalanı üzerine bir karşı tez öne
sürüyorlar. Diğer bir ifadeyle, bir terör örgütü diğer bir terör örgütüyle
meşrulaştırılmak isteniyor. 
Birincisi:
Suriye’de bugüne kadar DEAŞ’la mücadele eden en tutarlı ülke Türkiye’dir.
DEAŞ’tan en çok zarar gören ülke de Türkiye’dir. Fırat Kalkanı’nda 3.500
DEAŞ’lıyı etkisiz hâle getirerek DEAŞ’a en büyük darbeyi vuran da Türkiye’dir.
Türkiye’nin operasyonunu DEAŞ kartıyla durdurmak isteyenler merak buyurmasın;
Fırat Kalkanı’nda DEAŞ’ın başını ezdik, karşılaşırsak yine ezeriz. (MHP ve AK
PARTİ sıralarından alkışlar) 
İkinci
olarak: PKK/YPG’nin sözüm ona DEAŞ’la yürüttükleri mücadelenin boyası artık
döküldü. YPG kontrolündeki hapishanelerden DEAŞ’lılar salıverilmektedir.
Kamuoyuna yansıyan 785 DEAŞ’lı PKK/YPG kontrolündeki hapishanelerden salındı ve
kaçırıldı. Yani “Tavşana kaç, tazıya tut.” taktiği uyguluyorlar.
Hâl
böyleyken, YPG’nin DEAŞ’la mücadelesi emperyalist bir projenin makyajından öte
değildir. Nedir bu proje? Suriye’nin kuzeyinde, ikinci İsrail çizgisinde bir
PKK/YPG terör devletçiği kurmak istiyorlar. DEAŞ’tan temizlenen topraklara
YPG’nin yerleştirilmesinin sebebi budur. Barış Pınarı Harekâtı bu emperyalist
projeyi taşeron örgütlerle birlikte tarihe ve Orta Doğu’ya gömmektedir.
Türkiye, Suriye’de oynanan terör tahterevallisini yıkmaktadır. Zor, oyunu bozar
beyler. Bu oyun bozulmuştur, oyunu bozan Türkiye’dir. Türkiye’ye yönelik
tepkilerin nedeni de budur.
Değerli
milletvekilleri, ABD’den gelen tehdit ve yaptırımlara ayrı bir parantez açmak
gerekiyor. Okyanus ötesinden gelen yaptırım tehditleri, 3 Bakanımız ve 2
Bakanlığımıza yaptırım uygulanacağı, ayrıca 100 milyar dolarlık ticaret
anlaşması görüşmelerinin de durdurulacağı açıklamasıyla somutlaştı. Bundan
sonra başka yaptırım kararları da alacakları anlaşılıyor.
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Akçay, iki dakika daha süre ekliyorum.
ERKAN
AKÇAY (Devamla) – Kimin nesi varsa toplasın gelsin, Türkiye’yi haklı ve meşru
mücadelesinden hiçbir güç döndüremeyecektir. (MHP ve AK PARTİ sıralarından
alkışlar) Yaptırımlardan, tehditlerden, şantajlardan korkacak ve çekinecek
değiliz. 
Öte
yandan, Twitter şövalyesi ABD Başkanı Trump attığı Twitter mesajlarından
birinde çeşitli yaptırımları içeren 3 seçenekten bahsediyor. Mister Trump’a ve
tüm dünyaya bildiriyoruz ki bizler için 3 seçenek yoktur, 2 seçenek vardır: Ya
istiklal ya ölüm! (MHP ve AK PARTİ sıralarından “Bravo” sesleri, alkışlar)
Suriye’nin kuzeyinde ne olursa olsun, karşımıza kim gelirse gelsin kararlıyız,
devlet-millet omuz omuzayız; korkmuyoruz, sinmiyoruz, meydandayız; dün yedi
düvelle mücadele etmiştik, yine öyleyiz. (MHP ve AK PARTİ sıralarından
alkışlar)
Değerli
milletvekilleri, Barış Pınarı Harekâtı’na ilişkin bir kısım kişilerin ağzından
çıkan hiçbir cümle kişisel görüş olarak görülemez. Bugünlerde operasyonu savaş
olarak, üstelik haksız bir savaş olarak niteleyenler de bu devlet ve millet
karşıtlığına ortaktır. Harekâtı desteklerken bile “Ayranım dökülmesin.” diliyle
“İçim rahat değil. Ama, fakat, lakin…” diyenlerin bu gelişmeler karşısında
alacağı pozisyonu dikkatle izliyoruz. 
Konuşmama
son verirken Gazi Mustafa Kemal Atatürk’ün ifadeleriyle Barış Pınarı
Harekâtı’nı başarıyla sürdüren kahramanlarımıza seslenmek istiyorum: “Dünyanın
hiçbir ordusunda yüreği seninkinden daha temiz, daha sağlam bir askere rast
gelinmemiştir. Her zaferin mayası sendedir, her zaferin en büyük payı senindir
inancınla, imanınla, emre uymanla, hiçbir korkunun yıldıramadığı temiz
kalbinle.” 
Saygılarımla.
(MHP ve AK PARTİ sıralarından alkışlar)
BAŞKAN
– Teşekkürler Sayın Akçay.
Şimdi
de söz sırası Halkların Demokratik Partisi Grubu adına İstanbul Milletvekili
Hakkı Saruhan Oluç’tadır.
Buyurun
Sayın Oluç. (HDP sıralarından alkışlar)
Süreniz
on dakikadır. 
HDP
GRUBU ADINA HAKKI SARUHAN OLUÇ (İstanbul) – Teşekkür ederim Sayın Başkan. Sayın
vekiller, hepinizi saygıyla selamlıyorum.
Adalet
ve Kalkınma Partisi iktidarı istikrarlı bir şekilde dış politikada yanlışlar
yapma istikrarına sahiptir, dış politikada son derece sorumsuz davranan bir
iktidardır. Diplomasi yerine kabadayılık yapan, rasyonel devlet aklı yerine
akılsızlığı koyan, iç iktidar hesaplarıyla dışarıda savaşa giren bir zihniyetle
karşı karşıyayız. Yani âdeta “Yurtta sulh, cihanda sulh” yerine, “Yurtta savaş,
cihanda savaş” diyecek noktaya geldiniz.
ABDULLAH
GÜLER (İstanbul) – Terör var, terör!
HAKKI
SARUHAN OLUÇ (Devamla) – 2011 yılı itibarıyla bu iktidarın sıfır sorun dönemi
bitti ve herkesle sorun dönemi başladı. Neoosmanlıcılık safsatasıyla bölge
halklarını hâkimiyet altına alma isteği ve hami olma hevesi zuhur etti. Ama
bölge halkları bu hâkimiyeti benimsemeyince konunun mimarı büyük yanlışlara
imza atarak ülkeyi de kendisini de “değerli yalnızlık” içine sürükledi.
Sonrasında “dostları çoğaltalım” politikası da çok sürmedi. Hani diyorsunuz ya
“Yenilgi yenilgi büyüyen bir zafer vardır.” diye, sizinki “Yenilgi yenilgi
büyüyen bir çöküştür.” Bizlerin çabasıysa siz çökerken ülkeyi ve toplumu da büyük
acılara sürüklemeyin diyedir. 
Kuzey
ve Doğu Suriye işgal girişimiyle birlikte bugün bütün dünya Adalet ve Kalkınma
Partisi iktidarına karşı bir tutum almıştır. Sadece tek tek devletler değil,
Türkiye’nin üyesi olduğu bütün uluslararası kurum ve kuruluşlar da bu savaş
politikasının karşısında yer almışlardır. Bakınız, dün IPU –Uluslararası
Parlamentolar Birliği- daha dün 677’ye karşı 73 oyla karar aldı ve Türkiye’yi
kınadı. Âdeta otoyolda ters giden şoför gibisiniz. Biz bu kürsüde “İşgal
girişimine hayır.” dediğimizde hop oturup hop kalkanlar, bakın dünya ülkeleri
bu yaptığınızı İngilizcede hangi deyimlerle anlatıyorlar: “İnvasion” diyorlar,
“occupation” diyorlar, “incursion” diyorlar; kullandıkları kavramlar bunlar
yani “istila” “işgal” veya “zorla girme” seçin seçin alın, hangisini
istiyorsanız.
MÜCAHİT
DURMUŞOĞLU (Osmaniye) – Terörle mücadele.
HAKKI
SARUHAN OLUÇ (Devamla) – İlk önce Numan Kurtulmuş “Savaşa giriyoruz nihâyet.”
dedi, ilk savaş sözünü siz kullandınız. Cumhurbaşkanı Erdoğan “Bu fetih müyesser
olur inşallah.” dedi, “savaş” ve “fetih” sözleri aslında size ait. Sizin
gazeteleriniz ve televizyonlarınız her gün “Şurayı ele geçirdik, burayı ele
geçirdik.” manşetlerini atıyorlar. 
Şimdi,
savaş yorgunu bir ülkeye daha ateş sönmemişken yeni bir çatışmayla gitmek yani
benzinle gitmek en hafif tabirle kötülüktür ve aslında kendini bilmemektir.
Orta Doğu gibi bir dinamit deposunda çaktığınız kibritin neye yol açacağını
düşündünüz mü hiç? Hayır, düşünmediniz çünkü sizin için önemli olan
iktidarınızı kaybetmemek. 
Birleşmiş
Milletler Şartı’nın 51’inci maddesini dayanak olarak gösteriyorsunuz. Birleşmiş
Milletler Şartı’nın 51’inci maddesi üye ülkelere saldırı olduğunda meşru
savunma hakkını tanır. İşgal girişimi başlatılana kadar Türkiye’ye herhangi bir
saldırı oldu mu? Olmadı. 
ABDULLAH
GÜLER (İstanbul) – 600 tane havan topu geldi, 600 tane. (AK PARTİ ve HDP
sıralarından gürültüler)
HAKKI
SARUHAN OLUÇ (Devamla) – O nedenle, bu bir meşru savunma durumu değil, bir
saldırı savaşıdır. Bu nedenle de durdurulmalıdır. 
MÜCAHİT
DURMUŞOĞLU (Osmaniye) – Türk Silahlı Kuvvetleri sınır ötesinde terörle mücadele
yapıyor. 
HAKKI
SARUHAN OLUÇ (Devamla) – Bunun için bir kez daha tekrarlıyoruz: Suriye,
Suriye’de yaşayan halklarındır. Öncelikle bu halkların iradesini hiçe sayan her
girişim, her saldırı haksız ve hukuksuzdur. Savaş ve işgal politikalarının
derinleşmesi, yıkım politikalarının devreye girmesi yılları bulacak insanlık
trajedisinin sürmesi demektir. 
Bu
anlamda, en başından söylediğimiz gibi, egemen devlet ve iktidarının izni ve
talebi dışında Suriye topraklarında bulunan güçler buralardan çıkmalıdır.
Suriye halkları geleceklerine ve demokratik Suriye rejiminin yeni toplumsal
sözleşmesine birlikte ve müzakereyle karar vermelidir. Barış ve müzakere tek
geçerli yoldur. Suriye’nin toprak bütünlüğü içinde güçlü bir yerel demokrasi
üzerinde yükselen bir demokratik rejim inşası adımları atılmalıdır. 
Bütün
etnik, toplumsal, inançsal ve kültürel oluşumların kendilerini kurumları
aracılığıyla ifade ettiği, toplumsal mutabakata, demokrasiye ve çoğulculuğa
açık, Suriye’nin toprak bütünlüğüne ve insan haklarına saygılı bir rejimden söz
ediyorum. 
Türkiye
elindeki bütün imkânlarla bu yöndeki adımları desteklemeli, komşusunun
geleceğini barış içinde inşa edebilmesinin yollarını kolaylaştırmalıdır;
zorlaştırmamalıdır. 
Savaşın
korkunç yıkımını bilmeyenler barışın kıymetini de bilemez. Hâlbuki bugün en çok
zayıflatılan barış ve müzakere politikası elimizdeki en güçlü silahtır. Zaten
sizin barışa, “Barış.” diyenlere öfkenizin
nedeni de kendi iktidarınızı sürdürmek için başlattığınız bu yapay savaşın
sonuçlanmasından korkunuzdur. 
ABDULLAH
GÜLER (İstanbul) – PKK’ya diyelim, YPG’ye de “Barış.” diyelim. 
HAKKI
SARUHAN OLUÇ (Devamla) – İktidarınız zayıflıyor diye halka da acı çektiriyorsunuz.
Barışı değil, savaşı savunmak suçtur. Birleşmiş Milletler Medeni ve Siyasi
Haklara İlişkin Uluslararası Sözleşmesi’nin 20’nci maddesi der ki: “Her türlü
savaş propagandası hukuk tarafından yasaklanır.” Savaşa karşı çıkıp barış
isteyenler suçlu değildir ve olamaz. Bugün Türkiye, iktidar tarafından öyle bir
savaş histerisine sürüklenmeye çalışılıyor ki sadece “Barış.” demek bile
doğrudan soruşturma, kovuşturma nedeni hâline getiriliyor. İktidar kendi
işlediği suçlara bütün toplumun ortaklık etmesini bekliyor ama bizler bu
savaşın ülke ve toplum yararına olmayacağını bildiğimiz için karşı çıkıyoruz. 
Suriye
toprakları üzerinde demografik değişiklik yapma adımları ve planı uluslararası
bir suçtur. Cumhurbaşkanı Erdoğan insansızlaştırılarak oluşturulacak güvenli
bölgeye Suriye’nin dört bir yanından evlerini terk ederek Türkiye’ye gelmiş
olan mültecileri yerleştireceğini söylemektedir. Birleşmiş Milletler kürsüsünde
elinde haritalarla anlattığı güvenli bölge kemerinin Selefi bir kemer olacağı
çok açıktır, Hafız Esad’ın Arap kemeri anlayışıyla bire bir örtüşmektedir. Bir
coğrafyanın nüfus yapısıyla oynamanın kendisi, uluslararası hukukta suç
kategorisine girmektedir. Türkiye’nin de taraf olduğu 1949 Cenevre Sözleşmesi
madde 49 ihlal edilmek istenmektedir. Madde 49 der ki: “İşgal edilmiş olsun
olmasın, başka bir devletin topraklarına ferdî olarak veya kitle hâlinde,
cebren nakiller veya tehcirler her ne sebeple olursa olsun yasaktır.” 
İktidarınız
Suriye’nin kuzeyinde ve doğusunda yaşayan Kürtleri açıkça tehcir etmeyi
hedeflemektedir. Birleşmiş Milletler, 13 Ekim itibarıyla 130 bin kişinin
evlerinden ayrılmak zorunda kaldığını duyurdu, yerel verilere göre bu sayı 275
bini bulmuştur. Bir kez daha hatırlatalım ki Kuzey ve Doğu Suriye 4 milyondan
fazla insanın yaşadığı bir bölgedir, orada sosyal ve ekonomik bir hayat vardır;
insansız bir bölge değildir. Bir yerde demografiyi zorla değiştirmek gelecek
çatışmaların tohumunu da ekmek anlamına gelir. 
İnsanlık
düşmanı El Kaide ve El Nusra türevi çetelerle birlikte hareket etme, IŞİD’i
yeniden ayağa kaldırma ve aktif hâle getirme
sonucu da asla kabul edilemez. Bu konuda atılacak her adım sadece Irak ve
Suriye için değil, başta Türkiye ve diğer ülkeler için de büyük bir tehlikedir.
Başlattığınız fetih harekâtına ilk destek Suriye El Kaide’si olan El Nusra’dan,
şimdiki Heyet Tahrir Şam’dan geldi ve ilk saldırı IŞİD tarafından Kamışlı’da
sivillere yönelik bir bombalı araç saldırısı oldu. El Kaide’nin ilk destek
açıklaması yapması boşuna değil, çünkü kendine yeni bir yaşam alanı buluyor.
İlk günden itibaren IŞİD hücreleri, uyuyan hücreler harekete geçti ve kentleri
hedef almaya başladı. Ayrıca IŞİD, ÖSO çetelerinin geçirgenliğini de unutmamak
gerekiyor. 
Sizlere
şunları hatırlatmak isteriz ki: IŞİD yalnızca Suriye’de değildir, Irak’ta
değildir, içimizdedir, yüzlerce uyuyan hücresiyle bu ülkenin sınırları
içindedir. Diyarbakır, Ankara, Suruç katliamları ve patlatılan diğer bombalar
hep IŞİD’in işidir; bunları unutmamak gerekiyor. 
Şimdi
“Operasyon alanındaki IŞİD’lilerin sorumluluğunu alıyoruz." diyorsunuz.
Pimi çekilmiş bir bomba gibi en az 10 bin tutuklu, aileleri 60-70 bin
kamplarda. Bu çok büyük bir tehlikedir ve bu konuda bir kez daha uyarıyoruz. 
Diğer
bir nokta, Kürtlerin varlığına, Kürt halkının siyasi ve idari haklarını kullanmasına
düşmanca yaklaşmak çözüm değil, bir çözümsüzlük politikasıdır. İktidar açıkça
Kürt düşmanlığı zihniyetiyle hareket etmektedir. 
MÜCAHİT
DURMUŞOĞLU (Osmaniye) – Yanlış, yanlış… 
HAKKI
SARUHAN OLUÇ (Devamla) – İktidar sözcüleri “Kürtlere karşı savaşmıyoruz.”
diyorlar ama Kürtler öyle düşünmüyor. Her yerde Kürtlerin kazanımlarına itiraz
ediyorsunuz. Kuzey ve Doğu Suriye’de de, Irak Kürdistan bölgesel yönetiminde
de. Referandum döneminde her türlü rencide edici söylemi kurdunuz, tehdit
ettiniz “Kapıları üzerinize kapatırız, yiyecek, giyecek bulamazsınız."
dediniz. Kürt’ün hakkı hukuku olursa Türk de huzur bulur, Fars da huzur bulur,
Arap da huzur bulur; herkes huzur bulur. Barış içinde, eşitlik içinde ortak
vatanda ve demokratik cumhuriyette yaşamanın yolu budur. Kürtlerin Suriye’de
bir statü sahibi olmaması için Türkiye devleti cihatçılarla, IŞİD artı
çetelerle birlikte hareket ediyor. Bu olabilecek bir şey midir? Onlarca yıldır
saldırı isyanı, isyan çatışmayı doğuruyor. Bugüne kadar Türkiye'nin Kürt sorunu
vardı, şimdi Orta Doğu’nun bir Kürt sorunu var, artık dünyanın da bir Kürt
sorunu var. Dünya bugün Kürt sorununu tartışıyor, Avrupa Birliğiyle, Birleşmiş
Milletleriyle, NATO’suyla bu meseleyi tartışıyor. Biz defalarca “Gelin, bu
sorunu bu ülkede çözelim.” diye çağrıda bulunduk.
(Mikrofon
otomatik cihaz tarafından kapatıldı)
BAŞKAN
– Buyurun, iki dakika daha süre ilave ediyorum Sayın Oluç, devam edin.
HAKKI
SARUHAN OLUÇ (Devamla) - Kürt sorununda demokratik ve barışçı çözüm yerine
savaşla çözümde ısrar sorunu ağırlaştırmaktadır. Bu sorun savaş ve gözyaşı ortasında
değil, diyalogla bu Mecliste tartışılmalıdır. Olan bu savaşta yitip giden
evlatlarımıza, tükenen kaynaklarımıza olmaktadır. Bütün bunların sebebi iktidar
hırsı ve Kürt düşmanlığıdır. Çare Washington’da ya da Moskova’da değildir.
Kendi sınırlarında yaşayan Kürtlerle, komşu sınırlarda yaşayan Kürtlerle
barışmayan bir zihniyet çözümsüzlük üretir. Bu topraklar, bu bölge hepimize
yeter; kavgaya değil, ortaklığa ve barışa ihtiyaç vardır. Bu Meclisin diyalog
kurmak gibi tarihsel bir vazifesi vardır. Bu Mecliste iktidarın yanlış
politikalarına gönüllü ya da gönülsüz verilen destek sadece ve sadece
yürütmenin bugün bu Meclisin iradesinin üstünde bir güç olma arzusuna hizmet
eder. Bu durum Meclisin iradesinin ipotek altına alınması değil de nedir?
Türkiye’de iktidarın ülkeyi ve toplumu sürüklediği tehlikeli ve tehditkâr
ortama karşı demokratik mücadele meşrudur. Kürt, Türk ve Arap halklarını
birbirlerine düşürecek her adım bir suçtur.
Son
bir söz söyleyeyim ve bitireyim: Bir işgal girişimiyle Kürtlerin ve Kuzey
Suriye halklarının kazanımlarının yok edilmesini ve bir demografik değişim
yaratılmasını asla kabul etmiyoruz.
ABDULLAH
GÜLER (İstanbul) – Terörle mücadele.
HAKKI
SARUHAN OLUÇ (Devamla) – Bizler meşru olan demokratik çözüm ve barış
mücadelemizin hem ülkemizde hem de komşularımızda kararlı takipçisi olmayı
sürdüreceğiz.
Diyoruz
ki: Eşitliği ve kardeşliği sağlamlaştıralım. Gelin, hep beraber barışı örelim.
Parti, görüş ya da konum fark etmeksizin insanların ölümüne, yerinden
edilmesine karşı çıkan, savaş karşıtı olan herkesedir bu çağrımız. Biz,
insanlar ölmesin, bu topraklara barış gelsin diye bu yola çıktık ve ne olursa
olsun bu konuda asla bu yoldan dönmeyeceğiz ve inanıyoruz ki sonunda barış ve
halkların barış talebi kazanacaktır. 
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Oluç.
MEHMET
NACİ BOSTANCI (Ankara) – Sayın Başkan…
BAŞKAN
– Buyurun Sayın Bostancı.
MEHMET
NACİ BOSTANCI (Ankara) – Sayın Başkanım, Saruhan Bey kürsüde konuşurken
“İktidar Kürtlerin düşmanıdır.” minvalinde hem beyanlarda bulundu hem de bir
konuşma yaptı. 
ENGİN
ALTAY (İstanbul) – Öyle diyorlar. 
BAŞKAN
– Yerinizden söz vereyim Sayın Bostancı.
MEHMET
NACİ BOSTANCI (Ankara) – İzniniz olursa bu açık bir sataşma; oradan…
BAŞKAN
– Grubunuz adına konuşma olacak zaten. İsterseniz yerinizden açıklama yapın,
daha iyi olur. Çünkü bir sonraki konuşmacı sizin grup adına.
Buyurun
Sayın Bostancı.
IV.- AÇIKLAMALAR
1.- Ankara Milletvekili Mehmet Naci Bostancı’nın, iktidarın Kürtlerin
düşmanı olduğu dilin propaganda dili olduğuna ilişkin açıklaması
MEHMET
NACİ BOSTANCI (Ankara) – Sayın Başkanım, teşekkür ediyorum. 
İktidarın
Kürtlerin düşmanı olduğu dil, bir propaganda dilidir. “İktidar” diye söylenilen
AK PARTİ Türkiye’nin her tarafından oy alıyor. Kürtler de AK PARTİ’ye oy
veriyorlar. Aynı zamanda AK PARTİ’nin içerisinde çok çeşitli biçimde Kürt olan,
Kürtlükle bağlantılı olan insanlar da var ama siz Kürtlüğü belli bir siyasal
görüş etrafındaki insanlar biçiminde tanımlar, öyle bakarsanız ve bu işi de
-siyasi rekabeti- bir husumet esası üzerinden görürseniz tabiatıyla böyle bir
anlayışa ulaşırsınız. Birincisi bu. 
İkincisi,
“Bölgede Kürtleri, Arapları ve Türkleri birbirine düşman etmek suçtur.” dedi,
çok katılıyorum. Bu suçu kim işliyor? Bu suçu PKK ve YPG işliyor. (AK PARTİ
sıralarından alkışlar) 
Bakın,
bölgede, onları biz Kürtlerin temsilcisi olarak da görmüyoruz; terör, terörist
örgütler kimsenin temsilcisi olmaz. Meşhur bir söz vardır: “Bedava peynir
sadece fare kapanında olur.” Şimdi bunların, bu terör örgütlerinin önüne bedava
bir peynir kondu, 30 bin tır bedava silah verildi. Hangi fare kapanı bu? YPG
kendisi fare kapanına girebilir ama bölgedeki Kürtleri, Arapları ve Türkleri de
aynı fare kapanına sokmak istiyor, Türkiye bu oyunu bozuyor. Dolayısıyla biz bu
oyuna gelmeyeceğiz. (AK PARTİ ve MHP sıralarından alkışlar) 
Suçu
işleyen terör örgütleridir. Bu bölgede halkların esenliğini, barışını, özgür
iradesini yok etmek isteyen, terör örgütleridir. Aklı olan, özgürlüğün yanında
olan, halkların, barışın yanında olan terör örgütlerine karşı olur. 
Teşekkür
ederim. (AK PARTİ ve MHP sıralarından alkışlar) 
HÜDA
KAYA (İstanbul) – Halkın iradesine saygı duyacaksınız. 
BAŞKAN
– Teşekkürler Sayın Bostancı. 
III.- GÜNDEM DIŞI KONUŞMALAR (Devam)
A) Hükûmetin Gündem Dışı Açıklamaları (Devam)
1.- Dışişleri Bakanı Mevlüt Çavuşoğlu’nun, 9 Ekim 2019 tarihinde
başlatılan Barış Pınarı Harekâtı ve uluslararası gelişmelere ilişkin gündem
dışı açıklaması ve İYİ PARTİ Grubu adına Bursa Milletvekili Ahmet Kamil Erozan,
MHP Grubu adına Manisa Milletvekili Erkan Akçay, HDP Grubu adına İstanbul
Milletvekili Hakkı Saruhan Oluç, CHP Grubu adına İstanbul Milletvekili Ahmet
Ünal Çeviköz, AK PARTİ Grubu adına Tokat Milletvekili Özlem Zengin ve şahısları
adına; Afyonkarahisar Milletvekili Gültekin Uysal, İstanbul Milletvekili Erkan
Baş, İstanbul Milletvekili Nazır Cihangir İslam ve Ankara Milletvekili Mustafa
Destici’nin aynı konudaki konuşmaları (Devam)
BAŞKAN
– Şimdi de konuşma sırası Cumhuriyet Halk Partisi Grubu adına İstanbul
Milletvekili Ahmet Ünal Çeviköz’e aittir. 
Buyurun
Sayın Çeviköz. (CHP sıralarından alkışlar)
Süreniz
on dakikadır.
CHP
GRUBU ADINA AHMET ÜNAL ÇEVİKÖZ (İstanbul) – Teşekkür ederim Sayın Başkan. 
Değerli
milletvekilleri, bugün, aslında çok daha önce yaşamamız gereken ender bir
toplantı gerçekleştiriyoruz. Türkiye'nin fevkalade önemli bir harekâta
giriştiği bir sırada Dışişleri Bakanı geliyor ve yüce Meclisimizi aydınlatmaya
gayret ediyor. Biz aslında böyle bir toplantının, böyle bir harekât başlamadan
çok evvel yapılmasını bekler ve isterdik çünkü bu Mecliste hep birlikte karar
alıyoruz, hep birlikte Türkiye'nin menfaatlerini düşünüyoruz ve böylesine
önemli bir harekât başlamadan önce de Hükûmetin, iktidarın ne şekilde bir eylem
planı içinde olduğunu önceden bilmek, aydınlanmak isterdik. İş işten geçtikten
sonra, Türkiye yalnızlaştıktan sonra bize gelip burada herhangi bir şekilde
açıklama yapmanın da hiçbir faydası olduğunu düşünmüyoruz. 
Dünyada
yalnızlık konusu üzerinde durmak istiyorum. Sayın Bakan biraz evvel çok değerli
Dışişleri Bakanlığı mensubu arkadaşlarımızın -ki ben de aynı kökenden geldiğim
için kendilerini de saygıyla selamlıyorum, bütün sevgili arkadaşlarımı-
diplomasi atağı yaptıklarını ve büyük bir diplomasi başarısı gösterdiklerini
söyledi. Bunda hiçbir kuşkum yok, elbette bu çabanın fevkalade değerli bir çaba
olduğunu düşünüyorum ancak gelinen noktada Türkiye şimdiye kadar dünyada hiç
olmadığı kadar yalnız kalmıştır. Geçen hafta Londra’da NATO Parlamenter Asamblesi
toplantısı vardı. NATO üyesi ülkelerin parlamenterlerinin istisnasız hepsi
Türkiye’yi eleştirdiler ve Türkiye’yi kınayan ifadeler kullandılar. Türkiye'nin
harekâtını bir işgal ve uluslararası hukuka aykırı, meşru görülmeyen bir olay
olarak nitelendirdiler. 
MEHMET
SAİT KİRAZOĞLU (Gaziantep) – Kıbrıs’a da öyle demişlerdi. 
AHMET
ÜNAL ÇEVİKÖZ (Devamla) – Eğer Türkiye diplomasi faaliyetini bu harekâta
girişmeden evvel etkin bir şekilde kullanabilmiş olsaydı bu ithamlarla
karşılaşmayacaktık. 
Bakınız,
dünyada yalnızlık derken sadece müttefiklerden veya NATO ülkelerinden
kaynaklanan bir yalnızlıktan söz etmiyorum. Türkiye’yi kınayan ülkeler arasında
Arap ligi de var. Arap Ligi neden önemli biliyor musunuz? Türkiye, dış
politikasında bölge ülkeleriyle, Orta Doğu ülkeleriyle ve Arap ülkeleriyle
birlikte hareket edebilmek ve bir beraberlik yaratabilmek için Arap ligine bir
üyelik başvurusunda bulundu, gözlemci ülke olarak kabul edildi ve uzun süre de
beraber toplantılar yaptı ama bugün Arap Ligi, Türkiye’yi kınayan bölge
örgütlerinin başında geliyor. Hep öne çıkarılan, Adalet ve Kalkınma Partisinin
Orta Doğu politikasının önemli bir unsuru olan Filistin dahi, Arap Ligi’nin
kararında, Türkiye’yi kınayan ülkeler arasında, onlarla birlikte hareket
ediyor. Bu ne demektir, biliyor musunuz? Şu soruyu sormayı gerektiren bir
durumdur: Acaba, o kadar önem verdiğimiz ve çözmeye gayret ettiğimiz, düzen
kurucu olarak gittiğimiz, Orta Doğu bölgesinde en öncelikli ülke olarak ve halk
olarak gördüğümüz Filistinlileri yalnız bırakmamızın sonucunda mıdır Arap
Ligi’ndeki bu karara onların da bu şekilde destek vermeleri? Acaba, Kudüs’teki
Başkonsolosumuzu göreve gönderemememizden dolayı mıdır bu şekilde bir
yalnızlıkla karşı karşıya kalmamız? Acaba, İsrail’le ilişkileri doğru dürüst yürütemediğimiz
için, karşılıklı büyükelçiler çekildiği zaman “Biz sizin Kudüs’teki
Başkonsolosunuzu da istemiyoruz burada.” demelerine yol açması nedeniyle mi
bugün, Filistin bu şekilde yalnız kalmış ve Türkiye’yi de bu şekilde kınayan
ülkeler arasında yerini almıştır? Bunları sormak lazım değerli arkadaşlar. 
Afrika
açılımı dedik, yıllarca Afrika açılımı için uğraştık. Afrika açılımını
niteliksel değil de niceliksel olarak gördüğümüz o kadar net bir şekilde ortaya
çıktı ki sürekli böbürlenerek Afrika ülkelerinde kaç tane büyükelçilik
açtığımızdan söz ediyoruz ama Türkiye’yi kınayan ülkeler arasında Afrika
ülkeleri de var; sadece Somali Türkiye’ye destek vermiş. Zaten Türkiye’ye
destek veren ülkelerin esamesi bile okunmuyor çünkü dünya üzerinde o kadar çok
ülke Türkiye’yi kınıyor ki o destek veren ülkeler hem parmakla sayılacak kadar
az hem de sesleri çıkmıyor. 
Diplomasisizlik
üzerine kurulmuş bir diplomasi faaliyeti yürütüldü, bunun sonucudur ki Türkiye
fevkalade yalnız bırakıldı. Ben Amerika Birleşik Devletleri’yle olan ilişkiler
konusunda da Sayın Bakanın söylediklerini dikkatle dinledim. Özellikle Amerika
Devlet Başkanı ile Türkiye Cumhurbaşkanı arasında geçen telefon görüşmelerinden
söz edildiğini duydum ve dinledim. Burada birtakım vaatlerden bahsedildi ama
acaba Amerika Birleşik Devletleri Başkanının, PYD/YPG’nin lideri olarak
kendisiyle telefon görüşmesi yapan Mazlum Kobane hakkında Amerika Birleşik
Devletleri’ne herhangi bir şekilde bir soru sorulmuş mudur, bunu merak
ediyorum. Bunu hepimizin de merak etmesi lazım. Trump eğer Sayın Erdoğan’la
görüşüyorsa ve ondan evvel Mazlum Kobane’yle bir telefon görüşmesi yapıyorsa
herhâlde bunun bir gerekçesinin olup olmadığının da bir şekilde Amerika
Birleşik Devletleri’nden sorulması, hatta gerekçe sormadan, doğrudan doğruya
kınanması gereken bir olay olduğunu düşünüyorum. Bunu da özellikle
dikkatlerinize sunmak isterim. 
IŞİD’le
ilişkiler: Niçin IŞİD’in sorumluluğunun ihalesini üzerinize aldınız? Trump’la
yapılan görüşmelerde “Bundan sonra IŞİD’le ilgili sorumluluk da artık size
aittir.” denilmedi mi? Denildi. Madem böyle bir şey denildi, o zaman niçin
böyle bir heveslilik gösterdiniz? Bugün kontrol altında tuttuğumuz bölgelerdeki
hapishanelerden bir tanesinde IŞİD’li tutukluların bulunduğunu söylediklerini
söylediniz ama oraya ulaşıldığında orada hiç kimsenin bulunmadığını ve bütün
IŞİD’lilerin serbest kaldığını ve kaçtığını tespit ettiğinizi dile getirdiniz.
Şimdi aslında sormak lazım: Mademki IŞİD’in sorumluluğunu ve mademki bu kadar
hevesle IŞİD’le mücadeleyi üzerinize aldınız, o zaman, o kaçan IŞİD’lileri
nasıl bulacaksınız, nasıl yakalayacaksınız? Kaçmayan ve daha hâlâ orada
bulunan, sizin de üzerinize sorumluluk aldığınızı dile getirdiğiniz
IŞİD’lilerle ilgili sorumluluğunuzu nasıl yerine getireceksiniz? Bunların
oradaki tutukluluk devamlılığını nasıl sağlayacaksınız? Onların herhangi bir
şekilde hukuka bir cevap vermeleri veya suçluluklarının karşılığında bir hesap
vermeleri gerekirse bunları siz mi üstleneceksiniz yoksa Suriye hükûmetiyle
orada iş birliği mi yapacaksınız? 
Suriye
hükûmeti derken şunu da elbette vurgulamakta yarar var: Adalet ve Kalkınma
Partisinin ve iktidarın bir Suriye politikası yoktur. Maalesef, iyi komşuluk
ilişkilerine dayanan, Türkiye’de Suriye’den Türkiye’ye gelerek geçici koruma
altına alınmış olan Suriyelilerle ilgili bir politikası da olmadığı gibi,
Suriye halklarıyla birlikte iyi bir geçinme sağlamak maksadıyla atılmış bir
adım da yoktur. Eğer böyle bir şey olmuş olsaydı zaten, o zaman, bizim uzun bir
zamandan beri dile getirmiş olduğumuz Adana Mutabakatı üzerinde durulur ve
Adana Mutabakatı üzerinden hareket edilerek çok net bir şekilde Suriye’yle,
Şam’la diyalog kurulurdu. Böyle bir diyalog yapılmadı ama dışarıdan empoze
edildiği zaman, Rusya’dan empoze edildiği zaman, Adana Mutabakatı, biz
söylediğimiz için değil, başkaları söylediği için keşfedildi ve Adana
Mutabakatı’na dayalı olarak operasyon yapıldığı dile getirildi. Adana
Mutabakatı’na dayalı olarak Suriye’de terörle mücadele için iki orduyu karşı
karşıya getiren bir durumla karşılaşıldı. Bunun için Rusya’nın arabuluculuğuna
mı gerek vardı? Mademki bir Adana Mutabakatı mevcuttu ve mademki Türkiye'nin
elinde Şam’la diyalog kurduğu takdirde bunu kullanma ve Suriye’deki sorunu
çözebilme imkânı vardı, neden o şimdiye kadar kullanılmadı? Rusya’nın
arabuluculuğuyla ilgili olarak da şöyle bir ifadeden söz ediliyor, deniyor ki:
Münbiç’e Suriye ordusu girmiş ve Suriye ordusunun Münbiç’e girmiş olması
aslında çok büyük bir memnuniyetle karşılanmış çünkü zaten, Münbiç Suriye’nin
kendi toprağıymış.
Değerli
milletvekilleri, kavramlara dikkat etmek lazım. Türk Silahlı Kuvvetleriyle
birlikte hareket ettiği ileri sürülen “Suriye millî ordusu” adı altındaki
oluşum nedir? Eğer böyle bir Suriye millî ordusu ile Türkiye birlikte hareket
ediyorsa İdlib’den toparlanan birtakım teröristlerin, birtakım cihatçıların, El
Nusra, El Kaide bağlantılı bazı grupların oluşturdukları bu oluşuma niçin
“Suriye millî ordusu” adı veriliyor ve niçin Türkiye bunlarla birlikte hareket
edip Suriye topraklarında operasyon yapıyor? Ama karşısına gelen Suriye ordusu
Münbiç’i aldığı zaman da ona da saygı gösteriliyor. Hangisi millî ordudur,
hangisi Türkiye'nin muhatabı olması gereken Suriye ordusudur? 
Son
olarak şunu da hatırlatmak isterim: Biliyorsunuz, bugün Birleşmiş Milletler
Güvenlik Kurulu Türkiye'nin Suriye’ye başlatmış olduğu operasyonla ilgili
olarak bir toplantı yapacak ve o toplantıyla ilgili olarak da büyük bir
olasılıkla Türkiye'nin bu harekâtı durdurması çağrısında bulunulacak ama
Birleşmiş Milletlerden aynı zamanda şöyle bir çağrı da geldi, dendi ki:
“Türkiye'nin beraber hareket ettiği bazı grupların yapmış olduğu eylemler
sonucu Türkiye hesap vermek zorunda kalabilir ve suçlu olabilir.” Siz, birlikte
hareket ettiğiniz bu oluşumlara, İdlib’den toparladığınız o gruplara ne kadar
hâkimsiniz? Bunları ne kadar kontrol edebiliyorsunuz? Bunların gittikleri
yerlerde, girdikleri meskûn mahallerde yaptıkları bütün katliamları ne şekilde
kontrol ediyorsunuz ve bunların kayıtlarını nasıl tutuyorsunuz? Yarın öbür gün
size Birleşmiş Milletlerden bunların hesabı sorulduğunda nasıl cevap
vereceksiniz? Bunların hiçbir açıklaması yoktur.
(Mikrofon
otomatik cihaz tarafından kapatıldı) 
BAŞKAN
– Buyurun devam edin, Sayın Çeviköz.
İki
dakika süre ilave ediyorum konuşmanıza.
AHMET
ÜNAL ÇEVİKÖZ (Devamla) – Teşekkür ederim Sayın Başkan.
Konuşmamda
Türkiye’nin bir Suriye politikası olması gerektiğini, Adalet ve Kalkınma
Partisinin bir Suriye politikası olmadığını söyledim. Cumhuriyet Halk
Partisinin bir Suriye politikası vardır. 28 Eylül tarihinde İstanbul’da bir
Uluslararası Suriye Konferansı düzenledik. Uluslararası diyorum çünkü
uluslararası katılımcılar da vardı. Sayın Bakana da davet gönderdik, Adalet ve
Kalkınma Partisi yetkililerine de davet gönderdik ama hiç kimse lütfedip bu
toplantıya gelmedi. O toplantının sonucunda yayımlamış olduğumuz ev sahibi
özetini dikkatle okumanızı tavsiye ederim. Aynı zamanda 7 Ekim tarihinde
Cumhuriyet Halk Partisinin Suriye politikasıyla ilgili olarak yayımlamış olduğu
bir belgeyi de dikkatle okumanızı tavsiye ederim. Gerçekten olması gereken bir
Suriye politikası varsa Cumhuriyet Halk Partisi hazırdır, elini taşın altına
sokmaya da hazırdır. Suriye politikasıyla ilgili belgesini de kamuoyuyla ve
Türkiye ile paylaşmıştır, siz de bunu okursanız o zaman doğru dürüst bir Suriye
politikası oluşturursunuz.
Hepinize
saygılarımı sunuyorum. (CHP sıralarından alkışlar) 
BAŞKAN
– Teşekkürler Sayın Çeviköz.
Konuşma
sırası, Adalet ve Kalkınma Partisi Grubu adına Tokat Milletvekili Özlem
Zengin’dedir.
Buyurun
Sayın Zengin. (AK PARTİ sıralarından alkışlar) 
Süreniz
on dakikadır.
AK
PARTİ GRUBU ADINA ÖZLEM ZENGİN (Tokat) – Sayın Başkan, çok değerli
milletvekilleri, Sayın Bakanım; hepinizi saygıyla selamlıyorum.
Sayın
Dışişleri Bakanımızın bizlere vermiş olduğu bilgileri çok kıymetli buluyorum.
Bu manada bu harekât başlamadan evvel Millî Savunma Bakanımızın siyasi parti
gruplarını ziyaret ederek operasyona dair daha öncesinde ve devamında bilgi
paylaştığını da Genel Kurulumuza hatırlatmak istiyorum.
Şimdi,
tabii son konuşmacı olduğunuzda evet, elinizde metinler var ama sizlerle
beraber dinlediğimizde doğrusu bir canlı konuşmayı tercih ediyorum. Buna
baktığımda neden sürekli kendimizi suçlu olarak aradığımızı merak ediyorum.
Neden hep biz suçluyuz? Neden Türkiye hep suçlu? Bakıyorum rakamlara, çok uzağa
gitmeye gerek yok, ve bu savaş tam sekiz yıldır devam ediyor. Bir gün, iki gün
değil, sekiz yıldır devam eden bir savaş. 1 milyon insan ölmüş, hiç kimsenin
umurunda değil; Türkiye dışında hiç kimsenin umurunda değil.
VELİ
AĞBABA (Malatya) – Kim başlattı acaba?
GARO
PAYLAN (Diyarbakır) – Savaş mı?
ÖZLEM
ZENGİN (Devamla) – Suriye’deki savaştan bahsediyorum, iç savaştan bahsediyorum.

ERKAN
BAŞ (İstanbul) – Kim çıkardı bu savaşı?
ÖZLEM
ZENGİN (Devamla) – Tanımlamayı bana bırakırsanız devam edeceğim.
12
milyon insan kendi içerisinde yer değiştirmiş, 12 milyon. 6 milyon insan
ülkesini terk etmiş. 4 milyon insan Türkiye’ye gelmiş. Türkiye’ye gelen
insanlar içerisinde Araplar var, Türkmenler var, Ezidiler var, Hristiyanlar
var, dini olmayanlar var, 350 bin de Kürt var. Yani sonuç olarak baktığınızda,
dünyadaki etnisitenin karşılığı ne varsa orada yaşayanlardan, kaçanlardan,
gidenlerden, ülkesini bırakmak zorunda kalanlardan, öylesine çeşitlilikte insan
var ama dünya bunlarla hiç ilgilenmiyor, sadece ve sadece tek bir yapıyla
ilgileniyor, Kürtlerle ama Kürtlerle ilgilenirken de onu belli bir tanımın
içine koyuyor. Yani siz PYD’liyseniz, PKK’lıysanız, YPG içerisindeyseniz sizin
bir değeriniz var; AK PARTİ’nin içinde bir Kürt’seniz yok, CHP içindeyseniz
yok, Milliyetçi Hareket Partisindeyseniz yok, İYİ PARTİ’deyseniz yok; sadece bu
tanıma girerseniz eğer size bir anlam atfediyor ve Batılı addediyor. Ben merak
ediyorum yani PYD’yi hangi değerleri Batılı değerler hâline getiriyor yani
PKK’lı kadınların çıkarak verdiği pozlar mı, o kapakta olma hâlleri mi? Nedir
onları Batılı değerler üzerinde savunulur hâle getiren?
Şimdi,
böyle baktığımızda kendimize haksızlık yaptığımızı düşünüyorum her birimizin.
Bir defa dünyanın bir meselesi var, problemi var. Çok büyük gördüğümüz, işte
NATO, Birleşmiş Milletler, bunlar savaş sonrası, bu yüzyıl içerisindeki
savaşlar neticesinde, dünyaya barış gelsin, huzur gelsin diye kurulan bu
örgütler kendi içerisinde sadece ve sadece kendilerine iyilik istiyorlar. Türkiye’nin
iddiası, biz sadece kendimize iyilik istemiyoruz, biz dünya için iyilik
istiyoruz, dünya 5’ten büyüktür bu demek zaten, bütün dünya iyi olsun
istiyoruz. (AK PARTİ sıralarından alkışlar) 
Şimdi,
21’inci yüzyıla baktığımızda, işte Afrika’dan bahsettik, hepimiz de gidiyoruz,
görüyoruz. Canım ülkeler, her şeyleri var, müthiş bir yokluk içindeler.
Madagaskar, dünyanın cennet gibi bir ülkesi, yolu yok, suyu yok, tuvaleti yok,
kokudan giremiyorsunuz, açlık diz boyu; kimin sömürgesi? Fransa’nın sömürgesi.
Bakıyorsunuz, bir başka ülke Senegal, kimin sömürgesi olmuş? Fransa’nın
sömürgesi, Portekiz sömürgesi. Üstelik de gittikten sonra hâlâ elleri üzerinde.
Dünyayı rahat bırakmayan sömürgeci anlayış devam ediyor. 
Şimdi,
bu sömürgeci anlayış başka bir şeye büründü. Bürünen şey bu terör örgütleri,
uluslararası terör örgütleri. Bu terör örgütlerinin farklı isimleri var,
kimlikleri var, farklı gibi görünüyorlar, kimi işte İslami terminolojiyi
kullanıyor kimi bakıyorsunuz “Ben sol örgütlerin devamıyım.” diyor, bir başkasına
bakıyorsunuz, başka şeylerden feyzalıyor. İnsanları devşirirken, çok tabii
olarak balık avlarken herhâlde balığın sevdiği yemi koyacak. O terminolojiyi, o
dilleri kullanarak o kalbî muhabbeti yakalamak için bir avlama tekniği
kullanıyor, özellikle de gençleri tercih ediyor bu işleri yaparken ve devamında
da ne olursa olsun karşınıza canavarca bir terör örgütü çıkıyor, sadece kendini
düşünen, muhataplarını değersiz kılan bir terör örgütü, cani bir terör örgütü.
El Kaide’nin en ufak bir farkı yok DEAŞ’tan, aynısı bire bir aynısı. Peki, El
Kaide nasıl doğdu, kendi kendine mi geldi Afganistan’a, kanat çırparak mı
geldi? Afganistan’a Amerika el koysun, işgalini meşrulaştırsın diye El Kaide’yi
inşa etti; aldı oradan getirdi El Kaide’yi Irak’a, devamında da Suriye’ye; bu
form yetmedi, yeni bir form yarattı DEAŞ diye, korkuttu dünyayı, en çok da bize
zarar verdi, kendi içimizde yüzlerce eylemin belki içinde oldu, yüzlerce
insanımız hayatını kaybetti, yılbaşı gecesi uyandığımızda kahrolduk. 
Şimdi,
buradan baktığımızda bu terör örgütlerinin yaratmış olduğu bu bombardıman
karşısında tuhaf ama başka bir terör örgütüyle terörü temizlemeye çalışan bir
dünya görüyoruz. Yani biz terörsüz bir barış tesis edemez miyiz? Nasıl oluyor
yani DEAŞ’tan kurtulmak için koskoca Amerika YPG’yi meşrulaştırıyor, 30 bin tır
silah veriyor ve biz diyoruz ki biz nerede hata yaptık? Biz mi hata yapıyoruz?
Hatayı yapan dünyanın bu yaklaşımı, hiç değişmeyen bu sömürgeci yaklaşım. Biz
diyoruz ki bilmiyorum kelimelerin bir anlamı var mı: Terör örgütünün kimliği ne
olursa olsun, hangi kimliği kullanırsa kullansın, hangi dinin kisvesini
kullanırsa kullansın biz bütün terör örgütlerini şiddetle reddediyoruz ve
onların karşısında duruyoruz. (AK PARTİ sıralarından alkışlar) Biz kendi
askerimizle mücadele ediyoruz. Sekiz yıldır anlatıyoruz bütün dünyaya, Sayın
Dışişleri Bakanımız anlattı, Trump’la konuşmalar, konuşmalar, konuşmalar ki
kelimelerin de bir anlamı yok, telefonda konuşuyorsunuz, beyefendi sabah
uyanıyor bambaşka bir “tweet” atıyor, akşama başka bir “tweet.” Hangi
“tweet”iyle karşılık vereceksiniz? 
Böyle
bakıldığı zaman, şunu ifade etmek istiyorum: Bu tarz yaklaşımlar içerisinde
bizim yapacağımız şey, artık iş başa düşmüştür. Öyle olduğu için bu Meclisteki
4 tane siyasi parti dedi ki: “Evet, itirazım var ama ona rağmen buradayım.”
Çünkü gerçeği siz de görüyorsunuz, başka çare yok, mecburuz bunu kendimiz
halletmeye çünkü Amerika’nın meselesi Türkiye meselesi değil. Onun koruduğu
başka yerler var. İsrail aşağıda dururken Amerika bizi umursar mı, bizi kale
alır mı, bizim geleceğimizle ilgili herhangi bir kaygısı olabilir mi? Kaldı ki
asıl mesele şudur: Bugün Afganistan diye bir ülke yok, Pakistan tarumar olmuş
durumda, Irak diye bir ülke yok -öyle ya da böyle Saddam’la bir ülke
formundaydı- artık Suriye diye de bir ülke neredeyse kalmadı. Yani biz sekiz
yıl boyunca ülkemizin 911 kilometre olan o sınırını korumak için herkesin
geleceği, terör örgütleriyle uzlaşacağı ve barışın tesis edileceği bir günü mü
bekleyeceğiz? Yani gelmeyecek bir günü beklememizi istiyorsunuz. Türkiye
mecbur, Türkiye mecbur olduğu için oraya gidiyor ve saikleri çok belli, terörü
engellemek, nereden gelirse gelsin. Burada adı PKK, aşağı iniyorsunuz adı
oluyor YPG. Kimse kimseyi kandırmasın ve şunu söylememiz lazım: Amerika ta
binlerce kilometre uzaktan geliyor, bizim yüz adım, yürüsek adım, kilometre
değil, metre, hemen burnumuzun dibi. Ölenler kardeşlerimiz, ailelerin bir kısmı
zaten bizim sınırımızın içinde yaşıyor, bizim kardeşlerimiz hayatını kaybediyor
ve görülen şey şu: Eğer biz bir şey yapmazsak aynı şeyi bizim ülkemize
taşıyacaklar, aynı şeyi. Zaten bazı konuşmalarda bunun nüvesini alıyoruz. 
İşte,
Sayın Bakanımız anlattı, hukuken bunun altlıkları var, Birleşmiş Milletlerde
51’inci madde, Adana Mutabakatı ki 2009’da Adana Mutabakatı da aslında yasal
bir başka zemine kavuştu Türkiye’de. Hâl böyle olunca tüm bunlardan yola
çıkarak Türkiye kendi meşru müdafaa hakkını kullanıyor, hukuken yapması
gerekeni yapıyor. Yalnız mıyız? Evet, yalnızız ama bakmayın, yalnızlık onurlu bir
iştir. (AK PARTİ sıralarından alkışlar) Lider ülkeler yalnızdır. Bu işin kaderi
böyledir. Siz eğer yola çıkarsanız, başarırsanız arkanızda bir sürü insan olur.

Ha,
diyorsunuz ki: “Filistin niye böyle yaptı?” 
Değerli
arkadaşlarım, biz bir konuyla ilgili karar verirken kim bizi destekleyecek, kim
bizim arkamızda olacak diye karar vermiyoruz. Bizim kalbî meselemizdir, imani
meselemizdir Filistin. (AK PARTİ sıralarından alkışlar) Filistin ne yaptığı
için değil biz inandığımız için Filistin’e destek veriyoruz ve onların hakkını,
hukukunu savunmak bizim vazgeçilmez temel değerlerimizdendir. 
Şimdi,
şunları da söyleyerek bağlamak istiyorum. Nihayetinde Türkiye belli bir amaç
için orada ve mümkün olan en kısa zamanda sivillerin hakkını, hukukunu
koruyarak görevini tamamlayacak ve oradan geri dönecek. 
Ben
İstanbul Üniversitesi Hukuk Fakültesi mezunuyum. Bu operasyonun, harekâtın
başladığı gün camilerde Fetih sureleri okundu. Dün Genel Kurulumuzda Fetih
suresiyle alakalı “Fethe mi gidiyorsunuz, ne oluyor?” falan böyle biraz
anlamının yeteri kadar idrak edilmediği ifadeler işitmek durumunda kaldık.
İstanbul Üniversitesinin -o gün sabah tekrar hatırlama ihtiyacını duydum- her
gün girdiğim kapısının üzerinde Fetih suresinden iki ayet yazıyor. Sağ
tarafında şöyle yazıyor, ki Fetih demek -gelirken sözlükten anlamına tekrar
baktım, tekrar okumak istiyorum- açma demek, Fetih demek yol gösterme demek.
Bir kişi bir işe başlayacağı zaman Fetih suresi okur ki yolu açılsın, kalbi
açılsın, ferahlık içerisinde yol bulsun ve Allah’ın izniyle inananlar için
galip olsun. (AK PARTİ sıralarından alkışlar) Orada şöyle yazıyor…
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Zengin, iki dakika daha süre ilave ediyorum.
ÖZLEM
ZENGİN (Devamla) – Hemen sağ tarafında şöyle yazıyor, diyor ki: “Şüphesiz, biz
sana apaçık bir fetih verdik.” Sol tarafta: “Allah sana şanlı bir zaferle
yardım etsin.” Ben şimdi size şunu soruyorum: Bunu okuyarak şehadete yürüyen
bir asker Fetih suresi okumasın da ne okusun? Önce Allah’tan yardım dilemesin
de ne yapsın? Önce elbette Fetih suresi okuyacak, manen güçlenecek. O yüzden
Fetih suresinin anlamını idrak etmeyi Allah milletimize nasip etsin, hep
beraber. (AK PARTİ ve MHP sıralarından alkışlar) 
Ve
devamında, oraya giden askerlerimizle yapılan konuşmalarda görüyorum, o kadar
mutmainler ki, ne iş yaptıklarının öylesine farkındalar ki insan kendi
nefsinden hayâ ediyor. 
Ve
biliyorum, askerlik biraz erkek işi gibi algılanıyor ama bu ülkede bu topraklar
özgürlüğünü kazanırken, Mustafa Kemal’le beraber bu özgürlüğünü kazanırken bu
topraklarda erkekler kadar kadınlar da mücadele etti. (AK PARTİ ve MHP
sıralarından alkışlar) Kadınlar sadece evlatlarını ellerine kına yakarak
cepheye göndermedi, kendileri de gitti, bu topraklar için savaştı; bugün de
böyle. Zannetmeyin sadece erkekler; değil, kadınlar da sonuna kadar bu davanın
arkasında. (AK PARTİ sıralarından alkışlar) 
Ve
şununla bağlamak istiyorum değerli arkadaşlarım: Anneler -ben de 3 erkek çocuk
annesiyim, çok zor bir iş yani- evlatlarını dünyaya getirdikten sonra hep dua
ederler, ne derler? “Vatana, millete hayırlı uğurlu olsun; vatana, millete
hayırlı evlat olsun.” ve günü geldiğinde de “Vatan sağ olsun!” 
Teşekkür
ediyorum. (AK PARTİ ve MHP sıralarından alkışlar) 
BAŞKAN
– Teşekkürler Sayın Zengin. 
Evet,
gruplar adına konuşmalar tamamlanmıştır. 
ERKAN
BAŞ (İstanbul) – Sayın Başkan…
BAŞKAN
– Buyurun Sayın Baş…
IV.- AÇIKLAMALAR (Devam)
2.- İstanbul Milletvekili Erkan Baş’ın, Parlamentoda grubu olmayan
partilere dönük eşitsiz yaklaşımın devam ettiğine ilişkin açıklaması
ERKAN
BAŞ (İstanbul) – Teşekkür ediyorum Sayın Başkan.
Maalesef,
Parlamentomuzda grubu olmayan partilere dönük eşitsiz yaklaşım devam ediyor.
Sağ olun, siz, biraz evvel, grubu olmayan partilere yerlerinden de söz vereceğinizi
beyan ettiniz ama yine de bir adaleti sağlama ihtiyacımız olduğunu düşünüyorum,
o açıdan söz aldım.
Değerli
arkadaşlar, bugün Dışişleri Bakanının Mecliste konuşacağını biz maalesef
basından öğrenmek durumunda kalıyoruz. Meclisin, grubu olmayan partilere böyle
resmî bir bildirimi olmuyor. Dolayısıyla, gündeme ilişkin, İç Tüzük’ün 59’uncu
maddesinde ifade edilen “söz talebinde bulunma” hakkımızı ancak Bakan Bey
konuşmasına başladıktan sonra, buradan yerine getirmeye çalıştık fakat bu
durumda da, grubu olmayan partilerden sadece bir tanesine söz verilebileceği
gibi bir yanıtla karşı karşıya kaldık; biz bunun eşitsiz bir yaklaşım olduğunu
düşünüyoruz. Bize bildirilmemiş bir konuda daha önceden söz talebinde bulunma
hakkımız yok. İktidar grubunda oturan partinin temsilcisi grubu olmamasına
rağmen konuşabiliyorken muhalefet sıralarında oturanların konuşamıyor olması
bir eşitsizliktir. Vekiller arasında yandaş vekil ayrımı yapmamayı talep
ediyorum, rica ediyorum.
BAŞKAN
– Teşekkür ederim. 
Sayın
İslam, farklı bir şey mi söyleyeceksiniz, aynı itiraz mı?
NAZIR
CİHANGİR İSLAM (İstanbul) – Bu minvalde. 
BAŞKAN
– Tamam, o zaman ben… Konuşmak istiyor musunuz? 
NAZIR
CİHANGİR İSLAM (İstanbul) – Kürsüden konuşmak istiyorum efendim.
BAŞKAN
– O ayrı, ona geleceğim.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, İstanbul
Milletvekili Erkan Baş’ın itirazında haklı olduğuna, Anayasa ve İç Tüzük
hükümlerine göre yönetme yükümlülüğünün bulunduğuna ilişkin konuşması
BAŞKAN
– Değerli milletvekilleri, Sayın Erkan Baş’ın dile getirdiği itiraz haklıdır.
59’uncu maddeye göre grubu bulunmayan milletvekillerinden birine beş dakika
süreyle söz verilir. Gündem dışı söz taleplerini değerlendirmek ve kabul etmek
nöbetçi Meclis Başkan Vekilinin yetkisindedir. Bana birleşimi açmadan önce
verilen bilgiler karışık olmuştur, bilgilerde muğlaklık, müphemlik ve
karışıklık vardır. Ben Sayın Destici Meclis Başkanlığına önceden başvuru yapmış
gibi bir durumun söz konusu olduğu şeklinde bilgilendirildim fakat gördüm ki
birleşimi açtıktan sonra söz talebi dilekçesi gelmiş. Bu konuda görevlilerin
ihmali olabilir veya başka bir durum söz konusu olabilir, onu şimdilik bir
kenara bırakıyorum; Meclisin iç işleyişinin bir meselesidir. Bu karışıklığı
ortadan kaldırmak için şöyle yapabilirim: Hiç kimseye söz vermeyebilirim çünkü
önüme gelmiş bir söz talebi yoktur, talep eden bütün grubu bulunmayan parti
mensuplarından birer kişiye beş dakika süreyle kürsüde söz verebilirim. Ben
Meclisin söz söyleme ve tartışma yeri olduğunu düşünüyorum. Dolayısıyla bu
takdirimi… 
MUSTAFA
DESTİCİ (Ankara) – Doğru söylemiyorsunuz. 
BAŞKAN
– Sayın Destici, izin verin, size söz vereceğim.
MUSTAFA
DESTİCİ (Ankara) – Ben yazılı olarak Kanunlardan söz talebinde bulundum. Doğru
konuşmuyorsunuz. 
BAŞKAN
– Siz bekleyin, ben bitireyim. 
MUSTAFA
DESTİCİ (Ankara) – Doğru konuşmuyorsunuz.
BAŞKAN
– Sayın Destici, size söz vereceğim.
MUSTAFA
DESTİCİ (Ankara) – Yapılan ithamlar da doğru değil, sizin konuşmanız da doğru
değil. 
BAŞKAN
– Siz bekleyin… Siz bekleyin…
MUSTAFA
DESTİCİ (Ankara) – Bugün özel bir gün olduğu için buradayım. 
BAŞKAN
– Sayın Destici, Meclis Başkan Vekili olarak ben konuşuyorum, siz bekleyin
orada. 
MUSTAFA
DESTİCİ (Ankara) – Ben sizden söz istemem, ben sizden söz istemem. 
HÜDA
KAYA (İstanbul) – Saygılı ol, sus biraz, sus.
MUSTAFA
DESTİCİ (Ankara) – Ben sizden söz istemem. Ben şahsım olarak, şahsım adına
Kanunlara yazarak söz istedim. 
BAŞKAN
– Değerli milletvekilleri şu an soruyorum, Kanun ve Kararlarda görevli
arkadaşlarıma soruyorum: Buraya birleşim açılmadan önce gündem dışı söz
talebiyle bir başvuru oldu mu? Olmadı.
MUSTAFA
DESTİCİ (Ankara) – Bizim başvurumuz oldu.
BAŞKAN
– İlk talep saat 14.30’da buraya gelmiştir. Şimdi tekrar soruyorum, ben 59’uncu
maddenin gereğini bu şekilde yerine getireceğim. 
Ayrıca,
Sayın Destici, 60’ncı maddeye göre Başkandan söz almadan hiç kimse konuşamaz.
Bu, İç Tüzük’ün gereğidir. Şu anda bu Meclis bir İç Tüzük’e göre işliyor ve bu
İç Tüzük de aynı zamanda Anayasa’ya uygun bir şekilde yapılmıştır. Anayasa ve
İç Tüzük hükümlerine göre yönetme yükümlülüğüm ve görevim vardır. O nedenle söz
taleplerini şimdi alacağım. Söz talep eden, grubu bulunmayan parti mensuplarına
kürsüden beşer dakika süreyle söz vereceğim. 
Evet,
söz taleplerinizi aldım. 
Sayın
Gültekin Uysal, Afyonkarahisar Milletvekili, kürsüden beş dakika süreyle size
söz veriyorum. (İYİ PARTİ sıralarından alkışlar)
Buyurun
Sayın Uysal, süreniz beş dakikadır.
III.- GÜNDEM DIŞI KONUŞMALAR (Devam)
A) Hükûmetin Gündem Dışı Açıklamaları (Devam)
1.- Dışişleri Bakanı Mevlüt Çavuşoğlu’nun, 9 Ekim 2019 tarihinde
başlatılan Barış Pınarı Harekâtı ve uluslararası gelişmelere ilişkin gündem
dışı açıklaması ve İYİ PARTİ Grubu adına Bursa Milletvekili Ahmet Kamil Erozan,
MHP Grubu adına Manisa Milletvekili Erkan Akçay, HDP Grubu adına İstanbul
Milletvekili Hakkı Saruhan Oluç, CHP Grubu adına İstanbul Milletvekili Ahmet
Ünal Çeviköz, AK PARTİ Grubu adına Tokat Milletvekili Özlem Zengin ve şahısları
adına; Afyonkarahisar Milletvekili Gültekin Uysal, İstanbul Milletvekili Erkan
Baş, İstanbul Milletvekili Nazır Cihangir İslam ve Ankara Milletvekili Mustafa
Destici’nin aynı konudaki konuşmaları (Devam)
GÜLTEKİN
UYSAL (Afyonkarahisar) – Sayın Başkan, çok değerli milletvekilleri; öncelikle
hepinizi saygıyla selamlıyorum. 
Bir
önemli gündem maddesi üzerine Hükûmetimizin değerli üyesi, Değerli Dışişleri
Bakanımızın Meclisimize sunumunun akabinde değerlendirmelerde bulunuyoruz. 
Öncelikle,
özelde Suriye, genelde Türk dış politikasıyla ilgili iktidarın tercihlerine
eleştirilerimizi mahfuz tutmak kaydıyla, bu operasyonun kaçınılmaz bir tercih
olduğu anlayışıyla askerlerimizin duacısı olduğumuzu bu tezkere vesilesiyle de
açıklamış idim. Türkiye’nin Suriye’de yürüttüğü bu harekâta Demokrat Parti
olarak desteğimizi bir kez daha sizlerin huzurunda ifade etmek istiyorum. 
Tabii,
bugün bir yanlışlar zincirinin akabinde, netice itibarıyla Türkiye’nin önünde
zorların içerisinden bir zor tercih yapma mecburiyetinde kaldığımız noktada,
yumuşak güç unsurlarıyla çözemediğimiz bir meselede bir sert güç olarak
askerimizle sahadayız. 
Dış
politikamızın temel hedefi, dost çemberler oluşturabilmek ve ihtiyaç duyduğumuz
anda bu dost çemberlerle beraber öncelikli tezlerimizi uluslararası kamuoyuna
mal edebilmenin imkânını bulabilmektir. Bugün üzülerek görüyoruz ki kardeş
ülkemiz Kuzey Kıbrıs Türk Cumhuriyeti’nin Cumhurbaşkanından, ifade edildi;
gönlümüz arzu eder ki… 
Türkiye
gibi, Türk Silahlı Kuvvetleri gibi mazlumların, sahipsiz insanların hiçbir
şekilde endişe duymayacağı bir ordunun bu coğrafyada terör örgütlerine, başta
PKK, uzantısı PYD, IŞİD olmak üzere gerçekleştirdiği harekâta karşı
uluslararası kamuoyunda, bölge ülkelerinde, Batı’da, Atlantik aksında büyük
reaksiyonların sadece hükûmetler düzeyinde değil, aynı zamanda kamuoyları düzeyinde
de yaşanıyor olması bizim için bir büyük eksiklik hâline dönüşmüştür. Bu açıdan
baktığımızda, özellikle Suriye politikamızın bundan bir asır evvel âdeta
siyasal kadastro geçirircesine bölgede uygulanmış siyasetin bir asır sonra bu
bölgede yaşayan insanlara acı ve göz yaşı bırakacak bir sürece yeniden
girdiğine şahit olduk. Maalesef Türkiye Cumhuriyeti iktidarının da AKP
iktidarının da yanlış tutumları neticesinde -uluslararası teoride “dolaylı
tutum teorisi” dediğimiz, oynattığınız bir dinamiğin başka dinamikleri
tetikleyebilmesi neticesinde- PKK terör örgütü bir iktidar boşluğunun ortaya
çıkmasının akabinde Suriye’de bir özerk alan inşa etme imkânı ve fırsatı
bulmuştur. İşte, bugün özellikle ABD ama onun dışındaki Batılı güçler de
PKK’yla bir özel güvenlik şirketi hâlinde, Türkiye gibi NATO üyesi olan egemen
bir devlete rağmen ilişki yürüterek binlerce tırla dolu mühimmat desteğiyle
burada bir varlığı tesis etmek adına bizim aleyhimize, bölgenin aleyhine bir
tutum ortaya koymuşlardır. Bütün bunlara rağmen bugün bu vesileyle bir
demokratik muhasebe yapmamıza bu oturumun imkân vermesi sadece muhalefet
istiyor diyerek değil ama geldiğimiz acılı ve sıkıntılı durumun icabı olarak
Türkiye Cumhuriyeti Hükûmetinin de “Biz Suriye Hükûmetiyle görüşmeyiz.” diyerek
değil, tüm unsurlarla beraber en kısa sürede bir yanda harekâtımızın
meşruiyetini artıracak iş birliklerini, ilişkilerini kurması, öbür tarafta,
askerî cephede Türk Silahlı Kuvvetlerinin sahada elde edeceği başarıyı
diplomatik sahada da kalıcı bir kanı hâline getirebilmek adına iç siyasetten
uluslararası cepheye, topyekûn uluslararası algıya dönük olarak sivil, siyasi,
iktisadi bütün unsurlarımızla beraber bir diplomasi hamlesine de girişmek
mecburiyetindeyiz. 
(Mikrofon
otomatik cihaz tarafından kapatıldı)
BAŞKAN
– Buyurun, bir dakika daha süre ekliyorum Sayın Uysal, tamamlayın lütfen.
GÜLTEKİN
UYSAL (Devamla) – Umarım, bugün Suriye harekâtımızın Kürtlere karşı değil,
terör örgütlerine karşı olduğunu, bu manada uluslararası boyutta da haklı
tezlerimizin maalesef Türkiye’ye dönük, NATO üyesi olan bir ülkeye karşı kabul
edilemeyecek bir tarzda ithama dönüştüğünü de acı bir şekilde görüyoruz.
Bu
açıdan sözlerimi toparlarken şunları ifade etmek isterim: Netice itibarıyla
bugün Türkiye bütün millî güç unsurlarıyla sahada bulunmak durumundadır.
Türkiye’nin tüm varlığına rağmen, Rusya’nın müsaade ettiği kadar bir
inisiyatife mecbur olmayı bir diplomatik başarı olarak görmediğimizi de ifade
etmek mecburiyetindeyim. Başta PKK, ABD, İsrail hattında bölgeye dayatılan deli
gömleğine karşı, diğer tarafta İran ve Rusya’nın zımni olarak zaman zaman kabul
ettiklerini ama büyük ölçüde Türkiye’nin müdahalesine burada itiraz ettiklerini
de biliyoruz. 
(Mikrofon
otomatik cihaz tarafından kapatıldı) 
GÜLTEKİN
UYSAL (Devamla) – Bu açıdan bu bütünlüğü iç siyasette de devam ettirebilmek
adına bu bilgilendirmeyi önemli addediyoruz. Bir kez daha Türk Silahlı
Kuvvetlerinin bütün mensuplarının en kısa sürede harekâtı icra etmiş bir
şekilde ülkemize dönmesini bekliyoruz. Muzaffer olmaları için de duamızı,
desteğimizi sizlerin huzurunda ifade ediyoruz.
Saygılarımla.
(İYİ PARTİ sıralarından alkışlar)
BAŞKAN
– Teşekkürler Sayın Uysal.
Değerli
milletvekilleri, biraz önce Grup Başkanı ve başkan vekilleriyle yaptığım
görüşmelerde diğer grubu bulunmayan parti mensuplarına 59’a göre söz vermenin
İç Tüzük uyarınca doğru olmayacağı görüşü iletildi. Ben de istişarelerde
bulundum; evet, bunun bir İç Tüzük ihlali olacağı ortada. Dolayısıyla sizlere
59’a göre değil, yerinizden 60’a göre söz vermem gerekiyor. 
Oturma
sırasına göre Sayın Erkan Baş, buyurun.
ERKAN
BAŞ (İstanbul) – Teşekkür ediyorum Değerli Başkan.
MUSTAFA
DESTİCİ (Ankara) – İşte, Kobani’de yaptığınız hainliği burada da yapıyorsunuz.
AYŞE
ACAR BAŞARAN (Batman) – Bu ne demek ya! Ne diyorsun sen! (HDP sıralarından
gürültüler)
BAŞKAN
– Bakın, bir dakika, durun.
Sayın
milletvekilleri, Başkanlık Divanına hakaret suçtur.
AYŞE
ACAR BAŞARAN (Batman) – Saygılı ol!
BAŞKAN
- Siz burada Başkanlık Divanına hakaret etmekle Anayasa’ya, İç Tüzük’e ve
Meclise hakaret ediyorsunuz.
AYŞE
ACAR BAŞARAN (Batman) – Meclis Başkanı var şu anda. 
BAŞKAN
– Lütfen yerinize oturun!
AYŞE
ACAR BAŞARAN (Batman) – Ceza uygulansın. 
BAŞKAN
- Lütfen yerinize oturun! Size ceza vermek zorunda kalırım.
ENGİN
ALTAY (İstanbul) – Ceza vermek zorundayız. 
BAŞKAN
- Zorundayım.
Evet,
şu anda bir disiplin suçu işlenmektedir, kendisini…
MUSTAFA
DESTİCİ (Ankara) – Sen işini yapmıyorsun, ondan sonra nasıl orada oturuyorsun!
BAŞKAN
- Susmanız gerekiyor!
Birleşime
beş dakika ara veriyorum ve kendisinin salondan çıkarılmasını idare
amirlerinden istiyorum. 
Kapanma Saati: 15.46
İKİNCİ OTURUM
Açılma Saati: 16.15
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Şeyhmus DİNÇEL
(Mardin)
-----0-----
BAŞKAN
- Türkiye Büyük Millet Meclisinin 7’nci Birleşiminin İkinci Oturumunu açıyorum.

İç
Tüzük’ün 59’uncu maddesinin ikinci fıkrasına göre görüşmelere devam edeceğiz
ancak bundan önce, Sayın Destici’nin bir sözü vardı. Kendisinin bu konudaki
sözlerine açıklık getirmek üzere bir konuşma talebi olduğunu düşünüyorum. Ben
kendisine yerinden söz vereceğim, ara vermeden önce sarf ettiği sözlerle ilgili
niyetini ve kastını açıklığa kavuşturmasını talep edeceğim.
Buyurun
Sayın Destici. 
MUSTAFA
DESTİCİ (Ankara) – Ben kürsüden konuşmak istiyorum. 
BAŞKAN
- Onu ayrıca vereceğim size, o beş dakika konuşmayı vereceğim ama görüşmelere
başlamadan önce…
MUSTAFA
DESTİCİ (Ankara) – O konuşmamın içerisinde konuşacağım, burada ayrıca
konuşmayacağım, beş dakikalık konuşmamın başında konuşacağım. 
BAŞKAN
– Sayın Destici, hayır, eğer görüşmelere başlamadan önce bu açıklamayı
yapmazsanız söz vermeyeceğim, kimseye söz vermeyeceğim, başka bir işlem yapmak
zorundayım. O nedenle, size önce sözlerinize ve niyetinize açıklık getirmek
üzere yerinizden söz veriyorum. Diğer konuşmacılara da size de beş dakika söz
vereceğim. 
IV.- AÇIKLAMALAR (Devam)
3.- Ankara Milletvekili Mustafa Destici’nin, yerinden sarf ettiği bazı
ifadelerine ilişkin açıklaması
MUSTAFA
DESTİCİ (Ankara) – Benim sözlerim çok açık ve net. Şu anda Suriye'nin
kuzeydoğusunda teröristlere karşı, PKK/YPG terör örgütüne karşı kahramanca
mücadele eden güvenlik güçlerimize “işgalci” diyen herkese “hain” dedim ve
“haindirler” demeye de devam edeceğim. Dolayısıyla benim sözüm bir şahsa,
insani olarak bir ferde, Meclisin manevi şahsiyetine ya da Başkanlık Divanına
yönelik değildir, benim sözüm çok açık ve nettir: Türkiye Cumhuriyeti
devletinin şerefli, kahraman ordusuna “işgalci” diyen herkes haindir ve herkesi
bu hainliği yapmaktan vazgeçmeye çağırıyorum. Bunu Meclisin şerefli kürsüsünden
dile getirenlerle ilgili de işlem yapıp İç Tüzük’e göre Meclisten
çıkarılmalarını talep ediyorum. 
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Mithat Sancar’ın, Ankara
Milletvekili Mustafa Destici’nin yaptığı açıklamayı yeterli gördüğüne, grubu
bulunmayan partilerin birer temsilcisine beşer dakika süreyle söz vereceğine
ilişkin konuşması 
BAŞKAN
– Sayın Destici’nin yaptığı açıklamayı yeterli görüyorum. Eğer Meclisin
Başkanlık Divanına, Meclisi yöneten başkan vekiline yönelik sarf edildiği
yönünde bir kanaat oluşsa İç Tüzük’ün hükümleri açıktır, bunları uygulamam
gerekir ama ben hiçbir oturumda fiilî saldırı ve doğrudan kavga olmadıkça
disiplin hükümlerini uygulama anlayışında olmadım, bugüne kadar da uygulamadım.
Eğer açıklamalarla, niyet düzeltmeyle, ifadelerle sorun çözülebiliyorsa ben
Başkan Vekili olarak yönettiğim sürece buna değer veririm ve görüşmelere yine
parlamenter sistemin ruhuna, demokrasinin mantığına uygun olarak devam ederim.
Bu açıklamayı yeterli gördüm. 
Şimdi
diğer hususa açıklık getirme ihtiyacım var. 
Değerli
milletvekilleri, 59’uncu madde, bu çerçevede ilk defa uygulanmaktadır,
dolayısıyla karışıklık olması normaldir, daha doğrusu olağan dışı
sayılmamalıdır. Muhtemelen, Kanunlar ve Kararlar Başkanlığında bu usulün
uygulanmasıyla ilgili bir karışıklık olmuştur. Bana ulaşan söz taleplerini
dikkate alarak söz vermeyi usul gereği gördüm ve bana ulaşan listede de yazılan
isimlere göre söz vermeye başladım. Sonuç itibarıyla burada talebi olan
milletvekillerine, grubu bulunmayan partilere mensup milletvekillerine ya kura
usulüyle bir kişiye söz verecektim ya da bir defaya mahsus olmak üzere hepsine
söz verecektim çünkü bana daha önce ulaşmış herhangi bir talep bulunmamaktaydı.
Bana bir talep ulaşmayınca benim sıra belirleme konusunda adil bir yöntem
tercih etmem gerekiyordu. Ben de herkese, talepte bulunan bu sözünü ettiğim
milletvekillerine beşer dakika süreyle söz vermeyi uygun bulmuştum ancak gelen
uyarılar üzerine bu tutumumu değiştirdim. İçeride yaptığımız görüşmelerde,
bütün partilerin grup başkan vekilleri, bir kereye mahsus, grubu bulunmayan
bütün partilerin mensuplarından birer kişiye söz vermeyi uygun bulduklarını
söylediler. Ben de aynı fikirdeyim. Dolayısıyla, 59’uncu maddenin ilk
uygulaması olduğunu da dikkate alarak, daha önce Kanunlar Kararlar sürecinde
bazı karışıklıklar olduğunu da yine dikkate alarak, bir defaya mahsus olmak
üzere, bir tek partinin temsilcisine değil, grubu bulunmayan bütün partilerin
birer temsilcisine beşer dakika süreyle söz vereceğim. 
Önüme
gelen liste vardı. İşaretle yapılan söz taleplerine göre gelen listede ilk
olarak Afyonkarahisar Milletvekili Gültekin Uysal’a söz vermiştim. 
Şimdi
İstanbul Milletvekili Erkan Baş’a söz vereceğim buradan, kürsüden beş dakika
süreyle.
Buyurun
Sayın Baş. (HDP sıralarından alkışlar) 
III.- GÜNDEM DIŞI KONUŞMALAR (Devam)
A) Hükûmetin Gündem Dışı Açıklamaları (Devam)
1.- Dışişleri Bakanı Mevlüt Çavuşoğlu’nun, 9 Ekim 2019 tarihinde
başlatılan Barış Pınarı Harekâtı ve uluslararası gelişmelere ilişkin gündem
dışı açıklaması ve İYİ PARTİ Grubu adına Bursa Milletvekili Ahmet Kamil Erozan,
MHP Grubu adına Manisa Milletvekili Erkan Akçay, HDP Grubu adına İstanbul
Milletvekili Hakkı Saruhan Oluç, CHP Grubu adına İstanbul Milletvekili Ahmet
Ünal Çeviköz, AK PARTİ Grubu adına Tokat Milletvekili Özlem Zengin ve şahısları
adına; Afyonkarahisar Milletvekili Gültekin Uysal, İstanbul Milletvekili Erkan
Baş, İstanbul Milletvekili Nazır Cihangir İslam ve Ankara Milletvekili Mustafa
Destici’nin aynı konudaki konuşmaları (Devam)
ERKAN
BAŞ (İstanbul) – Teşekkür ediyorum Sayın Başkan.
Değerli
arkadaşlar, biraz önce yaşadığımız tartışmadan hepimizin ders çıkartması
gerektiğini hatırlatarak başlamak istiyorum izin verirseniz. 
Bu
dönemin başından bu yana bu Parlamentonun bir gerçeği var, grubu bulunmayan
partiler var ve bunların da söz hakkı olmalı diyoruz. Bu ciddiye alınıp gerekli
adımlar atılmadığı zaman böyle tablolarla karşı karşıya kalıyoruz. Bu, bir kez
daha İç Tüzük’ün düzenlenmesi konusundaki ihtiyacın ne kadar acil olduğunu
gösteriyor. 
Sevgili
arkadaşlar, biz burada kendi adımıza bir söz talebinde bulunmuyoruz. Bakın,
mesele nedir? Örneğin çok önemli, olağanüstü bir konuyu tartışıyoruz ve -ben bu
saate kadar süren tartışmaları izledim- bu ülkenin yüzde 99’unu oluşturan,
emeğiyle ve alın teriyle yaşayan emekçiler, yoksul halk bu süreç hakkında ne
düşünüyor; bu Suriye meselesi bunlar açısından ne anlama geliyor, buna ilişkin
bu kürsüden tek bir laf edilmemiş oldu. Dolayısıyla bu sözlerin burada
söylenmesi gerekiyor. Bu ülkede işçiler var, emekçiler var ve biz, Türkiye İşçi
Partisi olarak bunları temsil etme iddiasıyla buradayız. E şimdi bunu ifade
edemeyeceksek bu Parlamentoda bulunmamızın bir anlamı kalmıyor.
Değerli
arkadaşlar, bu açıdan uyarılarımızı ve sorunun çözümüne ilişkin önerilerimizi
dile getirmeyi tarihsel bir sorumluluk olarak görüyoruz ve başlarken şunu
söyleyeyim: Eğer bunlar ciddiye alınmazsa sorumluluk büyük ölçüde iktidarındır
ama bunun vebalini ülkemizin bütün halkları, bütün emekçileri, bütün yoksulları
hep beraber yaşayacağız.
Dolayısıyla
ben tabloyu bir kere tersine çevirmeyi öneriyorum sizlere. AKP tarafından
sürekli olarak pompalanan bir tez var, deniyor ki: “Bu, millî mesele. Biz
burada siyaset yapmayalım, hep beraber bakalım.” Aslında bu çok iyi bir taktik.
Sonuçta ortada bir başarısızlık olduğunda bu hepimizin başarısızlığı oluyor ama
bir başarı olduğunda, işte bir fetih olduğunda, bir millî zafer kazanıldığında
Tayyip Erdoğan bu zaferin kahramanı ilan ediliyor. Bir kere, bu oyunu bozmamız
gerekiyor. Bunu da biz söylemiyoruz. Ne diyor Sayın Cumhurbaşkanı hemen
operasyon başladıktan sonra? “Millet İttifakı’nın parçalanması çok çok iyi
olmuştur.” diyor. Şimdi, tabii, Millet İttifakı’nın akıbeti ne olacak? O,
arkadaşlarımızın sorunu ama meselenin iç siyasete alet edildiğine ilişkin bir
şeyi söylememiz gerekiyor ve bunun arkasında ne var? Bunun arkasında AKP’nin
yaşadığı yenilgi var, bunun arkasında AKP’nin artık başka türlü iktidarını
devam ettirememesi var, bunun altının kalınca çizilmesi gerekiyor.
İkincisi
değerli arkadaşlarım, bakın, Türkiye emperyalistlerin paylaşım haritalarını
yırtarak kurulmuş bir ülkedir. Dolayısıyla şimdi bir Suriye haritası çıkartıp
“Biz bu bölgeyi egemenliğimiz altına alacağız.” demek bu ülkenin tarihine
yakışmamaktadır. Biz tam tersini yapmış, başkalarının bizimle ilgili çizdiği
haritaları parçalamış bir ülkeyiz. Dolayısıyla Suriye’nin kuzeyinde bir siyasi
egemenlik alanını temsil eden bir bölge kurulmasını bir başka ülkenin
parçalanması sürecinin parçası olarak görürüz ve bunu kesinlikle yanlış
buluruz.
İkincisi:
Bakın, Amerika Birleşik Devletleri, Avrupa Birliği gibi emperyalist ülkelerin
belirli bölgesel planları olduğu açıktır. Bu akan kanda bunların öncelikli
sorumluluğu olduğunu vurgulamak gerekiyor. Biz yayılmacılığa karşı durmuş bir
halkın çocuklarıyız ve bu emperyalistlerin kirli politikalarından öğrenmeye
ihtiyacımız yok, bunun altını çizmemiz gerekiyor. Bakın, biz ABD şu kadar silah
gönderdi diyoruz, peki, bizim tırlarla giden silahlarımız ne olacak? Bunu mu
öğreneceğiz emperyalistlerden? Bunu reddetmemiz gerekiyor.
Üçüncüsü,
değerli arkadaşlar, El Kaide, IŞİD artığı cihatçıların “Suriye Millî Ordusu”
diye pazarlanması Türkiye Cumhurbaşkanının işi olamaz. Bakın, ben AKP Genel
Başkanı kendisine neyi yakıştırır, neyi yakıştıramaz bilmiyorum ama
uluslararası arenada Türkiye adına konuşan birisinin Suriye’nin içine dönük
birtakım cihadist örgütlerden devşirilen kadrolarla müdahalede bulunması bizim,
bu ülke yoksullarının, emekçilerinin kabul edebileceği bir şey değil. 
Örneğin,
değerli arkadaşlar, şimdi, İsrail meselesini tartışıyoruz, Filistin meselesini
tartışıyoruz bölgeyi tartıştığımızda. Buyurun, İsrail’le bütün askerî, siyasi,
ekonomik anlaşmaları iptal edelim. Filistin davasına sahip çıkacaksak, bölgede
barış istiyorsak yapılması gereken ilk iş bu ama bunları yapmak yerine IŞİD
artıklarıyla, El Kaide artıklarıyla sözde millî ordular oluşturuyoruz. Bunun
kabul edilmesi mümkün değildir.
Değerli
arkadaşlarım, bakın, gerçek sorunları var bu memleketin. Nedir gerçek sorun?
Artık verdiği veriler şaibeli olan Türkiye İstatistik Kurumu bile dün diyor ki…
Türkiye’de resmî işsizlik yüzde 13,9 olmuş, genç işsizlik yüzde 27’ye çıkmış ve
bu ülkede insanlar konuşamıyorlar. Bakın, yargı reformu tartışması yapıyoruz.
Niye yapıyoruz bu tartışmayı? İktidar bile şunu kabul etmiş: “Bu memlekette
insanlar artık özgürce düşüncelerini ifade edemiyorlar, en azından bir makyaj
yapalım.” demek istiyorlar. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Baş.
Bir
dakika daha süre ilave ediyorum konuşmanıza.
ERKAN
BAŞ (Devamla) - Bir sözü hatırlatmak istiyorum: Zamanında “Türkiye'nin en
değerli ihraç malı askeridir.” denmişti. Bu kürsüden şunun söylenmesi
gerekiyor: Bu ülkenin gençlerinin, askerlerinin iktidarın siyasi çıkarlarının
aleti olmasına, değerli bir propaganda malzemesi olarak kullanılmasına geçit
verilmemesi gerekiyor, Parlamentonun bu konuda tavır alması gerekiyor. 
Değerli
arkadaşlar, sonuçta vardığımız nokta ne? Acil, derhâl bir çözüm planı
uygulamamız gerekiyor. Henüz geç değilken Türkiye’nin ve bölgenin güvenlik
sorunlarına son vermek üzere bize göre bu harekât derhâl sonlandırılmalı,
Türkiye’nin sınır güvenliği gözetilerek tüm askerler ülkeye sağ salim
döndürülmelidir.
İki,
Şam’la doğrudan temas kurularak hem ülkemizdeki sığınmacıların sorunlarına hem
de bölgeye ilişkin ortak bir çalışma yürütülmelidir.
Üç,
bu vesileyle, bir kez daha ne kadar yakıcı bir sorun olduğunu gördüğümüz Kürt
sorununun, şeffaf, eşitlik ve adalet temelinde, uluslararası güçlere mecbur
kalmadığımız bir diyalog yoluyla çözülmesi için inisiyatif almamız gerekiyor.
Yaşasın
barış! (HDP sıralarından alkışlar)
BAŞKAN
– Teşekkürler Sayın Baş.
Konuşma
sırası İstanbul Milletvekili Nazır Cihangir İslam’da.
Buyurun
Sayın İslam. (CHP ve HDP sıralarından alkışlar)
Süreniz
beş dakikadır. 
NAZIR
CİHANGİR İSLAM (İstanbul) – Teşekkür ederim Sayın Başkan.
Çok
değerli arkadaşlarım, önce, bu operasyonda hayatını kaybedenlere rahmet
okuyarak sözlerime başlamak istiyorum.
Bizim
burada, AK PARTİ ve sizin icraatlarınıza karşı söylediğimiz hiçbir şey ne Türk
Silahlı Kuvvetlerine ne de Mehmetçik’imizedir. Hiç kimse siyaseti, Silahlı
Kuvvetlerin arkasına veya Mehmetçik’in arkasına saklanarak yapmaz. Onlar sadece
sizin kararlarınızı uyguluyor ve bizim bütün eleştirilerimiz sizin aldığınız
siyasi kararlaradır. Bunun altını çizdikten sonra, az önce baktım sayın AK
PARTİ sözcüsü burada Kur’an-ı Kerim okumaya başladı. AK PARTİ Kur’an-ı Kerim
okumaya başlıyorsa bilin ki bir sıkıntı vardır işlerde. (İYİ PARTİ sıralarından
alkışlar)
NAZIM
MAVİŞ (Sinop) – Sen utanmazın tekisin, utanmazın teki!
NAZIR
CİHANGİR İSLAM (Devamla) – Yani biz her zaman onlara zulüm ortamlarında
Kur’an-ı Kerim’i hatırlatırız ama bizi hiç dinlemezler. Okumak da tek mesele değil.
Eğer okumuş ve anlamış olsalardı “barış” ve “istişare” kavramlarının ne kadar
önemli olduğunu burada çıkar, altını çize çize konuşurlardı. 
Değerli
arkadaşlarım, bakınız, istişare hadisesi hem insanlığın kadim bir bilgisidir,
bütün toplulukların kadim bir geleneğidir hem de Kur’an-ı Kerim’de altı ısrarla
çizilir ama sekiz gün önce biz burada bir tezkere geçirdik ve istişare adına
hemen hemen hiçbir şey yapmadık. 
Bakın,
Sayın Bakan geldi bugün. Hoş geldiniz. Sayın Bakan sekiz gün sonra bizi
bilgilendiriyor. Bütün Meclise soruyorum: “Evet” verenler neye oy verdi bu
bilgilenmeden önce “hayır” verenler neye oy verdi? Kusura bakmayın, bu soruyu
hepinize soruyorum. 
SELAMİ
ALTINOK (Erzurum) – Biz biliyoruz, siz bilmiyorsunuz.
NAZIR
CİHANGİR İSLAM (Devamla) – İşte bizim sıkıntımız daha işe başlarken ve işleri
yürütürken başlıyor değerli arkadaşlarımız. Dediler ki: “Biz Sayın Millî
Savunma Bakanını gönderdik, 3 partiyi bilgilendirdik.” Sizi katmıyorlar ha;
CHP’yi, MHP’yi ve İYİ PARTİ’yi katıyorlar. Siz zaten söz söyleme…
SELAMİ
ALTINOK (Erzurum) – Biz biliyoruz. 
NAZIR
CİHANGİR İSLAM (Devamla) – Ha, siz zaten biliyorsunuz, size bildirildi, tamam. 
İşte
söylemek istediğim budur. İşte söylemek istediğim, bu Meclisin alması gereken
kararların orada tek bir kişi tarafından alınması ve MYK’de bunun âdeta imza
atılarak geçirilmesi, sizin de akşamüzeri bilgilendirilmeniz, olay bundan
ibaret. 
ABDULLAH
GÜLER (İstanbul) – Yorum yapıyorsun. 
NAZIR
CİHANGİR İSLAM (Devamla) – Şimdi, 3 partiyi bilgilendirdiniz. Bu Mecliste kaç
parti temsil ediliyor? 9 parti. 5’inin grubu var, sizi saymıyorlar diyelim.
CHP, MHP, İYİ PARTİ bilgilendirildi. Peki, HDP niye bilgilendirilmedi? 
KEMAL
ÇELİK (Antalya) – Sana ne? 
NAZIR
CİHANGİR İSLAM (Devamla) – HDP bu ülkenin bir parçası değil mi? HDP bu ülkede
milyonlarca seçmeni temsil etmiyor mu arkadaşlar? 
KEMAL
ÇELİK (Antalya) – Avukatı mısın sen?
NAZIR
CİHANGİR İSLAM (Devamla) – Diyelim ki, diyorsunuz ki: “Biz genel başkanları
bilgilendirdik.”
MUSTAFA
DEMİR (İstanbul) – Bütün dünyaya haber verdik. 
NAZIR
CİHANGİR İSLAM (Devamla) – E, peki, niye 3 genel başkanla yetindiniz? Neden
Sayın Karamollaoğlu’nu gelip bilgilendirmediniz veya toplantıya davet edip
bilgilendirmediniz? Tabii, diğer sayın genel başkanlarını da bu işin içine
katıyorum. Ama siz tek başınıza karar alacaksınız ve bu Meclisin sizin
arkanızda durmasını ısrarla ve ısrarla isteyeceksiniz. 
Ben
bir sayın genel başkan olsaydım -biraz da oralara sitemim var- o bakanları
doğrudan Meclise gönderirdim, gidin derdinizi oraya anlatın, bu konuda kararı Türkiye
Büyük Millet Meclisi verecek derdim. 
Evet
değerli arkadaşlar, şimdi, netice olarak şu noktaya geldik: Bu tip uygulamalar
yerleştirilmek istenen aşiret anlayışını sadece ve sadece onaylar, sadece ve
sadece bu anlayışı yerleştirir. Sayın Genel Başkanınız bugün dedi ki: “Hepimiz
ülke etrafında birleşelim.” Ülke burası arkadaşlar. Onun kastettiği AK PARTİ ve
onun etrafında birleşmek. Biz zaten ülkeyiz. İşin burada detaylıca
konuşulmasını isteriz ama şöyle tarihe bir baktığımızda, sizin kararlarınıza,
tek başınıza aldığınız kararlara, istişaresiz aldığınız kararlara çok da
güvenemiyoruz. Neden mi? 
Eğer
uzatma verirse onu da şu son bir dakikada açıklayacağım.
Verecek
misiniz?
BAŞKAN
– Evet, son bir dakika vereceğim tabii.
Buyurun
Sayın İslam.
NAZIR
CİHANGİR İSLAM (Devamla) – Şunun için kararlarınıza güvenmiyoruz: Genel
Başkanınız en çok kandırılan ve en çok aldatılan insan, tek başına karar alan
bir insan.
İkincisi:
Sizin bu kararları alırken siyasi bir hesabınız olup olmadığından ben şahsen emin
değilim.
ARZU
AYDIN (Bolu) – Millet bizden emin.
NAZIR
CİHANGİR İSLAM (Devamla) – 7 Haziran-1 Kasım sürecine bakıyorum, sizin sadece
ve sadece kaybettiğiniz bir seçimi geri alabilmek için neler yapabileceğinizi
görüyorum. 
KEMAL
ÇELİK (Antalya) – Sen hangi ülkede yaşıyorsun? Sen nerede yaşıyorsun?
NAZIR
CİHANGİR İSLAM (Devamla) – İşte bu yüzden diyorum ki sizin herhangi bir siyasi
eyleminizin, aldığınız bir kararın arkasında bir menfaat ilişkisinin olmaması
hemen hemen mümkün gelmiyor bana. 
Hepinize
saygılarımı sunuyorum.
Sağ
olun. (CHP ve HDP sıralarından alkışlar)
KEMAL
ÇELİK (Antalya) – Türkiye'nin menfaati var.
BAŞKAN
– Teşekkürler Sayın İslam.
Evet,
şimdi konuşma sırası, Ankara Milletvekili Mustafa Destici’de.
Buyurun
Sayın Destici…
ÖZLEM
ZENGİN (Tokat) – Ben de 60’a göre kısaca bir cevap vermek istiyorum Sayın
Başkanım.
BAŞKAN
– Bitsin, diğer grup başkan vekillerinin de söz talebi var, hepsini birden
karşılayacağım. Grubu bulunmayan partilerin söz taleplerini karşılayalım,
bitsin, sonra.
ÖZLEM
ZENGİN (Tokat) – Teşekkür ederim.
MUSTAFA
DESTİCİ (Ankara) – Sayın Bakan, kıymetli milletvekilleri; öncelikle sizleri
saygıyla selamlıyorum, bu oturumun hayırlara vesile olmasını Yüce Rabb’imden
niyaz ediyorum.
ATİLA
SERTEL (İzmir) - Önce Meclisi selamla, Bakana yağcılık yapma!
MUSTAFA
DESTİCİ (Devamla) – Kıymetli milletvekilleri; öncelikle şunu ifade edeyim ki bu
gündemli toplantıyı yani Sayın Dışişleri Bakanımızın burada bilgilendirme
yapacağını öğrendikten sonra saat on iki civarında yazılı olarak Kanunlar Dairesine
konuşma talebi başvurumuzu ilk yapan siyasi partiyiz. Sözlü olarak da bu
bildirildi ama buna rağmen burada yaşananları herkes gördü. Kim gerçek
demokrat, kim sözde demokrat, ağızlarını açtıklarında demokrasiden
bahsedenlerin demokratlığını bir kere daha burada görmüş olduk. Bu konuda sizi
bilgilendiriyorum.
ATİLA
SERTEL (İzmir) - Önce Meclisi selamlayamıyorsun, Bakana yağcılık yapıyorsun!
MUSTAFA
DESTİCİ (Devamla) – Tabii, öncelikle ben Barış Pınarı Harekâtı’nda şehit olan
Mehmetçiklerimize, askerlerimize Allah’tan rahmet diliyorum; ruhları şad olsun,
mekânları cennet olsun. Sınırımızın öbür tarafından hain PKK ve YPG terör
örgütü üyeleri tarafından atılan havan topu ya da roketatar neticesinde
hayatını kaybeden sivil vatandaşlarımıza da Allah’tan rahmet diliyorum,
yaralılarımıza acil şifalar niyaz ediyorum.
Öncelikle,
bu harekâtın hangi amaçla ve gayeyle yapıldığını buradaki arkadaşlarımız, iyi
niyetli olanların tamamı biliyor. Bunu dünyaya anlatmak da hepimizin bir vatan
görevidir. Bunlar:
1)
Sınır güvenliğimizi sağlamak ve sınırın hemen öbür tarafındaki teröristlerden
bölgeyi temizlemek,
2)
Mülteciler var Suriye savaşından sonra ülkemize gelmiş olan, onlar için güvenli
bir bölge oluşturup bunların önemli bir miktarını oraya yerleştirmek,
3’üncüsü
de Suriye’de iç barışın tesis edilmesine ve Suriye’nin toprak bütünlüğünün
korunmasına katkı sağlamaktır.
Şimdi,
bu amaçlarla bu harekâtı gerçekleştiren, bu harekâtın emrini veren Sayın
Cumhurbaşkanını, Hükûmet üyelerini ve devletimizin tüm kademelerini yürekten
tebrik ediyorum, şahsım ve camiam olarak sonuna kadar yanlarında olduğumuzu
belirtmek istiyorum.
TURAN
AYDOĞAN (İstanbul) – Suriye bizden yardım mı istedi toprak bütünlüğümüzü koru
diye?
MUSTAFA
DESTİCİ (Devamla) – Dinle, söyleyeceğim, sabırla dinle.
TURAN
AYDOĞAN (İstanbul) – Ben dinlerim.
MUSTAFA
DESTİCİ (Devamla) – Siz çok konuşuyorsunuz, biz sadece beş dakika, onu da
zorla, böyle kavga ederek alıyoruz biliyorsunuz.
Şimdi,
ikincisi, orada şu anda kahramanca mücadele eden askerlerimizden Savunma Bakanına,
Genelkurmay Başkanına, en son erine kadar başarılar diliyorum, üstün
muvaffakiyetler diliyorum. Rabb’im onların yâr ve yardımcısı olsun, onları
mansûr ve muzaffer eylesin.
Şimdi,
içeriden hainler, dışarıdan emperyalist ve küresel güçler ne diyorlar? “Bu bir
işgal.” Sormak istiyoruz: Bizim şu anda askerimizin harekât yaptığı topraklarda
Suriye ordusu mu var, Suriye bayrağı mı çekili? Zaten orayı, ABD CENTCOM’un
desteğiyle PKK/YPG-PYD işgal etmiş, orada etnik bir temizlik yapmış, oradan
Arapları ve kendilerine karşı çıkan Kürtleri, Türkmenleri çıkartmış, orada bir
devletçik oluşturmaya çalışıyor. Türk ordusu, Türk devleti işgali önlüyor,
bölgeyi özgürleştiriyor; bir kere herkes bunu görecek. Ve hepimize düşen de
bunu bir birlik içinde savunmak. Hükûmete yönelik eleştirilerimiz olabilir, biz
de çözüm süreciyle ilgili eleştirimizi yaptık ama bugün, o gün değildir. Bugün
devletin, milletin ve askerin yanında olma günüdür, bugün birlik günüdür.
Eleştirilerimizi saklı tutabiliriz, bunları dile getirebiliriz ama Türkiye
Cumhuriyeti devletini “Teröristlere yardım ediyor.” ya da “Teröristlerle iş
birliği yapıyor.” gibi dünya kamuoyuna şikâyet etmek de bilerek ya da
bilmeyerek büyük bir kötülüktür, hainlik olmasa bile kötülüktür, bunu bilmemiz
lazım. Dolayısıyla biz bölgeyi tam da tersine işgalden kurtarıyoruz.
Üçüncüsü
bir husus -işte beş dakika bitiyor, yirmi saniye kalmış- efendim, Türkiye
Cumhuriyeti devletinin bu harekâtıyla DAEŞ yeniden canlanabilirmiş. Ya bu
DAEŞ’le mücadele eden Türkiye Cumhuriyeti devleti ve askeri oldu yıllarca, eğer
oradan temizlendiyse bu Türkiye’nin gücüyle oldu. Bu, Türkiye’ye büyük bir
haksızlık ve ithamdır.
Bir
başka mesele: ABD heyeti geliyor, niyetleri ne? Arabuluculuk yapmakmış. Kim ile
kimin arasında arabuluculuk yapacaksın, Türkiye Cumhuriyeti devleti ile
teröristler arasında mı; kollayıp gözettiğin, on binlerce tır silah verdiğin
teröristler arasında mı?
(Mikrofon
otomatik cihaz tarafından kapatıldı) 
BAŞKAN
– Buyurun Sayın Destici, bir dakika daha süre ekliyorum.
MUSTAFA
DESTİCİ (Devamla) – Türkiye Cumhuriyeti devletinin kesinlikle buna yanaşmaması
lazım ve harekâtı hedefleri doğrultusunda, Menbiç’ten başlayarak Kamışlı’ya
kadar sürdürmesi lazım. Özellikle Ayn el Arap, sözde “Rojava” denilen, bölgenin
başkenti yapılmaya çalışılan ve bizim, IŞİD tarafından işgal olduğunda
kurtardığımız Ayn el Arap harekâtın birinci hedeflerinden biri olmalı, en kısa
zamanda başlatılmalı ve orası da teröristlerden temizlenmelidir. Çünkü o
bölgeden de özellikle Mürşitpınar’a, hem askerî bölgelerimize hem de sivil
bölgelerimize saldırı yapılmaktadır. 
Ben
tabii ki burada daha çok şey konuşmak isterim; ABD’nin niyetini, Batı’nın
niyetini, bunların hepsini konuşmak isteriz ama bize verilen süre bu kadar. 
Bir
kere daha söylüyorum: Kim hainlik yaparsa ona cesurca “hain” dedik ve bundan
sonra da demeye devam edeceğiz. Türkiye Cumhuriyeti devletinin şerefli ordusuna
burada hiç kimse işgalci diyemez, hele ki bu koltuklarda oturuyorsa diyemez.
Eğer bu deniyorsa ve bununla ilgili işlem yapılmıyorsa bu da suçtur.
(Mikrofon
otomatik cihaz tarafından kapatıldı) 
MUSTAFA
DESTİCİ (Devamla) – Sizden söz istemeyeceğim.
Bu
duygu ve düşüncelerle sizleri tekrar saygıyla sevgiyle selamlıyor; Rabb’im
askerimizin, güvenlik güçlerimizin yâr ve yardımcısı olsun, onları mansûr ve
muzaffer eylesin diyorum. (AK PARTİ sıralarından alkışlar) 
BAŞKAN
– Evet değerli milletvekilleri, partiler adına konuşmalar tamamlanmıştır. 
Grup
başkan vekillerinin söz talepleri vardır ama Sayın Bakanın bir toplantıya
yetişmesi gerektiği bilgisi iletildi bana. Dolayısıyla Sayın Bakan konuşmalar
üzerine bazı açıklamalar yapma isteğindedir. 
Kendisine
beş dakika süre veriyorum, yetmezse ilave edeceğim.
Sayın
Bakan, buyurun.
IV.- AÇIKLAMALAR (Devam)
4.- Dışişleri Bakanı Mevlüt Çavuşoğlu’nun, Cumhurbaşkanı Recep Tayyip
Erdoğan’ın Barış Pınarı Harekâtı başlarken siyasi partilerin genel başkanlarını
bizzat arayarak bilgi verdiğine, diplomasiyi sonuna kadar işlettiklerine,
Suriye’nin sınır bütünlüğü ile toprak bütünlüğü konusunda en hassas ülkenin
Türkiye Cumhuriyeti olduğuna ve dolayısıyla harekâtın bir işgal değil, teröre
karşı alınan tedbir olduğuna ilişkin açıklaması
DIŞİŞLERİ
BAKANI MEVLÜT ÇAVUŞOĞLU – Sayın Başkanım, çok teşekkür ediyorum.
Öncelikle
bugün burada söz alan tüm milletvekillerimize şükranlarımı sunuyorum. 
Bilgilendirme
konusunda, gerçekten, bu harekât başlarken Cumhurbaşkanımız siyasi partilerin
genel başkanlarını bizzat arayarak harekâtla ilgili bilgiler vermiştir. Yine,
Millî Savunma Bakanımız grup başkanlarını, genel başkanları ya da vekilleri de
bilgilendirmiştir ve Meclisimizin talebi üzerine ben de bugün memnuniyetle
buraya geldim. Daha önceki konuşmalarımızda da özellikle vurguladık; yüce
Meclisimiz ne zaman emrederse ne zaman isterse biz geliriz, bilgilendirme
yaparız. Dolayısıyla Meclisimizden bir talep gelince de -Bakü’deydik, dün
döndük, döner dönmez hemen- memnuniyetle dedik ve bugün Meclisimizi
bilgilendiriyoruz. Yani Meclisimizi bilgilendirme konusunda -daha önce de
yıllardır milletvekilliği yapmış bir arkadaşınız olarak- benim de hassasiyetim
var. 
NAZIR
CİHANGİR İSLAM (İstanbul) – Kim bilgilendirdi Sayın Bakan, kim? 
DIŞİŞLERİ
BAKANI MEVLÜT ÇAVUŞOĞLU - Bugün burada tüm Meclisi bilgilendirdim. Çok teşekkür
ediyorum. 
Değerli
arkadaşlar, Türk diplomasisi gerçekten dünyada çok iyi bilinir. Bu,
diplomatlarımız, biraz önce konuşan, emekli olmuş ve farklı partilerde siyaset
yapan arkadaşlarımız için de geçerli, şu anda çalıştığımız arkadaşlarımız için
de geçerlidir. Dolayısıyla biz diplomasiyi her zaman sonuna kadar işletmeye
çalışıyoruz. Ha, tek taraflı değildir diplomasi, karşılıklı olması gerekiyor,
karşı tarafta da bu anlayışın olması gerekiyor. Uzlaşı kültürü bizde var. Yani
diplomaside uzlaşı kültürünün mutlaka olması gerekiyor; her zaman sizin
istediğiniz gibi olmaz, her zaman karşı tarafın istediği gibi de olmaz. Bu
süreçte de biz diplomasiyi sonuna kadar işlettik. 
Hep
diyoruz ya hani “Diğer alternatifler niye denenmedi?” diye. ABD’yle -biraz önce
anlatmaya çalıştığımız, sizler de takip ettiniz- gerçekten sonuna kadar
birlikte bir güvenli bölge oluşturulması için çaba sarf ettik. Bu dönemde de
yani “aldatıldık” kelimesi doğru bir şey değil. “Daha iyi bir başlangıç ama…”
diyerek ABD’nin tüm oyalamacalarını yani oyalamaya çalıştığını, sadece kozmetik
şeyler yaptığını, adımlar attığını Cumhurbaşkanımız, keza ben aynı şekilde
kamuoyuyla açıkça paylaştık. Yani burada aldanma diye bir şey yok. Ama o yolu
denedik, olmazsa da uyarılarımızı da yaptık, biz tek başımıza yapacağız… Zaten
ABD’yle bu yola girmeden önce de bu kararı vermiştik. Sonuçta askerlerimizden,
sahadan gelen raporlar doğrultusunda bu karar verildi ve bu adımı attık. Bu,
siyasi bir mesele değildir. Gerçekten sınırımızın öbür tarafındaki tehdidi…
Bakın, gelen roketleri görüyorsunuz, havan toplarını ya da atışları görüyorsunuz.
Kaç insanımız yaralandı, 22 insanımız öldü. Yani burada bir tehdit var. Bu
tehdit… Yani bir partiyi iktidarda tutmak için değildir, ülkenin geleceği
içindir, sınır güvenliği içindir, kısaca bekamız için yapıyoruz bunu ve bugün
yapmasak yarın bunu yapmanın çok zor olduğunu, hatta belki de ileride mümkün
olmayacağını da biliyoruz. Dolayısıyla burada gerçekten siyasi bir kaygıyla
adım atıldığını söylemek bizleri üzer. Bu, millî bir meseledir ve bu
anlayışımızı sürdürelim. 
Gerçekten,
bu süreçte Afrin Harekâtı’mızdan daha fazla bilgilendirmede bulunduk yani
diplomasinin öbür ayağını da hiç ihmal etmedik ve bildirimlerde nasıl
yaptığımızı -hangi maddeler, hangi kararlar ve uluslararası hukuktan
kaynaklanan haklarımız, sahadaki durum- hepsini açıklıkla söyledik, Afrin
Harekâtı’mızdan daha fazla bilgilendirmeyi arkadaşlarımızla beraber yaptık. 
Peki,
neden Afrin Harekâtı’mızdan yani Zeytin Dalı Harekâtı’mızdan çok daha fazla bir
tepki geldi? O zaman da YPG’yi temizledik oradan, şimdi niye tepki geldi? Biraz
önce söyledim, büyük oyun bozuldu, burada bir terör devleti kurmak
istiyorlardı, biz bu oyunu bozduk. Tepki bundan kaynaklanıyor. 
Başka
bir şey söyleyeyim size: Ben birçok dışişleri bakanıyla görüştüm ve o dışişleri
bakanlarının telefonda bana söyledikleri iki paragraf -bak burada çok samimi
bir şekilde söylüyorum- kelimesi kelimesine değil, virgülü virgülüne, noktası
noktasına tıpatıp aynı, hepsi -iki paragraftan bahsediyorum- yüzde yüz aynı.
Nasıl oluyor bu? Bir yerden örgütlendiği belli. Biz bunu görüyoruz, Avrupa
Birliğinde de öbür ülkelere ne kadar baskı yapıldığını görüyoruz zaten. Arap
Ligi daha önce de aldı -biz ona cevabını verdik- Afrin Harekâtı’mızda da karar
aldı, ne hükmü var? Kaç mülteciyi almıştır, Türkiye’dekilere ne kadar yardım
etmiştir? Onların hassasiyeti ile bizim hassasiyetimiz bir değil ki Filistin
konusunda da hassasiyetimiz aynı değil. 
Bu
arada, Filistin devletine haksızlık yapmayalım, ilk defa Filistin Dışişleri
Bakanı Arap Ligi toplantısına gitmedi bu karara katılmamak için çünkü onlar baskı
yapıyorlar. Hatta bu Arap ülkelerinin bazıları Filistin meselesinde “Sesinizi
yükseltmeyin.” diye Ürdün ve Filistin yönetimine de baskı yapıyorlar Amerika ve
İsrail’in etkisiyle. Biz bu oyunları görüyoruz sahada, o yüzden “Filistin bizi
kınadı.” diyerek haksızlık yapmayalım. Ha “Oraya da gitseydi, katılsaydı, orada
söyleseydi.” diyebilirsiniz, ayrı ama bir kınama yok, onu da söylemek isterim. 
Değerli
arkadaşlar, bu IŞİD’in sorumluluğunu niye aldık? IŞİD her şeyden önce bize
tehdit. 
(Mikrofon
otomatik cihaz tarafından kapatıldı)
DIŞİŞLERİ
BAKANI MEVLÜT ÇAVUŞOĞLU - Sayın Başkan…
BAŞKAN
– Tabii. Üç dakika daha süre ilave ediyorum.
DIŞİŞLERİ
BAKANI MEVLÜT ÇAVUŞOĞLU - Bizim sorumluluğumuz, sadece bizim harekât alanımızla
ilgili ya da bizim topraklarımıza gelenlerle ilgili. Bugün bunlar serbest
bırakılsa ilk kime saldıracak? Geldikleri ülkelere gider gitmez ya da başka
ülkelere gider gitmez belli değil ama ilk bize saldırır. Dolayısıyla bunları
orada tutmak, onları orada tutarken de yaptıkları bu terör eylemlerinden dolayı
sorumlu tutmak da bizim görevimiz ve bunun için Adalet Bakanlığımız, Millî
Savunma Bakanlığımız, istihbaratımız, Dışişleri Bakanlığımız, İçişleri
Bakanlığımızla birlikte bir çalışma grubu kurduk, çalışıyoruz; hangi adımları
atalım, ülkelere nasıl gönderebiliriz, almazlarsa sonra ne yapabiliriz? Ama
kadın ve çocuklar da var onları da ne yapacağız? Hadi kadınların bazıları
katılmış, savaşmış, o da terörist; kadın erkek fark etmez, dini, etnik grubu,
kökeni fark etmez, hepsi teröristtir. Ama onların ideolojisine kanmış, evlenmiş
-15 yaşında- geride kalmış burada gencecik kadınlar var, hiç terör eylemine
katılmamış, bunları ne yapacağız geldikleri ülkelerle beraber? Yani bu boyutunu
da ihmal etmiyoruz. Gerçekten burada dönen mülteciler evine dönecek. Şimdi
Türkiye’deki 300 bin Kürt dönmek istiyor mu istemiyor mu? Özellikle o bölgeden
gelen bizim arkadaşlarımız da var, diğer arkadaşlarımız da var. Bu
arkadaşlarımızla konuşuyor musunuz? Bunlar dönmek istiyor. Neden dönemiyor?
YPG’den, terör örgütünden dolayı dönemiyor. Bunların dönmek istediğini siz de
kafa sallayarak şey yapıyorsunuz, teşekkür ediyorum. Gerçekten de YPG kontrol
ediyorsa, madem YPG Kürtleri temsil ediyorsa niye dönemiyor?
FATMA
KURTULAN (Mersin) – “Dönen Suriyelileri nereye yerleştireceksiniz?” soru bu.
DIŞİŞLERİ
BAKANI MEVLÜT ÇAVUŞOĞLU - Çünkü bunlar partilerini kapattılar, sürgüne
gönderdiler ve de birçoğunu öldürdüler; Avrupa’daki Suriyeli Kürtler de bana
geliyor, bunu anlatıyorlar. “Biz bu YPG terör örgütünden dolayı dönemiyoruz.”
diyorlar ve doğru. Yani bize geliyorlar.
FATMA
KURTULAN (Mersin) - Bu Suriyelileri nereye göndereceksiniz?
DIŞİŞLERİ
BAKANI MEVLÜT ÇAVUŞOĞLU - İşte nereye? YPG yıllardır orayı kontrol ediyor. Niye
yardımcı olmuyor? Bir tek kendi ideolojisine bağlı ve teröristleri orada
barındırıyor, onun dışındakilerin hepsine zulmetmişler. O yüzden, oraya,
Suriyeli Kürt kardeşlerimiz evlerine döndüğü zaman demografi mi değişecek?
Böyle bir amacımız olsa bunu yapmayız. Lütfen, olayı yani yaptığımız hareketi
şeyinden çıkarmayalım. 
MAHMUT
TOĞRUL (Gaziantep) – 2 milyon Kürt mü var burada Sayın Bakan? 
MEHMET
RUŞTU TİRYAKİ (Batman) – Siz “1 milyon” dediniz, iktidar olarak “1 milyon
kişiyi yerleştireceğiz.” dediniz.
BAŞKAN
– Arkadaşlar, değerli arkadaşlar…
DIŞİŞLERİ
BAKANI MEVLÜT ÇAVUŞOĞLU - Arkadaşlar, yalnız, buradan gelen sadece 300 bin Kürt
değil ki.
MEHMET
RUŞTU TİRYAKİ (Batman) – Hayır “1 milyon” dediniz.
DIŞİŞLERİ
BAKANI MEVLÜT ÇAVUŞOĞLU - Özür dilerim. 
Bu
zaten toplam nüfusun yüzde 30’u civarı diyelim, üçte 2’si Arap. Türkmenler de
var ilave, Hristiyanlar da var, diğer gruplar da var, dolayısıyla Kobani ve
birkaç yerin dışında nüfusun çoğunluğu Kürt değil, yüzde 90’ı Arap. Dolayısıyla
300 bin Kürt olduğu zaman zaten 1 milyonun yaklaşık üçte 1’i ediyor. Yani
gerisi de Araplar, onlar da evine dönecek, sadece Kürtler değil ki herkes
dönecek. 
FATMA
KURTULAN (Mersin) – Neresi işte, onların yeri neresi?
MENSUR
IŞIK (Muş) – Nereye, kimin evine dönecek?
DIŞİŞLERİ
BAKANI MEVLÜT ÇAVUŞOĞLU - Evlerine dönecek, herkes geldiği evine dönecek
arkadaşlar. Bu konularda biz… Sizin derdiniz şu: “YPG burada demografiyi
değiştirdi, nüfusun yaklaşık yüzde 80’i, 90’ı Kürt değildi -ortalaması- şimdi
ise toprakların yüzde 30’unu kontrol ediyor.”
(Mikrofon
otomatik cihaz tarafından kapatıldı)
MAHMUT
TOĞRUL (Gaziantep) – Şu ana kadar 400 bin insan göç etti oradan Sayın Bakan. 
BAŞKAN
– İki dakika daha ilave ediyorum Sayın Bakan.
DIŞİŞLERİ
BAKANI MEVLÜT ÇAVUŞOĞLU – Son…
“İnsanlar
evine dönerse demografi tekrar yoluna girecek, dolayısıyla YPG’nin işine
gelmeyecek.” Biz insani konularda herkesten hassasız. Nasıl ki Türkiye’ye
gelenlere ayrım yapmaksızın -Kürt, Türkmen, Arap veya Ermeniler de geldi, diğer
Suriyeli kardeşlerimiz de geldi; Yezidiler var, Türkiye’de Keldaniler var- ev
sahipliği yapıyoruz, dönme konusunda da aynı. Bu bir Kürt düşmanlığı değildir.
“YPG/PKK eşittir Kürt” derseniz Kürt kardeşlerimize haksızlık etmiş oluruz.
Kürt kardeşlerimizin büyük bir bölümü, çoğunluğu AK PARTİ’ye oy veriyor -ben
siyaset de yaptığım için biliyorum- şimdi CHP’ye oy verenler var, İYİ PARTİ’ye,
Milliyetçi Hareket Partisine oy verenler var. Şimdi nasıl... “Kürt eşittir PKK”
demek haksızlıktır. 
METİN
NURULLAH SAZAK (Eskişehir) – Küfürdür bu, küfür!
DIŞİŞLERİ
BAKANI MEVLÜT ÇAVUŞOĞLU – Küfürdür yani. Kürt kardeşlerimize hakaret etmeyelim.
Dolayısıyla, bir terör örgütüyle mücadele Kürt düşmanlığı değildir, terör
örgütüyle mücadeledir. (AK PARTİ ve MHP sıralarından “Bravo” sesleri, alkışlar)
Bunu çok açıkça konuşmamız lazım. 
Bakın
arkadaşlar, Suriye’nin sınır bütünlüğü, toprak bütünlüğü konusunda en hassas
ülke Türkiye Cumhuriyeti’dir ve tüm toplantılarda, tüm kararlarımızda, tüm
açıklamalarımızda buna vurgu yapıyoruz. Dolayısıyla bu bir işgal değildir,
teröre karşı alınan bir tedbirdir ve buraya girerken de “Suriye’nin toprak
bütünlüğüne herkesten daha çok bağlıyız.” dedik, tüm konuşmalarımızda da
söyledik; bu anlayışımızı sürdüreceğiz.
MUSA
PİROĞLU (İstanbul) - Suriye ordusunun gelmesine niye itiraz ettiniz? 
DIŞİŞLERİ
BAKANI MEVLÜT ÇAVUŞOĞLU – Efendim, şimdi…
HÜSEYİN
KAÇMAZ (Şırnak) - Sayın Bakan, referandumda…
BAŞKAN
– Değerli milletvekilleri, Sayın Bakan açıklamalarını yapsın. Lütfen,
dinleyelim. 
DIŞİŞLERİ
BAKANI MEVLÜT ÇAVUŞOĞLU – Burada siz saygıdeğer milletvekilleriyle bir
sataşmaya girmek istemiyorum. (HDP sıralarından gürültüler)
BAŞKAN
– Sayın milletvekilleri…
DIŞİŞLERİ
BAKANI MEVLÜT ÇAVUŞOĞLU – Sizler konuşmalarınızı yaptınız. Başkanımız da bize
söz verdi, ben de gayet uygun bir üslupla cevap veriyorum. 
HÜSEYİN
KAÇMAZ (Şırnak) – Sataşma değil Sayın Bakanım, soruyorum. 
DIŞİŞLERİ
BAKANI MEVLÜT ÇAVUŞOĞLU – Burada sizinle sataşmaya girmek istemiyorum ve
sözlerimi de bu düşüncelerle tamamlamak istiyorum. Ben gerçek düşüncelerimizi
gayet açık bir şekilde izah ettim; sizler de düşüncelerinizi kürsüden
söylediniz, bunun için de çok teşekkür ediyorum. 
Hepinize
saygılar sunuyorum, sağ olun efendim. (AK PARTİ, MHP ve İYİ PARTİ sıralarından
alkışlar)
BAŞKAN
– Teşekkürler Sayın Bakan.
DIŞİŞLERİ
BAKANI MEVLÜT ÇAVUŞOĞLU – Sayın Başkanım, bir şeyi unuttum.
BAŞKAN
– Buyurun.
DIŞİŞLERİ
BAKANI MEVLÜT ÇAVUŞOĞLU – Suriye Millî Ordusu -Özgür Suriye Ordusu- DAEŞ’e
karşı bizimle mücadele etti mi? O zaman iyiydi de şimdi YPG’ye karşı mücadele
edince nasıl IŞİD’çi oluyor, başka oluyor? “IŞİD” dediğiniz DAEŞ’e karşı
bizimle birlikte en çok mücadele eden ve kayıp veren insanlardır Suriye Millî
Ordusu -“Özgür Suriye Ordusu”ydu daha önceki ismi- herkesin tanıdığı, ılımlı
muhalefetin de güçleridir arkadaşlar, bunu da not etmek istiyorum.
Çok
teşekkür ediyorum. (AK PARTİ sıralarından alkışlar)
BAŞKAN
– Teşekkürler Sayın Bakan.
MENSUR
IŞIK (Muş) - Masal anlatmayın Sayın Bakan, masal anlatmayın. Masal anlatmayın
Sayın Bakan, masal anlatıyorsunuz, masal, masal, sadece masal anlatıyorsunuz. 
BAŞKAN
- Eğer varsa, grup başkan vekillerinin söz taleplerini karşılayacağım. Burada,
sistemde görünmüyor çünkü çok sayıda milletvekili sisteme girdiği için grup
başkan vekillerinin söz talebi ayrıca görünmüyor. Lütfen, işaret edin, ben
talebiniz varsa karşılayayım.
Sayın
Dervişoğlu, buyurun… 
ERKAN
AKÇAY (Manisa) - Sayın Başkan, milletvekillerinin konuşmasından sonra mı, o
birer dakikalık konuşmalardan sonra mı?
BAŞKAN
– Yok, şimdi söz vereyim, sonra ara vereceğiz, normal gündemimize devam
edeceğiz.
Buyurun
Sayın Dervişoğlu.
5.- İzmir Milletvekili Dursun Müsavat Dervişoğlu’nun, Dışişleri Bakanı
Mevlüt Çavuşoğlu’na yapmış olduğu açıklamalardan dolayı teşekkür ettiğine, Türk
Konseyi Devlet Başkanları 7’nci Zirvesi Sonuç Bildirgesi’nde sınır ötesi
harekâtımıza destek kararının yer almasını memnuniyetle karşıladıklarına,
UEFA’nın Fransa-Türkiye maçında A Millî Futbol Takımı’na yaşadığı gol sevinci
nedeniyle soruşturma başlatmasını kınadıklarına, Cumhurbaşkanı Recep Tayyip
Erdoğan’ın “Teröristlerle masaya oturmayız.” sözünü yerinde ve doğru
bulduklarına, Volkswagen’in Barış Pınarı Harekâtı nedeniyle Manisa fabrikasının
açılışını erteleme kararı nedeniyle Almanya’yı kınadıklarına ilişkin açıklaması
DURSUN
MÜSAVAT DERVİŞOĞLU (İzmir) – Sayın Başkan, değerli milletvekilleri; öncelikle,
Türkiye Büyük Millet Meclisini bilgilendiren Dışişleri Bakanına, yapmış olduğu
bilgilendirme ve açıklamalar için teşekkürlerimi sunuyorum. 
Dün
Azerbaycan’da düzenlenen Türk Dili Konuşan Ülkeler İşbirliği Konseyi -diğer bir
adıyla Türk Konseyi- Devlet Başkanları 7’nci Zirvesi Sonuç Bildirgesi’nde sınır
ötesi harekâtımıza destek kararı yer almıştır. Türk dünyasından gelen bu
desteği memnuniyetle karşılıyoruz. Azerbaycan, Kazakistan, Kırgızistan,
Özbekistan ve Türkmenistan Devlet Başkanlarının yanı sıra operasyona başından
beri destek veren Macaristan da toplantıda hazır bulunmuştur. Arap ve Avrupa
Birliğinin böyle bir zamanda karşımızda olmasını, Türk Konseyinin ise yanımızda
yer almasını Türkiye olarak doğru bir biçimde analiz etmemizin gerekliliğine
inanıyorum. Tarihten bu yana süregelen “Türk’ün Türk’ten başka dostu yoktur.”
sözünün bir kez daha doğrulu ispatlanmıştır. Önümüzdeki süreçte yüzümüzü
doğudan yükselen Türk devletlerine dönmeli, ekonomik ve siyasi ilişkilerimizi
daha fazla kuvvetlendirmeliyiz. Yani Türkiye olarak yüzümüzü güneşe dönmeliyiz.
250 milyon Türk coğrafyasıyla bir ve beraber olursak dünyada yeni bir güç
dengesi kuracağımız gerçeği tartışmasızdır. 
(Mikrofon
otomatik cihaz tarafından kapatıldı) 
BAŞKAN
– Buyurun, bir dakika daha ilave edelim arkadaşlar konuşmaya.
DURSUN
MÜSAVAT DERVİŞOĞLU (İzmir) – UEFA’nın, Almanya ve Fransa’nın başvurusu üzerine
Fransa-Türkiye maçında A Millî Takım’ın yaşadığı gol sevinci nedeniyle
soruşturma başlatmasını esefle kınıyoruz. Atılan golden sonra verilen asker
selamını siyasi bir mesaj olarak algılamak Avrupa’nın kötü niyet göstergesidir.
Almanya, İtalya ve Fransa’da oynayan Türk futbolcularımızın takımlarından uyarı
almaları ve baskı görmeleri de kabul edilebilecek bir durum değildir. Söze
geldiği zaman demokrasi ve ifade özgürlüğünden bahseden Avrupa’nın konu Türk
olunca sergilediği bu ikircikli tutumunu şiddetle kınıyoruz. 
Sayın
Cumhurbaşkanının -Azerbaycan dönüşü uçakta- Suriye’nin kuzeyiyle ilgili
“Teröristlerle masaya oturmayız.” sözünü yerinde ve doğru buluyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun, bağlayın lütfen Sayın Dervişoğlu.
DURSUN
MÜSAVAT DERVİŞOĞLU (İzmir) – Elbette ki terörle müzakere yapılmaz, teröristle
masaya oturulmaz. Biz bunu dün de savunuyorduk, bugün de savunuyoruz fakat
söylemeden geçemeyeceğim: Sayın Erdoğan’ın bu sözünü bir o kadar da hayretle
karşılıyoruz. Sözde çözüm sürecinde teröristlerle müzakere eden, terör örgütünü
Habur’da davul zurnayla karşılayan ve İmralı’ya heyetler yollayarak
teröristbaşından Anayasa için yol haritası alan da Sayın Erdoğan’dı. Umar ve
dilerim ki böyle bir müzakere söz konusu olduğunda “Ben görüşmedim, devlet
görüşmüş.” demez. Bütün bunları unutmadık. 
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen.
DURSUN
MÜSAVAT DERVİŞOĞLU (İzmir) – Ayrıca, Sayın Cumhurbaşkanının ağzından
“Teröristlerle masaya oturmayız.” sözünü duymak bizim inanmak istediğimiz bir
husustur. 
Bu
arada, Volkswagen tarafından yapılan açıklamada 1,3 milyar euro yatırımla 5 bin
kişiye istihdam yaratacak Manisa’da kurulacak fabrikanın Barış Pınarı Harekâtı
nedeniyle ertelendiği duyurulmuştur. İki devletin birbiriyle savaş durumunda
dahi ekonomik ve ticari ilişkileri devam ederken Türkiye'nin sınırlarını
korumak amacıyla başlattığı operasyon sürecinde Almanya’nın takındığı bu tavrı
da kınıyor, heyetinizi saygıyla selamlıyorum. 
BAŞKAN
– Teşekkürler Sayın Dervişoğlu.
Sayın
Akçay, buyurun.
6.- Manisa Milletvekili Erkan Akçay’ın, Barış Pınarı Harekâtı başarıyla
sürerken Türk dünyasından gelen destek açıklamalarının mutlu ettiğine, Türk
Konseyinin 7’nci Zirvesi’nin ardından Türkiye, Azerbaycan, Kazakistan,
Kırgızistan, Özbekistan liderlerinin imzaladığı bildiriyle dünyaya verilen
mesajın önemli olduğuna ve Türk Konseyinin Onursal Başkanı Nursultan
Nazarbayev’in sözlerinin de satır arasında kalmaması gerektiğine, Fransa
karşısındaki başarısını millî duruşla taçlandıran A Millî Futbol Takımı’mızı
tebrik ettiklerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Barış
Pınarı Harekâtı’nı başarıyla sürdürdüğümüz bugünlerde dünyanın bir kısım
ülkelerinden gelen tepkiler ve tehditler karşısında Türk dünyasından gelen
destek açıklamaları hepimizi mutlu etmiştir. Türk Konseyinin 7’nci Zirvesi’nin
ardından Türkiye, Azerbaycan, Kazakistan, Kırgızistan, Özbekistan liderlerinin
imzaladığı bildiride tarihe şu not düşülmüştür: “Türk Konseyi, Türkiye'nin
Barış Pınarı Harekâtı’nın terörizmle mücadeleye, Suriye’nin toprak bütünlüğünün
sağlanmasına, Suriyelilerin teröristlerin zulmünden kurtarılmasına ve
yerlerinden edilmiş Suriyelilerin, ana vatanlarına güvenli ve gönüllü geri
dönüşleri için şartların oluşturulmasına katkıda bulunulacağına olan umut ve
inançlarını beyan etmektedir.” Dünyaya verilen bu mesaj çok önemlidir. Türk
dünyası, Türkiye’nin sıkıştırılmak istendiği bugünlerde yekvücut olmuştur. 
Bu
yoğun gündemde satır arasında kalmaması gereken bir mesaj daha var: Kazakistan
Kurucu Cumhurbaşkanı ve Türk Konseyi’nin Onursal Başkanı Nursultan Nazarbayev
diyor ki: “Türk dünyasının birliği, benim için ‘güven’ sözüyle net bir şekilde
ifade edilebilir. Ben birlikteliğimizi tasvir etmek için ‘yeniden doğuş’ ve
‘güven’ sözlerini seçiyorum.” ifadesini kullanmış ve birlik için “‘Türk dilli
devletleri’ demeyelim, ‘Türk devletleri’ diyelim.” demiştir. İsmail
Gaspıralı’nın “Dilde, fikirde, işte birlik” ülküsü, Türk dünyasında adım adım
ilerlemektedir. 
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Akçay.
ERKAN
AKÇAY (Manisa) - Sayın Başkan, Barış Pınarı Harekâtı gündemi içinde
toplumumuzun her kesiminden kahraman Mehmetçik’imize yönelik destek mesajları
gelmektedir. Burada özel bir parantezi A Millî Futbol Takımı’mıza açmamız
gerekir. Fransa Millî Takımı karşısındaki mücadele ve başarısını millî duruşla
taçlandıran sporcularımızı tebrik ediyoruz. Kariyerlerini sürdürdükleri
ülkelerden gelen baskılara rağmen Mehmetçik’imize gönderdikleri selamla bizi
gururlandırmışlardır. Millî Takım millî duruş gösterdi; her birine bir kez daha
tebrik ve takdirlerimizi sunuyoruz. 
Teşekkür
ederim. 
BAŞKAN
– Teşekkürler Sayın Akçay.
Sayın
Kurtulan…
7.- Mersin Milletvekili Fatma Kurtulan’ın, Oturum Başkanı TBMM Başkan
Vekili Mithat Sancar’a adalet ve demokrasiyi korumak adına sarf ettiği çabadan
dolayı hürmetlerini sunmak istediğine, Dışişleri Bakanı Mevlüt Çavuşoğlu’ndan
bilgilendirme adı altında nutuklar dinlediklerine, Barış Pınarı Harekâtı’nın
Kürtler ile Türklerin birlikte yaşama iradesine darbe olduğuna ve bu iki halkı
birbirine kırdırmaktan vazgeçilmesi gerektiğine ilişkin açıklaması
FATMA
KURTULAN (Mersin) – Teşekkürler Sayın Başkan. 
Öncelikle,
ben sizi selamlamak istiyorum. Biraz önceki tatsız durumdan dolayı Meclisin
onurunu korumaya çalışmanız, her şeye rağmen, tüm zorlamalara rağmen adaleti,
demokrasiyi korumaya çalışmanız çok onur duyulacak bir durum. Çalışma
arkadaşınız olmaktan onur duyduğumuzu, Meclisi temsil gücünden herkesin bu
konuda biraz örnek alması gerektiğini belirtmek istiyorum, size özellikle
saygılarımı, hürmetlerimi sunmak isterim.
BAŞKAN
– Teşekkür ederim Sayın Kurtulan.
FATMA
KURTULAN (Mersin) – Az önce Sayın Bakanın “bilgilendirme” dediği, aslında
kamuoyunda da hep bildiğimiz, çok yeni bir şeyle bilgilenemediğimiz nutuklar
dinledik. Hem Savunma Bakanlığının çabalarına hem de Dışişleri Bakanının buraya
gelişinde üslubuna baktığımızda AKP’nin bu operasyonla -daha doğrusu tekrar
düzelteyim bu savaşla bir hayli- ne kadar zorlandığını görüyoruz. Yani AKP o
hırçın dili niye burada uygulamadı? Çünkü gerçekten sıkışmış durumda. 
Destek
almadığı, içte ve dışta her yerde görülüyor. Yani Suriye içerisinde destek
olduğunu söylüyor, böyle bir durum yok. Halep Genel Meclisi, Haseke
aşiretlerinin, Kürt, Arap, Süryani ve Asuri aşiretlerinin ortak basın
açıklaması yapıp “Gelmeyin.” dediklerini biliyoruz. Aşiretler Meclisi Başkanı
El Cebur Fewaz El Zobi “AKP, El Nusra’yla, ÖSO’yla birlikte bu topraklarımızı
gasbediyor, gelmesinler.” diye açıklamaları var. Dünyadaki açıklamalara baksa…
Kendileri de söylüyor zaten “Çok yalnızlaştık.” diyor ama “Yalnızlık da bir
erdemdir.” dedi grup başkan vekilleri, orada da kendilerine “erdem” diyecek bir
söz buldular, bir pay buldular.
(Mikrofon
otomatik cihaz tarafından kapatıldı)
BAŞKAN
– Buyurun devam edin Sayın Kurtulan.
FATMA
KURTULAN (Mersin) – Bunu başlarken de söylemiştik. Artan ekonomik kriz,
yoksulluk, işsizlik, Kürt sorununun kendisini dayatması, çürüyen yargı sistemi,
tüm yaşam alanlarımızın kapalı olmasıyla, AKP’nin böyle bir operasyona, savaşa,
işgale ihtiyaç duyduğunu söylemiştik. Bu ihtiyaç duyduğu operasyonla, savaşla
birlikte de elbette ki yaptığı şey olarak tüm muhalefeti de arkasına almak ve
mümkün mertebe biraz içte konsensüsü sağlamaya çalışmakla başladı, ne yazık ki
kimi destekler de aldı. Şu anki çabaları da bunu daha sürdürme, daha artırma
olarak görüyoruz. Şunu söylemek isterim, tekrar vurgulamak isteriz, zaten
Suriye ordusuna da baktığımızda, Suriye ordusu ve orada yaşayan halklar “Kendi
toprak bütünlüğümüze sahip çıkacağız.” dediler ve müdahalede bulundular. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayalım lütfen Sayın Kurtulan.
FATMA
KURTULAN (Mersin) – Tamamlıyorum Sayın Başkan.
Orada
bu savaş, tüm halklarımıza, Kürtlerin ve Türklerin ortak, birlikte yaşama
iradesine, umuduna bir darbedir. Kendi koltuklarını, iktidarlarını biraz daha
sürdürme, ona nefes aldırma, can verme girişimidir. Gelin, bu koltuklar uğruna
gençlerimizi ölüme götürmekten, insanlarımızı, iki kadim halkı, tarihte
kardeşlik perspektifine de sahip olan bu iki halkı birbirine kırdırmaktan
vazgeçelim. Ölüler çok oldu tabii ki ama buradan geri dönüş mümkündür. Tekrar
“barış, barış, barış” demek istiyorum.
Sağ
olun.
BAŞKAN
– Teşekkürler Sayın Kurtulan.
Sayın
Altay?
ENGİN
ALTAY (İstanbul) – Söz talebim yok efendim.
BAŞKAN
– Sayın Zengin, buyurun.
8.- Tokat Milletvekili Özlem Zengin’in, Başkanlık Divanının Anayasa ve
İç Tüzük’e uygun davranma konusundaki kararlılığını memnuniyetle telakki
ettiklerine ve konuşmalarının bir bütünlük içerisinde olduğuna ilişkin
açıklaması
ÖZLEM
ZENGİN (Tokat) – Sayın Başkanım, benim de talebim zarurete binaendir ama
öncelikle hem şahsınızın hem de Başkanlık Divanının Anayasa ve İç Tüzük’e uygun
olarak davranma konusundaki kararlılığınızı ve gayretinizi memnuniyetle telakki
ettiğimizi, gördüğümüzü ifade etmek isterim bu manada grubumuz olarak.
BAŞKAN
– Teşekkür ederim.
ÖZLEM
ZENGİN (Tokat) – Şunu ifade etmek istiyorum: Biraz evvelki konuşmamda... Ben
bütün konuşmalarımızın bir bütünlük içerisinde olduğunu düşünüyorum. Evet,
birbirimize konuşuyoruz ama karşımızda stenograf arkadaşlarımız her bir
kelimeyi kaydediyorlar. Bunun amacı, aslında, yaptığımız her bir konuşma
tamamlandığında sadece bugüne, yarına değil, bir bütünlük içerisinde bir
meseleyi konuşmak, anlatmak. 
Bizler
tabii, gündemin yoğunluğu içerisinde dün pek çok şey konuştuk örneğin, bunlar
konuşulurken bazı şeyleri yeteri kadar anlatamama, cevap verememe hâli ortaya
çıkıyor. Bir bütün olarak düşündüğüm için dünkü tartışmalardan bir tanesi
“fetih” kavramına yüklenen anlamdı. Buna binaen, kendi konuşmamda “fetih”ten ne
anlıyorum, ne anlıyoruz, bunu anlatma ihtiyacı duydum ve bunun için de canlı
bir örnekten yola çıktım, İstanbul Üniversitesinin kapısında yazan 2 tane
ayetin mealini, anlamını ifade ettim. Kur’an-ı Kerim’den bölümlerin tamamı da
okunabilir çünkü Kur’an-ı Kerim sadece ve sadece ibadet esnasında okunan bir
metin değil, hayatımızın her alanında. Hatta, ben Meclisteki konuşmaları
tarasam şu an içerisinde, pek çok arkadaşımın farkına varmadan ayetlerden feyiz
alan cümleleri bulunabilir. Bu, son derece tabii bir şeydir. Doğrusu, bunu bir
suistimal olarak anlamayı ve anlatmayı ben bir suistimal olarak algılıyorum. 
Teşekkür
ederim. 
BAŞKAN
– Teşekkürler Sayın Zengin.
Birleşime
on dakika ara veriyorum.
Kapanma Saati: 17.08
ÜÇÜNCÜ OTURUM
Açılma Saati: 17.33
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Şeyhmus DİNÇEL
(Mardin)
-----0-----
BAŞKAN
- Türkiye Büyük Millet Meclisinin 7’nci Birleşiminin Üçüncü Oturumunu açıyorum.

Gündeme
geçmeden önce 3 sayın milletvekiline gündem dışı söz vereceğim. 
Gündem
dışı ilk konuşma, Dünya Gıda Günü münasebetiyle söz isteyen İzmir Milletvekili
Bedri Serter’e aittir. 
Buyurun
Sayın Serter. 
Süreniz
beş dakikadır. 
III.- GÜNDEM DIŞI KONUŞMALAR (Devam)
B) Milletvekillerinin Gündem Dışı Konuşmaları
1.- İzmir Milletvekili Bedri Serter’in, 16 Ekim Dünya Gıda Günü’ne
ilişkin gündem dışı konuşması
BEDRİ
SERTER (İzmir) – Teşekkür ederim. 
Sayın
Başkan, değerli milletvekillerim; bugün 16 Ekim Dünya Gıda Günü. Gıda, insan
hayatı için vazgeçilmez bir ihtiyaç, gıdaya ulaşım ise bir insanlık hakkıdır. 
Birleşmiş
Milletler verilerine göre, bugün dünya üzerinde 850 milyon kişi açlıkla baş
başa maalesef. Her gün dünya üzerinde 5 yaş altı 5 milyon çocuk yetersiz
beslenme sonucu hayatını kaybetmekte. 
Son
yıllarda yaşanan küreselleşme ve kentleşmeyle birlikte beslenme ve yeme
alışkanlıkları da maalesef çok değişti. Öte taraftan, yine uluslararası
verilere göre, 672 milyon insan obezite sorunuyla karşı karşıya; 1,3 milyar
insan ise “kilolu” olarak adlandırılmakta. Tümüyle yanlış beslenme, hazır gıda
ve sağlıksız yaşam, bunun sonucu. 
Tablo
böyleyken, bugün, dünyadaki ve Türkiye'deki açlığın önüne nasıl geçebiliriz,
nasıl sağlıklı beslenerek sağlıklı yaşayabiliriz farkındalığı yaratmak için söz
almış bulunmaktayım. Bu vesileyle, desteklerini almaktan mutluluk duyduğum Gıda
Mühendisleri Odasına teşekkür ediyorum. 
Yukarıda
bahsettiğim, açlık nedeniyle memleketimizdeki ve dünyadaki ölümler gerçekten
insanlık ayıbı. Türkiye'deki durumu ele alacak olursak TÜRK-İŞ verilerine göre
2019’da 4 kişilik bir ailenin açlık sınırı 2.075 lira, asgari ücret 2.020 lira.
Yine TÜRK-İŞ verilerine göre yıllık gıda enflasyonu, çok üzücü bir şekilde,
yüzde 23’ler düzeyinde; Hükûmetin bize açıkladığı enflasyon ise yüzde 9. Bugün
gelinen noktada Türkiye'de açlık sınırının altında 22,5 milyon insan yaşamakta.
Bu verilere göre, on yedi yıllık AKP iktidarında gelinen son nokta; Türk halkı
açlıktan kıvranıyor, işsizlikten kıvranıyor, her 4 kişiden 1’i de yatağa aç
yatmakta. 
“Gıda”
dedik mi aklımıza ilk, tarım ve hayvancılık gelmekte ama 2019 yılında çiftçi
sebzesini tarlada gübre olarak sürmekte, inekleri olan çiftçi kardeşlerimiz ve
ziraatla ilgilenen insanlarımız ineklerini et olarak satıp paralarını kazanarak
borçlarını kapatmaya uğraşmakta. Benim ilim İzmir, Türkiye'nin bu konuda örnek
illerinden biridir; tohum takaslarıyla, yerel yönetimlerin çiftçiyi
desteklemesiyle, sütçüyü desteklemesiyle farkını fark ettirmiştir, tüm
Türkiye'ye bu konuda örnektir. Bugün de çok güzel bir gelişim oldu, İstanbul
Büyükşehir Belediyesi, Tire Süt Kooperatifinden 100 bin adet sütü çocuklarımıza
dağıttı. Olumlu bir gelişme bu da. 
Tabii
ki “gıda” denince akla ilk yiyecek ve içecek gelmekte. Bunlara da sağlıkla
kavuşmak mecburiyetindeyiz. Bu konu da en doğal şekliyle kaliteli öğretmenlerin
donanımlı okullarda yetiştirdiği gıda mühendisleriyle ancak gerçekleşmektedir
ve gıdayla uğraşan her kurum ve kuruluşun deneyimli gıda mühendisi
bulundurmasının mecbur tutulması gerekmektedir. Gıda mühendislerinin istihdam
edilmesi son derece işlevsel ve önemlidir ama sorun, gıda mühendisliği
fakültelerinden kaliteli ve yeterli bilgiyle donatılmış akademisyenlerce
yetiştirilip mezun olmuş gıda mühendislerimizin azlığıdır. Okul ismi
vermeyeceğim. Orta Anadolu’da bir şehrimizde, çok kıymetli bir şehrimizde bir
üniversitemizin gıda mühendisliği fakültesi bu sene 60 öğrenci dört yıllık
eğitime, 60 öğrenci de iki yıllık eğitime almıştır. Öğretmenler ise sadece 1
doçent ve 1 asistandır. Takdir Meclise kalıyor. 
Sadece
bina yapıp, güzel binalar yapıp içi boş, öğrencisiz ve öğretmensiz binalara
“üniversite” diye yazmak hiçbir şey getirmemektedir. Önemli olan, içinin dolu,
öğretmenlerinin dolu ve öğrencilerinin de kaliteyle yetişebileceği öğretim
kurumunun oluşmasıdır. Öğrenmek istiyorum; Türkiye Büyük Millet Meclisi
bünyesinde bu kadar çok yemek, gıda tüketen kişi, çalışan varken Meclisimizde
kaç tane gıda mühendisi görev almaktadır diye Meclisimizden bilgi almak
istiyorum. 
(Mikrofon
otomatik cihaz tarafından kapatıldı) 
BAŞKAN
– Buyurun, bir dakika daha süre ilave ediyorum Sayın Serter.
BEDRİ
SERTER (Devamla) – Teşekkür ederim Başkanım.
Tarım
Bakanlığından da talebim, eğitimli veyahut eğitimsiz yılda 4 bin mezun veren
gıda mühendislerinin istihdam olanaklarını artırmamızdır. İşletmelere gıda
mühendisi için devletin destek vermesini beklemekteyim. Gıda olan her yerde gıda
mühendislerinin istihdamlarını sağlayalım. Bu, çok sayıda mezun verme konusu
her mesleğin sorunu. 
Dünya
Gıda Günü’nde “önce insan sağlığı, önce gıda güvenliği” diyeceğimiz bir günde
şu an bile Türkiye’nin birçok yerinde gıda zehirlenmelerinden hastaneye koşan
insanlar olmakta. Hane halkı gelirinin sadece yüzde 20’sinin gıda harcamalarına
ayrıldığı bir ülkede sağlıklı gıda tüketilmesini sağlamak önce Tarım ve Sağlık
Bakanlıklarının önceliği olmalıdır. En önemlisi de bilinçli ve eğitimli gıda
üreten işletmelerin olmasıdır. 
Diğer
bir konu, bu işlere Tarım Bakanlığı mı bakmakta, Sağlık Bakanlığı mı bakmakta,
belediyeler mi bakmakta; her yerde bu karışım olmakta ve sonuç alınmamaktadır. 
ALİ
ÖZTUNÇ (Kahramanmaraş) – Saray bakıyor, tek başına bakıyor.
BEDRİ
SERTER (Devamla) – Söylenecek çok şey var. Son söz…
(Mikrofon
otomatik cihaz tarafından kapatıldı)
BAŞKAN
– Sayın Serter, grup başkan vekilleriyle anlaşmamız gereği bütün konuşmalara
sadece bir dakika ekleyeceğim.
BEDRİ
SERTER (Devamla) – Peki, çok teşekkür ediyorum Sayın Başkan.
Herkese
saygılar sunuyorum. Teşekkür ederim. (CHP sıralarından alkışlar) 
BAŞKAN
– Teşekkür ederim Sayın Serter.
Gündem
dışı ikinci konuşma, 13 Ekim 1923 Ankara’nın başkent oluşu münasebetiyle söz
isteyen Ankara Milletvekili Nevin Taşlıçay’a aittir.
Buyurun
Sayın Taşlıçay. (MHP sıralarından alkışlar) 
Süreniz
beş dakikadır. Sadece bir dakika ekleyeceğim.
2.- Ankara Milletvekili Nevin Taşlıçay’ın, 13 Ekim Ankara’nın başkent
oluşunun 96’ncı yıl dönümüne ilişkin gündem dışı konuşması
NEVİN
TAŞLIÇAY (Ankara) – Sayın Başkan, yüce Meclis; bugün Millî Mücadele’nin
başşehri Ankara’nın başkent oluşunun 96’ncı yıl dönümü münasebetiyle gündem
dışı söz almış bulunmaktayım. 
Türklüğün
son başkenti, omuzlarında insanlığın tüm yükünü taşıyan, bin yıldır Türklükle
yoğrulan bu kadim şehre nice yıllar diliyorum. Hüseyin Gazi’ye, Şeyh Ali
Semerkandi’ye, Hacı Bayram-ı Veli’ye ve adını sayamadığımız daha nice alplere,
erenlere, Ankara’nın başkent oluşundaki stratejik aklın sahibi Mustafa Kemal
Atatürk’e ve silah arkadaşlarına bir kez daha rahmet diliyorum. Bin yıldır bu
toprakları yoğuran ve nihayet başşehir yapan ruhun huzurunda saygıyla
eğiliyorum.
Kıymetli
milletvekilleri, dünya başkentleri siyasetin olduğu kadar aynı zamanda
turizmin, kültürün, medeniyetin de başkentidir. En doğudan en batıya, en
kuzeyden en güneye tüm dünyada böyledir. Başkentlerde tarih sergilenir,
kültürler tanıtılır, medeniyetler vitrine çıkar. Hele kadim bir şehirse, tarihî
süreklilik içinde tüm hünerler sergilenir şehrin dört bir yanında.
Ve
Ankara, beş bin yıllık tarihi ve bin yıllık Türk-İslam şehri hüviyetiyle, genç
cumhuriyetin ev sahibi olarak hünerlerini sergilemek için büyük bir turizm
hamlesi bekliyor. Başkent Ankara, 2023’e, ihya edilmiş kültürel ve tarihî
envanterleriyle, altyapısı tamamlanmış kültür rotalarıyla, milyonlarca turistin
akınıyla girmelidir. Hedefimiz ve beklentimiz budur. 
Millî
Mücadele’nin kahramanları, Millî Mücadele’nin kalbinde tüm Türkiye’yle
buluşmayı ümit ediyor. Birinci Meclisten Dikmen’e, Polatlı’dan Çankaya’ya o
günleri; Mustafa Kemal Paşa’dan İsmet Paşa’ya, Kazım Karabekir’den Fevzi
Çakmak’a o kahramanları, yolu Ankara’ya düşen herkese en iyi şekilde anlatmalı
ve yaşatmalıyız. Bu kapsamda, Türkiye Cumhuriyeti’nin 100’üncü yılı
kutlamalarına yetişecek şekilde Ankara’nın yeniden ihya edilmiş bir açık hava
müzesine dönüşmesi temennimizdir. Ankara, kültür ve tarih turizminin, sağlık
turizminin, termal turizmin, kırsal turizmin, inanç turizminin, kongre
turizminin, hasat turizminin, hafta sonu turizminin başkenti olabilecek tüm
şartlara sahiptir. Çözüm, her bir başlığın tek tek ele alınıp yenilikçi
projelerin hayata geçirilmesindedir. 
Çamlıdere’deki
fosil ormanı dünyanın göz bebeği olabilecek kalitededir. Beypazarı’ndaki
kanyonların dünyanın cazibe merkezi olması, gerekli çalışmaların yapılması
hâlinde uzak bir ihtimal değildir. Termallerimiz şifa dağıtmak için yeterli
şartlara sahiptir. Aromaterapi merkezleriyle Ayaş’ı ve Kızılcahamam’ı hem
termalin hem kongre turizminin merkezi yapabiliriz. Tarihî Roma Hamamı, Ankara
Kalesi, tüm ihtişamıyla restore edilmeyi bekliyor. Ulus, genç cumhuriyetin göz
bebeği, eski şaşaalı günlerini özlüyor. Hamamönü’ndeki muhteşem dönüşüm bu
bölgeyi de kapsayacak şekilde genişletilmeli, Ulus’tan Hacı Bayram-ı Veli’ye,
Ankara Kalesi’nden Hamamönü’ne o alan, beş bin yıllık tarihi gururla
sergilemelidir. Anafartalar ve Ulus Çarşısı da bu sayede yeniden
canlandırılmalıdır. 
Ayaş
dutunu dalında, domatesini tarlasında, Kalecik üzümünü bağında, Beypazarı
havucunu bahçesinde tüketiciyle buluşturmak alternatif turizm olarak yanı
başımızda. Buna en çok da topraktan uzak büyüyen çocuklarımızın ihtiyacı var.
Ayrıca, 12 ürünle Türkiye’nin coğrafi işaretli ürünlerine katkı veren
Ankara’nın, Ayaş domatesi, Ayaş dutu, Beypazarı havucu, Ankara keçisi, Ankara
tiftiği, Beypazarı’nın 60 katlı baklavası da coğrafi işaretli ürünler kapsamına
girmelidir. 
Kelebekler
Vadisi, Işık Dağı, Soğuksu, Kurtboğazı, Çubuk Barajı hafta sonu turizmi için
tur şirketlerinin ilgisini bekliyor. Her hafta onlarca otobüs çevre illere
Ankaralıları taşıyorken Ankara’nın ilçeleri için bu altyapıyı hazırladığımızda
yöresel kalkınma da kendiliğinden sağlanacaktır. 
Gölbaşı,
Ankara merkeze sadece on beş dakika uzaklıktadır. Mogan Gölü’nü temizleme
çalışmalarına hız kazandırılması, bölgeye gelen ziyaretçi sayısını artırarak,
olta balıkçılığının gelişmesi, bölgedeki at çiftliklerinin daha fazla rağbet
görmesi, Gölbaşı’nda bahçe turizminin gelişmesi hususunda pozitif katkı
sağlayarak bölgeye katma değer kazandıracaktır.
Çubuk,
mümbit, bereketli topraklarıyla, doğa harikası Karagöl’üyle ve köyleriyle doğa
turizmi kapsamında desteklenmelidir. Doğaya koşmak isteyen şehirlilerimiz için
hem nefes alacak hem organik beslenecek bir yer arıyorsak, Çubuk, turşusuyla,
büyükbaş hayvan ürünleriyle, sebzesiyle, meyvesiyle yirmi dakika
uzaklığımızdadır, bölge halkı da tüm misafirperverliğiyle Ankaralıları
ağırlamaya hazır durumdadır. 
Tarihî
derinliği kadar manevi derinliği de haiz Ankara için ayrıca inanç turizm rotası
da çıkarılmalı ve tur şirketlerini teşvik etmeliyiz. Ankara’da yatan tarih,
geleceğin tapusudur.
(Mikrofon
otomatik cihaz tarafından kapatıldı)
NEVİN
TAŞLIÇAY (Devamla) – Bitiriyorum Sayın Başkan.
BAŞKAN
– Bir dakika sürenizi başlatıyorum Sayın Taşlıçay.
NEVİN
TAŞLIÇAY (Devamla) – Güdül, binlerce yıllık Türklüğün damgalarını taşlarında
barındırmaktadır. Gelin, bu açık hava müzesini, kaya resimlerini tanıtarak daha
fazla ziyaretçiyle buluşturalım. Ankara özelinde gerçekleştirilecek bir turizm
hamlesi sandığımızdan çok daha fazla katma değer yaratacaktır.
Sözlerime
son vermeden, savaşın kartalı, barışın güvencini Türk ordusuna Barış Pınarı
Harekâtı’nda şanlı bir zafer diliyor, şehitlerimizi saygı ve minnetle anıyorum.
Hepinizi
saygıyla selamlıyorum. (MHP, AK PARTİ ve İYİ PARTİ sıralarından alkışlar)
BAŞKAN
– Teşekkürler Sayın Taşlıçay.
Gündem
dışı üçüncü konuşma, Dünya Gıda Günü münasebetiyle söz isteyen İzmir
Milletvekili Ceyda Bölünmez Çankırı’ya aittir. 
Buyurun
Sayın Bölünmez Çankırı. (AK PARTİ sıralarından alkışlar)
Süreniz
beş dakikadır.
3.- İzmir Milletvekili Ceyda Bölünmez Çankırı’nın, 16 Ekim Dünya Gıda
Günü’ne ilişkin gündem dışı konuşması
CEYDA
BÖLÜNMEZ ÇANKIRI (İzmir) - Sayın Başkan, çok değerli milletvekilleri; her yıl
16 Ekim tarihi Dünya Gıda Günü olarak kutlanmaktadır. 1945 yılında kurulan
Birleşmiş Milletler Gıda ve Tarım Örgütü, bu gün kapsamında, iklim
değişikliğinin tarımsal üretime etkisine, önümüzdeki yıllarda etkisinin artması
öngörülen besin yetersizliğine, dünya genelindeki açlık ve yoksulluk konularına
dikkat çekmeyi, aynı zamanda da herkesin güvenilir ve besleyici gıdaya
ulaşmasına katkı sunmayı hedeflemektedir.
Gıda
israfı, üzerinde durmamız gereken en önemli temel konuların başında geliyor.
Çevre duyarlılığı projeleriyle Birleşmiş Milletler Gıda ve Tarım Örgütü (FAO)
tarafından Sıfır Atık, Sıfır Açlık Ödülü’ne layık görülen Sayın Emine Erdoğan
Hanımefendi’nin Sıfır Atık Projesi kapsamında gıda israfıyla da yüzleşmekte ve
mücadele etmekteyiz. 
Dünya
nüfusu 6,7 milyar olmasına rağmen yılda 12 milyar insana gıda üretimi
yapılmakta ve neredeyse yarı yarıya bir israf söz konusu olmaktadır. Açlık
ortadan kaldırılmadan sağlıklı bireyler ve nitelikli eğitim gibi hedeflere
ulaşmak mümkün değildir. Dünyada herkese yetecek kadar gıda üretilmesine rağmen
her 9 kişiden 1’i açlık çekmektedir. İstatistiksel olarak incelediğimizde
dünyada 2019 yılında açlık çeken kişi sayısı 837 milyonu geçmiştir. Aynı
zamanda 1,6 milyar kişi aşırı kiloludur. İşin en üzücü tarafıysa günde ortalama
18 bin kişi açlıktan hayata gözlerini yummakta. Çok fazla tüketen ya da kötü
beslenen kişiler ile yeterli gıda bulamayan kişiler arasında bir denge
kurulması gerekmektedir. Gıda ve doğru beslenme sağlığın başı. Tohum, gıda
kalitesinin de başladığı yerdir. Ne kadar güvenilir ve kaliteli tohumunuz varsa
gıdanız da o derece sağlıklı olur. Sadece bu topraklarda yetişen yerli bitki
çeşitliliğimizi korumamız, bereketli topraklarımızdan yeterince faydalanma
noktasında atılım yapmamız gerektiğinin farkındayız.
Türkiye,
12.500’e varan biyolojik çeşitliliğin ev sahibiyken ve 18 bin buğday çeşidiyle
dünyanın tarım ambarıyken son yetmiş yılda bu çeşitliliği kaybetmektedir. Bu
sürede tamamen doğal, değişen çevre ve koşullara uyum sağlamayan yerel
tohumların kullanımı azaltılmış, nüfusun artışıyla birlikte geleneksel tarımdan
endüstriyel tarıma geçilmiştir. Sahip olduğumuzun farkında olduğumuz ata
tohumlarımızın gelecek nesillere aktarılması konusunda ciddi proje çalışmaları
gerçekleştirmekteyiz. 
Mücadele
etmemiz gereken başka bir sorunsa su kaynaklarının azalması. 1999 yılında
tarımda kullandığımız yer altı sularını 150 metre derinlikten çekmekteyken şu
an 850 metrelerde zor buluyoruz. Kuraklık sorunuyla da karşı karşıyayız. Mardin
Ovası’na 2 ton olarak ekimini gerçekleştirdiğimiz, Mezopotamya’nın bilinen en
eski ata tohumu olan sorgül buğdayından almış olduğumuz hasat rekoru 20 tondur.
Geleneksel üretim teknikleriyle, susuz, gübresiz ve enerji ihtiyacı olmadan
üretilen yerel tohumlar sayesinde üretim maliyetlerini minimum miktara
indirgedik. Bu sayede, çiftçilerimiz elde ettikleri geliri en yüksek seviyeye
çıkardı. 
2011
yılında başlayan göçle ülkemize gelen mülteciler arasında ülkelerinde
geleneksel tarım yöntemleriyle üretim yapmayı bilen küçük çiftçi
topluluklarının mevcut iyi tarım uygulamalarını kendi çiftçilerimize öğretiyor
ve yerel tohumlarla buluşturarak çoğaltılması ve nesillere aktarılması için
çalışıyoruz. Bu kapsamda, Topraktan Tabağa Projemiz’e entegre ettiğimiz
Suriyeli mülteci kadınlarla, kültürel ve geleneksel tarım bilgileriyle
toprağımızı kimyasallardan temizlemiş bulunmaktayız. Projemiz kapsamında ilk
yıl 35’i yerel, 35’i Suriyeli mülteci kadın çiftçimize tarım uygulamaları
eğitimi verdik. Şu an yerel ve Suriyeli mülteci olmak üzere toplamda 350 kadın,
17 çiftlik sahibi ve 24 kadın mühendisimizle projemiz üzerinde çalışmalar
sürdürüyoruz. 
Başka
bir projemize gelince, Türkiye’de Ankara, İstanbul, İzmir, Mardin, Adana ve
Şanlıurfa olmak üzere 6 ilimizde geçici koruma altındaki Suriyelilere ve yerel
dezavantajlı gruplara gastronomi eğitimiyle iş imkânı sunmayı amaçladığımız
Mutfakta Umut Var Projemiz’de çalışmaları sürdürmekteyiz. Birleşmiş Milletler
Gıda ve Tarım Örgütü tarafından sağlanan fonla yıllık 600 kişiye nitelikli
gastronomi eğitimi ve…
(Mikrofon
otomatik cihaz tarafından kapatıldı) 
BAŞKAN
- Tamamlayın lütfen Sayın Bölünmez Çankırı. 
Buyurun.
CEYDA
BÖLÜNMEZ ÇANKIRI (Devamla) - …eğitim sonunda aşçı yardımcılığı sertifikası
verilmesini, aynı zamanda projemizin uygulandığı illerde de gastronomi ve
turizm eğitimi veren meslek liselerinin mevcut koşullarının iyileştirilmesini
hedefliyoruz. 
Dünya
Gıda Günü’nün insanlığın yeterli miktarda, ihtiyaçlarını karşılayacak, inanç ve
kültüre uygun, sağlıklı, güvenli gıdaya ulaşabilmesine vesile olması ümidiyle,
üretmeye ve mevcut çalışmalarımızı layıkıyla sürdürmeye devam edeceğiz. 
Proje
çalışmalarımızla yakından ilgilenen ve verdikleri destek ve yardımlarından
ötürü, başta Cumhurbaşkanımız Sayın Recep Tayyip Erdoğan ve kıymetli eşleri
Sayın Emine Erdoğan olmak üzere, ilgili bakanlıklarımıza şükranlarımı
sunuyorum. 
Barış
Pınarı Harekâtı kapsamında ülkemizin sınırları, huzuru ve güvenliği için hain
terör örgütleriyle mücadele eden kahraman ordumuza Rabb’imden muvaffakiyet
diliyorum. Terör örgütleriyle olan mücadelemizi kararlılıkla sürdürmeye devam
edeceğimizi ifade ediyorum.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Bölünmez Çankırı.
Sayın
milletvekilleri, şimdi, sisteme giren ilk 15 milletvekiline yerlerinden birer
dakika süreyle söz vereceğim.
Sayın
Yalım… Yok.
Sayın
Kaboğlu galiba Sayın Yalım’ın yerine konuşacak.
Buyurun
Sayın Kaboğlu.
IV.- AÇIKLAMALAR (Devam)
9.- İstanbul Milletvekili İbrahim Özden Kaboğlu’nun, “Cumhurbaşkanlığı
hükûmet sistemi” kavramının anayasal dayanağının ve bağlayıcı özelliğinin
olmadığına ilişkin açıklaması
İBRAHİM
ÖZDEN KABOĞLU (İstanbul) – Teşekkürler Sayın Başkan.
2017
Anayasa değişikliği uygulamasında dış politika dâhil karşılaşılan sorunları
meşru kılmak veya Anayasa'ya aykırı yasaları savunmak için sıkça
“Cumhurbaşkanlığı hükûmet sistemi” kavramı kullanılmakta. Oysa bu kavramın
anayasal dayanağı ve bağlayıcı özelliği yoktur. Siyasal niteleme ile anayasal
normatif değer birbirinden farklıdır. Siyasal niteleme Anayasa’ya aykırı işlem
ve eylemlerin dayanağını oluşturamaz. Yüce Meclis yasama faaliyetinde ancak
Anayasa'nın açık ve amir hükümlerini ölçüt alabilir. Anayasa'ya aykırı bir yasa
Cumhurbaşkanlığı hükûmet sistemi gerekçesiyle asla Anayasa'ya uygun yasa hâline
getirilemez.
Teşekkürler.
ERKAN
AKÇAY (Manisa) – Yani takıla takıla ona mı takıldın be Hoca?
BAŞKAN
– Sayın Beko…
10.- İzmir Milletvekili Kani Beko’nun, toprağa, havaya, suya, ormana ve
geleceğe sahip çıkılmadığı takdirde madenlerin felaketin sebebi olacağına
ilişkin açıklaması
KANİ
BEKO (İzmir) – Sevgili milletvekilleri, sen dur demezsen madenler felaketin
olacak, milyonlarca ton sülfürik asit kullanılacak, asit buharı nedeniyle asit
yağmurları oluşacak, dünyanın en bereketli toprakları çölleşme tehlikesiyle yüz
yüze kalacak. Nikel için dağlar oyulacak, kayalar patlatılacak, nikel tozları
toprağa, havaya, suya karışacak -ham nikel tozları kanser yapıcıdır- başlıca
hastalık tehdidi kanser olacak. Maden için bütün yer altı suyu kullanılacak;
toprağı sulayacak su, hayvanlar, insanlar ve tüm canlılar için içecek su
kalmayacak. Maden için milyonlarca ağaç kesilecek, ormanlar yok olacak, iklimin
değişecek, erozyon tehdidi insanlığı bekleyen bir başka tehdit olacak.
Toprağına, havana, suyuna, ormanına, geleceğine eğer sahip çıkmazsan madenler
senin felaketin olacak. Kanser olmak istemiyorsan, susuz kalmak istemiyorsan,
topraksız kalmak istemiyorsan, başımıza asit yağsın istemiyorsan, temiz hava
solumak istiyorsan, sağlıklı bir gelecek istiyorsan…
(Mikrofon
otomatik cihaz tarafından kapatıldı)
BAŞKAN
– Sayın Şeker…
11.- Kocaeli Milletvekili İlyas Şeker’in, tarihin tekerrürden ibaret
olduğuna ve 1974’teki Kıbrıs Barış Harekâtı’nda yaşandığı gibi ambargo
konulmaya başlanıldığına ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
“Tarih
tekerrürden ibarettir.” derler. Kıbrıs’ta, Türklerin çocuk, kadın, erkek, yaşlı
demeden katledilmesi üzerine, 1964’te İsmet İnönü Hükûmeti Kıbrıs’a müdahale
edeceğini duyurur, ABD devreye girerek müdahaleyi askıya aldırır. 1974’te,
Amerika’ya rağmen Başbakan Bülent Ecevit “Biz aslında savaş için değil barış
için adaya gidiyoruz.” diyerek Barış Harekâtını başlatır ve arkasından
ambargolar başlar. Bugün de Amerika’ya ve Avrupa’ya rağmen, Sayın
Cumhurbaşkanımız Recep Tayyip Erdoğan’ın “Suriye’nin kuzeyinde PKK/YPG ve DEAŞ
terör örgütlerine karşı Barış Pınarı Harekâtı başlamıştır.” talimatıyla
birlikte, tıpkı 1974’teki Kıbrıs Barış Harekâtı’nda olduğu gibi, Amerika başta
olmak üzere ambargolar bir bir açıklanıyor. Ne yaparsanız yapın, siz ambargo
koydukça biz güçleniyoruz, savunma sanayimiz yüzde 100’lere doğru tırmanıyor,
Mehmetçik ilerliyor. Evet, tarih yine tekerrür ediyor. 
Genel
Kurulu saygıyla selamlıyorum.
BAŞKAN
– Sayın Aydın...
MURAT
BAKAN (İzmir) – Sayın Başkan, ben konuşacağım. 
BAŞKAN
– Sayın Bakan, zaten 15’inci sırada adınız var. 
Buyurun.

12.- İzmir Milletvekili Murat Bakan’ın, Barış Pınarı Harekâtı’nda görev
yapan Mehmetçiklere başarılar dilediğine, ulusal güvenlik sorunlarının ve dış
politikadaki yalnızlığımızın sorumlusunun AKP olduğuna ilişkin açıklaması
MURAT
BAKAN (İzmir) – Sayın Başkan, Suriye’de Barış Pınarı Harekâtı’nda görev yapan
Mehmetçik’imize başarılar diliyor, görevlerini tamamlayarak sağ salim evlerine
dönmelerini temenni ediyorum.
Değerli
arkadaşlar, bugün Türkiye'nin yaşadığı güvenlik sorunlarının kaynağı, AKP’nin
dış politikadaki Yeni Osmanlıcı ve Müslüman Kardeşler çizgisindeki tutumudur.
Bu anlayış, Türkiye'yi millî dış politikası olan komşularıyla iyi ilişki ve
“Yurtta barış, dünyada barış.” ilkelerinden uzaklaştırmıştır. Dünyanın her
yerinden gelen Selefi teröristler, açık sınır kapısı politikası sayesinde
sınırlarımızdan geçerek Suriye’ye kan, gözyaşı, ölüm götürdüler, döndüler aynı
kan ve gözyaşını bizim ülkemize de getirdiler. Bugün sınırımızda PYD-YPG varsa,
bunun sebebi Suriye’nin istikrarsızlığa sürüklenmesi ve oluşan otorite
boşluğunun terör örgütlerince kullanılmasıdır. Bugün yaşadığımız ulusal
güvenlik sorunlarının ve dış politikadaki yalnızlığımızın sorumlusu AKP’dir. 
Teşekkür
ederim Sayın Başkan. 
BAŞKAN
– Sayın Durmuşoğlu…
13.- Osmaniye Milletvekili Mücahit Durmuşoğlu’nun, Barış Pınarı
Harekâtı’nın amacının güney sınırımızda oluşturulmaya çalışılan terör
koridorunu yok etmek ve Suriyeli sığınmacıların ülkelerine dönmelerini sağlamak
olduğuna ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan. 
Suriye’nin
kuzeyinde PKK/YPG ve DEAŞ terör örgütlerine karşı başlattığımız Barış Pınarı
Harekâtı’nın 8’inci günündeyiz. An itibarıyla Fırat’ın doğusunda 637 PKK/YPG’li
terörist etkisiz hâle getirildi. Silahlı Kuvvetlerimizin operasyonları büyük
bir kararlılıkla devam ederken “Harekâtı durdurun.” diye bize baskı yapıyorlar,
yaptırımlar açıklıyorlar. TRT World başta olmak üzere, dünyaya açılan haber
kaynaklarımızı susturmaya çalışıyorlar ama başaramayacaklar. 
Tüm
dünya bilmelidir ki amacımız, güney sınırımızda oluşturulmaya çalışılan terör
koridorunu yok etmek ve oluşturacağımız güvenli bölge sayesinde Suriyeli
sığınmacıların ülkelerine dönmelerini sağlamaktır. 
Cumhurbaşkanımız
Sayın Recep Tayyip Erdoğan’ın söylediği gibi, son haftada şahit olduğumuz
tepkiler bölgemize ve ülkemize yönelik kimlerin hesabını bozduğumuzun birer
ispatıdır. 
Türkiye,
Barış Pınarı Harekâtı’yla, en az 1974 Kıbrıs Barış Harekâtı kadar hayati önemde
bir adım atmıştır. Tehditlere ve baskılara aldırmadan harekâtımızı sonuna kadar
götürmekte kararlıyız. Rabb’im vatanımızı, milletimizi ve bayrağımızı düşmanın
şerrinden korusun, kahraman ordumuzun yâr ve yardımcısı olsun, bu büyük
harekâtta ülkemizi muzaffer kılsın. 
BAŞKAN
– Sayın Taşkın… 
14.- Mersin Milletvekili Ali Cumhur Taşkın’ın, 16 Ekim Dünya Gıda
Günü’ne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan. 
Birleşmiş
Milletler Gıda ve Tarım Örgütünün kuruluş tarihi olan 16 Ekim, Dünya Gıda Günü
olarak her yıl bir tema çerçevesinde kutlanmakta olup bu yılki teması
“Eylemlerimiz Geleceğimizdir” “Sağlıklı Beslenmeyle Açlığa Son Verilmiş Bir
Dünya” olarak belirlenmiştir. 
Birleşmiş
Milletler verilerine göre, küreselleşme, kentleşme ve gelir artışı sonucu
sağlıksız beslenme, dünyada bulaşıcı olmayan hastalıklarda ölümlere sebep olan
risk faktörlerinin başında geliyor. Dünya genelinde yaklaşık 8 milyon kişi
obeziteyle mücadele ederken 820 milyonu aşkın insan ise açlık çekiyor. Dünyada
her yıl üretilen gıdaların yaklaşık 1,3 milyar tonu yani üçte 1’i ise israf
edilmekte. 
Tüm
bu zorluklar içerisinde kimsenin açlık çekmediği bir dünya temennisiyle Genel
Kurulu saygıyla selamlıyorum. 
BAŞKAN
– Sayın Kaya… 
15.- Trabzon Milletvekili Ahmet Kaya’nın, Türkiye’de bugün on iki ay
çalışan insanlar geçinemezken altı aydan daha az çalışan ÇAYKUR mevsimlik
işçilerinin nasıl geçinebileceğini öğrenmek istediğine ilişkin açıklaması
AHMET
KAYA (Trabzon) – Teşekkürler Sayın Başkan. 
Aile,
Çalışma ve Sosyal Hizmetler Bakanı katıldığı bir programda “Geçici işçilerimizle
alakalı bir söz vermiştik. Hamdolsun, sözümüzü tuttuk, geçici işçi
kardeşlerimizin çalışma sürelerini dokuz ay yirmi dokuz güne kadar uzattık.”
demiştir. Tüm mevsimlik işçilerimiz gibi ÇAYKUR’da çalışan mevsimlik
işçilerimiz de bu açıklamayla umutlanmıştır ancak işin aslı sonradan ortaya
çıkmıştır. Sayın Bakanın müjdelediği düzenleme, yalnızca Tarım ve Orman
Bakanlığında araştırma ve proje faaliyetlerine ait işleri yürüten 1.064 geçici
işçimizi kapsamaktadır. ÇAYKUR’da çalışan yaklaşık 9.500 mevsimlik işçimiz yine
unutulmuş ve âdeta hayal kırıklığına uğratılmıştır. Buradan Hükûmet
yetkililerine bir kez daha çağrıda bulunuyoruz ve elinizi vicdanınıza koyun
diyoruz. Türkiye’de bugün on iki ay çalışan insanlar geçinemezken altı aydan
daha az çalışan ÇAYKUR mevsimlik işçilerimiz nasıl geçinsinler? ÇAYKUR’da
çalışan mevsimlik işçilerimizin de derdine derman olunmasını ve çalışma
sürelerinin uzatılmasını talep ediyoruz. 
BAŞKAN
– Sayın Özsoy…
16.- İstanbul Milletvekili Eyüp Özsoy’un, 13-17 Ekim İmam-Hatipliler
Haftası’na ve imam-hatip okullarının kuruluşunun 68’inci yıl dönümüne ilişkin
açıklaması
EYÜP
ÖZSOY (İstanbul) – Sayın Başkan, değerli milletvekilleri; bilindiği üzere,
13-17 Ekim tarihleri arası İmam-Hatipler Haftası olarak kutlanmaktadır. İlim,
irfan ve hikmet yolunda öncülerin izinde bir yürüyüş olan imam-hatip
okullarının kuruluşunun 68’inci yıl dönümünün hayırlar getirmesini temenni
ediyorum. 
Kapısına
kilit vurulmak, öğrencilerinin geleceği karartılmak istenen imam-hatipler bu
ülkeye cumhurbaşkanı, başbakan, bakan, milletvekili, belediye başkanı, bürokrat
ve bilim insanları yetiştirmiş seçkin eğitim kurumlarıdır. 
Türkiye’de
imam-hatiplerin kurucusu ve ilk hocası imam-hatip neslinin öncüsü, gençliğin
ihyası için ömrünü adamış merhum Celaleddin Ökten Hocamızı da bu vesileyle
imam-hatip lisesi mezunu bir milletvekili olarak rahmetle ve minnetle yâd
ediyorum, Allah ondan ve bu davaya hizmet edenlerden razı olsun. 
Teşekkür
ediyorum. 
BAŞKAN
– Sayın Gökçel…
17.- Mersin Milletvekili Cengiz Gökçel’in, Mersin ilinde ekonomik kriz
nedeniyle kepenk kapatan esnafın mağduriyetinin giderilmesi gerektiğine ilişkin
açıklaması
CENGİZ
GÖKÇEL (Mersin) – Sayın Başkan, ekonomik kriz nedeniyle Mersin’de 7 binden
fazla esnaf kepenk kapattı. Vergi borcu bulunan esnafın banka hesaplarına
elektronik haciz uygulandı. Ekonomik kriz nedeniyle zor günler geçiren esnaf
bankadaki parasını kullanamıyor. Daha önce vergi ve prim borçlarını
yapılandırıp bunları zamanında ödeyemediği için yapılandırması iptal olanlar
bugün büyük borçlarla karşı karşıya. Esnaf temerrüde düştü ve esnaflarımızın
dükkânlarına haciz getirildi, araçları bağlandı. Esnaf çalışsın ki borcunu
ödesin. Siz esnafa haciz koyarsanız, araçlarını bağlarsanız esnafımız ve
üreticilerimiz borcunu nasıl ödeyecek? Tüm esnafımızın piyasaya olan çek,
senet, kredi borçları ile sosyal güvenlik borçları ve vergi borçları
ertelenmelidir. Önceki dönem yapılandırması bozulanları da kapsayacak şekilde
yeni bir borç yapılandırmasına acil ihtiyaç duyulmaktadır.
Teşekkür
ederim.
BAŞKAN
– Sayın Yılmaz…
18.- Düzce Milletvekili Ümit Yılmaz’ın, Batı Karadeniz Bölgesi’nde başta
fındık arazileri olmak üzere orman alanlarını tehdit eden Amerikan Beyaz
Kelebeği’yle mücadelenin etkin şekilde yapılması gerektiğine ilişkin açıklaması
ÜMİT
YILMAZ (Düzce) – Teşekkür ederim Sayın Başkan.
Son
üç yıldır, Amerikan beyaz kelebeği, Batı Karadeniz Bölgesi’nde başta fındık
tarımı yapılan araziler olmak üzere orman alanlarını da ciddi oranda tehdit
etmektedir. Dut ve dişbudak ağaçlarından yayılan Amerikan kelebeği, fındık
rekoltesine yüzde 40’lara varan zarar vermektedir. Tarım müdürlükleri ve Tarım
Bakanlığı durumun vahametinin farkında olmasalar gerek ki yılda bir sefer
kimyasal ilaç dağıtarak mücadele edebileceklerini zannetmektedirler.
Bakanlığımızın yapması gereken, zararlı bulaşmış ve bulaşması muhtemel
alanların bir an önce tespit edilip biyolojik, fiziksel ve kimyasal mücadelenin
birlikte yapılmasıdır. Amerika’dan gelen, Trump’tan sonraki en büyük zararlı
Amerikan beyaz kelebeğidir diyorum ve mücadelenin etkin bir şekilde yapılması
gerektiğini düşünüyorum.
BAŞKAN
– Sayın Aydemir…
19.- Erzurum Milletvekili İbrahim Aydemir’in, Erzurum ili Karaçoban
ilçesindeki Kürt menşeli dadaşların mesajını aktarmak istediğine ilişkin
açıklaması
İBRAHİM
AYDEMİR (Erzurum) – Başkanım, çok teşekkür ediyorum.
Erzurum
Karaçoban ilçemizden Kürt menşeli bir grup dadaşın mesajını aktarmak istiyorum,
aynen şöyle söylüyorlar: “Manasını millî iradenin kardeşlik imanı, duruşunu
asil milletimizin birlik ve beraberlik kararlılığından alan Gazi Meclisimize
şükran beyanımızdır: Barış pınarlarını kurutmaya kalkışan insanlık düşmanlarına
karşı destansı mücadele sergileyen ordumuza verdiği destekle Yüce Meclisimize
bir kere daha tarih yazdırdığından, minnettarlığımızı ifade ediyoruz. Küresel
hafızaya, Akif’imizin ifadesiyle ‘Değil mi cephemizin sinesinde iman bir;
sevinme bir, acı bir, gaye aynı, vicdan bir. Değil mi ortada bir sine çarpıyor,
yılmaz; cihan yıkılsa, emin ol bu cephe sarsılmaz!’ kaydını düşen
milletvekillerimize, parti gruplarımıza tekraren minnettarlığımızı ifade
ediyoruz, şehitlerimize rahmet diliyoruz.” 
BAŞKAN
– Sayın Gürer…
20.- Niğde Milletvekili Ömer Fethi Gürer’in, kamuda taşeron olarak
çalıştırma uygulamasının sona erdirilmesi, eşit işe eşit ücret verilmesi
gerektiğine ilişkin açıklaması
ÖMER
FETHİ GÜRER (Niğde) – Teşekkür ederim Sayın Başkan.
696
sayılı Kanun Hükmünde Kararname’yle, taşeron çalışanlar için düzenleme yapıldı.
KİT’lerde çalışanlara, kamudaki kiralık araç şoförlerine, hastane bilgi işlem
çalışanlarına, görüntüleme merkezi ve sosyal tesis çalışanlarına kadro
verilmedi; Orman çalışanlarına, Karayollarında, Demiryollarında, PTT’de
çalışanlara kadro verilmedi. 8 Şubat 2018’de, KİT’lere, kadro isteyen işçilere
Cumhurbaşkanı Sivas’ta “Biz kadroyu verdik, bitti.” dedikten dokuz ay sonra,
nihayet bugün -Resmî Gazete’de- kamu iktisadi teşebbüslerinde çalışanlara kadro
verilebildi; bu bağlamda, emekçilerin mücadelesi sonuç verdi. Hizmet alımı
sözleşmesine takılan başta kamudaki kiralık araç şoförleri olmak üzere taşeronda
çalışan olarak kalanların tamamı kadroya alınmalıdır. Kamuda taşeron olarak
çalışma uygulaması sona ermeli; asıl işi yapana asıl kadro verilmesinin
ötesinde, eşit işe eşit ücret verilmelidir. 
BAŞKAN
– Sayın Adıgüzel…
21.- Ordu Milletvekili Mustafa Adıgüzel’in, yürütmenin başı Recep Tayyip
Erdoğan’ın, Tarım Bakanının sıfır gümrükle ayçiçeği ithalatına izin verecek
çalışmasından, vergi muafiyetiyle devleti zarara uğratacağından, bazı ithalatçı
firmalara ayrıcalık tanınacağından haberinin olup olmadığını öğrenmek
istediğine ilişkin açıklaması
MUSTAFA
ADIGÜZEL (Ordu) – Teşekkürler Sayın Başkan.
Ülkemizde
dar gelirli birçok insan yüksek vergi yüküyle ezilirken Tarım Bakanlığının
önümüzdeki günlerde sıfır gümrük vergisiyle ayçiçeği ithalatı için hazırlık
yaptığı haberleri geliyor. Yürütmenin başı Sayın Erdoğan’ın, Tarım Bakanının
Türk üreticisinin aleyhine olacak bu çalışmasından, vergi muafiyetiyle devleti
zarara uğratacağından, özellikle de bazı ithalatçı firmalara ayrıcalık
tanınacağından haberi var mıdır? Çünkü kamuoyunda, Sayın Bakana şahsi ve siyasi
yakınlığı olan bazı firmaların gözetileceği, onlara daha fazla ithalat hakkı
verileceği iddiaları var. Yapılması gerekenler şunlardır: 1) Ayçiçeği ithalatı
yerli stoklar bitip ihtiyaç doğduğu zaman her firmaya eşit hak tanınarak
yapılmalıdır. 2) Sıfır gümrük vergisiyle ayçiçeği ithalatı ancak ve ancak
tüketiciye raflardaki fiyata tamamı indirim sağlayacak şekilde olmalıdır yoksa
bu ithalatçı firmalara rant sağlamaktan, devleti zarara uğratmaktan öte gitmez.
3) Ayçiçeğinde uzun yıllardır ton başına 40 lira olan destekleme artırılmalı,
üretim teşvik edilmelidir. 
BAŞKAN
– Sayın Filiz…
22.- Gaziantep Milletvekili İmam Hüseyin Filiz’in, 16 Ekim Dünya Gıda
Günü’ne ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Bugün
16 Ekim Dünya Gıda Günü ama günümüzde açıklanan raporlar, dünyada 821 milyon
kişinin açlık tehdidi altında olduğunu, açlık ve yetersiz beslenmenin adaletsiz
paylaşımdan kaynaklandığını göstermektedir. Ülkemizde uygulanan yanlış tarım
politikaları sonucunda çiftçi borç altında ezilmiş, tarımsal üretimden ve
toprağından koparılmış; mera, kışlak ve yaylaların amacı dışında kullanımıyla
saman dahi ithal edilir hâle gelmiştir. Binlerce ziraat, gıda ve kimya
mühendisi iş bulamamaktadır. Türkiye’nin tarıma elverişli arazisi Hollanda’nın
23 katı olmasına rağmen, tarım ürünleri ihracatı Hollanda’nın altıda 1’idir.
Yapısal sorunların ivedilikle çözülerek tarımın Batı ülkelerinde olduğu gibi
desteklenmesiyle Türkiye’nin tarım potansiyeli tam olarak kullanılabilir ve
kendimize yeterli bir ülke durumuna gelebiliriz diyor, Genel Kurula saygılarımı
sunuyorum.
BAŞKAN
– Sayın Kayan… 
23.- Kırklareli Milletvekili Türabi Kayan’ın, 16 Ekim Dünya Gıda Günü’ne
ilişkin açıklaması 
TÜRABİ
KAYAN (Kırklareli) – Teşekkür ederim Sayın Başkan. 
Bugün
Dünya Gıda Günü. Sürdürülebilir gıda üretimi, sürdürülebilir beslenme için
temel esastır. Tohum ıslahı, özellikle ülkemizde geliştirilmesi gereken en
büyük sektör olmalıdır. “Hibrit tohum” adı altında yurt dışından elde ettiğimiz
tohumlar bir yıl ekilebiliyor, bir sonraki yıla tohum kendisini tekrar tohum
olarak kullanma şansı vermiyor. Bunun için özellikle ayçiçeği, kabak ve
bunların yanında biber, domates, salatalık gibi ürünlerde hibrit tohumların bir
defalık olması Türkiye'nin geleceği açısından büyük bir tehlike arz etmektedir.
Bunun için, gıda sektörünün daha sağlıklı bir şekilde işlemesi için ülkemizde
genetik mühendisliğinin mutlaka sağlıklı bir şekilde ele alınması ve bunun
sağlıklı bir şekilde ele alınan gıda… 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Enginyurt.
24.- Ordu Milletvekili Cemal Enginyurt’un, ABD'nin Türkiye Cumhuriyeti
devlet bankası Halkbank’ı yargılamaya kalkışması nedeniyle Türk milletini
Halkbank’a destek vermeye davet ettiğine ilişkin açıklaması
CEMAL
ENGİNYURT (Ordu) – Sayın Başkanım, Amerika, Vietnam’dan Pakistan’a,
Afganistan’dan Irak’a, Libya’dan Suriye’ye, Kızılderili’sinden zencisine
dünyanın en kanlı katil devleti, emperyalist bir kan emicisi olarak bugün
Türkiye Cumhuriyeti devletine âdeta savaş açmış ve hiç ilgisi olmadığı hâlde,
Türkiye Cumhuriyeti’nin devlet bankası Halkbankasını Amerika’da yargılamaya
kalkmıştır. Bir Türk milliyetçisi olarak, Türk milletinin bir ferdi olarak Türk
milletini Halkbankasına destek vermeye davet ediyorum, küçük ya da büyük bütün
yatırımlarımızı Halkbankasında değerlendirerek bu dönemde kanlı katil,
emperyalist Amerika’nın ambargosunu suratına çarpalım diyor, teşekkür ediyorum.
BAŞKAN
– Sayın Yavuzyılmaz…
25.- Zonguldak Milletvekili Deniz Yavuzyılmaz’ın, Zonguldak ilindeki Kız
Meslek Lisesi yerine otopark yapmak isteyen zihniyeti kınadığına ilişkin
açıklaması
DENİZ
YAVUZYILMAZ (Zonguldak) – Sayın Başkan, Zonguldak’ta infial yaratan kız meslek
lisesini yıkıp yerine otopark yapmak isteyen zihniyeti kınıyorum. Kız meslek
lisesi, binlerce mezunu, mevcut öğrencileri, fedakâr öğretmenleri, özellikle
kadınlara meslek edindirme konusunda çok kıymetli bir görevi üstlenen, mimari
olarak estetik değeri yüksek, inşa açısından sapasağlam bir okuldur; Ulu
Önder’imiz Mustafa Kemal Atatürk’ün kadınların iş gücüne katılımıyla sağlanacak
ülke kalkınması projesinin Zonguldak’taki en güzel örneğidir. Yetkililerin
hastane ek bina projesi yapılırken unuttuğu veya bilinçli olarak gözden
kaçırdığı bu otoparkı yapmak için Zonguldak’ın kalbi kıymetindeki okulumuzu
yıktırmayacağız.
BAŞKAN
– Değerli milletvekilleri, şimdi talepleri varsa Grup Başkan Vekillerine
sırayla söz vereceğim.
Sayın
Dervişoğlu… 
DURSUN
MÜSAVAT DERVİŞOĞLU (İzmir) – Yok, efendim. 
BAŞKAN
– Sayın Akçay…
ERKAN
AKÇAY (Manisa) – Yok, efendim. 
BAŞKAN
– Buyurun Sayın Kurtulan. 
26.- Mersin Milletvekili Fatma Kurtulan’ın, partilerine dönük baskıların
devam ettiğine, Şırnak ili İdil ilçesinde basın açıklaması yapmak isteyen
HDP’lilere polis tarafından müdahale edildiğine ve aralarında bulunan Şırnak
Milletvekili Nuran İmir’in de darp edildiğine, gözaltı sürelerinin devam ettiği
Hakkâri, Nusaybin, Erciş, Yüksekova belediye başkanlarının, gençlik meclisi
sözcüleri ile meclis üyelerinin ve gözaltına alınan KKP Genel Başkanı Sinan
Çiftyürek’in serbest bırakılmasını talep ettiklerine, yaşanılan ayrıştırıcı
dilin Meclisin yansıması olduğuna ilişkin açıklaması
FATMA
KURTULAN (Mersin) – Teşekkürler.
Sayın
Başkan, ben de “Sözüm yok.” demek isterdim ama çok yoğun baskıları tekrar
burada dile getirmek zorundayız. Partimize dönük baskılar hiç durmuyor,
dinmiyor. Birkaç saat önce, Şırnak’ın İdil ilçesinde Milletvekilimiz Nuran
İmir’in de aralarında olduğu partililerimize yapmak istedikleri basın açıklaması
sırasında polisler tarafından müdahale edildi ve milletvekilimiz darbedildi;
hastaneye kaldırıldı. Hastaneden almak istediği raporun da güvenlik güçlerince
hastane yetkilileri tehdit edilerek, baskı uygulanarak alınması engellenmeye
çalışılıyor; bunu paylaşmak isterim. Milletvekillerimizin her yerde şiddete
maruz kalması, halkla birlikte, üyelerimizle birlikte şiddete maruz kalması
artık çok rutin bir hâl aldı. 
Yine,
dün paylaşmıştık, Hakkâri, Nusaybin, Erciş, Yüksekova Belediye Başkanlarımız
hâlâ gözaltında, Gençlik Meclisi Sözcümüz ve 10 Meclis üyesi arkadaşımızın
gözaltı süreleri devam ediyor. 
Yine,
Kürdistan Komünist Partisi Genel Başkanı Sinan Çiftyürek sabaha karşı
Diyarbakır’daki evinde gözaltına alındı. Sinan Çiftyürek, 67 yaşında ve böbrek
hastasıdır; savaş karşıtı bir tutum sahibi olduğu için buna maruz kaldı. Bu
arkadaşlarımızın derhâl serbest bırakılmasını talep ederiz. 
Dün,
burada -hemen kısaca bunu da ifade edeyim, bitireyim- Sayın Başkan, değerli
arkadaşlar; yine Kürtçe konuştuğu için darbedilen, daha sonra, elli günlük bir
tedaviden sonra yaşam mücadelesini kaybeden bir vatandaştan, Şirin Tosun’dan
söz etmiştik, şimdi de Çanakkale’de böyle bir durum var. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Kurtulan. 
FATMA
KURTULAN (Mersin) – Eşi Çanakkale Onsekiz Mart Üniversitesi Hastanesinde tedavi
görürken, tedavi gördüğü odadaki başka bir hastanın yakını tarafından, Kürtçe
konuştukları için “Burası Türkiye Cumhuriyeti’dir.” denilerek, elindeki şişeyle
bu hâle getiriliyor bir Kürt. Hani bazen kabul etmiyoruz ya “Böyle bir durum
yoktur.” diyoruz ama artık rutin bir hâl almış, Meclisin buna da çare bulması,
en azından çareyi şuradan başlatması lazım: Bu ayrıştırıcı dilin -buradan
başlayarak ki- buranın yansıması olduğunu ve buradaki partilerin de dışarıdaki
temsilcilerinin de konuşmalarının, yaklaşımlarının yansıması olduğunu
düşünüyoruz. Buna da dikkat edilmesi gerekiyor diyorum, teşekkür ediyorum.
Saygılar.
BAŞKAN
– Teşekkürler Sayın Kurtulan.
Sayın
Altay, buyurun.
27.- İstanbul Milletvekili Engin Altay’ın, 16 Ekim Dünya Gıda Günü
vesilesiyle tarımın gayrisafi yurt içi hasıla içindeki payının giderek
düşmesinin AK PARTİ hükûmetlerinin tarım politikalarında ne kadar büyük
yanlışlar içinde olduğunun somut göstergesi olduğuna, çiftçinin refahını,
huzurunu artırma noktasında CHP Grubu olarak her türlü katkıyı sunmaya hazır
olduklarına, Barış Pınarı Harekâtı’nda dünyanın desteğinin sağlanması konusunda
en çok çabayı büyükelçilerin göstermesi gerektiğine ilişkin açıklaması
ENGİN
ALTAY (İstanbul) – Başkanım, teşekkür ederim.
Bugün
Dünya Gıda ve Tarım Günü fakat gelinen noktada tarımın gayrisafi yurt içi
hasıla içindeki payı giderek düşüyor. 2010’da yüzde 9 iken bugün 5,8’lerde. Bu,
AK PARTİ hükûmetlerinin tarım politikalarında ne kadar büyük yanlışlar içinde
olduğunun tek başına, somut, net bir göstergesidir. Tarımsal hasıla bakımından
da keza tablo aynı. Türkiye’nin 2010 yılında tarım hasılası 52 milyar 592
milyon dolarken bugün 42 milyar 517 milyon dolara gerilediğini görmek mümkün.
Arkadaşlarımız “Efendim, dolar kurundan kaynaklı.” diyebilir. Burada hasılanın
zaten dolar kuru da olsa TL cinsinden de olsa artma trendinde olması lazımken
düşme trendinde olduğunu görüyoruz.
Gene,
tarım sektörünün 2010 yılındaki istihdam payı yüzde 23,3 iken bugün 17,3’tür.
Özetle, baktığımızda, Türk tarımı ciddi bir sorun yaşamakta. Türk tarımını bir
sektör olarak düşünürken burada tabii, dar gelirli çiftçilerimizin, köylerde
yaşayan vatandaşlarımızın artık, yiyecek ekmeğe muhtaç hâle geldiklerini de göz
ardı edemeyiz. Dolayısıyla söz alındığında, AK PARTİ hükûmetlerini destekleyen
saygıdeğer milletvekillerimizin çaresiz ve doğal olarak her şeyde olduğu gibi,
“Tarımda da iyi işler yaptık.” demeleri, sadece Meclisi değil, sadece milleti değil,
kendilerini de kandırmak demektir. Tabii, Meclis çare müessesesidir, bu noktada
da Meclisin -parti ayrımı yapmaksızın söylüyorum- bütün saygıdeğer
milletvekillerinin Türk çiftçisinin, Türk tarımının içinde bulunduğu hâle
yönelik tedbirler konusunda bir gayret ve çaba içinde olması ve Hükûmeti de bu
konuda uyarması lazım.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Altay. 
ENGİN
ALTAY (İstanbul) - Önümüzde bütçe var, bu bütçe geldiğinde de bunları
konuşacağız. Ama şimdiden bu vesileyle söylemek lazım ki çiftçinin içinde
bulunduğu hâle çiftçiyi bu Hükûmet, AK PARTİ Hükûmetleri düşürmüştür; çözme
konusunda, çiftçinin refahını, huzurunu, mutluluğunu artırma noktasında biz
Cumhuriyet Halk Partisi Grubu olarak her türlü katkıyı sunmaya, vermeye
hazırız. AK PARTİ Grubundan ve diğer gruplardan da aynı çaba ve katkıyı doğal
olarak görmek isteriz. 
Sayın
Başkan, ikinci husus şudur: Ulusal güvenliğimiz ve sınır güvenliğimizden
kaynaklı terörle mücadele gerekçesiyle bir operasyon ve harekât yapıyoruz.
Burada, Dışişleri Bakanının sunumu ve parti gruplarının değerlendirmelerinde,
şu tespiti herkes yaptı: Efendim, dünya bu operasyona tepkili. Dünya tepki
gösterecek diye karar almayız, ayrı. 
(Mikrofon
otomatik cihaz tarafından kapatıldı) 
BAŞKAN
– Buyurun.
ENGİN
ALTAY (İstanbul) – Geçmişte de kimi operasyonlara yönelik tepkiler olmuştur,
Türkiye kendi ulusal güvenliğine uygun hareket etmiştir. Ama bir şeyin altını
çizmemiz lazım: 189 ülke var, hepsinde büyükelçimiz var neredeyse. Gene bir
sayın milletvekili dünyanın desteğinin sağlanması konusunda hepimizin çaba
göstermesi gerektiğini söyledi ama en çok çabayı takdir edersiniz ki
büyükelçilerin göstermesi gerekir. Ama son dönemde AK PARTİ Hükûmetinin,
yönetiminin atadığı büyükelçilere baktığımızda hiçbirinin, “hiçbirinin” dersek
yanlış olur ama büyük çoğunluğunun eş dost, akraba, ahbap çavuş ilişkisiyle
ehliyete, liyakate bakılmaksınız atandığını biliyoruz. Hâl böyle olunca da bu
büyükelçilerin oralarda yapması gereken asli işleri yapma kabiliyet ve
kapasitelerinin olmadığı da bir gerçek. Bugün bütün dünya ağız birliği
etmişçesine Türkiye’ye yönelik olumsuz bir…
(Mikrofon
otomatik cihaz tarafından kapatıldı) 
BAŞKAN
– Bağlayalım Sayın Altay. 
ENGİN
ALTAY (İstanbul) – Bağlıyorum efendim. 
Bugün
bütün dünya ağız birliği, dil birliği etmişçesine Türkiye’ye yönelik olarak
aynı şeyi söylüyorsa, siz de yani Hükûmet de yürütme de şu büyükelçileri
atarken biraz daha ehliyete, liyakate, Türk dış politikasının geleneksel
değerlerine, üslubuna, anlayışına vâkıf ve sahip büyükelçilerin atanması
konusunda dikkatli olmak zorundadır. AK PARTİ’ye mensup, AK PARTİ’ye yandaş, AK
PARTİ’de geçmişte görev almış herkesin büyükelçi olması gerekmez. Türkiye,
üzülerek söylemek lazımsa artık bir parti devletine dönüşmüştür, bu büyükelçi
atamaları da bunun en somut göstergesidir. 
Yüce
Genel Kurulun takdir, bilgi ve ilgisine arz ettim efendim. 
Teşekkür
ederim.
BAŞKAN
– Teşekkürler. 
Sayın
Zengin, buyurun
28.- Tokat Milletvekili Özlem Zengin’in, görüşülen hak ve özgürlüklerin
daha etkin kullanımıyla alakalı kanun teklifine katkı verenlere teşekkür
ettiğine ilişkin açıklaması
ÖZLEM
ZENGİN (Tokat) - Sayın Başkan, çok değerli milletvekilleri; çok kısacık şunu
ifade etmek istiyorum: İki haftadır Meclisimizin gündeminde adli yargıya dair
önemli bir kanun teklifini görüşüyoruz, hak ve özgürlüklerin daha etkin
kullanımıyla alakalı olarak. Aynı zamanda itirazlarıyla da bu kanunun
şekillenmesine Genel Kurulumuzda vekillerimiz destek veriyorlar; bugün
inşallah, tamamlayacağımızı ümit ediyorum. Bu manada, emeği geçen arkadaşlarıma
şimdiden teşekkür ediyorum. İnşallah, hayırlı bir akşamla tamamlayacağız. 
Sağ
olunuz. 
BAŞKAN
– Teşekkürler Sayın Zengin. 
Değerli
milletvekilleri, alınan karar gereğince gündemin “Kanun Teklifleri ile
Komisyonlardan Genel Diğer İşler” kısmına geçiyoruz. 
1’inci
sırada yer alan, Afyonkarahisar Milletvekili Ali Özkaya ve Adalet ve Kalkınma
Partisi Grup Başkanvekilleri İstanbul Milletvekili Mehmet Muş, Çanakkale
Milletvekili Bülent Turan, Tokat Milletvekili Özlem Zengin, Çankırı
Milletvekili Muhammet Emin Akbaşoğlu ve Denizli Milletvekili Cahit Özkan ile 62
Milletvekilinin Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi ve Adalet Komisyonu Raporu’nun görüşmelerine
kaldığımız yerden devam edeceğiz.
VI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (x)
BAŞKAN
– Komisyon? Yerinde. 
Dünkü
birleşimde, İç Tüzük’ün 91’inci maddesine göre temel kanun olarak görüşülen 105
sıra sayılı Kanun Teklifi’nin birinci bölümünde yer alan 18’inci maddenin
önerge işleminde kalınmıştı.
18’inci
madde üzerinde 3 adet önerge vardır. Önergeleri aykırılık sırasına göre işleme
alıyorum. 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 18’nci maddesinin madde metninden
çıkarılmasını arz ve teklif ederiz.
 Mahmut
Toğrul Garo Paylan Kemal
Bülbül
 Gaziantep Diyarbakır Antalya
 Züleyha
Gülüm Mahmut Celadet Gaydalı  Kemal
Peköz
 İstanbul Bitlis
 Adana
BAŞKAN
- Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde Diyarbakır Milletvekili Garo Paylan konuşacaktır.
Buyurun
Sayın Paylan. (HDP sıralarından alkışlar) 
Süreniz
beş dakikadır.
GARO
PAYLAN (Diyarbakır) – Sayın Başkan, değerli milletvekilleri; hepinizi saygıyla
selamlıyorum.
Değerli
arkadaşlar, Suriye'nin kuzeyine bir saldırıda bulunuyoruz. Orada insanlar
yaşıyor. Hani, şu “şerit” diye planladığınız yer var ya, Sayın Cumhurbaşkanının
haritada gösterdiği yer; orada 1 milyondan fazla insan yaşıyor. Kim bu insanlar
arkadaşlar? Bizlerin akrabaları. Orada Türkmenler, Kürtler, Araplar, Ermeniler,
Süryaniler, Ezidiler var yani bizlerin akrabaları var. Biz şu anda akraba
akraba birbirimizi öldürüyoruz, kardeş kardeşi öldürüyor, amca yeğenini
öldürüyor; böyle bir şeye de bu Meclis sessiz kalıyor. 
Değerli
arkadaşlar, bu sınırı kimler çizdi? Oraya 1921’de bir sınır çizildi. O sınırı
görmemiş pek çok arkadaşımız vardır, gidin, görün. Ya, sınır, köylerin içinden
geçiyor; bir evde konuşulan sınırın öbür tarafından duyuluyor, bir şehirde
bağırdığınız zaman diğer şehirden el sallıyorlar. Bunlar birbirinin akrabaları
ve şu anda, bu memleket bütün kaynaklarıyla; tankıyla, topuyla, silahıyla
akrabalarımızı öldürüyor arkadaşlar. Bunu kabul etmememiz lazım. 
ERKAN
AKÇAY (Manisa) – Teröristleri öldürüyoruz o silahlarla. Yalan söylüyorsun! 
METİN
YAVUZ (Aydın) – Terörist öldürüyoruz orada, akraba öldürmüyoruz. 
GARO
PAYLAN (Devamla) – Bakın, orada şehirler var, köyler var, yaşam var; insanlar
tarlalarını ekiyorlar, hayvanlarına bakıyorlar ve biz ne diyoruz biliyor
musunuz? 
METİN
YAVUZ (Aydın) – Ne diyorsunuz?
GARO
PAYLAN (Devamla) – “Orada, mevcut şehirlere 1 milyon insan yerleştireceğiz.”
diyoruz. 
METİN
YAVUZ (Aydın) – Terörist öldürüyoruz orada. 
OLCAY
KILAVUZ (Mersin) – Bizim öyle akrabalarımız yok, teröristler öldürülüyor orada.

GARO
PAYLAN (Devamla) – 1 milyon insanı nereye yerleştireceksiniz? 
BÜLENT
TURAN (Çanakkale) – Bağır, bağır, duymuyoruz, daha çok bağır! 
GARO
PAYLAN (Devamla) – Oradan şu anda göç etmekte olan insanların evlerine
yerleştireceksiniz. Bu bir tehcirdir arkadaşlar. Bu, aynı zamanda Birleşmiş
Milletlerin tanımına göre, Lemkin’in tanımına göre bir soykırım girişimidir.
Bunu kabul etmememiz gerekir. (AK PARTİ, MHP ve İYİ PARTİ sıralarından
gürültüler)
FAHRETTİN
YOKUŞ (Konya) – Hadi oradan! Türk Parlamentosundasın, Türk!
GARO
PAYLAN (Devamla) - Değerli arkadaşlar, demografiyle oynamak suçtur. Bakın,
demografiyle oynamak suçtur. 250 bin insan yerinden yurdundan edilmiştir. Bu
anlamda, değerli arkadaşlar, 250 bin insan yerinden edildi. Eğer bu operasyon
başarılı olursa 1 milyon insan yerinden edilecek ve oraya kim yerleşecek? 
OLCAY
KILAVUZ (Mersin) – Allah’tan korkun ya, Allah’tan korkun!
METİN
YAVUZ (Aydın) – Başarılı olacak.
GARO
PAYLAN (Devamla) - Cihatçı Selefi unsurlar yerleşecek. Kimin planıydı bu? Baba
Esad’ın planıydı. Baba Esad bir Arap kemeri yaratmak istiyordu. İşte, maalesef,
baba Esad’ın planını şu anda Türkiye gerçekleştiriyor arkadaşlar ve toplumsal
travmalar yaratmak pahasına bunu gerçekleştiriyor. 
Bu
operasyondan kimler kazanıyor size söyleyeyim.
BÜLENT
TURAN (Çanakkale) – Sen kaybediyorsun, kesin.
HALİL
ÖZTÜRK (Kırıkkale) – Türkler kazanıyor, Türkler!
GARO
PAYLAN (Devamla) - Rusya kazanıyor arkadaşlar. Şahane; senaryoyu yazdı… 
BÜLENT
TURAN (Çanakkale) – Terör kaybediyor, terör kaybediyor!
GARO
PAYLAN (Devamla) - …size yol verdi ve maalesef, şu anda kardeş kardeşi
Rusya’nın planı çerçevesinde öldürüyor. Bakın, Ruslar –ortaokulda hepimiz öğrendik-
sıcak denizlere inmek istiyordu, sayenizde sıcak denizlere yerleştiler ve bütün
güney sınırımız Rusya hâkimiyeti altına geçmiş durumda. 
BÜLENT
TURAN (Çanakkale) – Nerenin vekilisin sen!
GARO
PAYLAN (Devamla) - Başka kim kazanıyor? İran kazanıyor arkadaşlar, keyfi
yerinde çünkü o hedeflenen Şii kuşağı yaratılmak üzere. Bu anlamda, ciddi
olarak keyfi yerinde. 
Başka
kim kazanıyor? IŞİD kazanıyor, net olarak IŞİD kazanıyor. IŞİD hücreleri şu
anda canlanmış durumda. 
ABD
değil ama Trump’ın hedefi kazanıyor. Trump ne istiyordu? Çıkmak istiyordu;
bunun için size yol verdi ve şu anda kardeş kardeşi öldürürken Trump da
istediğini alıyor, askerlerini oradan çekiyor. 
Başka
kim kazanıyor arkadaşlar? Türkiye’deki ırkçılık kazanıyor. İttihatçı, tekçi
düşünce kazanıyor; çoğulculuk kaybediyor arkadaşlar. Hedeflenen şey de
çoğulculuktur. Suriye’nin kuzeyinde çoğulcu bir iddia kazanıyordu, bir arada
yaşama iradesi kazanıyordu, insanlar birbirinin diline, kimliğine, etnik
kökenine saygı duyuyordu ama şu anda eğer ki hedeflediğiniz şey başarılı olursa
tekçilik kazanmış olacak. Cerablus, Azez, Afrin hattına gidin, yalnızca Selefi
cihatçıları görürsünüz. Bir tane başı açık kadın göremezsiniz orada,
yaşatmazlar; tekçilik vardır. Evet içlerinde Kürtler vardır, Türkmenler vardır,
Araplar vardır ama hepsi Selefi cihatçıdır, bunun dışında da kimseye yaşam
hakkı vermezler. 
ABDULLAH
GÜLER (İstanbul) – PKK nerede, PKK?
GARO
PAYLAN (Devamla) – Değerli arkadaşlar, operasyona bütün dünya karşı, bütün
dünya bunu bir “işgal” olarak değerlendiriyor. 
HALİL
ÖZTÜRK (Kırıkkale) – Hep algı operasyonu.
GARO
PAYLAN (Devamla) – AB karşı, ABD karşı, bütün Avrupa ülkeleri karşı. Hadi
bunlara “Hristiyan” diyeceksiniz, “Hristiyan birliği” diyeceksiniz; peki, Arap
birliği karşı arkadaşlar…
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – PKK da karşı, PYD de karşı. 
HALİL
ÖZTÜRK (Kırıkkale) – Türk’ün Türk’ten başka dostu yok. 
BAŞKAN
– Tamamlayın Sayın Paylan. 
GARO
PAYLAN (Devamla) – Peki, Kuzey Kıbrıs Türk Cumhuriyeti Cumhurbaşkanı karşı…
HASAN
KALYONCU (İzmir) – Başbakanına bak, Başbakanına.
GARO
PAYLAN (Devamla) – O da bir Türk. Kendisini kutluyorum. Bir Türk bugün barışçı
olmalıdır Kürt kardeşine karşı, Ermeni kardeşine karşı. Kendisi aynen şunu
demiştir: “‘Barış Pınarı’ desek de akan kandır.” demiştir, kan. Herkes Kuzey
Kıbrıs Türk Cumhuriyeti Cumhurbaşkanından ders almalı. 
HASAN
KALYONCU (İzmir) – Başbakanına bak.
GARO
PAYLAN (Devamla) – Başka kim karşı? Filistin karşı. Niye? Çünkü İsrail de aynı
argümanlarla Filistin topraklarını işgal etmektedir. Bunu Filistin çok iyi
bildiği için karşıdır çünkü Netanyahu’nun argümanları şu anda Türkiye'deki,
maalesef, bu savaşçı anlayışın argümanlarının aynısıdır ve aynı argümanlarla
işgal girişiminde bulunmaktadır. 
Değerli
arkadaşlar, El Kaide destekliyormuş bu operasyonu, dikkatinizi çekerim.
METİN
YAVUZ (Aydın) – Allah, Allah!
GARO
PAYLAN (Devamla) – Kazananlar ve kaybedenler olarak bakalım lütfen ve lütfen,
Erdoğan “fetih” derken “savaş” derken Numan Kurtulmuş, “barış” diyenleri
hapsetmekten vazgeçin. 
Saygılar
sunuyorum. (HDP sıralarından alkışlar) 
BAŞKAN
– Teşekkürler Sayın Paylan. 
BÜLENT
TURAN (Çanakkale) – Hiç yakışmadı bu konuşma, hiç.
ERKAN
AKÇAY (Manisa) – Sayın Başkan…
BAŞKAN
– Sayın Akçay…
IV.- AÇIKLAMALAR (Devam)
29.- Manisa Milletvekili Erkan Akçay’ın, Diyarbakır Milletvekili Garo
Paylan’ın 105 sıra sayılı Kanun Teklifi’nin 18’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Sayın Başkan, bu konuşmacı öteden beri, artık iyice ortaya
çıktığı üzere yine provokatif ve birtakım yalan sözlerle Türkiye'nin
girişimlerini, Türk Silahlı Kuvvetlerinin oradaki Barış Pınarı Harekâtı’nı
yalanla, iftirayla kötüleme yolunu seçti.
BÜLENT
TURAN (Çanakkale) – “İsrail gibi” dedi ya.
ERKAN
AKÇAY (Manisa) – Ben öyle kanaat sahibiyim ki bu kişi, özel yetiştirilmiş bir
ajan, provokatördür. (MHP ve AK PARTİ sıralarından “Bravo” sesleri, alkışlar)
GARO
PAYLAN (Diyarbakır) – Sayın Başkan, temiz bir dille konuşmaya davet edin.
BAŞKAN
– Size söz vereceğim, size söz vereceğim.
ERKAN
AKÇAY (Manisa) – Türkiye, bu operasyonuyla…
GARO
PAYLAN (Diyarbakır) – Hayır, temiz bir dille konuşmaya davet edin! Bu nedir ya!
BAŞKAN
– Size söz vereceğim Sayın Paylan.
ERKAN
AKÇAY (Manisa) – …bütün dünyaya insanlık ve medeniyet dersi vermektedir.
(MHP
ve HDP sıraları arasında karşılıklı laf atmalar)
BÜLENT
TURAN (Çanakkale) – Bravo Erkan Bey!
MEHMET
RUŞTU TİRYAKİ (Batman) – “Ajan” diyemez arkadaş.
OLCAY
KILAVUZ (Mersin) – Der, der.
ERKAN
AKÇAY (Manisa) – Soykırım girişimini, işgal girişimini yapan PKK ve YPG’dir.
Bunu görmezden gelerek PKK/YPG ağzıyla burada konuşamaz.
(Mikrofon
otomatik cihaz tarafından kapatıldı)
BAŞKAN
– Buyurun, devam edin.
ERKAN
AKÇAY (Manisa) – Türkiye, dünyaya örnek bir mücadele veriyor terörle
mücadelede.
BÜLENT
TURAN (Çanakkale) – İsrail’e benzetti ya!
ERKAN
AKÇAY (Manisa) – Efendim, biz, Batı’dan, Amerika’dan, ondan bundan icazet
alacak değiliz. İstikbalimiz, istiklalimiz için, vatanımız için; ülkemizin
varlığı, birliği, bütünlüğü için; Suriye'nin güvenliği için ve Suriye'nin
kuzeyinde yaşayan insanların huzur ve güvenliği için, bölgenin barışı için bu
mücadeleyi veriyor Türkiye.
Bu
sözleri telin ediyorum ve tekrarlamamasını tavsiye ediyorum çünkü toplumumuzda
yaratacağı infial, maalesef hiç de olumlu olmayacaktır; resmen tahrikkâr
konuşmalardır, özellikle ve kasıtla bu konuşmaları yapıyor. (MHP ve AK PARTİ
sıralarından alkışlar) 
BAŞKAN
– Teşekkürler Sayın Akçay.
ÖZLEM
ZENGİN (Tokat) – Sayın Başkan…
GARO
PAYLAN (Diyarbakır) – Sayın Başkan…
BAŞKAN
– Sayın Paylan, yerinizden söz vereyim.
Buyurun.
GARO
PAYLAN (Diyarbakır) – Sayın Başkan, bir milletvekiline “ajan, provokatör”
dendi.
BÜLENT
TURAN (Çanakkale) – Önce AK PARTİ Grubunda konuşma sırası Sayın Başkan.
GARO
PAYLAN (Diyarbakır) – Bununla ilgili işlem yapmanızı talep ediyorum.
METİN
YAVUZ (Aydın) - Ne işlemi yapacak ki? “Soykırım” diyen sensin. Ajan olma
ihtimalini söyledi. 
OLCAY
KILAVUZ (Mersin) - Seninle ilgili de yapması lazım.
BAŞKAN
– Bu kadar mı söylemek istediğiniz?
GARO
PAYLAN (Diyarbakır) – Hayır, hayır; sonra söz talep ediyorum, sataşmadan söz
talep ediyorum.
BAŞKAN
– Söz isterseniz size söz vereceğim yerinizden.
BÜLENT
TURAN (Çanakkale) – İşlemi ona yapmak lazım, Paylan’a yapmak lazım işlemi.
GARO
PAYLAN (Diyarbakır) – Sayın Başkan, sataşmadan söz istiyorum ama öncelikle bu
söze dair işlem yapmanızı talep ediyorum.
BAŞKAN
– Değerlendireceğim.
(MHP
ve HDP sıraları arasında karşılıklı laf atmalar)
OLCAY
KILAVUZ (Mersin) – Asıl sana işlem yapılması gerekiyor, sana!
DURSUN
MÜSAVAT DERVİŞOĞLU (İzmir) – Sayın Başkan…
BAŞKAN
- Sayın Dervişoğlu, gördüm, size söz vereceğim.
ÖZLEM
ZENGİN (Tokat) – Sayın Başkan…
BAŞKAN
- Sayın Dervişoğlu’nun söz talebi var.
Buyurun.
30.- İzmir Milletvekili Dursun Müsavat Dervişoğlu’nun, Diyarbakır
Milletvekili Garo Paylan’ın 105 sıra sayılı Kanun Teklifi’nin 18’inci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
DURSUN
MÜSAVAT DERVİŞOĞLU (İzmir) – Çok teşekkür ederim Sayın Başkanım.
Şimdi,
hatip kürsüde konuştu, çok fazla da üzerinde konuşulması icap eden kelam sarf
etti, çok sayıda argümandan yararlandı. Neticesi itibarıyla, Türk Silahlı
Kuvvetleri, Türkiye Büyük Millet Meclisinin kendisine verdiği yetkiyle kendi
güvenliği ve milletinin varlığı için sınırın ötesinde bir operasyon yapıyor.
Yapılan bu işlemin soykırım ve tehcirle ilişkilendirilmesi, doğrusunu
isterseniz tarafımdan fevkalade yadırganmış bir durumdur ve düzeltilmesini
istiyorum, ne demek istediğini de bir yönüyle anlayabilmiş değilim.
Ayrıca,
bu kabîl konularda kelam sarf ederken tahrikkâr ifadelerden uzak durmak lazım.
Yani “Orada akrabalar birbirini öldürüyor.” derse işte, akrabaların hepsi
burada.
(Mikrofon
otomatik cihaz tarafından kapatıldı)
BAŞKAN
– Buyurun.
DURSUN
MÜSAVAT DERVİŞOĞLU (İzmir) – Toplumun bütün kesimlerinden, bütün yaş
gruplarından, bütün gelir gruplarından insanlar burada; Türkiye Büyük Millet
Meclisi, bir yönüyle bakıldığında da bu ortalamayı veriyor. Kanaatim ve inancım
odur ki burada, Türkiye Büyük Millet Meclisinde bulunanların bir tek akrabası
gitmemiştir. Eğer akrabasını kaybeden varsa onlar da bizim güvenlik güçlerimiz
içindeki yiğit evlatlarımızdır; onları şükranla, minnetle ve rahmetle bir kez
daha anıyorum.
Bu
tahrikkâr ifadelerin de Türkiye Büyük Millet Meclisinin kürsüsünden böylesine
fütursuzca kullanılmasını da kınıyor ve üzüntülerimi bildiriyorum efendim. (İYİ
PARTİ ve AK PARTİ sıralarından alkışlar) 
BAŞKAN
– Sayın Zengin…
31.- Tokat Milletvekili Özlem Zengin’in, Diyarbakır Milletvekili Garo
Paylan’ın 105 sıra sayılı Kanun Teklifi’nin 18’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkan, çok değerli milletvekilleri; biraz evvel çok
kısa nezaketen bir girizgâh yapmıştım fakat herhâlde havaya konuştuğumuzu
görüyorum. 
Şimdi,
adli yargı paketimiz var, bunu görüşüyoruz; çıkan hatibin hiç olmazsa adli
yargıya dair iki cümle bir kelam etmesini bekliyorsunuz. Peki, ne
işitiyorsunuz, ne işitiyorsunuz? Her biri ayrı bir şey; düzeltilmesi gereken,
itiraz edilmesi gereken cümleler. Bir defa, Türkiye Cumhuriyeti askerinin
yapmış olduğu bu çok önemli harekâtı İsrail’in Filistin’i işgaline benzetiyor,
benzer argümanlar kullandığını söylüyor. 
BÜLENT
TURAN (İstanbul) – Yazıklar olsun!
ÖZLEM
ZENGİN (Tokat) – Bunu akıl mantık alır mı? Yazıklar olsun hakikaten! El insaf!
El vicdan! El akıl! Hepsini arka arkaya sıralamak lazım. 
Devamına
gelelim, diyor ki: “Batı’ya Hristiyan diye itiraz edersiniz.” Bunun altındaki
gizli mesajı telaffuz etmeyeceğim, kendisi anlamıştır. Ne demek “Hristiyan diye
itiraz edersiniz.” nereden çıkıyor bu? 
(Mikrofon
otomatik cihaz tarafından kapatıldı)
BAŞKAN
– Tamamlayalım. 
ÖZLEM
ZENGİN (Tokat) - Daha beterini söylüyor, diyor ki: “Bölgede bir tane başı açık
kadın yok.” Hakikaten vicdansızlık bu. Niye? Bölmek lazım tabii; Hristiyan,
Müslüman; başı açık, örtülü; böl! Daha dün söyledim: Selefi ya, ne demek
Selefilik? Selefiliğin ne olduğunu izah etsin, ne anlama geldiğini bilsin
asacağım kendimi burada ya; mümkün değil yani böyle bir şey. 
ZÜLFÜ
DEMİRBAĞ (Elâzığ) – Garo ne anlar Selefilikten, “selfie” çekmekten anlar. 
ÖZLEM
ZENGİN (Tokat) - Devamına geleceğim. Tehcir olduğunu söylüyor, bakın “tehcir,”
bu ülkenin en en en önemli yaralarından bir tanesini burada alet ediyor. Ne
alakası var tehcirle? O toprakları o hâle getiren Suriye’nin o bölgesini
böylesine terörize eden biz miyiz arkadaşlar daha bugün konuştuk? 
ZÜLFÜ
DEMİRBAĞ (Elâzığ) – PKK/YPG.
ÖZLEM
ZENGİN (Tokat) - Aynen, PKK/YPG, emperyalist güçler, orayı tamamen kontrolsüz
bir hâle getirdiler yani Türkiye başına gelen bu felaketle nasıl mücadele
edecek? Daha fenasını söylüyorsunuz: “Soykırım.”
BÜLENT
TURAN (Çanakkale) – Yazıklar olsun!
ÖZLEM
ZENGİN (Tokat) - Ya, bu ülke insanına söylenebilecek en ağır laflardır. İsrail’e
benzet, Hristiyanlık aleyhine çalıştığımızı söyle, başı açık kadınlara
saldırdığımızı söyle, “soykırım” “tehcir” de; bunun adı tam bir “bölücülük”tür.
BÜLENT
TURAN (Çanakkale) – Tam bölücülük Sayın Başkan, ceza gerekir buna. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Zengin. 
ÖZLEM
ZENGİN (Tokat) – Bu akşam hep beraber arkada grup başkan vekili arkadaşlarımız
dedi ki: “Arkadaşlar, konuşmacılarımızı azaltalım, sakin olalım, birbirimizi en
azından üzmeden incitmeden…” Fikirlerimizi biliyoruz yani aynı konuya dair
günlerdir tartışıyoruz. Benim ricam, Allah rızası için, ya, insanı alnının
ortasından vuran şu konuşmaları yapmayın, insan çok acayip yaralanıyor
gerçekten. 
AYTUN
ÇIRAY (İzmir) – Hanımefendi “asılmak” “vurmak” bunlar ne ya?
ÖZLEM
ZENGİN (Tokat) - Bu millete haksızlık etmeyiniz, söyleyeceğim son şey budur. 
Teşekkür
ederim. (AK PARTİ sıralarından alkışlar) 
BAŞKAN
– Teşekkürler. 
Sayın
Oluç…
32.- İstanbul Milletvekili Hakkı Saruhan Oluç’un, savaşta askerlerin de
masum insanların da öldüğüne, İzmir Milletvekili Dursun Müsavat Dervişoğlu ile
Manisa Milletvekili Erkan Akçay’ın yaptığı açıklamasındaki bazı ifadelerine
ilişkin açıklaması 
HAKKI
SARUHAN OLUÇ (İstanbul) – Teşekkür ederim. 
Sayın
Başkan, sayın vekiller; şimdi, tabii bu tartışmalara devam edeceğiz. Fakat
gerçekten çok yakınımızdaki insanların canı yanıyor. Bakın, biraz evvel İYİ
PARTİ’nin Sayın Grup Başkan Vekili dedi “Buradan belki kimsenin yakını
ölmemiştir.” diye. Bizim grup danışmanımızın -yukarıda çalışıyor şimdi- amca
oğlu ve yeğeni Nusaybin’de iş yerlerinde çalışırken bomba düşüyor ve ailesinden
bu 2 kişiyi kaybediyor. Şimdi efendim, bakın… (AK PARTİ sıralarından
gürültüler)
HALİL
ETYEMEZ (Konya) – Terör bu işte!
ERGÜN
TAŞCI (Ordu) – Kim atmış, söyle kim? Bu masum insanlara kim atmış, amcasının
oğluna bombayı kim atmış? 
HAKKI
SARUHAN OLUÇ (İstanbul) – Kimin attığını siz nereden biliyorsunuz? Biz de
bilmiyoruz. Bir şey anlatmaya çalışıyoruz, anlatmaya çalıştığımız şu: Bir kere
savaş ortamına girildiği zaman “Bomba nereden geldi?” “Füze nereden uçtu?”
bunların tartışmanın yeri bu Meclis değil. (AK PARTİ sıralarından gürültüler) 
HALİL
ETYEMEZ (Konya) – Kim atmış, kim?
HAKKI
SARUHAN OLUÇ (İstanbul) – Siz Genelkurmay da mı oturuyorsunuz? Burası Meclis.
Biz siyasi bir şeyi tartıştığımız için diyoruz ki: Savaş kötüdür, savaş
başladığı zaman savaş sırasında masum insanlar da ölür, askerler de ölür. (AK
PARTİ sıralarından gürültüler)
(Mikrofon
otomatik cihaz tarafından kapatıldı)
HAKKI
SARUHAN OLUÇ (İstanbul) – Dolayısıyla, biz savaşa karşı olduğumuzu anlatıyoruz.

ERGÜN
TAŞCI (Ordu) – Sen duymadın galiba ne konuştuğumuzu. 
BAŞKAN
– Buyurun. (AK PARTİ sıralarından gürültüler)
AYŞE
ACAR BAŞARAN (Batman) – Arkadaşlar, Grup Başkan Vekilimiz konuşurken
konuşmayın, biz aynı şeyi yapmıyor muyuz?
BAŞKAN
– Lütfen, değerli milletvekilleri… Sayın milletvekilleri, lütfen… 
HÜSEYİN
KAÇMAZ (Şırnak) – Susun! Yeter, haddinizi bilin! (AK PARTİ sıralarından
gürültüler) 
BAŞKAN
– Sayın milletvekilleri, lütfen sakin olalım. 
Buyurun
Sayın Oluç, sözlerinizi tamamlayın. 
FATMA
KURTULAN (Mersin) – Grup Başkan Vekili konuşurken dinleyin arkadaşlar, bunu
defalarca Grup Başkan Vekilinize söyledik. 
BAŞKAN
– Tamamlayın sözlerinizi Sayın Oluç.
BÜLENT
TURAN (Çanakkale) – Arkadaşlar, bir dakika konuşsun, ben cevap veririm hepsine.

HAKKI
SARUHAN OLUÇ (İstanbul) – Teşekkür ederim.
Yani
anlatmaya çalıştığımız bu, bir savaş ortamının herkesi yaralayabileceğini en
yakınımızdakilere bile acı verebileceğini söylemek istiyordum, derdimi
dinlemedikleri için anlamadılar. Bunu bir belirtmiş olayım.
İkincisi:
MHP Grup Başkan Vekili Sayın Akçay’ın eleştirilerini anladık fakat yani bir
vekilimize “ajan, provokatör” tanımlaması yapması gerçekten kabul
edebileceğimiz bir şey değil kesinlikle. Farklı fikirlerde olabiliriz. 
(Mikrofon
otomatik cihaz tarafından kapatıldı)
ZÜLFÜ
DEMİRBAĞ (Elâzığ) – İltifat etmiş ya. 
BAŞKAN
– Tamamlayalım lütfen Sayın Oluç.
Buyurun.
HAKKI
SARUHAN OLUÇ (İstanbul) – Sert eleştirebiliriz ama “ajan, provokatör”
tanımlaması kesinlikle kabul edilebilir bir şey değildir. 
ZÜLFÜ
DEMİRBAĞ (Elâzığ) – İltifat etmeye çalışmış. 
HAKKI
SARUHAN OLUÇ (İstanbul) – Biz bu konuda Grup Başkan Vekilinin gereken
düzeltmeyi yapması gerektiğini düşünüyoruz.
Teşekkür
ederim.
BAŞKAN
– Teşekkürler Sayın Oluç.
Sayın
Altay…
33.- İstanbul Milletvekili Engin Altay’ın, terörün bir insanlık suçu
olduğuna, Meclis konuşma yeriyse herkesin düşüncesini özgürce söyleyebilmesi
gerektiğine, Barış Pınarı Harekâtı’nın iç politikanın, siyasi oy
konsolidasyonunun malzemesi olmaması gerektiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan.
Herhâlde
bu Mecliste bulunan bütün saygıdeğer milletvekillerimiz terörün bir insanlık
suçu olduğu noktasında hemfikirdir. Bana ait bir söz vardır: “Hiçbir hak talebi
terörizme meşruiyet, teröriste masumiyet sağlamaz, kazandırmaz.” Bir söz daha
var: “Silahların gölgesinde barış çığlığı da duyulmaz.” Dolayısıyla buradan
hareketle terör bir insanlık suçudur, evet, ancak düşünceyi yargılamak ve
cezalandırmak da ona yakın bir şeydir. Ben Sayın Paylan’ın konuştuklarının
büyük bir kısmına katılmam, bazı ifadelerini reddederim; söylediği çok doğru
şeyler de var. Ama burası Meclisse, konuşma yeriyse herkes düşüncesini özgürce
söyleyecek. 
(Mikrofon
otomatik cihaz tarafından kapatıldı)
BAŞKAN
– Buyurun.
ENGİN
ALTAY (İstanbul) – Bu operasyona şüphesiz hepimiz farklı pencerelerden, farklı
zaviyelerden bakabiliriz; bu, her siyasi partinin de hakkıdır, partilerin
görüşlerinin farklı olması işin doğasıdır. Elbette millî politika da tek olur.
Biz bu işe böyle bakanlardanız. Yalnız ben başından beri bir şey söyledim: Bu
operasyon, bu Mecliste ve diğer siyasi alanlarda iç politikanın, siyasi oy
konsolidasyonunun malzemesi olmamalıdır. Bütün sayın milletvekillerimizi ve
siyasi partileri bu konuya riayet etmeye, haddim olmayarak, âcizane davet
ediyorum.
Teşekkür
ederim.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (Devam)
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 18'inci maddesinin aşağıdaki şekilde
değiştirilmesini arz ve talep ederiz.
“MADDE
18 - 5271 sayılı Kanunun 102 nci maddesinin birinci fıkrasındaki 'bir yıldır.'
ibaresi 'altı aydır.' ve ikinci fıkrasındaki 'iki yıldır.' ibaresi 'bir yıl
altı aydır' olarak değiştirilmiş ve ikinci fıkrasındaki 'toplam' ibaresinden
sonra gelen cümle yürürlükten kaldırılarak 'altı ayı geçemez.' ibaresi
eklenmiştir. "
 Turan
Aydoğan Alpay Antmen Zeynel
Emre
 İstanbul Mersin İstanbul
 Süleyman
Bülbül Ali Mahir Başarır Aydın
Özer
 Aydın Mersin Antalya
 Ünal
Demirtaş  Rafet
Zeybek
 Zonguldak  Antalya
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge üzerinde Mersin Milletvekili Ali Mahir Başarır söz istemiştir. 
Buyurun
Sayın Başarır. (CHP sıralarından alkışlar) 
ALİ
MAHİR BAŞARIR (Mersin) – Genel Kurulu saygıyla selamlıyorum. 
Aylarca
beklediğimiz, vatandaşlarımızın beklediği, tutuklu ve hükümlülerin beklediği
yargı reformu nihayet Meclise geldi. Evet, biz de bir reform bekliyorduk ama bu
maddelerin birçoğuna baktığımız zaman, reformdan başka her şeye benziyor.
Üzüldüğüm nokta, aylarca insanların, vatandaşların, masum tutuklu, hükümlülerin
duygularıyla boş yere oynanması. 2005’te Ceza Kanunu’nun tamamını
değiştirdiniz; 2009’da bir reform getirdiniz, yargıyı FETÖ’ye teslim ettiniz;
yine bir reform yapıyorsunuz. Bence siz hiç reform yapmayın, her yaptığınız
reformdan sonra ülke bir şekilde felakete gidiyor. Burada hak olarak
verdiğiniz, bir hak olarak tanımladığınız maddeleri, 805 yıl önce, 1215’te
Magna Carta’da elin oğlu vatandaşlarına vermiş zaten. 
Şimdi
avukatlarla ilgili bazı hükümleri getirmişsiniz, yeşil pasaport getirmişsiniz.
Avukatlarımızın çoğu memleketlerinden Yargıtaya murafaaya gidecek yol parasını
bulamıyor, yurt dışına nasıl gidecek? Bakın, her ilçeye demiyorum, her
mahalleye hukuk fakültesi açtınız; veterineri, Fransız dili mezununu,
ilahiyatçıyı dekan olarak atadınız ve oralardan mezun olan binlerce avukatın
bugün durumu ortada. Bence reform yapmayın. 
Değerli
milletvekilleri, yargının ne hâlde olduğunu bilmiyorsunuz; bir olay anlatayım
-dün gerçekleşti, üzücü bir olay- yargının ne hâlde olduğunu bilin, reformu
öyle yapmaya kalkın.
Hâkim
Nilüfer Güvemli, İstanbul’da görev yapıyordu; başarılı, dürüst, onurlu bir
hâkimdi; kimseden talimat almıyordu; aynı zamanda şeker hastasıydı, ayaklarında
yaralar vardı, İstanbul’da tedavi görüyordu. Hâkimler ve Savcılar Kurulu
nedensiz, sebepsiz, zamansız bir şekilde Kahramanmaraş’a tayinini çıkardı.
ARZU
AYDIN (Bolu) - Orası memleket değil mi, Kahramanmaraş?
ALİ
MAHİR BAŞARIR (Devamla) – Memleket. Keşke siz de her memleketi bir görseniz.
ARZU
AYDIN (Bolu) – Görmediğimi ne biliyorsun? 
METİN
YAVUZ (Aydın) - Allah Allah! Bir sen görüyorsun sanki!
ALİ
MAHİR BAŞARIR (Devamla) – Ve dilekçe verdi, “İstanbul’da, Ankara’da tedavi
olmam gerekiyor.” dedi, raporlarını sundu; ne acıdır ki Kurul raporların sahte
olduğunu iddia etti. Bu raporlar Adli Tıbba gitti, Adli Tıpta raporların gerçek
olduğu ortaya çıktı. Üzüldü, kahroldu ve emekliye ayrıldı; dün de kendisini
kaybettik. Evet, işte, yargı bu hâlde. 
Neden
bu Hâkimler ve Savcılar Kurulu bu hâlde, biliyor musunuz? Siz atıyorsunuz
üyelerini. Anayasa Mahkemesi neden bu hâlde? Siz atıyorsunuz. Reform
yapacakmışsınız; eğer bir reformdan bahsedeceksek o kurulu özgürleştirin, özgür
bir kurul hâline gelsin. Bakın hâkimlere, partinizin arka bahçesi hâline
gelmiş. İlk kez “partili hâkim” kavramını sizden öğrendik, yazık değil mi? 
ALİ
ŞAHİN (Gaziantep) – İdari yargı…
ALİ
MAHİR BAŞARIR (Devamla) – Ona cevap veririm. 
AKP’nin
üyesi olmayan kişiler hâkim, savcı olmuyor. Tutturmuşsunuz “Mehmet Moğultay”
“Seyfi Oktay.” Evet, bakın, onlar döneminde de hâkim atamaları oldu ama onların
döneminde atanan bir hâkim alçakça bu Meclisi bombalamadı! (CHP sıralarından
“Bravo!” sesleri, alkışlar) Onlar döneminde atanan ülkücü düşüncedeki, millî görüşteki
hâkimler de var; hâlâ görev yapıyorlar. Biliyor musunuz o hâkim ve savcılar şu
anda ne başsavcı olabiliyor ne ağır ceza başkanı olabiliyor, neden?
Dürüst insanlar sizden talimat almıyor çünkü.
METİN
YAVUZ (Aydın) - Allah Allah!
ALİ
MAHİR BAŞARIR (Devamla) – Evet. 
METİN
YAVUZ (Aydın) - Allah Allah!
ALİ
MAHİR BAŞARIR (Devamla) – Evet, evet. Mehmet Moğultay, Seyfi Oktay, Oltan
Sungurlu… 
ARZU
AYDIN (Bolu) – Hiçbir hâkim, savcıyı zan altında bırakamazsınız, yargıyı zan
altında bırakamazsınız.
ALİ
MAHİR BAŞARIR (Devamla) – Bunlar döneminde atanan hâkimlerde tek bir şeye
bakılıyordu; liyakate, puana, vatansever olup olmadıklarına. Şimdi, on yedi
yıldaki bakanlarınıza bakıyorum, onları toplasak bir Seyfi Oktay, Mehmet
Moğultay etmez etmez, bunu bilin, etmez. (CHP sıralarından alkışlar) 
Eğer
ki bir reform yapacaksanız… Bakın, bu ülkede akşam televizyon seyreden savcılar
sabah soruşturma açıyor...
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Başarır.
ALİ
MAHİR BAŞARIR (Devamla) – …öğlen gözaltı kararı veriliyor, akşamüzeri tutuklama
veriliyor, altı ay sonra iddianame, asliye ceza ve ağır ceza karar veriyor,
Yargıtay ve istinaf jet hızıyla onaylıyor bu kararı. İki yıl sonra, hak ihlali
kararıyla beraat ediyor. Siz vicdanlarınızda o iki yılın hesabını vermezsiniz,
sizde o vicdan yok ama mademki bir reform yapacaksınız, 2005 öncesi olduğu
gibi, gelin, bu partili sulh ceza hâkimleriniz var ya, onların vermiş olduğu
karara hukuki ve cezai sorumluluğu getirin.
ARZU
AYDIN (Bolu) – Hukuk devletinin hâkimlerini, savcılarını zan altında
bırakamazsınız.
ALİ
MAHİR BAŞARIR (Devamla) – Hadi bakalım, iki yıl yatıp beraat eden bir
vatandaşımıza ödenecek tazminatı o hâkime rücu edin, bir miktarını edin, bir
miktarını ödesin bir insanı tutuklarken bin değil bin beş yüz kere düşünür.
Reform budur. Yapabiliyor musunuz? Yapamazsınız.
Bakın,
dün yanlış…
(Mikrofon
otomatik cihaz tarafından kapatıldı) 
ALİ
MAHİR BAŞARIR (Devamla) – Son olarak söylüyorum: Soruşturma aşamasında
takipsizlik kararı verilecek... 
METİN
YAVUZ (Aydın) – Hadi yeter artık! Yeter artık!
ALİ
MAHİR BAŞARIR (Devamla) – …beraat kararı verilecek; kovuşturma aşamasında, ona
son sözü İçişleri Bakanı söyleyecek. Dünyanın hiçbir yerinde böyle bir ucube
durum yok. (CHP sıralarından alkışlar)
BAŞKAN
– Teşekkürler Sayın Başarır.
Önergeyi
oylarınıza…
ALİ
MAHİR BAŞARIR (Devamla) – Son cümlem…
BAŞKAN
– Buyurun, tamamlayın cümlenizi.
ALİ
MAHİR BAŞARIR (Devamla) – Eğer ki reform yapacaksanız çıkın sokağa,
cezaevlerine gidin, çek mağdurlarına bakın, anlarsınız ama sokağa çıktığınız da
yoktur.
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Başarır.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
FATMA
KURTULAN (Mersin) – Sayın Başkan… 
BAŞKAN
- Sayın Kurtulan, söz talebiniz mi var?
FATMA
KURTULAN (Mersin) – Evet.
BAŞKAN
– Buyurun.
IV.- AÇIKLAMALAR (Devam)
34.- Mersin Milletvekili Fatma Kurtulan’ın, Diyarbakır Milletvekili Garo
Paylan’a yönelik “özel yetiştirilmiş ajan” ve “provokatör” ifadelerinin
düzeltilmesi gerektiği yönünde talepleri olduğuna ilişkin açıklaması
FATMA
KURTULAN (Mersin) – Teşekkürler.
Sayın
Başkan, az önce bir talebimiz oldu, bir milletvekilimize “özel yetiştirilmiş
ajan” ve “provokatör” denildi. Talebimiz oldu bunun düzeltilmesi gerektiği
yönünde ama geçildi. Biz böyle devam edemeyeceğiz oturumlara, Meclisin bu
tartışmalarına dâhil olmamız çok zor. Grup olarak talebimiz bir ara verilmesi
ve biraz istişare yapmamız gerektiğini düşünüyoruz.
METİN
YAVUZ (Aydın) – İstişareyi yapın. 
BAŞKAN
– Evet, teşekkürler Sayın Kurtulan.
Birleşime
on dakika ara veriyorum.
Kapanma Saati: 18.51
DÖRDÜNCÜ OTURUM
Açılma Saati: 19.29
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Şeyhmus DİNÇEL
(Mardin)
-----0-----
BAŞKAN
- Türkiye Büyük Millet Meclisinin 7’nci Birleşiminin Dördüncü Oturumunu
açıyorum. 
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Mithat Sancar’ın, özellikle
şahıslara yönelik itham edici, ağır suçlama içeren ifadelerin kullanılmamasının
demokratik tartışma adabı açısından, demokratik olgunluk açısından önemli
olduğuna, İç Tüzük’ün de bu konuda yükümlülük getirdiğine ilişkin konuşması 
BAŞKAN
- Değerli milletvekilleri, 105 sıra sayılı Kanun Teklifi’nin görüşmelerine
devam etmeden önce kısa bir açıklama yapma ihtiyacı duyuyorum. 
İki
gündür Genel Kurulda -bugün de öyle oldu- gerilimi yükselten, tartışmaların
demokratik olgunluk içinde yürümesini zorlaştıran konuşmalar ve tutumlar ortaya
çıktı. Bunun böyle olmaması gerektiğinin herkes farkındadır diye düşünüyorum
ama bunu yine hatırlatmak istiyorum.
Özellikle
şahıslara yönelik itham edici, herhangi bir ağır suçlama içeren ifadelerin
kullanılmaması, demokratik tartışma adabı açısından, demokratik olgunluk
açısından son derece önemlidir. Esasen İç Tüzük de bu konuda bizlere yükümlülük
getirmektedir.
Bundan
sonraki görüşmelerde, başta grup başkan vekilleri olmak üzere bütün
milletvekillerinin bu hususlara dikkat edeceğini umut ediyorum, buna
inanıyorum. Ayrıca, hepinizden bunu bilhassa istirham ediyorum.
Değerli
milletvekilleri, şimdi 105 sıra sayılı Kanun Teklifi’nin görüşmelerine
kaldığımız yerden devam ediyoruz.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (Devam)
BAŞKAN
– Komisyon yerinde.
18’inci
madde üzerindeki son önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi’nin 18’inci maddesiyle değiştirilmekte olan 5271 sayılı Ceza
Muhakemesi Kanunu’nun 102’nci maddesine eklenen dördüncü fıkranın aşağıdaki
şekilde değiştirilmesini arz ve teklif ederiz. 
“(4)
Her halükarda toplam tutukluluk süresi, ağır ceza mahkemesinin görevine
girmeyen işler bakımından bir yıl, ağır ceza mahkemesinin görevine giren işler
bakımından ise onsekiz ayı geçemez. 5237 sayılı Türk Ceza Kanununun İkinci
Kitap Dördüncü Kısım Dördüncü, Beşinci, Altıncı ve Yedinci Bölümünde tanımlanan
suçlar ile 12/4/1991 tarihli ve 3713 sayılı Terörle Mücadele Kanunu kapsamına
giren suçlarda üç yılı geçemez.
Bu
süreler savcının iddianame hazırlama süresini de belirler.”
 Dursun
Ataş  Ayhan Erel  Feridun
Bahşi
 Kayseri
 Aksaray  Antalya
 Hasan
Subaşı  Behiç Çelik Zeki
Hakan Sıdalı
 Antalya
 Mersin Mersin
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge üzerinde Antalya Milletvekili Hasan Subaşı’nın söz talebi vardır. 
Buyurun
Sayın Subaşı. (İYİ PARTİ sıralarından alkışlar) 
Süreniz
beş dakikadır. 
HASAN
SUBAŞI (Antalya) – Sayın Başkan, değerli milletvekilleri; Genel Kurulu saygıyla
selamlıyorum. 105 sıra sayılı Kanun Teklifi’nin 18’inci maddesiyle ilgili
konuşmak için söz almış bulunuyorum. 
18’inci
maddesi bildiğiniz üzere tutuklamalarla ilgili bir düzenleme getiren madde. Çok
da önemli tutuklamalar çünkü 95 bine ulaşmış tutuklama sayısı -2018 yılında-
150 bine ulaşmıştır hükümlü sayısı. Dolayısıyla cezaevleri dolmuştur ve de
Avrupa İnsan Hakları Mahkemesi sürekli Türkiye’yi tutuklamayla ilgili mahkûm
etmektedir. Bu yasada bir değişiklik gerekmiştir gerçekten ama reform
kapsamında sayılır mı? Tabii ki bütünü hususundaki konuşmalarımda da
belirttiğim gibi bu yasa reform teklifi yasası olmamakla birlikte ağır cezalık
işlerde bir yıla düşürülmesi, ağır cezanın görevine girmeyen konularda da altı
aya düşürülmesi yine de yararlıdır. Bir nevi savcıların inisiyatif alanını
daraltmıştır çünkü hepimizin bildiği gibi, savcılar tutukluluğu yıllarca
sürdürebilmekteydi iddianame bile hazırlamadan ve kovuşturma süresini de nazara
aldığımızda yıllarca tutukluluk süresinin bir infaz gibi Türkiye’de
uygulandığını görüyorduk. Hâlbuki tutuklamalar, hepimizin bildiği gibi bir
tedbirdir ama Türkiye’de tedbir olmaktan çıkmış, bir infaz gibi kullanılır
olmuştur. Biz İYİ PARTİ olarak bu sürelerin, ağır ceza mahkemesinin konusuna
girmeyenlerde her hâlükârda bir yıl olmasını önerdik. Ağır cezalık konularda,
ağır cezanın görevine giren hususlarda bir buçuk yıl, Terörle Mücadele Yasası
kapsamında olanlarda üç yılla sınırlanmasını bu önerimizle ortaya koyduk ancak
savcıların da iddianame hazırlığının bu sürelerle belirlenmesini talep ettik. 
Bunu
niye istedik? 2016 yılında, hepimizin bildiği gibi, Genel Başkanımız Sayın
Meral Akşener hakkında bir iddia tertip edildi ve gizlidir, ne olduğunu biz de
bilmiyoruz. Oysa 2016 yılındaki FETÖ’yle ilgili Genelkurmay çatı davasının 224
sanıklı olmasına rağmen tamamlandığını, hükmün verildiğini biliyoruz ama Sayın
Genel Başkanımızla ilgili konu hâlâ müphemdir; FETÖ’yle iltisaklı mı yoksa
FETÖ’nün siyasi ayağı mı yoksa başka bir iddia mı, belirsizdir. Sayın Genel
Başkanımızın sürekli “Beni çağırın, savcılıkta ifademi vereyim.” demesine
rağmen savcılık ifadeye çağırmadığı gibi iddianame de tertip edilmemekte. 
İYİ
PARTİ Grubu olarak sürekli Meclise araştırma önergeleriyle… FETÖ konusunda,
FETÖ’nün siyasi ayağı konusunda araştırma önergelerimiz de iktidar oylarıyla
reddedilmekte. O zaman bir garabet ortaya çıkıyor ki bu önergeyle biz diyoruz
ki savcıların tutukluluk süresinde dilediği gibi hareket kabiliyeti ve
inisiyatifi olmasın fakat iddianame düzenlemekte de yine dilediği gibi süre
kullanamasın. 
Sayın
Genel Başkan siyasetçi kişi olduğu için mi “Hele bir soruşturma dursun el
altında, koz olarak kullanırız.” mı denilmek istenilmekte yoksa bir baskı aracı
mıdır, bir tehdit aracı mıdır? Akla her husus gelmektedir. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Subaşı, tamamlayın lütfen. 
HASAN
SUBAŞI (Devamla) – Onun için, savcıların tutuklu olmayan hâllerde de iddianame
düzenlemesinin bir sürece bağlanması mutlak gerekmektedir. 
Ayrıca
hâkim ve savcılar yıllarca tutuklu bırakabilmekte ve de sorunlu mahkeme
kararları ve… Hepimiz biliyoruz, gözü bağlı olması gereken adaletin Türkiye’de
gözü açık ve bizde yukarıya, talimata bakarlar, siyasi erkin talimat ve
yönlendirmelerini gözler olmuşlardır. Onun için şunu da ben diliyorum:
İtalya’da, İngiltere’de, Almanya’da, İsviçre’de, Fransa’da olduğu gibi
Türkiye’de de ceza davalarında tazminat geçerli olabilmeli. Türkiye’de de var
bu ama devlet…
(Mikrofon
otomatik cihaz tarafından kapatıldı) 
HASAN
SUBAŞI (Devamla) – Bir dakika daha izin verirseniz toparlıyorum. 
BAŞKAN
– Öyle yapmamaya birlikte karar verdik. Siz sözlerinizi söyleyin, ben ek süre
vermeyeyim Sayın Subaşı. 
HASAN
SUBAŞI (Devamla) – Öyle mi? Hemen toparlıyorum, peki.
Türkiye’de
belirli bir oranda en azından rücu hakkını kullanmak, bu konuda çok ciddi bir
disiplin ve düzenleme getirir diye düşünüyorum. 
Çok
teşekkürler. 
Saygılar
sunuyorum. (İYİ PARTİ ve CHP sıralarından alkışlar)
BAŞKAN
– Teşekkürler Sayın Subaşı. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
18’inci
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
19’uncu
madde üzerinde 4 adet önerge vardır. Önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 19’uncu maddesinin madde metninden
çıkarılmasını arz ve teklif ederiz. 
 Mahmut
Toğrul  Kemal Peköz Mensur
Işık
 Gaziantep Adana Muş
 Kemal
Bülbül  Züleyha Gülüm  Mahmut
Celadet Gaydalı 
 Antalya İstanbul Bitlis
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge üzerinde Muş Milletvekili Mensur Işık söz talebinde bulunmuştur. 
Buyurun
Sayın Işık. (HDP sıralarından alkışlar)
Süreniz
beş dakikadır. 
MENSUR
IŞIK (Muş) – Teşekkür ederim Sayın Başkan. 
Sizi
ve Genel Kurulu saygıyla selamlıyorum. 
Sayın
Başkan, en son bu AKP iktidarının “yargı paketi” adı altında Meclise getirip
kabul ettirdiği bir paket vardı. O paketten sonra, gerçekten, ne kadar bir
yargı paketinin olup olmadığını ya da reform olup olmadığını ben Muş’tan birkaç
örnek vererek açmak istiyorum. 
Abdurrahman
Çapın diye bir arkadaşımız var, partili arkadaşımız, il eş başkanımız. Kızı
örgüte katılıyor, örgütün dağ kadrosuna katılıyor. Bir baba olarak kızını
görmeye giden bir kişi. Kızını gördükten sonra dönüyor ve kızıyla yaptığı
görüşmenin fotoğrafları bir şekilde güvenlik güçlerinin eline geçtikten sonra
kendisi hakkında dava açılıyor ve örgüt üyeliğinden ceza alıyor, sadece ve
sadece kızını gördüğü için. Bu birincisi. 
İkincisi,
Besra Erol arkadaşlar. Besra Erol, AKP’nin ittifak yaptığı, desteklediği IŞİD
tarafından yapılan Suruç katliamında çocuğu öldürülen bir anne. Besra Erol
kendi oğlunun cenaze töreninde yaptığı bir konuşmadan sonra, bir yıl, iki yıl
aradan sonra gözaltına alınıyor, tutuklanıyor ve örgüt üyeliğinden şu anda
yargılanıyor. Bu ikincisi, AKP’nin getirmiş olduğu yargı paketinin mahiyeti
açısından. 
Üçüncüsü
Hikmet Şeker, Muş’tan yine. Hikmet Şeker’in oğlu Celal Şeker örgüt üyeliğinden
ceza almıştı Diyarbakır’da, Diyarbakır D Tipi Cezaevinde kalıyordu. Hasta bir
şekilde, haftanın üç günü, dört günü hastaneye götürülüp getiriliyordu ve AKP
ve MHP’nin o dönem yaptığı ittifak sonrası adli tıp tarafından bir türlü
bırakılmayan Celal Şeker yaşamını yitirdi, öldü, cenazesi Muş’a geldi. Hikmet
Şeker kendi oğlunun cenaze törenine katıldığı için, kendi oğlunu defnettiği
için ve oğluna bir taziye çadırı kurduğu için örgüt üyeliğinden şu anda
yargılanıyor ey AKP’liler. 
Elif
Çetinbaş, Kobani sürecinde yapılan protestoların içerisinde yer alan bir il eş
başkanımızdı ve o protestolarda yer aldığı için şu anda örgüt üyeliğinden ceza
almış ve üç yıldır cezaevinde, on bir yıl ceza almış bir arkadaşımız. AKP’nin
getirmiş olduğu yargı paketlerinin mahiyeti böyle maalesef. 
Şimdi
yine bir yargı paketiyle karşı karşıyayız. Çinlilerin bir atasözü var
arkadaşlar, diyorlar ki: “Tilki ne zaman vaaz vermeye başlarsa o zaman sizin
gözünüz tavuklarınızda olsun.” 
ZÜLFÜ
DEMİRBAĞ (Elâzığ) – Onu da okuyarak söylüyorsun. 
MENSUR
IŞIK (Devamla) – Evet, aynen böyle, okuyarak söylüyorum çünkü…
ŞAHİN
TİN (Denizli) – Tilki kim oluyor? Siz mi? 
MENSUR
IŞIK (Devamla) – Tilkinin kim olduğunu herkes biliyor, Türkiye kamuoyu biliyor.
Tilki şu anda…
ŞAHİN
TİN (Denizli) – Terör savunuculuğu yapıyorsun şu anda çıkıp da karşımızda. 
MENSUR
IŞIK (Devamla) – Saygısızlık yapmayın, müdahale etmeyin. 
ŞAHİN
TİN (Denizli) – Sen saygısızlık yapma. 
MENSUR
IŞIK (Devamla) – Değerli arkadaşlar, süreç çok kızgın, süreç çok ağır. Bugün
eğer Kürt meselesi uluslararası sorun, mesele hâline gelmişse Türkiye
Cumhuriyeti devletinin Kürt sorununu çözümsüz hâlde bırakmasından
kaynaklanmaktadır. Bugün Kürt meselesini Avrupa Birliği tartışıyor, NATO
tartışıyor, bugün Kürt meselesini Arap Ligi tartışıyor, “Arap Ligi” diye
bildiğimiz Arap ülkelerinin hepsi bir araya geliyor ve Türkiye'nin Suriye’ye
yapmış olduğu girişimi bir “işgal” olarak değerlendiriyor, “Kürtlere karşı bir
savaş” olarak değerlendiriyor. Amerika Birleşik Devletleri bunu bu şekilde
değerlendiriyor, Avrupa Birliği bu şekilde değerlendiriyor. Yani sizler, bizler
eğer ki biz, Kürt meselesini yüz yıl önceki Kürtler ve Türklerin Çanakkale’de,
Kürtler ve Türklerin Sivas ve Erzurum Kongresinde kurmuş oldukları ittifakın
ruhuna uygun bir şekilde çözemezsek bu ülkede iç savaş bir kaçınılmazdır,
uluslararası güçler de parmağını koyacaktır, herkes de parmağını koyacaktır. 
ŞAHİN
TİN (Denizli) – İç savaş propagandası yapıyor. 
MENSUR
IŞIK (Devamla) – Değerli arkadaşlar, birkaç, bir buçuk ya da iki ay önce Sayın
Öcalan yaptığı görüşmeler sonucunda şunu söylemişti… 
OLCAY
KILAVUZ (Mersin) – Bebek katili o. 
ŞAHİN
TİN (Denizli) – İç savaş propagandası yapıyorsun. 
MENSUR
IŞIK (Devamla) – “Kürtler ve Türkler birlikte ittifak yaparlarsa bu süreci
atlatırlar. Kürtler Türk’süz, Türkler de Kürt’süz olamaz." demişti. 
Bakın,
değerli milletvekilleri, Türkiye Büyük Millet Meclisi sorunların çözüldüğü,
tartışıldığı bir yerdir, bir kurumdur, Türkiye Büyük Millet Meclisi bu ülkenin
ve devletin temellerinin atıldığı kutsal bir kurumdur. Neden böyle diyoruz?
Çünkü 1919’larda, 1920’lerde ilk Meclis kurulduğunda, açıldığında -bölgeden
doğu ve güneydoğu adı sonradan değiştirildi ya- kürdistandan gelen
milletvekillerine “kürdistan mebusu” deniyordu ve Kürtler, kürdistan mebusu
olarak gelip şu Mecliste kendi ana dilleriyle konuşabiliyorlardı, kendi
sorunlarını tartışabiliyorlardı. Ne zamana kadar? Ta ki Kürtlerin inkârı ve
asimilasyonu İttihat ve Terakki zihniyeti tarafından karar altına alınana
kadar. Karar altına alındıktan sonra ne oldu? Kürtler isyana kalktı. İşte, Şeyh
Sait isyanı, Dersim isyanı, Ağrı, Zilan ve en son PKK’nin isyanı.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Işık.
MENSUR
IŞIK (Devamla) - Sevgili arkadaşlar, değerli arkadaşlar; PKK’nin isyanına öyle
ters ters bakmanıza gerek yok. Bu ülkenin Cumhurbaşkanı rahmetli Demirel aynen
bunu söylemişti, “28 Kürt isyanı var, 29’uncusu da budur, ne şekilde çözmüşsek,
buna da o şekilde çözüm bulacağız.” demişti. Hayır arkadaşlar, biz bu ülkede
eğer birlikte yaşama azmini, iradesini hâlâ taşıyorsak bu meseleyi mutlaka ama
mutlaka çözmeniz gerekiyor.
Şunu
söyleyeyim ben: Afrin’e yapılan operasyon, güney Kürdistan’da Kürtlerin
referandumuna yapılan tepki ve girişimler, aynı şekilde bugün Suriye'deki
girişim Kürtlerin bu devletle beraber, Türklerle beraber yaşama iradesine bir
kasıttır. Bunu çok net bir şekilde buradan bir kez daha ifade edeyim.
Bundan
sonra diyorum ki, son olarak diyorum ki: Aklımızı başımıza almamız lazım.
Burası meselelerin çözüm yeridir, Kütler ve Türklerin birlikteliği, Sayın
Öcalan’ın deyimiyle…
OLCAY
KILAVUZ (Mersin) – Bebek katili…
MENSUR
IŞIK (Devamla) - …Kürtler Türk’süz, Türkler de Kürt’süz olamaz, olmamalıdır.
ŞAHİN
TİN (Denizli) - Sen teröristbaşına nasıl “Sayın Öcalan” diyorsun ya?
Teröristbaşına niye “Sayın Öcalan” diyorsun sen?
OLCAY
KILAVUZ (Mersin) – Canibaşı...
MENSUR
IŞIK (Devamla) – Hep beraber, birlikte bu ülkeyi demokratik bir seviyeye
getirmemiz lazım diyorum.
Hepinizi
saygıyla selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 19’uncu maddesinin aşağıdaki şekilde
değiştirilmesini arz ve talep ederiz. 
 Turan
Aydoğan Alpay Antmen Zeynel
Emre
 İstanbul Mersin İstanbul
 Rafet
Zeybek Aydın Özer Süleyman
Bülbül
 Antalya Antalya Aydın
 Ünal
Demirtaş  İsmail
Atakan Ünver
 Zonguldak  Karaman
“MADDE
19 – 5271 sayılı Kanunun 171 inci maddesinin ikinci fıkrasında yer alan ‘karar
verebilir.’ ibaresinden sonra gelmek üzere ‘Kadına ve çocuklara yönelik suçlar
bu maddenin kapsamı dışındadır.’ cümlesi eklenmiştir. 
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge üzerinde Karaman Milletvekili İsmail Atakan Ünver söz talebinde
bulunmuştur. 
Buyurun
Sayın Ünver. (CHP sıralarından alkışlar) 
Süreniz
beş dakikadır.
İSMAİL
ATAKAN ÜNVER (Karaman) – Sayın Başkan, değerli milletvekilleri; Genel Kurulu
saygıyla selamlıyorum. 
Sözüm
ona yargı reformu ve ona ilişkin ilk paketi konuşuyoruz. Türkiye’de yargı
açısından bir reforma ihtiyaç var mı? Elbette vardır, hem de şiddetle ve acilen
vardır. Ne var ki yargıdaki temel sorunlara dokunmayan, dokunamayan strateji
belgesiyle ve kanun teklifleriyle reform yapılamaz.
Değerli
milletvekilleri, özellikle on yedi yıldır ülkeyi yönetenlere seslenmek
istiyorum: Yargısal faaliyeti, tek adam rejiminin diğer bakanlıklarından hiçbir
farkı olmayan Adalet Bakanlığının vatandaşlara sunduğu bir hizmet olarak
görürseniz yani yargıyı devletin üç ana fonksiyonu ve kurucu unsurundan biri
olarak görmezseniz yargıda reform yapamazsınız. Şüphesiz ki yargı, salt adalet
hizmeti olarak tanımlanmaktan çok öte bir anlama ve değere sahiptir. OHAL
şartlarındaki bir dayatmayla getirdiğiniz tek adam rejimini anlatırken
“kuvvetler ayrılığı” diyordunuz, işte o “kuvvetler ayrılığı” dediğiniz
kuvvetlerden biri yargı kuvvetidir; ne çabuk unuttunuz? 
Maddeyle,
dava açılmasının ertelenmesi müessesesiyle ilgili düzenleme yapılmaktadır. Bu
düzenlemeye itirazımız yok ama uyarımız ve önerimiz var. Esas olan,
uygulayıcıların ve siyasi güç sahiplerinin suç algısının ne olduğudur.
Uygulayıcılar, siyasilerin yol göstermesiyle, basılmamış kitabı bomba, hak
arayan işçileri terör örgütü üyesi olarak nitelendirirse o zaman bu türden
düzenlemelerin hiçbir anlamı olmaz. Anlayış bu olursa, yazılı metinleri nasıl
değiştirirseniz değiştirin, ne hukukun üstünlüğünü sağlayabilirsiniz ne de
hukuk devletini tesis edebilirsiniz. Aslolan, kafalardaki hukuku, yasaları
değiştirebilmektir. 
Bu
bağlamda, örnek olsun diye söylüyorum, Anayasa hukukçusu Profesör Doktor Kemal
Gözler Hocaya 31 Mart İstanbul seçimini iptal eden YSK kararı hakkında neden
bir şeyler yazmadığı sorulduğunda Hoca şöyle bir yanıt veriyor: “Türkiye’de
yürürlükteki hukuk olarak takdim edilen hukukun gerçekten yürürlükte olduğundan
şüphe ediyorum. Yürürlükte olduğu söylenen hukuku incelerken abesle iştigal
ediyormuşum hissine kapılıyorum. Hukuki meselelerin hukuken değil, siyaseten
kararlaştırıldığı bir yerde sorunları hukuken tartışmak ne büyük bir saflıktır.
Ben hukukun saf teorisinin bir mensubuyum ama saf değilim.” diyor ve devam
ediyor Hoca: “Hukuk lotarya değildir, önceden bilinen bir şeydir. Mahkemeler
hukuka göre karar verdikleri için belli bir davada hangi hukuk kuralına
dayanarak karar verecekleri bilinirse mahkemelerin kararları önceden tahmin
edilebilir. Zaten ‘hukuki güvenlik’ ilkesinin anlamı da budur. Benim
görebildiğim kadarıyla YSK’nin İstanbul seçimlerini iptal edeceğini daha baştan
doğru bir şekilde tahmin eden kişi gazeteci Nagehan Alçı’dır. Ne kadar
ilginçtir ki ülkenin en kıdemli Anayasa hukuku profesörleri yanılırken Nagehan Alçı’nın
tahmini doğru çıktı. Anayasa hukuku profesörleri YSK’nin kararının ne olacağını
doğru bir şekilde tahmin edemiyorlar çünkü YSK’nin neye göre karar verdiği
belli değil. Bu nedenle Anayasa hukuku profesörlerinin derin hukuk bilgileri
bir işe yaramıyor.” diyerek tamamlıyor Hoca sözlerini. 
İşte
siz, on yedi yılın sonunda, hukuk anlamında bilinen her şeyi işe yaramaz hâle
getirdiniz. Devriiktidarınızda hukukçuların hukuk bilgisinin ve dahi hukukun
bir anlamı kalmamıştır. Hukuku “Tek adam ne ister?”e bağladınız. Geldiğimiz
nokta, George Orwell’ın “1984”te dediği gibi, “Aslında hiçbir şey yasa dışı
değildi çünkü artık yasa diye bir şey yoktu.” noktasındadır maalesef. 
Bu
ülkede bir ağır ceza mahkemesi, Anayasa Mahkemesinin kararına uymadı. Bu ülkede
YSK, açık kanun hükmünü yok sayarak referandumda mühürsüz oy pusulalarının ve
zarflarının geçerli sayılacağına dair karar verdi. Bu ülkede yargı eliyle millî
orduya kumpas kuruldu, kozmik odaya girildi. Bu kararları kim verdi?
Mahkemeler. Bu şekilde ülkede hukuk, hukukçuları isyan eder boyuta
sürüklenirken siz ne yaptınız? Önce bazılarıyla aynı menzilde yürüdünüz ya da
öyle zannettiniz, sonra “Bunları temizliyoruz.” fırsatçılığıyla
teşkilatlarınızda görev yapmış avukatları hâkim, savcı yaptınız. Şimdi bize ve Türk
halkına “Buradan adalet çıkacak.” diyor ve buna inanmamızı bekliyorsunuz. 
(Mikrofon
otomatik cihaz tarafından kapatıldı) 
BAŞKAN
– Buyurun, sözlerinizi tamamlayın Sayın Ünver.
İSMAİL
ATAKAN ÜNVER (Devamla) – Buradan adalet çıkmaz arkadaşlar, çıkmaz, çıkamaz.
Ülkedeki muktedir siyasetçilerin ya da hâkim siyaset anlayışının hoşuna
gitmeyen her söz uygulayıcılar tarafından suçmuş gibi algılanmaya devam
edecekse kanunlara onu yazmanın, bunu yazmanın hiçbir anlamı yok. İşte, yargıda
reform yapacaksak ve yargıda reformdan bahsedeceksek buradan başlamalıyız. On
yedi yıldır anlatıyoruz; 12 Eylül 2010’da anlattık, 16 Nisan 2017’de anlattık,
hâlâ da anlatıyoruz ama ne yazık ki dünyanın en zor işidir anlamayana anlatmak.
Anlatırsın anlamaz, anlamak istemez çünkü işine gelmez. Zor olsa da, anlamak
istemeseniz de, işinize gelmese de biz anlatmaya devam edeceğiz. Siz
anlamasanız da yüce milletimiz anlıyor. 
Yüce
Türk milletine selamlarımı, saygılarımı sunarım.
Teşekkür
ediyorum Sayın Başkan. (CHP sıralarından alkışlar) 
BAŞKAN
– Evet, önergeyi oylarınıza sunuyorum: Kabul edenler... Etmeyenler... Önerge
kabul edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi’nin 19’uncu maddesiyle değiştirilmekte olan 5271 sayılı Kanun’un
171’inci maddesinin (2)’nci fıkrasında yer alan “Uzlaştırma ve önödeme
kapsamındaki suçlar hariç olmak üzere, Cumhuriyet savcısı” ifadesinden sonra
gelmek üzere “kovuşturulması şikâyete bağlı olup” ibaresinin eklenmesini arz ve
teklif ederiz. 
 Dursun
Ataş  Ayhan Erel Mehmet
Metanet Çulhaoğlu
 Kayseri Aksaray Adana
 Hayrettin
Nuhoğlu Fahrettin
Yokuş
 İstanbul Konya
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge üzerinde Konya Milletvekili Fahrettin Yokuş konuşacaktır. 
Buyurun
Sayın Yokuş. (İYİ PARTİ sıralarından alkışlar) 
Süreniz
beş dakikadır. 
FAHRETTİN
YOKUŞ (Konya) – Sayın Başkan, değerli milletvekilleri; hepinizi saygıyla
selamlıyorum. 
Meclisimize
getirilen yargı paketi kanunu taslağı bilindiği gibi bir torba kanundur.
Adalet, yargı, hak ve hukuk bir paket içine sığdırılamayacak kadar önemlidir.
Ülkemizde adalet sistemine olan güven ne yazık ki gün geçtikçe azalmaktadır.
Yargı sistemimizin yeniden düzenlenmesi elzemdir. Ancak yargı sistemini torba
kanun şeklinde düzenlemek sorunları çözmeyecektir. Ülkemizde adaletin
sağlanmasını mümkün kılmak için eksiksiz işleyecek bir demokrasiye ihtiyacımız
vardır. Gerçek demokrasinin temelini kuvvetler ayrılığı oluşturur. Adil
yargılamanın önünü ancak bu şekilde açabiliriz. 
Çağımızda
devletler arası ticaret ilişkilerinde adalet birinci derecede önemli bir
unsurdur. Adaletin ve hukukun adil işlemediği bir ülkeye yatırımcı gelmez,
kredi verilmez. Bu tür ülkeler milletler içinde en itibarsız ve en güvenilmez
toplumlar olarak anılırlar. Ayrıca adaletin olmadığı bir ülkede haktan ve
hukuktan söz edilemez. Ülkemizde her gün yargı skandalları yaşanmaktadır. Türk
yargısında çifte standart uygulanmaktadır. Mahkemelerin verdiği kararların
büyük bölümü tartışılmakta, yargı aleni olarak iktidar yandaşlarını korumaktadır.
Eskiden yüksek yargı organlarının başkanları yargıçlar için vicdanları ile cüzdanları
arasına sıkışıp kaldıkları söylenirdi ama bugün, çok şükür, iktidarınız
yargıçlarımızın hak ettiği ücretleri verdi, takdir ediyorum ancak bugün
yargıçlarımız vicdanları ile iktidar arasına sıkışıp kalmışlardır. Yargı, hür
iradesiyle karar veremez olmuştur. Bazı mahkeme kararlarına baktığımızda
gördüğümüz gerçek ne yazık ki şudur: Zorlama yorumlarla yasalar geriye doğru
yürütülerek insanlar suçlanmakta ve cezalandırılmaktadır. 
Sayın
Başkan, değerli milletvekilleri; öncelikle, yargı organlarınca verilen keyfî
tutuklama kararlarının çözüme kavuşturulması gerekir. Somut deliller olmadığı
hâlde insanlar hakkında tutuklama kararları verilmektedir. Kişiler hakkında
yapılan araştırmalar sonucunda tutuklamayı haklı çıkartacak hiçbir delil ortaya
konulmadığı hâlde çok sayıda kişinin tutukluluk hâli keyfî olarak
sürdürülmektedir. Bu durum kişi özgürlüğü hakkının ihlali anlamına gelmektedir.
Üzerine atılı suça dair hiçbir delil bulunmayan insanların tutukluluk
hâllerinin sürdürülmesi, Türk hukukunun temel değerlerine, Anayasa’da yer alan
temel hak ve özgürlüklere, evrensel ilkelere, insan hak ve özgürlüklerine
aykırıdır. Toplum vicdanını yaralayan bir olay olduğunda yazılı ve görsel
medyanın gücü ve katkısıyla savcıların karar değiştirdiğine şahit olmaktayız. Yargı
bir karar verirken yazılı ve görsel medyanın etkisinde kalmadan, toplum
vicdanını yaralamadan kararlar vermelidir. Yargı bağımsızlığına gölge
düşürmemek için hukukun doğru işlemesi gerekir. Bu da Anayasa ve evrensel hukuk
kurallarını uygulamakla mümkün olur. 
Sayın
Başkan, değerli milletvekilleri; buradan sizlere Türkiye’deki yargıya güvenin
her geçen gün azaldığını gösteren örnekler vermek isterim. Adalet Bakanı Sayın
Abdulhamit Gül, 2014 yılında Bursa’da yaptığı bir konuşmada şunları
söylemiştir: “Türkiye’de yargıya olan güven önceleri yüzde 60 ilâ yüzde
70’lerdeyken şimdilerde yüzde 20’lerin altına düşmüştür.” Türkiye Barolar
Birliği Başkanı Metin Feyzioğlu 2016 yılında yaptığı bir konuşmada “Maalesef
yargımız siyasetin etkisine açılmış durumdadır, yargıya duyulan güven yüzde
20’ler seviyesine düşmüştür.” demiştir. Yine, Yargıtay Başkanı İsmail Rüştü
Cirit “Geçmişte yargıya güven yüzde 70 iken şimdi yüzde 30’lara düşmüştür.”
demiştir. 
(Mikrofon
otomatik cihaz tarafından kapatıldı)
BAŞKAN
– Buyurun, lütfen tamamlayın Sayın Yokuş.
FAHRETTİN
YOKUŞ (Devamla) - 2019 yılında Sosyal Demokrasi Vakfının Türkiye genelinde
yaptığı ankette AK PARTİ’li seçmenin yüzde 26,2’si Türkiye’de yargının bağımsız
olmadığını söylüyor. Yüzde 16,1’i yargıya güvenmediğini, yüzde 22,1’i ise
mahkemelerin tarafsız olmadığını söylüyor. 
Yukarıda
saydığım örneklerden de anlaşılacağı üzere ülkemizde yargıya güven kalmamıştır.
“Adalet mülkün temelidir.” anlayışını kendisine yol olarak seçmiş olan bir
milletin bugün yargıya güveni yok olmuştur. Ülkemizin geleceği için hukukun
üstünlüğü anlayışını yeniden tesis etmek ülkeyi yönetenlerin boynunun borcudur
diyor, hepinizi saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Yokuş.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 105 sıra sayılı Kanun Teklifi’nin çerçeve 19’uncu maddesiyle
değiştirilmesi öngörülen Ceza Muhakemesi Kanunu’nun 171’inci maddesinin ikinci
fıkrasında yer alan "iki" ibaresinin "üç" şeklinde ve aynı
maddeye eklenen altıncı fıkranın (a) bendinin aşağıdaki şekilde
değiştirilmesini arz ve teklif ederiz.
 Özlem
Zengin Mehmet Doğan Kubat Ramazan
Can
 Tokat İstanbul Kırıkkale
 Necip
Nasır İsmail Emrah Karayel Bekir
Kuvvet Erim
 İzmir Kayseri Aydın
  Zeynep
Gül Yılmaz
  Mersin
“a)
Suç işlemek için örgüt kurmak, yönetmek veya örgüte üye olmak suçları ile örgüt
faaliyeti çerçevesinde işlenen suçlar.”
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Takdire bırakıyoruz Sayın
Başkanım. 
BAŞKAN
– Önerge üzerinde söz talebi yoktur. 
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum: 
Gerekçe:

Önergeyle,
kamu davasının açılmasının ertelenmesi müessesesi için öngörülen iki yıllık
sınırın üç yıla çıkarılması ve böylece kamu davasının açılmasının ertelenmesi
kapsamına giren suç sayısının artırılması amaçlanmaktadır. Bu kapsamda olan,
suç işlemek için örgüt kurma, yönetme veya örgüte üye olma suçları ise kapsam
dışında bırakılmaktadır.
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmiştir. 
Kabul
edilen önerge doğrultusunda 19’uncu maddeyi oylarınıza sunuyorum: Kabul
edenler… Etmeyenler… 19’uncu madde kabul edilmiştir.
20’nci
madde üzerinde 3 adet önerge vardır, aykırılık sırasına göre okutup işleme
alacağım: 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik Yapılmasına
Dair Kanun Teklifi'nin 20'nci maddesinin aşağıdaki şekilde değiştirilmesini arz
ve talep ederiz.
"MADDE
20 - 5271 sayılı Kanunun 174 üncü maddesinin birinci fıkrasının ilk paragrafı
aşağıdaki şekilde ve (b) bendinde yer alan 'etki edeceği' ibaresi 'doğrudan
etki edecek' ibaresi olarak değiştirilmiştir.”
"(1)
İddianame mahkemeye verildiğinde mahkemece, taraflara tebliğ edilir. Taraflar
iddianameye yedi gün içerisinde itiraz edebilirler. Mahkemece, itiraz süresi
dolmasından itibaren yedi gün içinde soruşturma evresine ilişkin bütün belgeler
ve varsa itirazlar incelendikten sonra, eksik veya hatalı noktalar belirtilmek
suretiyle;”
 Turan
Aydoğan  Süleyman Bülbül  Rafet
Zeybek 
 İstanbul
 Aydın  Antalya
 Alpay
Antmen  Aydın Özer  Zeynel
Emre
 Mersin
 Antalya  İstanbul
 Ünal
Demirtaş  Necati
Tığlı
 Zonguldak Giresun
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge üzerinde Giresun Milletvekili Necati Tığlı’nın söz talebi vardır. 
Buyurun
Sayın Tığlı. (CHP sıralarından alkışlar)
Süreniz
beş dakikadır.
NECATİ
TIĞLI (Giresun) – Sayın Başkan, değerli milletvekilleri; yüce Meclisi saygıyla
selamlıyorum. 
Teklifin
20’nci maddesi Ceza Muhakemesi Kanunu’nun 174’üncü maddesinde düzenlenen
“iddianamenin iadesi”yle ilgilidir. Burada yapılan değişikliklere özellikle
baktığımızda, yeterli bir düzenlemenin yapıldığını söylemek mümkün değildir
ancak Türk yargı sisteminde esas sorun çok daha vahimdir. Sayın
milletvekilleri, biz Türkiye’de adil bir yargıdan ve adil bir yargılamadan söz
edebilir miyiz? Adil yargılamadan söz etmeyi bırakın, Türkiye’de tarafsız ve
bağımsız bir yargı var mıdır? Maalesef yoktur. İktidar partisi
milletvekillerine sesleniyorum: Bütün AKP il ve ilçe başkanlarınızı hâkim ve
savcı yaparak mı bağımsız ve tarafsız bir yargı kuracaksınız? Açıkça sorayım:
Bırakın Türkiye’yi, seçim bölgem Giresun’da kaç AKP yöneticisi, üyesi hâkim ve
savcı yapılmıştır? Bu arada, siz bunların liyakatlerine, tarafsız olacaklarına
kefil misiniz? Siz onlara güveniyor musunuz? Kefil iseniz, güveniyorsanız
onların hatalarına ortaksınız demektir. Sayın milletvekilleri, Türkiye’de adil,
tarafsız ve bağımsız yargıyı kurmamızın ön şartı, Hâkim ve Savcılar Kurulunu
siyasi iktidarın güdümünden kurtarmaktır. 
Daha
da vahimi, Türkiye’de kadın cinayetlerinin geldiği noktanın tek sorumlusu
Adalet ve Kalkınma Partisi iktidarıdır çünkü kadın cinayetleri bireysel değil,
politiktir. Vahşice katledilen yüzlerce kadın ve çocuk cinayetinde kravat takanlara
verilen iyi hâl indirimlerinden, beslediğiniz tarikat mensuplarının, yandaş
medya şakşakçılarının ve bazı iktidar mensuplarının kadına yönelik şiddeti
meşrulaştıran söylemlerinin bu cinayetlerde etkisi yok mudur? İşte tam da bu
nedenlerden dolayı, burada yapılan tüm kanunlar ortak bir akılla ve evrensel
normlara göre hazırlanmalı, asla ve asla oldubittiye getirilmemelidir; tüm
kesimlerin, tüm siyasi partilerin, tüm STK’lerin sesi dinlenmelidir; torba yasa
tekniğinden bir an önce vazgeçilmelidir.
Sayın
milletvekilleri, hukuk ve adalet arayanların hakkını korumak için görev yapan
hâkim, savcı ve avukatların cüppelerinde neden düğme yoktur? Tabii ki kimsenin
önünde iliklemesinler diye. Peki, cep neden yoktur? Tabii ki tarafsız ve
bağımsız kararlar versinler diye. Ama bu yıl adli yargı yılı açılışının
Beştepe’de yapılmasıyla birlikte cüppelere düğme ve cep dikilerek yargı ayaklar
altına alınmıştır. Kim yargıyı ayaklar altına alıyorsa emin olun ki bir gün o
yargıya muhtaç olacaktır. Bağımsız olmayan, tarafsızlığını yitiren yargıya
yapılan bu müdahaleler sorun çözmez. Sorunların çözümü önce bağımsız ve
tarafsız yargı erki, sonra Anayasa da dâhil olmak üzere yapılacak kapsayıcı
düzenlemelerdir. Yoksa insanlar adaleti sosyal medya platformlarında aramaya
devam ederler, ülkemin güzel insanları haksızlığa uğradığı zaman Twitter’da,
Instagram’da, Facebook’ta hepimizi etiketleyerek seslerini duyurmaya
çalışırlar. Görüştüğümüz bu teklifin içindeki kimi kanunlarda yapılan kısmi
değişikliklere de yargı reformu denmez, dense dense “yargıya makyaj” denir. 
Kıymetli
vekiller, ömrü FETÖ’yle mücadeleyle geçen Eren Erdem dört yüz yetmiş altı
gündür tutuklu. Yine aynı şekilde, tüm vatandaşlarımızın her bir oyuna sahip
çıkan İstanbul İl Başkanımız Canan Kaftancıoğlu’nun altı yıl önce attığı
“tweet”ler bahane gösterilerek tam da İstanbul seçimleri sonrası hapse atılmak
istenmesi yargının talimatlarla hareket ettiğinin ispatı değil midir? Bu
haksızlığa, bu adaletsizliğe bir an önce son verilmelidir.
Unutmayın
ki eğer bir kişinin hakkı yenmişse tüm toplumun hakkı yenmiştir ve o hakkı
yedirmemek bu yüce Mecliste görev yapan milletvekillerinin görevidir. Ama hiç
şüpheniz olmasın, bu ülkede adaletsizliklere, hukuksuzluklara, vicdansızlıklara
karşı mücadele eden bir parti ve bir lider var; o partinin adı Cumhuriyet Halk
Partisi, o liderin adı Kemal Kılıçdaroğlu’dur. (CHP sıralarından alkışlar) 
(Mikrofon
otomatik cihaz tarafından kapatıldı) 
NECATİ
TIĞLI (Devamla) - Hemen bitiriyorum.
BAŞKAN
– Buyurun, tamamlayın Sayın Tığlı, bir dakika daha süre veriyorum.
NECATİ
TIĞLI (Devamla) - Sizin yarattığınız zulme ve adaletsizliğe karşı bizim
yaptığımız mücadele asla bitmeyecek. Adaletli olun, adaletle kalın. 
Yüce
Meclisimizi saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 20’nci maddesinde yer alan “düzenlenen”
ibaresinin “düzenlenmiş olan” şeklinde değiştirilmesini arz ve teklif ederiz.
 Mahmut
Toğrul Kemal Peköz Mehmet
Ruştu Tiryaki
 Gaziantep Adana Batman
 Kemal
Bülbül Züleyha Gülüm Mahmut
Celadet Gaydalı
 Antalya İstanbul Bitlis
BAŞKAN
- Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge üzerinde Batman Milletvekili Mehmet Ruştu Tiryaki söz talebinde
bulunmuştur.
Buyurun
Sayın Tiryaki. (HDP sıralarından alkışlar)
Süreniz
beş dakikadır.
MEHMET
RUŞTU TİRYAKİ (Batman) – Sayın Başkan, değerli milletvekilleri; 5271 sayılı
Ceza Muhakemesi Kanunu’nun “İddianamenin iadesi” başlıklı 174’üncü maddesinde
yapılacak değişiklik teklifi üzerine söz almış bulunuyorum. Hepinizi saygıyla
selamlıyorum.
Öncelikle
şunu belirtmek isterim: İddianamenin iadesi kurumunun kapsamının
genişletilmesiyle ilgili olarak yapılacak düzenlemelere genel olarak karşı
değiliz ancak yapılan düzenleme ihtiyaca cevap vermeyecektir çünkü sanık ve
mağdurların iddianamenin iadesine yönelik herhangi bir etki ve yetkisi olmaması
büyük bir eksikliktir. Bu nedenle duruşmanın açılışı ve fakat kimlik tespiti ve
sorguya başlamadan önce sanık ve mağdurlar ile vekilleri iddianamenin iadesini
talep edebilmeli, mahkeme bu konuda bir karar vermeden yargılamaya
başlamamalıdır. 
Ülkemizin
bir yargı reformuna ihtiyaç duyduğuna hiç kuşku yok ancak bugün görüştüğümüz bu
ilk paketi bırakınız reform olarak nitelendirmeyi, yargı mekanizmasının güncel sorunlarının
bile çözümüne yaklaşmadığını belirtmek isterim. Bakınız, anayasal hakların
kullanılması, temel hak ve özgürlüklerin, en temel insan haklarının
kullanılması, düşüncelerin ifade edilebilmesi, toplantı ve gösteri yürüyüşünün
yapılabilmesi, basın açıklamasının yapabilmesi gibi her hak iktidarın, İçişleri
Bakanının, valinin iki dudağı arasındadır. Emin olun, Türkiye'nin anayasal bir
hukuk devleti olup olmadığı ciddi olarak kamuoyunda tartışılmaktadır. 
13
Ekim tarihinde yapmak istediğimiz 7 Ekimin 7’nci yıl dönümü kutlamamız, kapalı
salon toplantımız bu iktidar tarafından yasaklandı, kuruluş yıl dönümü
etkinliği yapamadık. Milletvekillerimizin parti binası önünde yapmak
istedikleri basın açıklamaları engelleniyor, parti binalarımız polis kuşatması altına
alınıyor, milletvekillerimiz açıkça hedef gözetilerek darbediliyor. İki gün
önce, bundan birkaç gün önce İstanbul’da “Savaşa hayır, barış hemen şimdi.”
sloganı atan 9 arkadaşımız tutuklandı. Bakın, gözaltına alınmadı, tutuklandı,
örgüt propagandası yapmak suçlarıyla. Neden? Sadece “Savaşa hayır, barış hemen
şimdi.” dedikleri için. 
Sayın
Bakan, biraz önce burada ne dedi biliyor musunuz? “Suriye’ye demokrasi
götüreceğiz.” İyi mi? Suriye’ye demokrasi götürecekmiş Sayın Bakan. Bunu
kimlerin söylediğini lütfen iyi hatırlayın. Bu sözü Orta Doğu’da ilk kimlerin
söylediğini, “Demokrasi götüreceğiz.” diyerek kimlerin savaş taşıdığını lütfen
unutmayın.
Şimdi,
Suriye’ye ithal ettiğiniz savaş dolmuşuna herkesi bindirmeye çalışıyorsunuz ama
bizler bu dolmuşa binmeyecek, barış demeye, kardeş halklar arasındaki
sorunların diyalogla çözülmesini savunmaya devam edeceğiz, tıpkı sizlerin de
yıllar önce yaptığınız gibi. Tıpkı Sayın Cumhurbaşkanının İstanbul il
başkanıyken 6 tane siyasi partinin il başkanıyla birlikte Irak’taki savaş
tezkerelerine karşı çıktığı gibi biz barış demeye devam edeceğiz. Diyorsunuz
ki: “Bizler Kürtlerle savaşmıyoruz, Kürtlerle mücadele etmiyoruz, terörle
mücadele ediyoruz.” Eğer Kürtlerle savaşmıyorsanız, eğer Kürt düşmanlığı
yapmıyorsanız neden dünyanın dört bir yanındaki Kürtler ayakta? Neden Irak’taki
Kürtler ayakta, neden İran’daki Kürtler ayakta, neden Suriye’deki Kürtler
ayakta ve neden Avrupa’da, dünyanın dört bir yanında Kürtler ayakta; neden
Bane’de, Borik’te, Bazyan’da, Derik’te, Germiyan’da, Halepçe’de, Erbil’de,
Süleymaniye’de, Serekaniye’de, Soran’da, Şeladize’de, Şengal’de, Kamışlı’da,
Civarno’da, Akra’da, Derbendiha’da, Duhok’ta, Ayn İsa’da, Hecihe’de, Halep’te,
Sine’de, Cizire’de, Haseke’de, Koye’de, Merivan’da, Senendec’de, Tahran’da,
Sakız’da, Tekteke’de, Hanekin’de, Hurmatu’da, Zaho’da, Çoman’da, Şahba’da,
Urmiye’de neden Kürtler ayakta? Neden devletlerin neredeyse tamamı bu savaşın
Kürtlere yönelik bir savaş olduğunu düşünüyor ve karşı çıkıyor? Bir tek
Hükûmetiniz doğruyu biliyor, bütün Kürtler ve dünya yanlış yolda, öyle mi?
Otobana tersten girmiş araç gibisiniz, herkesin yanlış yola gittiğini
sanıyorsunuz.
ŞAHİN
TİN (Denizli) – O saydığın yerlerin belgesi nerede?
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Tiryaki.
MEHMET
RUŞTU TİRYAKİ (Devamla) – Lütfen gözlerinizi ve kulaklarınızı gerçeklere açın.
AK PARTİ kurulduğunda Kürt düşmanı bir parti değildi, Kürtlerin önemli bir
kısmının da desteğini almıştı ama şimdi Kürtler AK PARTİ’ye baktığında
siyasetinin merkezine Kürt düşmanlığını koymuş bir parti görüyor; seçilmiş
belediye başkanlarına darbe yapılarak kayyum görevlendirilmesine, Kürt
siyasetçilerine yönelik baskıya, Irak’taki referanduma karşı çıkmanıza, şimdiki
savaşa da tam olarak böyle bakıyor.
Şimdi,
siz sanıyorsunuz ki biz bunları söylerken mutlu oluyoruz, Kürtler, Türkler ve
Orta Doğu halkları arasına nifak tohumu serpilmesine seviniyoruz. Hayır,
sevinmiyoruz, tam tersine, emin olun, yüreğimiz yanıyor, etrafımızdaki herkes
bir haftadır uykusuz geceler geçiriyor. 
(Mikrofon
otomatik cihaz tarafından kapatıldı) 
MEHMET
RUŞTU TİRYAKİ (Devamla) – Yol yakınken halklarımız arasında düşmanlığa yol açan
bu savaştan vazgeçin, en azından İdlib’de savunduğunuzu savunun ve sorunları
diyalogla çözmeye çalışın diyorum. 
ŞAHİN
TİN (Denizli) – Savaş değil bu, terörle mücadele, önce adını bir doğru koy. 
MEHMET
RUŞTU TİRYAKİ (Devamla) - Hepinizi saygıyla, sevgiyle selamlıyorum. (HDP
sıralarından alkışlar) 
ŞAHİN
TİN (Denizli) – Adını doğru koy ya!
BAŞKAN
– Teşekkürler Sayın Tiryaki.
ŞAHİN
TİN (Denizli) – Söylediğinin hepsi yalan. Belgesi nerede? 
MEHMET
RUŞTU TİRYAKİ (Batman) – HDP’nin sitesine girin görün beyefendi. 
BAŞKAN
- Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi’nin 20’nci maddesinde yer alan “edecek” ifadesinin “eden”
şeklinde değiştirilmesini arz ve teklif ederiz. 
 Dursun
Ataş Ayhan Erel Fahrettin
Yokuş
 Kayseri Aksaray Konya
 Mehmet
Metanet Çulhaoğlu  Hayrettin
Nuhoğlu
 Adana  İstanbul
BAŞKAN
– Komisyon önergeye katlıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge üzerinde İstanbul Milletvekili Hayrettin Nuhoğlu’nun söz talebi
vardır. 
Buyurun
Sayın Nuhoğlu. (İYİ PARTİ sıralarından alkışlar)
Süreniz
beş dakikadır. 
HAYRETTİN
NUHOĞLU (İstanbul) – Sayın Başkan, değerli milletvekilleri; selamlarımı sunarak
sözlerime başlıyorum. 
Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
üzerine konuşacağım. 
Yasaların
zamanla toplumun ihtiyaçlarına cevap veremez hâle gelmesi neticesinde zaman
zaman bu tür değişikliklere gidilmesi kaçınılmaz hâle gelir. Yapılması gereken
güncellemelerin gecikmesi ya da yetersiz kalması, hukuk sisteminin toplumun
ihtiyaçlarına cevap verememesi sonucunu doğurur. Türk hukuk sistemi “Adalet
mülkün temelidir.” anlayışı esasına dayanır. Bu nedenle devlet anlayışımızda
yargının adil ve bağımsız şekilde işlemesi vazgeçilmez bir kuraldır. Yasaların
güncellenmesi ne kadar önemliyse yargı bağımsızlığı da aynı derecede, hatta
belki daha da önemlidir. Getirilen yargı paketinde bu hususa hiç değinilmemiş
olması, yapılacak düzenlemelerin hukuk sistemimizdeki temel sorunları çözmekten
uzak bir çalışma olduğunu göstermektedir.
Esasen,
sorunlarımızın ana kaynağı sadece yasal mevzuatta var olan eksiklikler
değildir, mevzuatın uygulanmasında yaşanan bakış açılarından kaynaklanan
tavırlardır. Yargı, yürütmenin emrinden kurtulmadığı sürece hiçbir reform
paketi hukuki alanda yaşanan sorunlara çözüm olamayacaktır. Yargıyı yürütmenin
emrinden kurtarmanın yolu parlamenter sisteme yeniden dönmektir. Tek adam
yönetimi demek olan ve artık iktidar partili birçok kişi tarafından da gözden
geçirilmesi gerektiği ifade edilen partili cumhurbaşkanlığı sisteminin birçok
konuda tıkandığı kabul edilmelidir. Onun için diyorum ki torba kanun
mahiyetindeki böyle düzenlemelerle gerçekleştirilmesi mümkün olmayacak olan
adalet sistemindeki reform Anayasa’dan başlamalıdır. Parlamenter sisteme
dayanan yeni anayasayla birlikte geçmişte eksik ve hatalı yönlerini gördüğümüz
bütün yasal düzenlemeleri de yapmaya biz İYİ PARTİ olarak hazırız. 
Değerli
milletvekilleri, konuşmamın bu bölümünü İstanbul Maltepe’deki Esenkent
Mahallesi’nin sorunlarına ayırmak istiyorum çünkü bu mahallede depremi
beklemeden kendiliğinden yıkılmaya namzet çok sayıda konut vardır. 
Deprem
olduğu sabah mahalledeydim. Depremden sadece iki saat önce depremi ve
mahallenin sorunlarını muhtarla konuştuk. Mahallenin kadın Muhtarı Firuzan
Çekerekli Bizimyer, mahallesi için inanılmaz bir mücadele vermektedir. Üstün
gayret gösteren bu muhtara yardımcı olmayı ve mahallenin sorunlarını bu
kürsüden dile getirmeyi bir görev olarak görüyorum. Mahalledeki yapılar
ekonomik ömürlerini tüketmiş, 1999 depreminde direncini yitirmiş, son İstanbul
depremiyle de yapıların kolonlarında ve duvarlarında çatlaklar oluşmuştur.
Vatandaşların can ve mal güvenliği ciddi şekilde tehlikededir. Gerekli
tedbirler derhâl alınmazsa korkarım ki deprem gelmeden Kartal’da 21 kişiye
mezar olan Yeşilyurt Apartmanı’nın akıbetini görürüz. Böyle bir akıbetin
sorumlusu Çevre ve Şehircilik Bakanlığı ile TOKİ olacaktır çünkü beş yıl önce
TOKİ’ye devredilen bölgede bulunan tapulu veya tapusuz hak sahibi vatandaşlarla
uzlaşma sağlanamadığından hiçbir adım atılamamaktadır. 4-5 katlı, bitişik nizam
ve çoğunluğu kooperatif yapımı olan bloklar artık oturulamaz hâle gelmiştir.
Mahallenin
diğer sorunları da acil olarak çözüm beklemektedir. Bu çağda, bu devirde
elektrik kabloları hâlâ yukarıdan gitmektedir. Bunun derhâl yer altına
alınması, mahalleye giriş çıkış yolu yapılması, karakolun geri getirilmesi,
fiber internetin döşenmesi, spor salonlarının kötü durumdan çıkarılarak acilen
onarılması, engellilere kolaylıklar düşünülmesi, trafik ışıklarının yapılması… 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Nuhoğlu.
HAYRETTİN
NUHOĞLU (Devamla) – …uyuşturucuyla mücadele edilmesi ama hepsinden önce,
hasarlı olup yıkılmayı bekleyen yapı stokuna derhâl çare bulunması şarttır,
acildir ve önemlidir. İlgililerin duyması ve gereğini yapması bütün mahalle
tarafından beklenmektedir. Bizim görevimiz, duyurmak ve uyarmaktır.
Saygılarımı
sunuyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Etmeyenler... Önerge kabul
edilmemiştir. 
20’nci
maddeyi oylarınıza sunuyorum: Kabul edenler... Etmeyenler... 20’nci madde kabul
edilmiştir.
Değerli
milletvekilleri, birinci bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine geçiyoruz. 
İkinci
bölüm 21 ila 39’uncu maddeleri kapsamaktadır. 
İkinci
bölüm üzerinde söz isteyen milletvekillerinin isimlerini okuyorum: İYİ PARTİ
Grubu adına Aksaray Milletvekili Ayhan Erel, Milliyetçi Hareket Partisi Grubu
adına Tokat Milletvekili Yücel Bulut, Halkların Demokratik Partisi Grubu adına
İstanbul Milletvekili Ahmet Şık, Cumhuriyet Halk Partisi Grubu adına Aydın
Milletvekili Bülent Tezcan, Adalet ve Kalkınma Partisi Grubu adına Tokat
Milletvekili Mustafa Arslan; şahıslar adına Gaziantep Milletvekili Sermet Atay.
İlk
söz, İYİ PARTİ Grubu adına Aksaray Milletvekili Ayhan Erel’e ait. 
Buyurun
Sayın Erel. (İYİ PARTİ sıralarından alkışlar) 
Süreniz
on dakikadır. 
İYİ
PARTİ GRUBU ADINA AYHAN EREL (Aksaray) – Sayın Başkan, değerli milletvekilleri,
yüce Türk milleti; Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin ikinci bölümü üzerine söz almış
bulunmaktayım. Partim İYİ PARTİ adına hepinizi ve yüce Türk milletini saygıyla
selamlıyorum. 
Ekmek,
aş, su bulmak gecikebilir, temele taş bulmak gecikebilir, devlete baş bulmak
gecikebilir; adalet gecikmez, tez verilmelidir. Adalet deyince hem seçim bölgem
Aksaray’da hem de sınırlarımız dışındaki Sırbistan’da uygulanan bir
adaletsizlikle sözlerime başlamak istiyorum. Aksaray’ımızın Eskil bölgesinde
hazineye ait arazileri ecrimisil karşılığı kullanan vatandaşlarımız
toplulaştırmanın uygulanmasından sonra mağdur olmuşlardır. Toplulaştırma
neticesinde yıllardır kullandıkları arazileri başka yere kaydırıldığından ve
belirli bir süre kullanma şartı arandığından yıllardır bu arazileri ekip biçen,
çoluğunun çocuğunun nafakasını temin eden bu insanlara bu araziler
verilmemekte; normal şartlarda diğer vatandaşlarla birlikte ihalede alınması
tavsiye edilmektedir. Zaten fakir ve yoksulluk içerisinde olan bu vatandaşların
zengin toprak sahipleriyle açık ihale şartlarında baş edebilmesi mümkün değildir.

Diğer
bir husus, uluslararası kara yollarında taşımacılık yapan Türk tır şoförleri
âdeta kendi kaderlerine terk edilmiş bulunmakta; geçtikleri ülkelerde keyfî
uygulamalarla karşı karşıya kalmaktadırlar. Sırbistan’daki kontrol noktalarında
tır şoförlerimize herhangi bir sebep gösterilmeksizin çok yüklü miktarda,
yaklaşık 500 bin dinar –yani 30 bin Türk lirası- ceza uygulanmaktadır.
Dışişleri Bakanlığını bu bağlamda göreve davet ediyorum.
Sayın
Başkan, değerli milletvekilleri; 30 Mayıs 2019 tarihinde Cumhurbaşkanımız
tarafından açıklanan Yargı Reformu Strateji Belgesi kapsamında yargı alanında
birtakım düzenlemelerin yapılacağı kamuoyuna duyurulmuştu. Yine, bu kapsamda,
yeni yasama yılı başlamasıyla birlikte bazı düzenlemelerin Meclis gündemine
getirileceği ifade edilmişti.
Geçtiğimiz
günlerde iktidar partisi tarafından Meclise sunulan ve kamuoyunda “yargı paketi
taslağı” olarak bilinen değişiklik teklifi hususunda partimin görüşlerini arz
edeceğim. 
Suçun
sübutuna mutlak etki edecek delilden, suçun sübutuna doğrudan etki edecek
delile indirgenmiştir. “Delilleri mahkemenin değerlendirmesi gerektiği”
ilkesine uygun bir düzenleme yapıldığı düşünülmektedir. 
Yine,
yukarıda bahsettiğimiz 326’ncı maddeye 4,5,6 ve 7 dâhil diğer fıkralar
eklenmiştir. 
Seri
muhakeme usulü getirilmektedir. Cumhuriyet savcısı, öngörülen maddedeki cezanın
alt sınırı ile üst sınırı arasındaki belirli cezayı seçenek yaptırımlara
çevirebileceği gibi erteleyebilir. Burada Türk Ceza Yasası’nın 62’nci
maddesinin uygulanabilmesi yolunun açık olmaması bir eksikliktir.
Yine,
teklifte, yasal düzenlemede sistematiğin hatalı olduğunu görmekteyiz. Hükmün
açıklanmasının geri bırakılmasının, kısa süreli hapis cezasına seçenek
yaptırımlara çevrilmesinden veya hapis cezasının ertelenmesinden önce yer alması
gerekirdi ve mahkemeye gönderilen cumhuriyet savcısına verilen seri muhakeme
usulü kararı mahkemeye gönderildiğinde, mahkeme bir şekilde usulün tatbikini
uygun görmezse dosyanın yeniden savcılığa gönderilmesi, iş yükünün ve yargılama
süresinin artmasına sebep olacağından kovuşturmaya genel hükümlere göre devam
ederek karar vermesi uygun olacaktır diye düşünmekteyiz. Bu nedenle, maddenin (10)’uncu
bendinin buna uygun olarak değiştirilmesi gerekmektedir. 
Üst
sınırı iki yıldan az ceza içeren suçlarda basit yargılama usulü, asliye ceza
mahkemesi tarafından iddianamenin kabulünden sonra adli para cezası veya üst
sınırı iki yıl veya daha az süreli hapis cezasını gerektiren suçlarda basit
ceza yargılaması usulünün tatbik edilebileceği öngörülmektedir. Bu usule göre
mahkemece iddianame, sanık, mağdur ve şikâyetçiye tebliğ edilerek beyan ve
savunmalarını on beş gün içinde yazılı olarak bildirmeleri istenecektir.
Kararın mahkûmiyet olması durumunda sonuç ceza dörtte 1 oranında
azaltılacaktır. Savunmanın hazırlanması için öngörülen on beş günlük süre çok
kısa olup Avrupa İnsan Hakları Sözleşmesi’nin 6/3-b maddesine aykırıdır diye
düşünmekteyiz. Her türlü yaptırıma çevrilebilip ertelenebilen bir cezaya Türk
Ceza Kanunu’nun 62’nci maddesindeki takdiri indirim sebeplerinin uygulanma
imkânı getirilmemesi de diğer bir eksiklik olarak göze çarpmaktadır. 
Yine,
dürüst yargılama hakkının bir gereği olarak tanığa soru sorulamaması,
delillerin yüz yüze tartışılamaması yani ceza hukukunun olmazsa olmazı olan yüz
yüzelik ilkesinin ortadan kaldırılması, sanığın kabulünün dahi aranmadığı basit
yargılama usulünün hukuki sakıncaları arasında yer aldığını görmekteyiz. Adil
yargılanma hakkının şüpheli ve sanık bakımından gözetilmesi ve aynı zamanda
müşteki ve mağdurun da korunması gereklidir. Örneğin, tanıklar nasıl
dinlenecek, sanığın ve müdafinin tanığa soru sorma hakkı olacak mı, tüm bunlar
iyi düşünülmelidir. 
Çocuğun
kaçırılması, alıkonulması suçunun, madde 234’ün tamamının uzlaştırma kapsamında
olması yetmiyormuş gibi, temel insan hak ve özgürlüklerinden, iş ve çalışma
hürriyetinin ihlali suçu uzlaştırma kapsamına alınmıştır.
Madde
117/1’de “Cebir veya tehdit kullanarak ya da hukuka aykırı başka bir
davranışla, iş ve çalışma hürriyetini ihlal eden kişiye, mağdurun şikayeti halinde,
altı aydan iki yıla kadar hapis veya adlî para cezası verilir.” denmektedir.
Madde metni, üç kuruş paraya muhtaç olan insanların eline sadaka verilip
uzaklaştırmayı ve zengini kollamayı amaçladıkları izlenimi yaratmaktadır. 
Hüküm
verildikten sonra hâkimin hüküm üzerinde bir düzeltme yapamaması kuralı
kaldırılmaktadır. Hâkim hatalı karar verdiğini verilen istinaf dilekçesiyle
anlamışsa gerekli düzeltmeyi yaparak istinaf dilekçesini esastan reddedebilmesi
düzenlenmektedir.
Cumhurbaşkanına
hakaret ve örgüt suçlarının tamamına ceza miktarına bakılmaksızın temyiz yolu
açılması da olumlu bir düzenleme olarak mütalaa edilmektedir.
Çocuklar
hakkındaki kamu davasının ertelenmesinin ceza üst sınırının beş yıla çıkması da
doğru bir düzenleme olarak görülmektedir.
Bu
kanun metninde yargının bağımsızlığı, hâkimlerin güvencesi ve teminatı hakkında
yeteri kadar bir düzenleme olmadığı görülmektedir. Yargının bağımsız olabilmesi
için yargıçların her türlü siyasi etkiden, baskıdan uzak olması gerekmektedir.
Günümüzde -daha önce de söylemiştim Komisyonda- 1993 yılından beri serbest
olarak çalışan avukatlar zaman zaman hâkimlik ve savcılık mesleğine
alınmaktadır. Oysa Hâkimler ve Savcılar Kanunu’na göre herhangi bir siyasi
partiden aday olmak için istifa eden bir hâkim ve savcı, tarafsızlığını
yitirdiği gerekçesiyle bir daha mesleğe geri dönememektedir yani bir tarafta
herhangi bir siyasi partiden aday olduğu için tarafsızlığını yitirdiğini
düşündüğünüz bir hâkimi, savcıyı tekrar göreve başlatmıyorsunuz. Diyelim ki
Sayın Müsavat Bey’le kırk bir yıldır bir yol arkadaşlığımız var. Kendisi bir
derneğin genel başkanıyken ben de orada şube başkanıydım. Yıllar sonra kendisi
il başkanı oldu İzmir’de, ben bir yerin il başkanı oldum. Ben belediye meclis
üyesi oldum, kendisi belediye başkan adayı oldu. Kader birliği yaptık, yol
birliği yaptık. Sonra tuttular, beni İzmir’e hâkim olarak atadılar. Müsavat
Bey’in de dosyası önüme geldi. Baktım dosyaya, ya, karşı taraf yüzde yüz haklı,
vicdanım ağır bastı ama Müsavat Bey’i de çok seviyorum onun için davayı Müsavat
Bey’in lehine sonuçlandırdım. Şimdi karşı taraf…
(Mikrofon
otomatik cihaz tarafından kapatıldı)
YÜCEL
BULUT (Tokat) – Reddihâkim yapar emin olun, reddihâkim yapar, onu kabul etmez.
BAŞKAN
– Buyurun, tamamlayın lütfen.
Bir
dakika süre veriyorum.
AYHAN
EREL (Devamla) – Karşı taraf hiç bu davanın gerekçesine bakmaksızın der ki
zaten: “Ya bu hâkim ile Müsavat Bey yıllardır aynı kaderi paylaşmışlar, aynı
yerde yol yürümüşler, bedel ödemişler, hayatı ortaklaşa paylaşmışlar, taraf
tuttu.” Ne kadar tarafsız olursak olalım bu yargıyı ortadan kaldıramayız.
Dolayısıyla ben bunu AK PARTİ için söylemiyorum -gelecekte İYİ PARTİ iktidar
olacaktır- İYİ PARTİ’nin şimdiki genç vekillerine söylüyorum: Bu avukatları,
hâkim ve savcılık mesleğine alırken çok siyasi olmuşları lütfen eleyelim çünkü
gerçekten taşrada büyük sıkıntı yaratıyor. Yıllarca AK PARTİ’nin il
başkanlığını yapmış bir arkadaş Niğde’nin bir ilçesinde seçim işlerinden
sorumlu hâkim ve yapılan itirazların tamamını reddediyor. Belki de haklıdır ama
Ulukışlalı arkadaş öyle demiyor, “Bu hâkim falan yerde AK PARTİ’nin il
başkanıydı, onun için taraflı karar veriyor.” diyor. Belki de kanuna göre karar
veriyor, mevzuata göre karar veriyor. Bunda benim herhangi bir…
(Mikrofon
otomatik cihaz tarafından kapatıldı)
AYHAN
EREL (Devamla) – Teşekkür ediyorum, saygılar sunuyorum. (İYİ PARTİ sıralarından
alkışlar)
BAŞKAN
– Teşekkürler Sayın Erel.
Gruplar
adına ikinci konuşma Milliyetçi Hareket Partisi Tokat Milletvekili Yücel
Bulut’a ait. 
Buyurun
Sayın Bulut. (MHP sıralarından alkışlar)
Süreniz
on dakikadır.
MHP
GRUBU ADINA YÜCEL BULUT (Tokat) – Sayın Başkan, değerli milletvekilleri;
kamuoyunda “yargı paketi” olarak isimlendirilen Ceza Muhakemesi Kanunu ve Bazı
Kanunlarda Değişiklik Yapılmasına Dair Kanun Teklifi üzerinde Milliyetçi
Hareket Partisi Grubu adına söz almış bulunuyorum. 
Tabii,
yargı reformu tartışmaları cumhuriyet tarihi boyunca devam etmiş, çeşitli
vesilelerle yargı sistemimizdeki eksiklikler ele alınmak suretiyle zaman zaman
“yargı reformu” adı altında mevzuatımızda esaslı değişiklikler yapılmıştır. Son
on yıldır, on iki yıldır, özellikle Ergenekon ve Balyoz operasyonlarıyla
beraber “yargı reformu” konusu ve kavramı kamuoyunda daha sık dile getirilen
bir hâl almış, 2010 referandumu ve akabinde de 17-25 Aralıkla birlikte yargı
içerisinde Fetullahçı bir çetenin egemen olduğunun inkâr edilemez bir hâle
gelişiyle de artık tartışmasız bir hâle gelmiştir. Tabii, Türkiye Cumhuriyeti
17-25 Aralıktan sonra öncelikle yargı mensuplarının kendi özverisi ve çabasıyla
2014 yılında bu çetenin yargıdaki hâkimiyet alanını sınırlayabilmek adına
özverili bir mücadele vermiş, 2014 HSYK seçimleriyle önemli ölçüde bu yapı
frenlenmiş, akabinde Yargıtaydaki bütün örgütlenmesi ve çeteleşmesi tasfiye
edilmek üzereyken de 15 Temmuz girişimi gerçekleştirilmiştir. İşte, 15 Temmuz
tarihinden beri Türkiye bütün yargı mensuplarıyla, vatandaşlarıyla,
yurttaşlarıyla ağır bir yükün ve mücadelenin maalesef altındadır. Bu mücadeleyi
yargı mensupları çok ağır şartlar altında büyük bir özveriyle
sürdürmektedirler. 
İşte,
şimdi, bu mücadelenin gölgesinde, arasında yargıya dönük haklı, iyi niyetli
eleştiriler dile gelmiş, siyasi iktidar bu haklı ve iyi niyetli eleştirileri
baz almak, referans almak suretiyle bugün yargı reformunun ilk ayağını
Parlamentoya taşımış, tartışmaya açmış ve kanun teklifi olarak Meclisin
huzuruna getirmiştir. 
Şimdi
“adalet” kavramı tartışılırken, yargı reformu tartışılırken maalesef hiç
şaşırmadığımız üzere bazı kesimler -iyi niyetli eleştiri getirenleri müstesna tutmak
üzere- her zamanki alışkanlıklarının bir devamı olmak suretiyle, bu defa da
yargı reformunu sıçrama tahtası yapmak suretiyle sanki bu memlekette adalet,
demokrasi, eşitlik ve hak arama hürriyeti sadece teröre bulaşmış, sadece Türk
milletinin huzuruna musallat olmuş çetelere tanınmış bir imtiyazmış gibi,
onlara mektup yazmak suretiyle, yargı reformu paketini vesile ve vasıta yapmak
suretiyle âdeta bir savaş açmışçasına bu yasaya, bu pakete karşı çıkmakta ve
karşı çıkmak adı altında da maalesef Türk milletinin huzuruna musallat olmuş bu
çetelere can suyu olmaya çalışmaktadırlar. Dolayısıyla, bu konuda hepimizin
dikkat ve hassasiyet göstermesi gerekmektedir. Hiç kimsenin bu kavramları
bahane yaparak, bu kavramları vasıta yaparak Türk milletinin birlik ve beraberliğine
musallat olmuş çetelerin reklamını yapmaya hakkı olmadığı gibi, bugün sınır
ötesinde operasyonda olan şerefli Türk ordusunu da yerden yere vurmaya hakkı
yoktur. 
Dolayısıyla,
öncelikle şunu ifade etmek isterim: Bir devletin adalet anlayışı yalnız
mahkemeleri aracılığıyla tesis edilmez. Bir devlet bir bütün olarak adalet
tesis eder, bir devlet polisiyle adalet tesis eder, bir devlet mahkemesiyle
adalet tesis eder ve bir devlet, hele ki bu devlet Türk devletiyse ordusuyla
adalet tesis eder. Türkiye Cumhuriyeti’nin şerefli ve şanlı ordusu, sınır
ötesine adalet tesis etmek üzere gitmiştir, işgal için gitmemiştir, katliam
için gitmemiştir, bazılarının haddini aşarak ifade ettikleri gibi soykırım için
gitmemiştir. Genlerimiz neyi emrediyorsa onu yapmak için, adaleti, barışı ve
huzuru tesis etmek için bugün bu sınır ötesi operasyonu gerçekleştirmiş
bulunuyoruz. 
Dolayısıyla,
bu Parlamento çatısı altında yargı paketini ya da değişik gündemleri vesile
yapmak suretiyle Türk milletinin birlik ve beraberliğinin sembolü olan ordusunu
yerden yere vurmak hadsizliğini gösterenlere bu Parlamentonun da şu
hatırlatmayı yapması kaçınılmazdır, kimse de bundan dolayı gocunmayacaktır:
Burası işgal altındaki Osmanlı Mebusan Meclisi değildir, burası işgal altındaki
bir ülke değildir ve Türkiye Cumhuriyeti 17’nci bağımsız Türk devleti
kurulmuştur. Hepimiz vatandaşlık bağıyla bu devlete bağlıyız ve burası da
şerefli ve gazi bir Parlamentodur. Dolayısıyla, bu Parlamentonun ruhuna ve
ahlakına uygun olarak hep birlikte hareket etmek zorundayız. 
Şimdi,
çeşitli vesilelerle bu kürsüde söz alıp bu operasyonu yerden yere vurabilmek
için çeşitli iddiaları ortaya atanlar var. Şimdi, az evvel bir hatip
arkadaşımız şunu ifade ettiler, çeşitli memleketler saydılar, dediler ki: “Bilmem
nerede Kürtler ayakta, burada Kürtler ayakta, şurada Kürtler ayakta.” Benim
gördüğüm Kürtlerin hiçbirisi ayakta değil, görmüş olduğum bütün Kürtler secdede
(MHP ve AK PARTİ sıralarından alkışlar) ve Türk ordusunun başarısı ve zaferi
için hep beraber camileri doldurmak suretiyle dua ediyorlar. 
Bugün,
burada Kürtler adına konuşma hakkını kendinde bulanlara diyorum ki: Gelin, bu
söylediklerinizi Tokat’ın 64 tane Kürt köyünde söyleyin, bakalım nasıl bir
tepki alacaksınız, hep beraber görelim. 
Dolayısıyla,
herkesin hangi Parlamento çatısı altında olduğunu bilmek suretiyle şu gerçeği
de kabul etmesi mecburidir: Bu ülkede teröre bulaşmış odaklar ile Kürt kökenli
kardeşlerimiz asla ve zinhar, hiçbir zaman bir araya gelmemiştir. Türkler
tarihin hiçbir döneminde kardeş kabul ettikleri Kürtlerin katili olmamıştır. 
Eğer
ki tarih sahnesinde Kürtlerin bir katili aranıyorsa, et ile tırnak gibi
olduğumuz, ruh ikizi olduğumuz, kader birlikteliği yaptığımız, aynı secdeye
varıp aynı doğrularda birleşmiş olduğumuz Kürtlerin bir katili aranıyorsa 1984
yılında Siirt ve Eruh baskınlarıyla silahlı propagandaya başlayan, 1987 yılında
da “Bölgede otorite olalım; öldürelim, otorite olalım.” diyerek talimat verip
Kürt kökenli kardeşlerimizi âdeta bir katliama mahkûm eden, katliam zincirine
mahkûm eden bölücübaşına bakmaları gerekiyor. Dolayısıyla, Türk milletinin
hiçbir evladından ve ferdinden asla ve asla, değil Kürt, hiçbir toplum katili
olmamıştır, olmayacaktır. 
Dolayısıyla,
bu yolu bin yıldır birlikte yürüdüğümüz gibi, aynı iman zincirinde
birleştiğimiz bu insanlarla, ruh ikizi olduğumuz bu insanlarla aynı medeniyet
çıtası içerisinde ve aynı sancak altında hep birlikte yürümeye devam edeceğiz. 
Hiçbir
şey söylemeye cüret gösteremedikleri vakit şimdi de şunu söylemeye başladılar,
diyorlar ki: “Oluşan birlik ve beraberlik ruhu Sayın Cumhurbaşkanı tarafından
istismar ediliyor.” Niye istismar ediliyor Sayın Cumhurbaşkanı tarafından?
Efendim, ortada eğer ki bir zafer olursa bu zaferin pay sahibi Sayın
Cumhurbaşkanıymış, buradan kendi leh ve hesabına bir siyasi istismar çabası
içerisine girmiş. 
Biz
de Milliyetçi Hareket Partisi olarak diyoruz ki: Sizin istismar yaptığını iddia
ettiğiniz Sayın Cumhurbaşkanı Anayasa’ya göre bu ordunun başkomutanıdır. Biz
onun başkomutanlığından rahatsız değiliz. Ordumuzun ve başkomutanımızın sonuna
kadar yanındayız. (MHP ve AK PARTİ sıralarından alkışlar) Bu zaferin paydaşı
olmasından da zinhar rahatsızlık duymayız ama sizlere asıl rahatsız olmanız
gereken şeyi söylüyorum, çok rahatsız olmak istiyorsanız bundan rahatsız olun.
Eğer ki bu ülkede birileri hâlâ Tayyip Erdoğan nefretiyle günün birinde “Oh
olsun.” diyebilmek için “Nasıl da belalarını buldular.” diyebilmek için, Recep
Tayyip Erdoğan’la hesaplaşabilmek için her şeyi bir kenara bırakıp gece gündüz
Trump’ın “tweet”lerinden medet umar hâle gelmişlerse asıl kafaya takılması
gereken budur. Mustafa Akıncı’nın, KKTC Cumhurbaşkanının demeçlerini duyup
“İşte, aradığımız Cumhurbaşkanı.” deyip iç geçirenler “Keşke Kıbrıs’ın başında
değil de Türkiye’nin başında olsun.” diye iç geçirenler varsa bu ülkede asıl
can sıkacak kişiler bunlardır. Bunun dışında milletinin birlik ve beraberliği
için kenetlenmiş, aynı secdeye baş koymuş, kimsenin burnu kanamadan, bütün
memleket evlatları sulh ve selamet içerisinde memleketine geri dönsün diye gece
gündüz dua eden insanların bu ülkede can sıkacak, kimseyi üzecek en ufak bir
tavırları yoktur.
Burada
yargı reformunu referans kabul edip yargı reformunu yetersiz bulanlara diyorum
ki: Bu Parlamento çatısı altına ısrarla ve inatla yasa dışı terör örgütlerini
taltif edecek, onlara iltifat gösterecek her metin, içeriği ne olursa olsun
paçavra muamelesi göreceği için bilesiniz ki bu yargı paketi sizi tatmin
etmeyecek. Sizi tatmin edecek yargı paketine de bu Meclis asla ve asla geçit vermeyecek
çünkü bu ülkede hak ihlali elbette ki yaşanmıştır ama hak ihlali için her örnek
gösterdiğiniz kişi terörün bir bulaşığı, millî birlik ve bünyenin, millî
hasletlerimizin ve millî hedeflerimizin düşmanı olarak bilinen kişilerse ben de
size gerçek hak ihlallerinden örnek vermek zorundayım.
Çok
hak ihlali meraklısıysanız, hak ihlalinin ne olduğunu görmek istiyorsanız
yıllardır bir kumpas neticesinde İzmir’de cezaevinde tutulan İzmir Ülkü
Ocakları Başkanımız Abidin Bilgin’e bakabilirsiniz. Fetullahçı bir çetenin
kumpasıyla ömrünü içeride çürüyerek geçiren arkadaşımız hâlâ bugün hukuk
mücadelesi veriyor. Çok hak ihlali meraklısıysanız sizler için mafya olan,
bizim için “dava arkadaşımız” dediğimiz ve kimsenin burnunun dahi kanamadığı
bir dosyadan altmış altı yıl hapis cezası alan ve yargılayan mahkeme başkanı,
bakın, on yıl yargılayan mahkeme başkanı “Bu adama kumpas kuruldu, on sene ben
yargıladım, en fazla on sene ceza alması hatta berat etmesi gerekirdi."
diye resmî ifade vermiş olmasına rağmen altmış altı yıllık infazı hâlâ devam
eden Kürşat Yılmaz’a bakabilirsiniz. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın lütfen.
YÜCEL
BULUT (Devamla) – Hak ihlali arıyorsanız eğer İzmir Ege Üniversitesinde
katledilen gencecik Fırat Yılmaz Çakıroğlu’nun annesinin gözlerine, babasının
gözlerine bakabilirsiniz. Bunun dışında bilesiniz ki Milliyetçi Hareket Partisi
kendi doğrularını milletinin doğrularına, milletinin gerçeklerine mıh gibi
sabitlemiş, aynı istikamette ok gibi yürüyen ve inanmış insanların ordusudur.
Hangi eleştiriyi getirirseniz getirin, hangi tenkiti getirirseniz getirin
bilesiniz ki Milliyetçi Hareket Partisinin kadrolarını ve ülkücüleri yolundan
saptıramayacak ve döndüremeyeceksiniz, aynı istikamette inandığımız şekilde yürümeye
devam edeceğiz. 
Yüce
heyetinizi saygıyla selamlıyorum. (MHP ve AK PARTİ sıralarından alkışlar) 
BAŞKAN
– Konuşma sırası şimdi de Halkların Demokratik Partisi Grubu adına İstanbul
Milletvekili Ahmet Şık’a ait. 
Buyurun
Sayın Şık. (HDP sıralarından alkışlar)
Süreniz
on dakikadır. 
HDP
GRUBU ADINA AHMET ŞIK (İstanbul) – Herkese merhaba. 
Yargıya
ilişkin değişiklikler içeren ve hak etmemesine rağmen “reform” diye
adlandırılan düzenlemelerle ilgili söz almıştım ancak kendi krizinin
derinleşmesini ve çöküşünü engellemek için bir kez daha yoksul çocukların
kanını siyasetin malzemesi hâline getiren saray diktasının yeni bir oyunu
karşımıza çıktı. Oyuna ortak olmak için de kimisi kıyafetiyle, kimisi
sözcükleriyle kamuflaj giyindi. Bu savaş çığırtkanlığından hukuk ve demokrasi
değil, daha fazla zulüm ve tek adam diktasının gücünü ikame etmesi çıkar.
Çekilen her çizgide hizalanmakta tereddüt etmeyen ve prensipleri cesaretle
savunmak yerine gündelik menfaatleri çiğnetmeyi tercih eden bir anlayışla
siyaset yapılan bir yerde yargının hukuksuzluğa meşruiyet sağlama işleri de
hangi değişiklik yapılırsa yapılsın sona ermez. 
Bu
ülkede bedelinin bilinciyle savaşa karşı çıkan ve dahi barışı savunan herkes
adına bir yalanı yaşamayı reddediyorum. Kendine yakıştıranlar bu oyunun içinde
kalmaya devam etsin ancak Brecht’in şu dediklerini de aklından çıkarmasın: “Her
savaştan geriye üç ordu kalır: Ölüler ordusu, yas tutanlar ordusu, hırsızlar
ordusu.”
Buyurun,
kürsü sizin. (HDP sıralarından alkışlar) 
BAŞKAN
– Teşekkürler Sayın Şık.
Söz
sırası şimdi de Cumhuriyet Halk Partisi Grubu adına Aydın Milletvekili Bülent
Tezcan’a ait.
Buyurun
Sayın Tezcan. (CHP sıralarından alkışlar) 
Süreniz
on dakikadır.
CHP
GRUBU ADINA BÜLENT TEZCAN (Aydın) – Teşekkür ederim Sayın Başkan.
Sayın
Başkan, değerli milletvekilleri; teklif sahiplerinin “Yargı reformu sürecinin
bir parçası” diye hazırladığı, bir süre önce Yargı Reformu Strateji Belgesi’ni
hazırlayanların da “Yargıda reform yapıyoruz.” diye sunmaya çalıştığı paketler
dizisinin ilkini görüşüyoruz. 
İkinci
bölüme geçtik, bir kere maddelerle ilgili arkadaşlarımız birçok şey
söyleyecekler, anlatacaklar, konuşacaklar ama önce temel bir meseleyi tespit
etmekte yarar var.
Sayın
milletvekilleri, bu teklifi hazırlayanlar, Yargı Reformu Strateji Belgesi’ni
hazırlayıp sunanlar ve saray rejimiyle ayrıldığımız temel bir nokta var, sorun
algısında ayrılıyoruz. Teklifi hazırlayanların bambaşka bir dünyası var, 39
maddeyi açıp baktığınızda sorun algımız tamamen başka.
Bize
göre, Türkiye’de yaşayan, samimi, hayatın içerisinde, yargısal uygulamalardan
muzdarip olan herkese göre çok açıkça biliniyor ki yargının temel problemi
talimatlı yargı sorunudur, bağımsız yargının olmamasıdır; siyasetin yargı
üzerinde hâkimiyeti, tahakkümü ve talimatla iş gördürmesidir, temel mesele bu.
39 maddelik şu teklife baktığımızda, bu sorun algısıyla uzaktan yakından ilgili
bir şey göremiyoruz. Ya, ne var? Sanki mesele bir kırtasiye sorunuymuş gibi
anlatılan şu: “Yargıda hangi problemi çözeceğiz?” “Şurada uygulamada şöyle
küçük bir mesele var, bunu alalım, çözelim.” “Pasaport Kanunu’nda şunu
değiştirelim.” “İnfazla ilgili şu hükmü düzenleyelim.” 
Değerli
arkadaşlar, sayın milletvekilleri; Türkiye Büyük Millet Meclisi bu
değişiklikleri her zaman yapabilir, bu değişikliklerin içinde olumlu, olması
gereken şeyler de vardır, Komisyonda arkadaşlarımız söyledi ama meselemiz bu
değil. Meselemiz, Türkiye’de gerçekten bağımsız ve tarafsız bir yargı yaratma
meselesidir. Bunun için de binaya çatıdan başlayamazsınız. Bırakın bunu
“reform” diye anlatmayı. Bir de duyduğumuza göre 8 tane daha gelecekmiş,
1’incisinden ne gördük ki 8’incisinden ne görelim? Yola nasıl çıkarsanız öyle
gidecek. Yani çatıdan başlanır mı binaya? Temelden başlayacaksınız, temelden
başlamanın yolu da geleceğiz bir araya, yargıyı bağımsız kılmak için Anayasa’yı
elimize alacağız; Hâkimler ve Savcılar Kurulu başta olmak üzere yüksek yargı
organları için, hâkimler ve savcıların teminatı için, bağımsız yargı için ne
gerekiyorsa yapacağız. Bunu yapmadan atacağımız her adım lafügüzaftır. Bunun
daha ötesi yok. 
Bakın,
şimdi, şunu da Türkiye’de artık herkes biliyor: AK PARTİ iktidarları için,
hükûmetleri için yargı, bugüne kadar sadece ve sadece ele geçirilmesi gereken
bir alan olarak görüldü, temel problem bu. Adalet dağıtması gereken bir alan
değil, ele geçirilmesi gereken bir alan olarak görüldüğü için dün devlet
düşmanı, cumhuriyet düşmanı, adalet düşmanı, hukuk düşmanı FETÖ gibi bir çeteye
yargıyı teslim etmekte bir beis görmediniz; bu anlayış getirdi. (CHP
sıralarından alkışlar) 
Şimdi
durum farklı mı? FETÖ gitti, başka cemaatler geldi. Bugün gidin adliye
koridorlarına, gidin Yargıtayın koridorlarına, hangi cemaatlerin nerelerde
hâkim olduğu konuşuluyor. Bu utanç tablosunu düzeltmeden 39 maddeyle hangi
reformdan bahsedeceğiz?
Değerli
milletvekilleri, bakın, Yüksek Seçim Kuruluna talimat verildi; yaratılan düzeni
söylüyorum, talimatlı yargıyı. İstanbul seçimlerini kaybettiniz,
hazmedemediniz, Yüksek Seçim Kuruluna talimat verdiniz, seçim iptal ettirdiniz.
Allah’tan millet 813 bin farkla bir şamar vurdu da ne olduğunu anladınız. (CHP
sıralarından alkışlar) 
Tarihimizde
ilk defa savcılar elini sandıklara soktu. Çok partili rejime geçtikten sonra
ilk defa savcılar ellerini sandıklara soktu, savcılara delil toplattınız. Bütün
bunları hangi yargı düzeni kurdu? Sizin getirdiğiniz talimatlı yargı düzeniyle
bunu yaptınız. 
Şimdi,
Cumhurbaşkanına hakaret suçu, madde 299’u “E işte Yargıtaya temyize tabi
tutalım.” diye koymuşsunuz; iyi, güzel de 299’u kaldırmanız lazım, kaldırmanız.
Bugünkü partili Cumhurbaşkanlığı düzeninde bunu kaldırmadan bir şeyi
çözemezsiniz. (CHP sıralarından alkışlar) 
2018
yılında, bir yıl içerisinde partili bir Cumhurbaşkanına hakaret etti diye
sosyal medya paylaşımlarından 26.115 dava açılmış. Sayın Erdoğan Türkiye
Cumhuriyeti’nin gördüğü ilk Cumhurbaşkanı değil, 12 Eylül rejiminden sonraki
bütün Cumhurbaşkanları için toplam bu sebeple açılan dava 1.121. Onlar bir de
partisiz Cumhurbaşkanıydı. 1.121 toplamı, Kenan Evren buna dâhil arkadaşlar,
Kenan Evren buna dâhil. Helal olsun, onu bile geçtiniz, Kenan Evren’i bile
geçtiniz! (CHP sıralarından alkışlar)
Hukukun
Üstünlüğü Endeksi’nde 126 ülkede 109’uncu olmuşuz. Türkiye’nin hâli bu,
yaratılan yargı düzeni.
Barış
Pınarı Harekâtı hepimizin, bizim, başarıyla sonuçlanmasını beklediğimiz,
istediğimiz bir harekât. En azından benim bütün paylaşımları savunduğum
söylenemez ama sosyal medyadaki paylaşımları nedeniyle 186 kişi hakkında
soruşturma açıldı bir hafta içerisinde, 186 kişi hakkında. Hangi bağımsız yargı
düzeni, hangi yargı reformu? İnsanlar böyle bir mesele hakkında bile Twitter’da
parmaklarıyla tuşlara basarken korkmaya başladı insanlar; olur da yanlışlıkla
bir şeyi beğenirsem arkamda bir talimatlı ordu gelir de hâkimin karşısına
çıkarım diye. 
Bakın,
değerli arkadaşlar, bir hafta önce 22 yaşındaki bir gencimize bir yıl iki ay
mahkûmiyet kararı verildi, sonra hükmün açıklanması ertelendi. Genç bir
çocuğumuz, Mert Durgun -talimatlı yargının ne olduğunu anlatıyorum-
üniversiteyi yeni bitirmiş. Niye hüküm giydi biliyor musunuz? Bir gün
içerisinde duruşması bitti. Niye hüküm giydi? Benim bir mitingde söylediğim
“şeddeli faşist diktatör” sözünü paylaşmış sosyal medyada, bir haberi
paylaşmış, bir haberi; 22 yaşında. Yani saray rejiminin kimlerle ve nelerle
uğraştığını görün. 22 yaşındaki çocuğun sosyal medya paylaşımıyla uğraşan bir
anlayıştan yargı reformu çıkar mı arkadaşlar? Çıkar mı, Allah için, bir dönün,
bakın. (CHP sıralarından alkışlar) 
Şimdi,
bu bölümde -görüşülecek biraz sonra- yeni usuller icat edilmiş, reform
yapılacak ya. Seri yargılama usulü, basit yargılama usulü… Yeni yargı usulleri
icat ediliyor, sorunun kaynağından tamamen habersiz yeni usuller. Bakın, ben
size yeni icat ettiğiniz usulleri söyleyeyim mi, buraya yazmanıza gerek yok.
Mesela bir basit yargılama usulünü, daha kanunu çıkmadan nasıl basitleştirdiniz
bu işi anlatayım. Trump önce tehdit etsin, ondan sonra rica etsin, ondan sonra
Erdoğan talimat versin, rahip serbest kalsın. İşte bundan daha basit bir iş var
mı? Buraya yazmanıza gerek yok, yargıyı bu hâle getirdiniz. (CHP sıralarından
alkışlar) Basit yargılama usulüne hukukçular, hocalar bakacak ne yazmışlar
diye. Ne yazmışlara gerek yok, ne yapmışlar, ona bakalım, ona bakalım. Bakın,
seri yargılama usulü, basit yargılama usulü; yazmışsınız. Cumhuriyet gazetesi
yazarları, Sözcü gazetesi yazarları -yaşamı boyunca FETÖ’ye karşı mücadele
etsin- onlar, talimat verin, FETÖ’den yargılansınlar, tutuklansınlar ama FETÖ
borsasından ihale alanlar, yaşamı boyunca FETÖ’nün kuyruğunda gezip ondan sonra
da saraya yakın avukatlar bulup FETÖ borsasından ihale alanlar beraat etsin,
serbest kalsın! Bundan daha basit yargılama usulü olur mu, niye yazıyorsunuz
buraya? (CHP sıralarından alkışlar) 
Değerli
arkadaşlar, mesele şudur: Yargıda icat çıkarmayı bırakın, yargıyı rahat bırakın
yeter. İcat çıkarmayın, yargıyı rahat bırakın yeter. Sizin çıkardığınız icatlar
sonucu dün yargı FETÖ’ye teslim edildi, bugün yeni cemaat ve tarikatlara teslim
edildi. Cemaat, tarikat, nerede hakikat? Hakikat yok ortada. (CHP sıralarından
alkışlar) 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Tezcan, tamamlayın lütfen.
BÜLENT
TEZCAN (Devamla) – Değerli milletvekilleri, tabii, başta da söyledim, belli
başlı maddelerde konuşacak arkadaşlarımız; onlarla ilgili belli düzenlemeler
yapılabilir. Mesela bu düzenlemelerin içerisinde, özellikle temyiz sınırı ve
infazla ilgili bazı önemli düzenlemeler var, bunlar yapılabilir ama yetersiz.
Keşke sadece temyiz sınırını düzenleyerek çözmeseydiniz de mesela bir davada
istinaf ve temyize tabi olan hükümlerin birisi temyize gitmişse diğerlerini de
temyize gönderebilecek bir düzenleme burada olsaydı. Netice ceza verilirken
ayrı ayrı istinaf sınırında kalanların toplamı temyiz sınırına giriyorsa onları
da temyiz sınırına taşıyabilseydik. Yani Komisyonda, reform olmamakla birlikte,
bu düzenlemeler yapılsaydı, belli başlı acil ihtiyaçlara da cevap verilebilirdi
ama değil 1 tane -son cümleyle bitiriyorum Sayın Başkanım, son cümleyle,
selamlayacağım- 8 tane de 80 tane de böyle paket getirseniz Türkiye’de bozduğunuz
yargıyı bu paketlerle düzeltemezsiniz. Paket değil, samimiyet istiyoruz,
samimiyet.
Teşekkür
ederim. (CHP sıralarından alkışlar) 
BAŞKAN
– Evet, gruplar adına konuşmalar tamamlanmıştır.
Şahıslar
adına Gaziantep Milletvekili Sermet Atay’ın söz talebi vardır. 
Buyurun
Sayın Atay. (MHP sıralarından alkışlar) 
Süreniz
beş dakikadır. 
SERMET
ATAY (Gaziantep) - Sayın Başkan, değerli milletvekilleri; 105 sıra sayılı Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
hakkında konuşma yapmak üzere şahsım adına söz almış bulunuyorum. Hepinizi
saygıyla selamlıyorum.
Teklif
hakkında konuşmaya başlamadan önce, güney sınırlarımızı emniyet altına almak ve
terör koridoru projesini terör örgütlerinin başına yıkmak üzere Barış Pınarı
Harekâtı’nı icra eden kahraman Mehmetçik’imize başarılar diliyorum.
Yargı
reformu stratejisi birinci paketi olarak hazırlanan, birden çok kanunda
değişiklik yapan teklif, başlayan hukuk reformunun ilk adımıdır, birbirinden
önemli değişiklikler getirmektedir. Bu vesileyle bu kanunun hazırlanmasında
emeği geçen başta Adalet Bakanımız Abdulhamit Gül Bey olmak üzere,
akademisyenlerimize, Türkiye Barolar Birliğine ve milletvekillerimize teşekkür
ediyorum.
Sayın
Başkan, değerli milletvekilleri; 5682 sayılı Pasaport Kanunu'nun hususi damgalı
yani halk arasındaki deyimiyle yeşil pasaportlarla ilgili 14’üncü maddesinde
değişikliğe gidilerek baro levhasına kayıtlı olmak şartıyla en az on beş yıl
kıdemi bulunan avukatlara hususi pasaport verilebileceği düzenlenmektedir. Bu,
yıllardan beri talep edilen, yurt dışına uluslararası mahkemelere katılmak için
giden avukat meslektaşlarımız için bir gereklilik hâlini almıştı. Bu
düzenlemeyle avukatların bu problemi çözüme kavuşmuştur. 
Avukatlık
mesleğinin yeterli kaliteye ulaşamaması, son zamanlarda mezun olan hukuk
fakültesi mezunlarının gerekli bilgi ve donanıma sahip olmadığı, bu hususun
adalet mekanizmasını sekteye uğrattığı yönündeki eleştiriler yoğun bir şekilde
konuşuluyordu. Bu kanunla yapılan değişiklikle Avukatlık Kanunu’na eklenen bir
maddeyle, hukuk fakültesini bitirenlerin avukatlık mesleğine başlayabilmeleri
için hukuk mesleğine yeterlilik sınavına gireceği kanunen düzenlenmiştir.
Merkezî sistemle yapılacağı anlaşılan hukuk mesleğine giriş sınavında başarılı
olamayanlar, avukatlık stajına başlayamayacak, avukat olmaya hak kazanamayanlar
bu sınavı geçmeden hâkimlik ve noterlik sınavına da giremeyecektir. Bu, mesleki
saygınlık ve yeterlilik açısından olumlu ve beklenen bir düzenlemedir. 
Bir
tek profesörle veya misafir öğretim görevlisi temin ederek yüzlerce öğrenciye
eğitim veren hukuk fakültelerinin bulunduğu açıktır. Akademisyen sayısının
azlığı nedeniyle mevcut öğretim üyelerinin, ders ve iş yükünün altında
boğulduğu ve faydalı bir eğitim veremedikleri hep serzenişte bulunduğumuz bir
durumdur. Bu gerçekle yüzleşmek ve çözüm için bu adımı atmak yararlı olmuştur.
Sayın
Başkan, değerli milletvekilleri; Gazi Meclisimiz tarafından yapılan uzun
tutukluluk süreçleriyle ilgili düzenlemeler uygulama sahasında bir türlü istenilen
sonucu vermemiştir. CMK'ye yani Ceza Muhakemeleri Kanunu’na eklenen maddeler,
bir türlü fayda getiremediği gibi, tutuklamanın bir tedbir olmaktan öteye
geçmesi engellenememiştir. Tutuklama, esas olarak, şüphelinin kaçmaması,
delilleri karartmaması, toplumda oluşması muhtemel infialin önlenmesi, suça
verilecek cezanın üst sınırının yüksek olması durumlarında cumhuriyet
savcısının talebi ve yetkili hâkimin kararıyla özgürlüğün kısıtlanmasına
yönelik bir tedbirdir. Mahkemelerde ve savcılıklarda dosya yükünün fazla
olması, delillerin toplanması sürecinde bürokrasinin yoğunlaşması nedenine
bağlı olarak tutukluluk süreleri uzamaktadır. Bu sebeplerden kaynaklı tedbir
olmaktan uzaklaşan tutukluluk hâli bir cezaya dönüşmektedir. 
Yeni
teklifle hedeflenen düzenlemenin etkin bir şekilde uygulanması, pratikte
uygulamaların denetim mekanizmasınca izlenerek mağduriyetlere yol açacak hiçbir
boşluğun bırakılmaması önemli bir husustur.
Ceza
Muhakemeleri Kanunu’na eklenen seri muhakeme usulü ve basit muhakeme usulü,
yargılamayı hızlandıracak, hâkimlerin hedef süre içerisinde yargılamayı
bitirmelerine olanak sağlayacak çok önemli ve yararlı düzenlemelerdir.
5651
sayılı Kanun'un "Erişimin engellenmesi kararı ve yerine getirilmesi”
başlıklı 8’inci maddesinde değişikliğe gidileceği ve tüm yayının engellenmesi
yerine, karara konu haberin içeriğinin engellenmesi yönteminin izlenmesi teklif
edilmektedir. Böylelikle dünya çapında tanınırlığı olan birtakım internet
sitelerinin tamamen kapatılması engellenerek -kamuoyundaki eleştiriler göz
önüne alınarak- olumlu bir değişikliğin yapılması teklif edilmektedir.
Teklifi
madde madde incelediğimizde genel olarak olumlu bir reform paketi olarak
değerlendirdiğimizi bildirmekle beraber tabii ki teknik eksiklikler de tespit
etmek mümkündür. 
Yapılmak
istenilen değişikliğin pratikteki uygulamalarının güzel sonuçlar vermesini
temenni ediyor, Gazi Meclisimizi ve onun nezdinde yüce Türk milletini saygıyla
selamlıyorum. (MHP sıralarından alkışlar) 
BAŞKAN
– Değerli milletvekilleri, gruplar adına ve şahısları adına konuşmalar
tamamlanmıştır. 
60’a
göre bir söz talebi var; onu da karşılayacağım.
Sayın
Gürer…
IV.- AÇIKLAMALAR (Devam)
35.- Niğde Milletvekili Ömer Fethi Gürer’in, yargıda sorunların tümden
ele alınması ve haksız, hukuksuz, adaletsiz OHAL dönemi uygulamalarını
iyileştirici düzenlemelerin bir an önce Meclise getirilmesi gerektiğine ilişkin
açıklaması
ÖMER
FETHİ GÜRER (Niğde) – Teşekkürler Sayın Başkan.
Ceza
Muhakemesi Kanunu, Pasaport Kanunu, Terörle Mücadele Kanunu gibi kimi
kanunlarda bazı ek ya da kısmi değişikliklerle yargıda sorunların aşılamayacağı
açıktır. Yargıda sorunlar tümden ele alınmalıdır. OHAL KHK'leri sonucu
haklarında hukuka uygun bir soruşturma olmaksızın işinden atılan binlerce
kişinin yaşadığı ağır mağduriyetler neden bu kapsamda ele alınmamıştır? Hiçbir
ceza davası açılmayan, takipsizlik kararı verilen ya da beraat edenler dâhil
OHAL mağdurlarının hakları bir an önce iade edilmelidir. Neyle suçlandığını
dahi bilmeyen, işinden çıkarılmış ve mağduriyetinin giderilmesini bekleyenlerin
varlığı yok sayılamaz. Bu düzenlemede onlar için de bir çözüm üretilmeliydi.
Haksız, hukuksuz, adaletsiz OHAL dönemi uygulamalarını iyileştirici
düzenlemeler için kanun tasarısı da bir an önce Meclise getirilmelidir.
Teşekkürler
Başkanım.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (Devam)
BAŞKAN
– Değerli milletvekilleri, söz talebi olmadığından soru-cevap işlemini
geçiyoruz. 
Soru-cevap…
OLCAY
KILAVUZ (Mersin) – Sayın Başkan… 
ÖZLEM
ZENGİN (Tokat) – Sayın Başkanım, ben söz istemiştim.
FİLİZ
KERESTECİOĞLU DEMİR (Ankara) – Sayın Başkan, söz istiyorum.
TAMER
OSMANAĞAOĞLU (İzmir) – Sayın Başkan…
BAŞKAN
– Değerli milletvekilleri, onların hepsi yeniden bölüme geçtiğimiz için
sistemden çıkmış. O nedenle, aradan sonra yeniden sisteme giriniz, görüşmelere
devam ettiğimizde söz talebinizi karşılayacağım.
Soru-cevap
işlemini de geçiyorum.
Birleşime
yirmi dakika ara veriyorum.
Kapanma Saati: 21.09
BEŞİNCİ OTURUM
Açılma Saati: 21.53
BAŞKAN: Başkan Vekili Mithat SANCAR
KÂTİP ÜYELER: Mustafa AÇIKGÖZ (Nevşehir), Şeyhmus
DİNÇEL (Mardin)
-----0-----
BAŞKAN
- Türkiye Büyük Millet Meclisinin 7’nci Birleşiminin Beşinci Oturumunu
açıyorum.
105
sıra sayılı Kanun Teklifi’nin görüşmelerine devam ediyoruz.
Komisyon
yerinde.
21’inci
madde üzerinde 2 adet önerge vardır, aykırılık sırasına göre okutup işleme
alacağım. 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 21'inci maddesinin aşağıdaki şekilde yeniden
düzenlenmesini arz ve talep ederiz.
"MADDE
21 - 5271 sayılı Kanunun 234 üncü maddesinin birinci fıkrasının (a) bendinin
üçüncü maddesinde yer alan 'cinsel saldırı suçu ile alt sınırı beş yıldan fazla
hapis cezasını gerektiren suçlarda,' ibareleri ile (b) bendinin beşinci
maddesinde yer alan 'cinsel saldırı suçu ile alt sınırı beş yıldan fazla hapis
cezasını gerektiren suçlarda,' ibareleri yürürlükten kaldırılmıştır.”
 Süleyman
Bülbül  Turan Aydoğan  Alpay
Antmen 
 Aydın
 İstanbul  Mersin
 Zeynel
Emre  Aydın Özer  Rafet
Zeybek 
 İstanbul
 Antalya  Antalya
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge üzerinde Aydın Milletvekili Süleyman Bülbül’ün söz talebi vardır. 
Buyurun
Sayın Bülbül. (CHP sıralarından alkışlar) 
Süreniz
beş dakikadır. 
SÜLEYMAN
BÜLBÜL (Aydın) - Değerli Başkan, değerli milletvekilleri; demokrasilerin
olmazsa olmazı hukuk devleti ilkesi, hukuk devleti ilkesinin olmazsa olmazı da
hukukun üstünlüğünün sağlanması. Hukukun üstünlüğünün sağlanması için
bireylerin yasalar önünde eşit olması gerekiyor. Bu anayasal hüküm, Anayasa’nın
ilgili maddesi, 10’uncu madde “Kanun önünde eşitlik” maddesi. İzninizle, okumak
istiyorum: Birinci fıkrası “Herkes, dil, ırk, renk, cinsiyet, siyasî düşünce,
felsefî inanç, din, mezhep ve benzeri sebeplerle ayırım gözetilmeksizin kanun
önünde eşittir.” diyor, dördüncü fıkrası ise “Hiçbir kişiye, aileye, zümreye
veya sınıfa imtiyaz tanınamaz.” diyor, beşinci fıkrasında ise “Devlet organları
ve idare makamları bütün işlemlerinde kanun önünde eşitlik ilkesine uygun
olarak hareket etmek zorundadırlar.” diyor. 
Değerli
arkadaşlar, bu anayasal hak ve özgürlüklerin sağlanması açısından bu maddenin
önemi çok fazla. Tabii, “hukukun üstünlüğü” “üstünlerin hukuku” tartışmaları,
hatırladığımız kadarıyla, 2010 yılında 12 Eylül referandumunda da getirilmişti.
O zaman, 12 Eylül 2010 referandumunda “Üstünlerin hukuku gelmesin, hukukun
üstünlüğünü getirelim; ‘evet’ oyu verin.” dediniz, özellikle AK PARTİ’li
arkadaşlarımız söyledi; ondan sonra da yargı, hukuk FETÖ’cülere teslim oldu;
sonuçlarını, 15 Temmuza kadar, hepimiz biliyoruz. Bunun için, hukukun
üstünlüğünü sağlamanın yolu şu… Tarihe baktığımız zaman, hukukun üstünlüğünü
sağlama yolunun örnekleri de çok var. 
Bir
örnek vermek istiyorum: “Sahabe” ve “halife” sıfatına sahip olan Hazreti
Ali’nin, Kadı Şüreyh’in önünde bir gayrimüslimle beraber yargılandığını ve
Hazreti Ali’nin, oğlunu tanık olarak gösterdikten sonra tanıklığı kadının kabul
etmemesi nedeniyle, delil yetersizliğinden davayı kaybettiğini tarih yazıyor.
Çok önemli bir tarihsel konu, anı. Şimdi, buradan nereye geleceğim? Buradan
geleceğim nokta: Gündem olarak, bugüne geleceğim. 
Cumhurbaşkanı,
Anayasa Mahkemesi Başkanı, Genelkurmay Başkanı; devleti yürüten, yürütme
organında bulunan bütün insanlar, sıfatı bulunanlar ve onların yakınları,
kesinlikle, normal vatandaşla aynı şekilde kanun önünde eşit olmalı. Ama
uygulamada ne var? Uygulamada böyle bir şey yok. 
Size
bir konuyu anlatmak istiyorum. Bakınız, arkadaşlar, olay İstanbul’da geçiyor.
4/10/2018 tarihinde avukat ara bulucu Seher Okşar Kadırgan’a zorunlu ara
buluculuk görevi geliyor. Ben ara bulucu olduğum için biliyorum, cep telefonuna
gelir, siz görevi kabul edersiniz. Kabul ettikten sonra UYAP’ın ara buluculuk
portaline giriyor, oradan görev belgesini çıkarıyor. Görev belgesini
çıkardıktan sonra bu avukat ara bulucu arkadaşımız hemen taraflara gün vererek
davet gönderiyor ve “Şu saatte, şu günde toplantı yapacağız.” diyor. Daha
sonra, iki gün sonra bir telefon geliyor. Telefonu açıyor, telefonda kendisinin
Baykar Makinanın sahibi olduğunu söyleyen bir bey -iddiaya göre- diyor ki:
“Senin amacın ne?” “Senin amacın ne?” diye soruyor ve anlatmaya başlıyor ara
bulucu, diyor ki: “Ben tarafları tanımam, davetiye gönderdim.” “Sen sus,
konuşma! Sana ne yapacağımı göreceksin.” diyor. Daha sonra bir bakılıyor,
Bakırköy Emniyet Müdürü arıyor. Bakırköy Emniyet Müdürü -iddiaya göre- diyor
ki: “Babamı üzmüşsünüz.” “Babanız kim?” diyor avukat ara bulucu. “Babam Özdemir
Bayraktar.” diyor. Daha sonra Adalet Bakanlığından Arabuluculuk Daire Başkanı
Hakan Öztatar arıyor, diyor ki: “Bir daha karşı tarafla filan temas etme,
kesinlikle muhatap olma.” Diyor ki avukat ara bulucu: “Sayın Başkanım, siz bize
eğitimlerde ‘Bunu, bunu yapın.’ dediniz, yaptık ama…” “Bu sefer durum başka.”
diyor. Daha sonra Adalet Bakanlığında soruşturma açılıyor, hakkında Cumhuriyet
Başsavcılığına şikâyet dilekçesi veriliyor ve jet hızıyla dava açılıyor. Neden
dava açılıyor? Şundan dava açılıyor…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Bülbül.
SÜLEYMAN
BÜLBÜL (Devamla) – Açılan davada deniliyor ki: “Ara bulucu bilecek kimi davet
edip etmeyeceğini.” Tabii, bu denmiyor “Ara bulucu kimi davet edeceğini
bilecek.” deniyor. Şu deniyor: “Mektubu gönderdiğin kişiyi bileceksin ki ara
bulucu olarak görevine devam edeceksin.” “Cumhurbaşkanının dünürüne karşı ara
buluculuk davetini niye gönderirsin?” deniyor. 2 duruşma oluyor, müşteki
çağrılmıyor, soruşturmada da ifadesi alınmıyor ama avukat ara bulucu, zorla
getirme kararıyla birlikte duruşmaya giriyor ve dün girilen duruşmadan sonra
3’üncü duruşma da nisan ayına kalıyor. 
Değerli
arkadaşlar, hukukun üstünlüğünü böyle sağlayamayız, üstünlerin hukukunu
sağlarsınız. Yargı bağımsız, tarafsız olmazsa tek adam rejiminde, hükûmet
sistemi içerisinde yargı da korkmaya başlar. Ne yapar? Savcı korkar, hâkim
korkar, yapacağı işlemlerden dolayı başına bir şey gelebileceğinden korkar ve
hukukun üstünlüğü üstünlerin hukuku olur. 
Hatırlar
mısınız…
(Mikrofon
otomatik cihaz tarafından kapatıldı) 
SÜLEYMAN
BÜLBÜL (Devamla) – Bitiriyorum, bitiriyorum Sayın Başkan.
BAŞKAN
– Teşekkürler Sayın Bülbül, uzatmıyorum.
SÜLEYMAN
BÜLBÜL (Devamla) – Başkanım, bu saate kadar bekledik.
BAŞKAN
– Çünkü kimseye söz vermedik ama yani herkese aynı muameleyi yapmamıza izin
verin lütfen.
SÜLEYMAN
BÜLBÜL (Devamla) – Konuşmayı tamamlayayım.
BAŞKAN
– Ama mikrofon olmadan tamamlayın Sayın Bülbül.
SÜLEYMAN
BÜLBÜL (Devamla) – Arkadaşlar, bizler diyoruz ki: Tek adam rejiminde yargı
reformu olmaz. Tek adam rejiminde yargı reformu olmayacağı için de hukukun
üstünlüğü sağlanamaz, hukuk devleti sağlanamaz. Bu nedenle yapılacak şey
basittir: Demokrasi, özgürlüklerle birlikte Anayasa değişikliği ve parlamenter
rejimdir.
Saygılarımı
sunuyorum. (CHP sıralarından alkışlar)
BAŞKAN
– Teşekkürler Sayın Bülbül.
Sayın
Akçay, söz talebiniz var. 
Buyurun.
IV.- AÇIKLAMALAR (Devam)
36.- Manisa Milletvekili Erkan Akçay’ın, sözlerinin kimsenin şahsına
değil kürsüde ifade edilen görüşlere yönelik olduğuna ve içinde bulunulan
atmosfer dikkate alınarak kışkırtıcı dilden uzak durulması gerektiğine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
Sayın
Başkan, iki gündür Meclis Başkan Vekili olarak Meclis oturumlarını,
birleşimlerini yönetiyorsunuz ve siz de tanıksınız ki hem ülkemizin içinde
bulunduğu ortam hem de yaptığımız görüşmeler itibarıyla oldukça gerilimli
görüşmeler yaşanabiliyor ve bu arada tartışmalar mecrasından çıkıp Meclisin
mehabetine de uygun olmayan bir atmosfere bürünebiliyor. Daha evvel de
defalarca, zaman zaman yaşanan hadiselerde Milliyetçi Hareket Partisi Grup
Başkan Vekili olarak da buna yönelik çok sayıda konuşmam olmuştur ve hem
Milliyetçi Hareket Partisi Grubu olarak hem de Grup Başkan Vekili olarak biz
buna ziyadesiyle özen gösteriyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Akçay. 
ERKAN
AKÇAY (Manisa) – Şimdi, Türkiye Büyük Millet Meclisi elbette farklı görüşlerin
de ifade edildiği bir mecradır; buna kimsenin itirazı olamaz fakat konuşmalarda
öyle kışkırtıcı ifadeler kullanılıyor ki bize göre yani biz tahrik oluyoruz
Türkiye Büyük Millet Meclisinin bazı milletvekilleri veya grup olarak ve asla
hak edilmeyen, kabul edilemeyecek ifadelere tanık oluyoruz. Yani bir milletvekili
hatip burada dedi ki: “Bu iç savaş kaçınılmazdır.” Yani ondan evvelki bir
konuşmacı, o tartışmaya sebep olan, işte diyor: “Soykırım girişimidir. İşgaldir.
Siviller katlediliyor.” Yani zaten bunlar gerçek olmadığı gibi ayrıca, sahaya
ve halkın hissiyatına yanlış yansıyabilecek fevkalade kışkırtıcı bulduğumuz
ifadeler ve bunlara cevap verirken elbette, biz de sert bir dil ve üslup
kullanma durumunda olabiliyoruz, milletvekillerimiz ve bizler, hepimiz. 
(Mikrofon
otomatik cihaz tarafından kapatıldı)
BAŞKAN
– Buyurun, devam edin lütfen. 
ERKAN
AKÇAY (Manisa) – Tabii, burada özellikle dikkat ettiğimiz husus, kesinlikle
şahsa yönelik herhangi bir isnat veya şey söz konusu değildir. Sözlerimiz
tamamen kürsüde ifade edilen görüşlere yöneliktir, hiç kimsenin de şahsına
yönelik değildir, bugüne kadar da olmamıştır ve bundan sonra da zaten olması
mümkün değildir. 
Ben
bütün milletvekili arkadaşlarımızın içinde bulunduğumuz atmosferi de dikkate
alarak birbirimizi tahrik edici ve kışkırtıcı bir dilden uzak durması gerektiği
-hepimiz için- kanaatindeyim. Bu görüşmelerde de hem zamanında hem Meclisin
mehabetine uygun bir şekilde hem de halk hissiyatını yanıltmamak üzere daha
uygun bir dil ve üslup kullanılmasına hepimizin özen göstermesi gerektiği
kanaatindeyim.
Teşekkür
ederim.
BAŞKAN
– Teşekkürler Sayın Akçay.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (Devam)
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
Birleşime
beş dakika ara veriyorum.
Kapanma Saati: 22.06
ALTINCI OTURUM
Açılma Saati: 22.21
BAŞKAN: Başkan Vekili Celal ADAN
KÂTİP ÜYELER: Mustafa AÇIKGÖZ (Nevşehir), Şeyhmus
DİNÇEL (Mardin)
-----0-----
BAŞKAN
- Türkiye Büyük Millet Meclisinin 7’nci Birleşiminin Altıncı Oturumunu
açıyorum.
105
sıra sayılı Kanun Teklifi’nin görüşmelerine devam ediyoruz.
Komisyon
yerinde.
21’inci
madde üzerindeki diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi'nin 21’inci maddesiyle değiştirilmekte olan 5271 sayılı Kanun’un
234’üncü maddesine eklenen "Soruşturma veya kovuşturma evresinde, dava
nakli veya adlî tıp işlemleri nedeniyle yerleşim yeri dışında bir yere gitme
zorunluluğu doğması halinde mağdurun yapmış olduğu konaklama, iaşe ve ulaşım
giderleri, 10/2/1954 tarihli ve 6245 sayılı Harcırah Kanunu hükümlerine göre
Adalet Bakanlığı bütçesinden karşılanır.” ibaresinin "Soruşturma veya
kovuşturma evresinde, dava nakli yahut adlî tıp işlemleri nedeniyle yerleşim
yeri dışında bir yere gitme zorunluluğu doğması halinde mağdurun yapmış olduğu
konaklama, iaşe ve ulaşım giderleri, 10/2/1954 tarihli ve 6245 sayılı Harcırah
Kanunu hükümlerine göre Adalet Bakanlığı bütçesinden karşılanır.” olarak
değiştirilmesini arz ve teklif ederiz.
 Ümit
Beyaz  Zeki Hakan Sıdalı Arslan
Kabukcuoğlu
 İstanbul Mersin Eskişehir
 Enez
Kaplan  Şenol
Sunat
 Tekirdağ  Ankara
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
- Önerge hakkında konuşmak isteyen Ankara Milletvekili Şenol Sunat. (İYİ PARTİ
sıralarından alkışlar) 
Süreniz
beş dakikadır. 
ŞENOL
SUNAT (Ankara) – Sayın Başkan, değerli milletvekilleri; İYİ PARTİ Grubu adına
yüce Meclisi saygılarımla selamlıyorum. 
Sayın
milletvekilleri, bu paketle getirilen, birçok milletvekilinin de dediği gibi,
yargıda bir reform değil, uygulamadaki aksaklıkların giderilmesine yönelik göz
boyamaca, sözde bir düzenlemedir. Yargıda reform, adaleti en iyi şekilde
sağlamak için yapılır değerli milletvekilleri.
Çoğulcu
demokrasilerin vazgeçilmez iki temel ilkesi vardır; bunlar, kuvvetler ayrılığı
prensibi ve hukuk devleti ilkeleridir. Yaşadığımız bu süreçte “Biz bir hukuk
devleti miyiz?” diye sorduğumuzda, ne cevap verebiliriz, sizlere bırakıyorum. Hukuk
devleti olmadığımız için siyasal, kültürel ve ekonomik gelişmişlikte, maalesef,
sınıfta kaldık ve her geçen gün de kötüye doğru gidiyoruz. Ülkemizde, birçok
konuda olduğu gibi, yaşanan hukuksal sorunların salt teorik düzenlemelerle
çözülebileceğine inanmak fazla iyimserlik değil midir?
Bir
daha tekrar ediyorum değerli milletvekilleri: Yargı fonksiyonuna etkinlik ve
verimlilik kazandırılmadan hukuk devleti hayata geçirilemez. Demokratik ve
sosyal bir hukuk devletinde, bireysel hak ve özgürlüklerin, toplumun temel
değerlerinin, uzlaşma noktalarının koruma ve güvencesidir yargı. Bu görevlerin
ifası için yargının bağımsızlığı her şeyden önemlidir. Yasaların güncel olması
ne kadar önemliyse yargı bağımsızlığı da aynı derecede hatta belki daha
önemlidir. 
Evet,
terminolojimize bir cümle girdi; hani “Bilal’e anlatır gibi anlatmak.” Diyorum
ki sayın milletvekilleri: Yargı bağımsızlığı, hiçbir devlet organının, makamın,
kişinin ya da kurumun yargı yetkisinin kullanılması nedeniyle mahkemelere ve
orada görevli hâkimlere etki edememesi, müdahalede bulunamaması anlamına gelir.
Tarafsızlık ise ön yargılı hükümlerden, siyasi eğilimlerden kaçınmak, adaletle
ve hakkaniyetle objektif bir şekilde hukuka uygun olarak karar verilebilmesi
anlamına gelir. Bizim Anayasa’mızda “Yargı, bağımsız ve tarafsızdır.” diye
yazıyor ama sadece metinde. Hukukun layıkıyla uygulanması için, yüksek yargı
üyelerinin tek bir kişi tarafından belirlendiği bir sitemde yargı
bağımsızlığından söz etmenin imkânı var mıdır? Özellikle HSK ve Anayasa Mahkemesi
üyelerinin seçilme şekli ve üyelik özellikleri böyle olduğu müddetçe yargı
bağımsız olamaz. Anayasa değişikliğiyle Hâkimler ve Savcılar Kurulu üyelerinin
seçiminin, yürütme organı tarafından belirlenmesi kaldırılmadan yargıda bir
reform yapıldığı söylenemez. Bu da yetmez; yargı mensuplarının evrensel hukuk
ilkeleri, temel hak ve özgürlüklerin üstünlüğüyle donatılmış bir hukuk algısına
ve birikimine sahip olmaları gerekir ki bu da iyi bir eğitim ve aynı zamanda
liyakati gerektirir. Maalesef, düzenlenen yargı paketinde bu hususa hiç
değinilmemiş olmasıyla, yapılacak düzenlemeler, hukuk sistemimizdeki temel
sorunları çözmekten uzak bir çalışma olmaktan öteye geçemeyecektir.
Sorunlarımızın ana kaynağı, yasal mevzuatta var olan eksikliklerden ziyade, mevzuatın
uygulanmasında yaşanan bakış açılarından ve bu içinde yaşadığımız zihniyetten
kaynaklı ön yargılı tavırlardır. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Milletvekili.
ŞENOL
SUNAT (Devamla) – Değerli milletvekilleri, size tavsiyemizdir, özellikle
iktidara sesleniyorum, iktidar milletvekillerine sesleniyorum: Cumhuriyet ve
değerleriyle bir an önce barışmalısınız, yönettiğiniz devletin deneyim ve
birikimlerinden yararlanmalısınız. Dışarıdaki güvenliğin içeride başladığı bilinciyle,
demokratik mekanizmaları yeniden çalıştırın. Devleti kuran Türkiye Büyük Millet
Meclisini yeniden, hep birlikte, işlevsel hâle getirecek çalışmaları gündeme
getirmeliyiz. Ve gelin, Türkiye Büyük Millet Meclisi milletvekilleri olarak bu
ucube sistemden vazgeçerek kuvvetler ayrılığının en iyi uygulandığı rasyonel,
güçlendirilmiş parlamenter sisteme zaman kaybetmeden dönelim, gelecek
nesillerin önünü açalım, enerjimizi bu kısır tartışmalarla tüketmeyelim.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
21’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir.
22’nci
madde üzerinde 4 tane önerge vardır. Önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 22’nci maddesinin (7)’nci fıkrasının
"Dördüncü, beşinci ve altıncı fıkra kapsamında kayda alınan beyan ve
görüntüler dava dosyasında saklanır ve gizliliği için gerekli tedbirler alınır”
şeklinde değiştirilmesini arz ve teklif ederiz.
 Ayşe
Acar Başaran  Filiz Kerestecioğlu Demir  Kemal
Peköz
 Batman
 Ankara  Adana

 Oya
Ersoy   Mahmut
Celadet Gaydalı
 İstanbul
  Bitlis
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge hakkında konuşmak isteyen Ankara Milletvekili Filiz Kerestecioğlu.
(HDP sıralarından alkışlar) 
Süreniz
beş dakikadır. 
FİLİZ
KERESTECİOĞLU DEMİR (Ankara) – Sayın Başkan, değerli milletvekilleri; sizlere
iki olayı hatırlatmak istiyorum:
2016
yılında İzmir’de bir erkeğin cinsel saldırısına uğramış 9 yaşında bir çocuk,
duruşmadan iki gün önce kalp krizi geçirerek yaşamını yitirmişti. Ailesi,
duruşmada sanıkla karşılaşmaktan çok korktuğunu, bu nedenle kalp krizi
geçirdiğini ifade etmişti. 
Diğeri
ise 2014 yılından bir olay. Hanime Aslan “Ölümle tehdit ediliyorum.” diye ifade
verdiği duruşma çıkışında, oğlu tarafından Çağlayan Adliyesi önünde yanındaki
koruma polisiyle birlikte öldürülmüştü. Evet, şiddete uğradığı için açmış
olduğu dava kapsamında verdiği ifadenin arkasından en yakınındaki erkeklerden
biri tarafından öldürülmüştü Hanime Aslan. 
İşte
kanun teklifinin şu anda üzerine konuştuğum 22’nci maddesi bu kadar can yakan
gerçek hikâyelerle ilgili. Bu 2 insan, doğru önlemler alınsaydı aramızdan
ayrılmayacaktı. Bu nedenle şüpheli ve sanıkla görüşmesinde sakınca olan çocuk
ve yetişkinlerin ifadelerinin özel ortamda, sanıkla yüz yüze gelmeden alınması
gerekiyor. Kadınlar, çocuklar ya da işkenceye maruz kalmış kişiler için
yıllardır yapılmasını savunduğumuz bir düzenleme bu. Kişilerin can güvenliklerini
tehlikeye atmamak ya da kişilere yaşadıklarını tekrar tekrar anlattırarak
travma yaşatmamak için bu uygulama çok önemli ve uzmanların bu sürece dâhil
olması da ayrıca önem taşıyor. Fakat bu madde metninin yalnızca çocukları ve
cinsel suçları değil, ifadelerinin özel ortamda alınmasına karar verilmiş tüm
kişileri ve buna neden olmuş tüm suçları kapsaması gerektiğini düşünüyoruz. Bu,
çok yeni bir düzenleme ve bunu düzgün bir şekilde yapmamız gerekiyor. Bu
nedenle, yalnızca cinsel suçlarla ilgili ifadelerin değil çocuklara ve kadına
yönelik şiddet, işkence, eziyet gibi gerekçelerle alınan ifadelerin de doğru
biçimde korunabilmesi için (7)’nci fıkraya dâhil edilmeleri gerekiyor.
Çocuk
hakları örgütleri de başka bir eksikliğe işaret ediyorlar; bu düzenlemenin TCK
103/1, 104, 227 ve 226’ncı maddelerinde belirtilen suçlar bakımından da
uygulanmasını talep ediyorlar. Ayrıca, çocuk yaşta evliliğin önünü açacak bir
af tartışmasının da sürdüğü bugünlerde, TCK 104 kapsamındaki suçlara maruz
kalan çocukların da bu kapsama alınmamasının kasıtlı olduğu konusunda ciddi
şüphelerimiz var.
Gerçekten
kapsamlı ve mağdurların haklarını korumayı temel alan bir düzenleme için
ifadenin hangi ortamda nasıl alınacağının yanıtını da vermek zorundayız.
Ayrıca, alınan ifadelerin ve beyanların erişilebilirliği, mesela bu görüntülere
sanık avukatlarının nasıl ulaşacağı, görüntülerin ne kadar süre için ve nasıl
saklanacağı konusunda da incelikli bir düzenleme yapmamız gerekiyor. Yani iş
işten geçtikten sonra neler olacağını konuşmamamız ve suçu önleyici tedbirlerin
açıkça tanımlanması ancak bu düzenlemeyi hakikaten adil kılabilir. Bunun yanı
sıra, onarıcı bir adalet yaklaşımına da bu ülke ciddi bir ihtiyaç duyuyor.
Değerli
arkadaşlar, ben konuşmalarımda kimseye hakaretle, siyasi eleştiri dışında,
yaklaşan bir vekil değilim. Birçok arkadaşımızın da buna saygı gösterdiğini,
böyle davrandığını biliyorum. Ama şimdi size bazı sözler sarf etmek istiyorum:
“Ermeni tohumu” “Ermeni dölü” “Siz Kürt de değilsiniz, Türk de değilsiniz;
Ermeni tohumusunuz, Ermeni…” Nasıl hissediyorsunuz? Hiç iyi sözler değil, değil
mi bunlar? Ama her gün her kızgın insanın, gerçekten küfretmek, hakaret etmek
isteyen her insanın sürekli bize karşı ve bizi bırakın Garo Vekilimize karşı
kullandığı sözler bunlar. Ve Garo Vekilimiz bu ülkede ciddi bir travma, tehcir
yaşamış bir halkın evladı. Aslında onu ve onun gibileri bizim pamuklara
sarmamız gerekiyor ve biraz empati kurmamız gerekiyor. 
Bugün
ise çok daha ağır başka bir ithama maruz kaldı. Neydi söz? “Özel yetiştirilmiş
ajan, provokatör”.
(Mikrofon
otomatik cihaz tarafından kapatıldı)
FİLİZ
KERESTECİOĞLU DEMİR (Devamla) – Sayın Başkan, tamamlıyorum. 
BAŞKAN
– Buyurun, toparlayın Sayın Demir. 
FİLİZ
KERESTECİOĞLU DEMİR (Devamla) – Şimdi, gerçekten her gün, aslında, demin söylediğim
bu sözlerle incitilen vekilimiz –bunu, biraz da size söylendiğinde ne
hissedeceğinizi anlamak için kullanmak istedim- bugün bu sözlerle de bir kez
daha incitildi. Ve ben burada özür dilenmeyeceğini, bu Meclisten özür
çıkmayacağını bildiğim için de sadece kendisini sevgiyle selamlamak istiyorum
ve sizlerin de bu empatiyi kurmanızı diliyorum. 
Bakın,
burası her türlü siyasi eleştiriyi en ağır şekilde yapacağımız bir kürsü ve
bütün bu kürsüler öyle ama lütfen şunu zannetmeyin: Siz ağzınıza gelen her şeyi
bize söyleyeceksiniz; her türlü hainliğimiz, teröristliğimiz, her türlü
yandaşlığımız sizin dilinize dolanacak ve biz bunun karşısında, yaptığımız
siyasi eleştirilerde susacağız, her şeyi sineye çekeceğiz. Hayır; bu, doğru
değil arkadaşlar. Burası bir Meclisse hep birlikte ve aynı üslupla sadece
siyasi eleştirilerle konuşmak durumundayız. 
Saygılarımı
sunuyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi'nin 22’nci maddesiyle değiştirilmekte olan 5271 sayılı Kanun’un
236’ncı maddesine eklenen (4)’üncü fıkrada yer alan "Cumhuriyet savcısı
veya hâkim tarafından ifade ve beyanının özel ortamda alınması gerektiği ya da
şüpheli veya sanık ile yüz yüze gelmesinde sakınca bulunduğu değerlendirilen
çocuk veya mağdurların ifade ve beyanları özel ortamda uzmanlar aracılığıyla
alınır.” cümlesinin "Cumhuriyet savcısı veya hâkim tarafından ifade ve
beyanının özel ortamda alınması gerektiği ya da şüpheli veya sanık ile yüz yüze
gelmesinde sakınca bulunduğu değerlendirilen çocuk veya mağdurların ifade ve
beyanları özel ortamda uzmanlar vasıtasıyla alınır.” olarak değiştirilmesini
arz ve teklif ederiz.
 Ümit
Beyaz Zeki Hakan Sıdalı İsmail
Koncuk
 İstanbul Mersin Adana
 Enez
Kaplan  Arslan
Kabukcuoğlu
 Tekirdağ  Eskişehir
BAŞKAN
- Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge hakkında konuşmak isteyen Adana Milletvekili İsmail Koncuk, buyurun.
(İYİ PARTİ sıralarından alkışlar) 
Süreniz
beş dakikadır.
İSMAİL
KONCUK (Adana) – Sayın Başkan, değerli milletvekilleri; yüce heyetinizi
saygıyla selamlıyorum.
Bizim
Adana’da bir fıkra anlatılır -saat de bayağı geç oldu- tabii, sizleri, hepinizi
tenzih ederek bu fıkrayı anlatacağım, çoğunuzun da bildiği bir fıkradır.
Kilisenin
bahçesinde Meryem Ana heykeli var. Her gün bir kuş geliyor Meryem Ana
heykelinin başına pisliyor. Papaz yılmış temizlemekten, diyor ki: “Ya, bu kuş
nedir acaba? Bir çanağa şarap koyayım, bakayım içecek mi?” Şarabı koyuyor; kuş
geliyor, şarabı içiyor, pisliyor, uçup gidiyor. Papaz şöyle diyor: “Bu,
Müslüman olsa şarabı içmez, Hristiyan olsa Meryem Ana’nın başına pislemez.”
Tabii, cevabı çok farklı, illere göre değişiyor. “Bu, olsa olsa şuralıdır.”
gibi bir söz söylüyor. Bizim Adana’da denir de ben demeyeyim. Kozan’da başka,
Kadirli’de başka, Malatya’da başka, Trabzon’da başka anlatılır bu. 
Bunu
niye anlattım? Şimdi “yargı reformu” adı verilen bu pakete şöyle bakıyorum,
inceliyorum, tabii, reform olmadığı belli de… Şimdi, evrensel hukuk kurallarına
bakıyorum, Türkiye evrensel hukuk kurallarından nasibi almamış; olmayabilir,
hadi bir kenara attık onu. Yüce dinimizde, Kur’an-ı Kerim’de 125 ayette “zulüm”
ifadesi geçiyor, 91 ayette de “zalim” kelimesi geçiyor. Rûm suresi 29’uncu
ayeti okuyacağım ben size: “Fakat zulmedenler bilgisizce hevalarına uydular.
Artık Allah’ın şaşırttığını kim yola getirebilir? Onlar için hiçbir yardımcı da
yoktur.” diyor. 
Şimdi,
evrensel hukuk kurallarını uygulamıyoruz; yüce dinimizin zulümle, zalimlikle
ilgili bir sürü ayetikerimesi var, ayrıca kul hakkıyla ilgili ayetler de var,
onları da uygulamıyoruz. Şimdi, bu kuş misali biz neyiz ya, biz neyiz? Bunun
adını koymak lazım. 
Evet,
Barış Pınarı Harekâtı’na katılan askerlerimizi buradan saygıyla selamlıyorum. 
Tabii,
Türkiye Büyük Millet Meclisinde keşke millî meselelerde tek ses çıkarabilsek
yani bütün partilerimiz Türkiye partisi olduğu gerçeğiyle hareket etse ama
böyle, farklı fikirler de burada maalesef oluyor, üzüntü verici düşünceler de
buradan serdedilebiliyor. 
Fakat
burada, bu Barış Pınarı Harekâtı’nda başımıza gelen ve gelmekte olan, ihtimal
dâhilinde olan olayları şöyle bir düşününce gerçekten hepimizin çok farklı
düşünmesi lazım, önce iktidarın. Bütün ülkeler silah ambargosu için sıraya
girdiler; İtalya’sı, Hollanda’sı, Almanya’sı, Fransa’sı, Finlandiya’sı, Amerika
Birleşik Devletleri sıraya girdiler. Demek ki bizim, sağlam bir millî sanayiyi
silah alanında ve tüm alanlarda uygulamamız gerektiğini buradan görmemiz lazım.

Şöyle
bir teklif getirelim, her zaman konuşuluyor: Şu tank palet fabrikasını özelleştirmekten
vazgeçtiğinizi bir açıklayın, AK PARTİ bir açıklasın. Öyle ya, bütün dünyaya
bir mesaj verelim. Almanya düşünsün ki “Ya, bu Türkler kendi silahlarını artık
her alanda üretecekler.” Amerika Birleşik Devletleri düşünsün. Katar’a
satmaktan vazgeçtiğinizi, modernize edeceğinizi, hatta burada üretilen
tankların motorlarının da Türkiye tarafından yapılacağını bütün dünyaya ilan
edelim. Bütün bunları yapabilir miyiz? Bütün bunları yapabiliriz. 
Bugün
AK PARTİ Grubunda güzel bir marş okudu gençler, çok güzel.
MEHMET
RUŞTU TİRYAKİ (Batman) – Devrimcilerin marşı.
İSMAİL
KONCUK (Devamla) – O aslında çok devrimcilerin değil, devrimciler
değiştiriyorlar o marşı, orada “Türk” geçiyor, değiştiriyor devrimciler. Neyse,
güzel bir marş. Demek ki millî değerlerimiz bu kadar önemli, insanlarımızın
şahsiyetini yükseltmek bu kadar önemli. Yani biz birbirimize muhtacız. 
(Mikrofon
otomatik cihaz tarafından kapatıldı)
BAŞKAN
– Toparlayın.
İSMAİL
KONCUK (Devamla) – Bakın, Cumhuriyet Halk Partisi tezkereye “evet” dedi, İYİ
PARTİ, Milliyetçi Hareket Partisi “evet” dedi yani getirdiğiniz tezkerenin
yanında durdu. Bu alanda birlikteliği o kadar istiyorsunuz ki ama her alanda
istemelisiniz, her alanda. O zaman ayrımcılığı ortadan kaldıracaksınız, bütün
toplumu hür olarak kucaklama anlayışını sergileyeceksiniz. Bunları
yapamadığımız sürece, hukuku, adaleti bu millete reva görmediğiniz sürece bu
işlerin düzelmesi mümkün değil. Sadece AK PARTİ’ye oy verenlerle ya da AK
PARTİ’ye yakın olanlarla yani ocağa yakın olanların ısınmasını sağlamakla bir
milleti yönetebilmek mümkün olmuyor, bir kere bunu göreceğiz. Bu Barış Pınarı
Harekâtı bu anlattığım kıymet hükümlerinin ne kadar önemli olduğunu bir kere
daha gösterdi. Bunu sağlamak mümkündür, inşallah sağlarsınız diyorum.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 22’nci maddesiyle, 5271 sayılı Ceza
Muhakemesi Kanunu’nun 236’ncı maddesine eklenen (5) no.lu fıkranın son
cümlesindeki “yerine getirilir” ibaresinin “uygulanır” şeklinde
değiştirilmesini arz ve teklif ederiz. 
 Turan
Aydoğan Alpay Antmen Zeynel
Emre
 İstanbul Mersin İstanbul
 Ünal
Demirtaş Rafet Zeybek Süleyman
Bülbül
 Zonguldak Antalya Muğla
 Aydın
Özer Nurhayat
Altaca Kayışoğlu
 Antalya  Bursa
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge hakkında konuşmak isteyen Bursa Milletvekili Nurhayat Altaca
Kayışoğlu. (CHP sıralarından alkışlar)
Süreniz
beş dakikadır. 
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Değerli
milletvekilleri, 22’nci madde üzerinde söz almış bulunuyorum.
Tabii
ki bu maddede düzenlenmiş olan husus önemli. Çocukların üstün yararı her zaman
bizim önceliğimiz olmalı, bütün kanunları yaparken de bu ilkeyi göz önünde
bulundurmalıyız. Bu Mecliste bir araştırma komisyonu kurmuştuk ve orada da
daimî bir çocuk komisyonu kurulması konusunda bir mutabakata varılmıştı fakat
bu yapılmadı ve imzaladığımız sözleşmelere uygun olarak da bu Meclisten geçen
kanunları, çocukların üstün yararı ilkesi süzgecinden geçiremiyoruz; bazen geri
dönüp yeniden ele almak zorunda kalıyoruz, bazen tekririmüzakereyle
düzeltiyoruz ki daha önce de 2016 yılında İnsan Hakları ve Eşitlik Kurumu
Kanunu’nda böyle bir madde yine gözden kaçmıştı; bir uyarımızla,
tekririmüzakereyle düzeltilmişti. 
Burada
çocuk haklarıyla ilgili eksiklikler var değerli arkadaşlar, özetle bunları
söylemek istiyorum. Birincisi, önce bu maddedeki bir kuşkudan bahsetmek
istiyorum: Evet, çocukların örselenmemesi açısından bu merkezlerin
yaygınlaştırılması, uzmanlar aracılığıyla ifadelerin alınması çok çok önemli.
Fakat kişisel verilerin korunmasıyla ilgili olarak bu “beyan ve görüntü”
ibaresi kullanılıyor yani çocukların beyanlarının da yayılması konusundaki
suçtaki ceza ağırlaştırılıyor. 
Şimdi,
değerli arkadaşlar, özellikle çocuk ve kadınlarla ilgili suçlarda maalesef
adalet mekanizması öyle ağır, öyle yanlış işliyor ki Twitter’dan “hashtag”ler
oluşturulmadan, kamuoyu oluşturulmadan adalet yerine gelmiyor. 
Şimdi,
örneğin, Ümraniye FIKIH-DER’de geçenlerde olan olayla ilgili çocukların
beyanları basına yansıdı; orada, kamuoyu, hakikaten olayın korkunçluğunun
farkına vardı. Bu, bu şekilde çocuklarla ilgili suçlarda adaletin yerine
getirilmesi konusunda bir itici güç oluyor. Bu beyanların bir şekilde
kamuoyundan gizlenmesi gibi bir ihtimal olmaması lazım. Bu, uygulamada dikkat
edilmesi gereken bir konu, onu söylemek istiyorum. 
İkincisi:
Bu maddenin 103/2’de uygulanmasıyla ilgili, evet, itirazlar var. Çocuklarla
ilgili özellikle CMK 100’üncü maddedeki katalog suçlar kapsamına giren işkence,
kötü muamele gibi bütün suçlarda bu merkezlerde ifadelerin alınması gerekiyor. 
Yine,
bir husus daha var: 33’üncü maddede Çocuk Koruma Kanunu’ndaki kamu davasının
açılmasının ertelenmesi büyüklere de uygulanıyor. O yüzden çocuklarla ilgili
üst sınır artırılıyor, doğal ama beş yıla çıkarılıyor 15 yaş altı çocuklarda,
15-18 yaş arasında herhangi bir değişiklik yok. Yani 16 yaşındaki bir çocuk ile
30 yaşındaki bir insanın işlediği suç bakımından kamu davasının ertelenmesi
kurumu aynı kapsamda ele alınmış. 16 yaşındaki, 17 yaşındaki çocuklar
büyüklerle birlikte değerlendirilmemeli, burada bir çelişki var. 
Yine
şunu söylemek istiyorum, başka bir çelişki daha var: Madde 23’te seri yargılama,
24’te basit yargılama getirilmiş. Basit yargılamada deniyor ki: “Kapsama giren
suç ile kapsama girmeyen suç bir arada olursa basit yargılama uygulanmaz.” Seri
yargılamada bunu yazmamışsınız yani 6136’ya muhalefet etti ve silahla birini
yaraladı; 6136’ya muhalefet seri yargılamaya giriyor, yaralama girmiyor. O
zaman burada da uygulanmaması gibi bir hükmün madde 24’teki gibi yazılması
gerekiyor. 
Yine,
25’inci maddede basit yargılamayla ilgili itiraz var. Bu itiraz, bildiğimiz CMK
267’deki itiraz değil, kanun yolu değil ve onunla ilgili olarak süre
belirtilmemiş, deniyor ki: “Süresi içinde itiraz…” Ama bu itiraz 267’deki,
kanun yolundaki itiraz değil ki burada bir süre belirtilmesi gerekiyor; hangi
süreye göre, nereye başvuracak? 
Bir
diğer konu: 231’inci maddeyle bir çelişki var 24’üncü maddede. Basit yargılama
usulünde diyor ki: “Sanık eğer sustuysa hükmün açıklanmasının geri
bırakılmasına hâkim karar verebilir.” Ama aslında hükmün açıklanmasının geri
bırakılmasını düzenleyen 231’inci madde sanığın kabulünü istiyor. Şimdi, bir
maddede diyorsun ki sanığa: “Kabul edersen uygulayacağım.” Bir maddede de
diyorsun ki: “Sen susarsan ben uygularım.” Bu da bir çelişki arkadaşlar. 
Yine,
tutuklama süreleriyle ilgili olarak aslında “Sınırlandırma getirdik.” deniyor
ama biz biliyoruz ki bu süreleri üst sınır olarak kabul etmiyorlar
uygulayıcılar, bunu bir hak olarak görüyorlar. 
(Mikrofon
otomatik cihaz tarafından kapatıldı)
NURHAYAT
ALTACA KAYIŞOĞLU (Devamla) – Toparlıyorum Sayın Başkanım. 
Eğer
gerçekten reform yapmak istiyorsanız o maddeye “Bu üst sınırı belirlenmiş olan
süreleri işlemsiz olarak geçiren savcılar, uygulayıcılar, görevliler hakkında
görevi ihmalden işlem yapılır.” derseniz işte o zaman reform olur; o zaman
anlarız ki gerçekten tutuklama sürelerini kısaltmak, yargılamayı hızlandırmak
istiyorsunuz, makul sürede yargılama hakkını tesis ediyorsunuz. 
Ama
maalesef, bu paket, herkesin de belirttiği gibi, tam olarak adalet
mekanizmasını güçlendirecek, yargıyı bağımsızlaştıracak, insanların hukuka,
adalete güvenini sağlayacak bir paket değil. Bu çelişkilerin ve eksikliklerin
de giderilmesi gerekiyor diyorum. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 105 sıra sayılı Kanun Teklifi’nin çerçeve 22’nci maddesiyle Ceza
Muhakemesi Kanunu’nun 236’ncı maddesine eklenmesi öngörülen (7)’nci fıkranın
aşağıdaki şekilde değiştirilmesini ve maddeye bu fıkradan sonra gelmek üzere
aşağıdaki fıkraların eklenmesini arz ve teklif ederiz. 
"(7)
Beşinci ve altıncı fıkra kapsamında alınan beyan ve görüntü kayıtları dava
dosyasında saklanır, kimseye verilmez ve gizliliği için gerekli tedbirler
alınır.
(8)
Beşinci ve altıncı fıkra kapsamında alınan beyan ve görüntü kayıtları, yazılı
tutanağa dönüştürülür. Bu tutanak, talepte bulunan şüpheli, sanık, müdafii,
mağdur, vekil veya kanuni temsilciye verilir. Beyan ve görüntü kayıtları bu
kişilere soruşturma ve kovuşturma makamlarının gözetiminde gizliliği korunmak
suretiyle izletilebilir.”
 Özlem
Zengin Mehmet Doğan Kubat Semra
Kaplan Kıvırcık
 Tokat İstanbul Manisa
 Radiye
Sezer Katırcıoğlu Zemzem Gülender Açanal Kemal
Çelik
 Kocaeli Şanlıurfa Antalya
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Takdire bırakıyoruz Sayın
Başkanım.
BAŞKAN
– Önerge hakkında konuşmak isteyen yok. 
Gerekçeyi
okutuyorum:
Gerekçe:
Önergeyle
Ceza Muhakemesi Kanunu’nun 236’ncı maddesine eklenmesi öngörülen (7)’nci
fıkrada yapılan değişiklikle, maddenin (5)’inci ve (6)’ncı fıkrası kapsamında
alınan beyan ve görüntü kayıtlarının gizliliğinin korunması bakımından kimseye
verilmeyeceği belirtilmektedir. Düzenleme, soruşturma ve kovuşturmaya yetkili
makamlar ile maddi gerçeğin ortaya çıkarılması amacıyla görevlendirilecek
ilgililerin, mevzuattan kaynaklı yetkileri kapsamında bu kayıtları incelemesine
engel olmayacaktır.
Maddeye
eklenmesi önerilen (8)’inci fıkrayla, (5)’inci ve (6)’ncı fıkra kapsamında
alınan beyan ve görüntü kayıtlarının bire bir çözümünün yapılarak, alınan
beyanın yazılı tutanağa dönüştürülmesi ve yargılama süjelerinin bu tutanakları
inceleyebilmesi amaçlanmaktadır. Bu tutanak, sadece talepte bulunan şüpheli,
sanık, müdafi, mağdur, vekil veya kanuni temsilciye verilebilecektir. Ayrıca,
beyan ve görüntüye ilişkin kaydın bu fıkrada belirtilen kişilere soruşturma ve
kovuşturma makamlarının gözetiminde, gizliliğinin korunması suretiyle
izletilmesine imkân sağlanmaktadır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
22’nci
maddeyi kabul edilen önerge doğrultusunda oylarınıza sunuyorum: Kabul edenler…
Kabul etmeyenler… Madde kabul edilmiştir.
23’üncü
madde üzerinde 3 önerge vardır, önergeleri aykırılık sırasına göre işleme
alacağım. 
Okutuyorum:
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 23’üncü maddesinin madde metninden
çıkarılmasını arz ve teklif ederiz. 
 Kemal
Peköz Musa Piroğlu Hüseyin
Kaçmaz
 Adana İstanbul Şırnak
 Mehmet
Ruştu Tiryaki  Oya
Ersoy 
 Batman  İstanbul
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge hakkında konuşmak isteyen İstanbul Milletvekili Musa Piroğlu. (HDP
sıralarından alkışlar) 
Süreniz
beş dakikadır. 
MUSA
PİROĞLU (İstanbul) – Sayın Başkan, aslında, ben bu yargı paketi dolayısıyla
yargının ve adliyenin bir bütün olarak görmezden geldiği ya da görmediği
engellilerin yargıda yaşadığı sorunların bir kısmını dile getirmek için söz
almıştım, bunu yapmaya çalışacağım. Zira engellilere yönelik fiziksel ve cinsel
saldırılarda korkunç bir artış var, ayrımcılık uygulamalarında korkunç bir
artış var ve ne yazık ki mahkemelerde de engellilere yönelik saldırıları
görmezden gelmede benzer bir artış var. 
Sinem,
22 yaşında, zihinsel engelli bir genç kadın, zekâ yaşı 11. Bütün mahalle
Sinem’in zekâ geriliğine sahip olduğunu, 11 yaşında bir zekâya sahip olduğunu
biliyor. 5 kişi -aynı mahallede yaşıyorlar- camide, iş yerlerinde, izbe
yerlerde, değişik yerlerde Sinem’e tecavüz ediliyor; hamile kalıyor. Bu 5
kişiden 1’inin çocuğun babası olduğu genetik raporlarla tespit ediliyor.
Mahkemeye çıkarılıyor bu 5 kişi. Hâkim, Sinem’in bağırmadığını öne sürüp rızaya
dayalı ilişkiye dayanarak bu 5 kişiyi beraat ettiriyor. 
Benzer
olaylar… “Engelliye Tecavüze Takipsizlik Kararı” Bir taksici… 10 yaşında bir
çocuk, yüzde 50 zekâ geriliği var; çocuk bağırmıyor, iyi hâlden indirim ve
beraat…
Ve
daha garibi ve daha kötüsü: “İstismarda Erken Boşalmaya İndirim” Savcı,
mahkeme, hâkim engelli bir çocuğa tecavüz eden birinin erken boşaldığı için
cezasında indirim yapıyor ve tahliye ediyor onu.
Benzer
şeyleri fazlasıyla yaşıyoruz. Filiz Hanım az önce 9 yaşında kalp krizi geçiren
bir çocuktan söz etti ama anlatmadığı bir şeyi ben size anlatayım: Ona
istismarda bulunan kişi mahkemede serbest bırakıldı. Daha sonra, bir yıl sonra
aynı kişi Muğla’da 2 çocuğu istismar ederken gene yakalandı.
Ve
hepsinde aynı şey: Eşinizi baltayla kesebilirsiniz, 10 yerinden
bıçaklayabilirsiniz, çocuğunuzun önünde 10 kere kurşun sıkabilirsiniz;
mahkemeye çıkarsınız, iyi hâlden indirim alırsınız. Nasıl mı? Çok basit,
kravatı takarsınız, ceketinizi giyersiniz; hâkim size iyi hâl indirimi verir.
Adalet
Bakanınıza söyleyin, bu hâkimlerinize biraz anlatsın bunu; kravat ve ceket
insanı vicdan sahibi yapmıyor; yapsaydı, bu toplum bu engelli çocuklara, engeli
olmayan çocuklara, kadınlara bu kadar saldırgan olmazdı. Ve gene kravat ve
ceket ile vicdan arasında doğrusal bir ilişki olsaydı herhâlde bu Meclisten de
bu savaş tezkeresi çıkmazdı. (AK PARTİ sıralarından “Ne alakası var?” sesleri) 
Ben
cumartesi günü Cumartesi Annelerinin yanına gittim. Aylardır, yıllardır
direniyorlar. Bu cumartesi polis bu 70-80 yaşındaki kadınlara ve yanındakilere
biber gazı ve copla saldırdı. 
ZAFER
SIRAKAYA (İstanbul) – Diyarbakır’a git, Diyarbakır’a!
MUSA
PİROĞLU (Devamla) – Bir tane gerekçesi var, bir tane gerekçesi var, aylardır
yapmadığı iş, bir tane gerekçe: “Savaş” dedikleri için. Ve sorun şu, aramızdaki
temel fark da bu; bu Meclisin çoğunluğu ve bizim aramızdaki fark: Bu Meclisin
çoğunluğu kendisini seçen çoğunluğun çıkarlarını temsil etmiyor, bizse o yoksul
halkın çıkarlarını temsil ediyoruz. Siz patronların ve zenginlerin, biz ise
yoksulların ve işçilerin çıkarlarını temsil ediyoruz. Bunu kabul
etmeyebilirsiniz. Basit bir şey söyleyeyim size, kabul etmiyorsanız yapacağınız
basit işi söyleyeyim: Bütçe kanunu gelecek. Bir tane iş yapın, asgari ücretteki
vergiyi, işçinin ödediği vergiyi kaldırın, ben de diyeyim ki bu çoğunluk da
işçinin hakkını savundu. Bunu yapın, ondan sonra konuşun. 
Şimdi,
kural şu: Sizinle bizim aramızda eğer çıkar farklılığı varsa, temsil ettiğimiz
çıkar farklılığı varsa dilimiz de farklılaşıyor, kavramlarımız da
farklılaşıyor, sıkıntı da buradan çıkıyor. Bizden sizin kullandığınız dil ve
kavramlarla konuşmamızı istiyorsunuz. 
(Mikrofon
otomatik cihaz tarafından kapatıldı) 
BAŞKAN
– Toparlayınız Sayın Piroğlu.
MUSA
PİROĞLU (Devamla) – Bu mümkün değil. Sizin “refah” dediğiniz şeyi biz
“yoksulluk” diye okuyoruz. Sizin “barış” dediğiniz şey bize “savaş” olarak
geliyor. Sizin “hak” dediğiniz şey bize “haksızlık” olarak geliyor ve şunu
kabul etmek zorundasınız: Biz bunları dillendirmeye devam edeceğiz. Savaşa
“savaş”, haksızlığa “haksızlık”, cinayete “cinayet”, soykırıma “soykırım”
demeye, katliama “katliam” demeye devam edeceğiz ve bunun önünden de çekilmeyeceğiz,
ta ki bir gün bu Meclis gerçekten yoksulların, işçilerin haklarını savunana
kadar. (HDP sıralarından alkışlar) 
BURHAN
ÇAKIR (Erzincan) – PKK’ya da “terör örgütü” deyin.
SEMİHA
EKİNCİ (Sivas) – Cürmünüz kadar yer yakarsınız.
ÜMİT
YILMAZ (Düzce) – Hocalı’daki soykırıma da “soykırım” deyin.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 23’üncü maddesiyle 5721 sayılı Ceza
Muhakemesi Kanunu’nun yeniden düzenlenen 250’nci maddesindeki (15)’inci
fıkranın, teklif metninden çıkartılmasını arz ve teklif ederiz.
 Zeynel
Emre  Süleyman Bülbül Turan
Aydoğan
 İstanbul
 Aydın 
İstanbul 
 Alpay
Antmen Rafet Zeybek Murat
Bakan
 Mersin Antalya
 İzmir
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge hakkında konuşmak isteyen İzmir Milletvekili Murat Bakan. (CHP
sıralarından alkışlar) 
Süreniz
beş dakikadır. 
MURAT
BAKAN (İzmir) – Sayın Başkan, değerli milletvekilleri; Genel Kurulu saygıyla
selamlıyorum.
Öncelikle
belirtmeliyim ki siyasallaşan yargının hukuk dışı uygulamaları fiilen devam
ederken gerekçesinde koca koca lafların edildiği, adına “yargı reformu”
dediğiniz bu düzenlemelerden hak, hukuk, adalet çıkmaz arkadaşlar. Bal, bal
demekle ağız bal olmaz, bu torba yasaya da “yargı reformu” diyerek yargı
reformu olmaz. Siz bu düzenlemelerle yargıyı bağımsız hâle getirebilecek
misiniz? Yürütmenin yargı üzerindeki etkisini ortadan kaldırabilecek misiniz?
Elbette hayır. HSK’nin 13 üyesini doğrudan ya da dolaylı olarak
Cumhurbaşkanının belirlediği, Cumhurbaşkanının dışarıdan atadığı Adalet
Bakanının Hâkimler ve Savcılar Kuruluna başkanlık ettiği bir sistemde
Anayasa’yı değiştirmeden yüzeysel değişikliklerle yargı reformu olmaz. 15 üyeli
Anayasa Mahkemesinin 4 üyesini doğrudan Cumhurbaşkanı belirliyor, 8 üyesini
Danıştay, Yargıtay ve YÖK’ün gösterdiği adaylar arasından yine Cumhurbaşkanı
belirliyor, kalan 3 üyesini ise Cumhurbaşkanının Genel Başkanı olduğu partinin
çoğunlukta olduğu Meclis yani yine Cumhurbaşkanı belirliyor. 
Değerli
arkadaşlar, Cumhurbaşkanlığı kararnamelerinin yargısal denetimini yapan Anayasa
Mahkemesinin üyelerini Cumhurbaşkanı belirliyor. Böyle bir rezalet olur mu? Siz
hangi yargı reformundan bahsediyorsunuz arkadaşlar? Yargıdaki tarikat ve cemaat
yapılanmaları hâlâ devam ederken, bir cemaatin yerini bir başka cemaat ve
tarikat alırken siz hangi yargı reformundan bahsediyorsunuz? 
Sevgili
arkadaşlar, otuz yıldır hukuk mesleğinin içindeyim. Avukat olduğumuz ilk
yıllarda yargıçlarla ilgili, savcılarla ilgili konuşurken şundan bahsederdik:
İşte, “1. ticaret mahkemesinin hâkimi mevzuata çok hâkim, içtihadı iyi
biliyor.”; diğer, işte “Asliye hukuk mahkemesinin hâkiminin dosyaları
Yargıtay’a gittiği zaman onanarak gelir, diğerinin bozularak gelir.” biz
bunları konuşurduk. Şimdi yargıdaki atamalarla ilgili konuştuğumuz, işte
“Atanan hâkim HAKYOL’cu mu, bilmem hangi cemaatten?” bunu konuşuyoruz
arkadaşlar. Buradan bağımsız yargı çıkar mı? Çıkmaz. Buradan adalet çıkar mı?
Çıkmaz. 
Toplum
üzerinde kurduğunuz baskıyı elinizde tuttuğunuz yargı sopasıyla
meşrulaştırırken, kuvvetler ayrılığını ortadan kaldırıp Anayasa’yı tek adam
rejimini meşrulaştırmak için bir araç olarak kullanırken “yargıda reform” diye
karşımıza çıkmanız arkadaşlar, utanç vericidir. Adalete olan güvenin yüzde
20’lere düştüğü, Genel Başkanımız Sayın Kemal Kılıçdaroğlu’na linç girişiminde
bulunanların serbest bırakılıp elinin öpüldüğü, kadın avukatın eteğinin boyuna
karışma haddini kendinde gören yargıçların bulunduğu, gazetecilerin gazetecilik
yaptıkları için yargılandığı ve hatta kelepçelenerek hapsedildiği, yargıdaki
atamalarda liyakat değil, sadakat, partililik ya da yakınlık arandığı, yargı
yılı açılışının sarayda yapıldığı, yargı reformu paketinin dahi sarayda partili
Cumhurbaşkanı tarafından açıklandığı bir sistem ortada dururken Türkiye’de ne
yargının bağımsızlığından ne de hukukun üstünlüğünden bahsedilebilir. (CHP
sıralarından alkışlar) 
Bakın
arkadaşlar, bu paket Komisyonda görüşülürken 35’inci maddeye kadar hiç
konuşmadım, görüşmelerin tamamını dinledim. 35’inci maddede bir konuyla ilgili
katkıda bulunmak istedim. Katkıda bulunmak istediğim konu şu: Çocuk Koruma
Kanunu’nu değiştiriyoruz. Mevcut kanunda, yetişkin ile çocuk bir arada suç
işlediğinde 12 yaşındaki çocuğu genel mahkemede yargılamaya cevaz veren bir kanun
bu. Dedim ki: “Arkadaşlar, gelin bunu hep beraber değiştirelim. Çocuğun üstün
yararını gözetelim, 12 yaşındaki çocuk genel mahkemelerde yargılanamasın.”
Orada bulunan Komisyon üyesi arkadaşımız, teklif sahibi Ali Özkaya dedi ki:
“Sayın Vekilim, bize bunlarla gelin, ne güzel bir öneri bu.” Yargıtay ceza
dairesi başkanı var Komisyonu takip eden, o dedi ki: “Vekilim, aynen ben de
sizin gibi düşünüyorum.” Bir hukuk fakültesi dekanı var, Komisyona katılan
arkadaşımız, o da dedi ki: “Sayın Vekilim, ne güzel bir teklif bu.” Tüm
Komisyon hemfikirdi; o maddeyi değiştiremedik arkadaşlar, çocuğun üstün
yararını koruyamadık. Hani katılımcı, hani uzlaşmacı yasa değişikliği? Eğer
“yargı reformu” dediğiniz, bizim “yargı paketi” dediğimiz işten kastımız
yargının bağımsızlığını yeniden tesis etmek, hukukun üstünlüğünü yeniden egemen
kılmaksa gelin, kapsayıcı, uzlaşmacı ve katılımcı bir yasama çalışmasıyla önce
kuvvetler ayrılığını yeniden tesis edelim; yargıyı tarikatlardan, cemaatlerden
temizleyip şeyhine değil, hukuka bağlı yargıçlar yetiştirelim arkadaşlar. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi'nin 23’üncü maddesiyle değiştirilmekte olan 5271 sayılı Kanun’un
mülga 250’inci maddesine yapılan değişiklik ile eklenen "Soruşturma evresi
sonunda aşağıdaki suçlarla ilgili olarak kamu davasının açılmasının
ertelenmesine karar verilmediği takdirde seri muhakeme usulü uygulanır:”
ibaresinin "Soruşturma evresi neticesinde aşağıdaki suçlarla ilgili olarak
kamu davasının açılmasının ertelenmesine karar verilmediği takdirde seri
muhakeme usulü uygulanır:” olarak değiştirilmesini arz ve teklif ederiz. 
 Ümit
Beyaz Zeki Hakan Sıdalı Ahmet
Kamil Erozan
 İstanbul Mersin Bursa
 Enez
Kaplan Arslan
Kabukcuoğlu
 Tekirdağ Eskişehir
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge hakkında konuşmak isteyen Bursa Milletvekili Ahmet Kamil Erozan. (İYİ
PARTİ sıralarından alkışlar) 
Süreniz
beş dakikadır. 
AHMET
KAMİL EROZAN (Bursa) – Sayın Başkan, değerli milletvekilleri; ben 23’üncü madde
hakkında konuşmak için geldim ama Komisyon reddetti. Dolayısıyla 23’üncü madde
konusunda konuşmayacağım, sabah konuştuğumun ikinci bölümünü anlatacağım size.
Bunu yaparken de sizi 1997 yılına götüreceğim. 
1997
yılında Amerika’da Clinton Başkan ve bir strateji kâğıdı hazırlatıyor “Amerikan
Yüzyılı” diye. “Amerikan Yüzyılı” dedikleri 21’inci yüzyıl, yaklaşmakta olan
yıl 1997. Bu stratejinin birtakım yan ürünleri oldu. Bu ürünlerden bir tanesi
“ortak devlet” veya “ortak vatan” kavramı, bir diğeri “ılımlı İslam” bir diğeri
“Büyük Ortadoğu Projesi” bir diğeri Condoleezza Rice’ın hepinizin bildiği
“Haritalar değişecek” söylemi. Bu, zaman içinde, o zamandan bu tarafa çeşitli
örneklerle doğrulandı maalesef. Bir Bosna/Hersek modeli var biliyorsunuz, o
Bosna/Hersek modelinden türeyen bir Yukarı Karabağ için ortak devlet
Azerbaycan’da, Moldova’da Transdinyester ortak devleti, Gürcistan’da Abhazya
ortak devleti, Gürcistan’da yine Osetya ortak devleti, Ukrayna’da şu anda
Donbass, Irak’ta Irak Kürdistan Bölgesel Yönetimi. Buraya birazdan döneceğim,
ne demek istediğime.
Ama
Barış Pınarı Operasyonu’na dönersek söylenenler ile yapılanlar arasında
birtakım uyumsuzluklar olduğunu gözlüyoruz. Nitekim, hatırlarsanız, Trump, bir
anlamda “Haddinizi aşmayın.” veyahut “Tanımladığım sınırları geçmeyin.” diye
bir söylemde bulundu. Buna Sayın Cumhurbaşkanının yankısı “30 kilometre
derinlik, 120 kilometre en.” dedi. 
Şimdi,
bunları karşılıklı olarak yan yana koyduğumuzda ister istemez “Acaba Trump’ın
dediği gibi bir mutabakat var mı?” demek durumundayız. Bunun da ötesinde, TSK,
anlamlı bir direnişle karşılaşmıyor. Zira PYD-YPG kuvvetleri ve Amerikan
askerleri, son iki gündür 30-35 kilometrelik derinliğe çekildiler, M4 Kara
Yolu’nun güneyine indiler. Rusya fırsatı kaçırmadı, ne yaptı? YPG-PYD’yi ikna
etti, güvenlik bölgesini bir güvenlik cebine dönüştürdü, Esad’ın kuvvetlerini
üstümüze saldı ve âdeta bizi bir cep içinde sıkıştırmak suretiyle bizi Esad’la
görüşmeye itmeye çalıştı. Bunda da ne ölçüde başarılı olduğunu önümüzdeki
günlerde göreceğiz. Başka bir sıkıntıyla karşı karşıya kalacağız. Tabii ki
Esad’ın birlikteliği ilerledikçe Suriye Millî Ordusu çil yavrusu gibi
dağılacaktır. Yani sabahleyin “Kullanmasaydınız keşke.” dediğim birliklerden
bahsediyorum. Çünkü Esad’ın birlikleri TSK’ya Türk Silahlı Kuvvetlerine kurşun
sıkmaz ama o Suriye Millî Ordusu denenlere isyankâr muamelesi yapar ve
acımasızca davranır. 
Konunun
başka bir boyutuna geçmek isterim. Biraz evvelki söylemimden oraya geleceğim.
Şöyle bir durumla karşı karşıyayız: 1997’den bu tarafa Amerika’da
demokratlar/cumhuriyetçiler, demokratlar/cumhuriyetçiler birer dönem başkanlık
yaptılar. Ama Amerika’nın o “Amerikan Yüzyılı” politikası değişmedi çünkü o bir
devlet politikasıydı. İktidarda kim olursa olsun Amerikalılar ondan
vazgeçmediler. Dolayısıyla cumhuriyetçiler iktidarda olduğu zaman
demokratlardan medet ummak veya tersini düşünmek bence gerçekçi bir yaklaşım
değildir. Dolayısıyla bugün Trump Obama’yı suçluyorsa buna inanmayın, aynı
kefede aynı politika devam etmektedir. Bunu niçin söylüyorum? Süper güçlerin
hata yapma lüksleri vardır. Bizim gibi ülkelerin ise 3 değil 4 defa düşündükten
sonra hareket etmeleri gerekir. Dev aynalarının her zaman yalan söylediğinin de
farkında olmamız gerekir. Türkiye’nin eline âdeta bir tabanca verilmiştir ve
Rus ruleti oynaması beklenmektedir. Lütfen dikkat edin. 
Başa
dönecek olursam, yeni bir ortak devletin doğum sancılarını yaşamaktayız. Bunun
da engellenmesi ancak iktidarın elindedir. Biz iktidarda değiliz, biz ancak
sizi eleştiririz, yol göstermeye çalışırız. Suriye’de bir ortak devlet kurulmak
üzeredir. Siz buna bugün itiraz edebilirsiniz ama zamanında itiraz etmediniz
çünkü bu “ortak devlet, ortak vatan” kavramını sizin kadrolarınız huşu içinde
dinlediler. Ne demek istiyorum huşu içinde dinlediler? Dolmabahçe bildirisini
dinlediler. Dolmabahçe bildirisini açın, 9’uncu maddeyi okuyun. Günah bizde
değil. 
Hepinizi
saygıyla selamlarım. (İYİ PARTİ sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
23’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
24’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
Birleşime
beş dakika ara veriyorum. 
Kapanma Saati: 23.16
YEDİNCİ OTURUM
Açılma Saati: 23.30
BAŞKAN: Başkan Vekili Celal ADAN
KÂTİP ÜYELER: Mustafa AÇIKGÖZ (Nevşehir), Şeyhmus
DİNÇEL (Mardin)
-----0-----
BAŞKAN
- Türkiye Büyük Millet Meclisinin 7’nci Birleşiminin Yedinci Oturumunu
açıyorum.
60’a
göre söz talepleri vardır.
Sayın
Gürel? Yok.
Sayın
Güzelmansur? Yok.
Sayın
Öztunç…
IV.- AÇIKLAMALAR (Devam)
37.- Kahramanmaraş Milletvekili Ali Öztunç’un, Gündoğdu Marşı’nın Deniz
Gezmiş ve arkadaşları tarafından söylenilmesinin üzerinden elli yıl geçtikten
sonra AK PARTİ grup toplantısında söylenilmesini olumlu karşıladıklarına ve bir
elli yıl daha kaybedilmek istenilmiyorsa bugünkü sözlerinin dikkate alınması
gerektiğine ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkanım.
Sayın
Başkanım, idam sehpasına “Yaşasın tam bağımsız Türkiye! Kahrolsun Amerika!”
diye çıkan Deniz Gezmiş ve arkadaşları İstanbul sokaklarında 6’ncı Filoyu
kovalarken Gündoğdu Marşı’nı söylüyordu. Aradan elli yıl geçti, bugün Gündoğdu
Marşı’nı AK PARTİ Grubunda gençler söylemiş; bunu olumlu karşılıyoruz biz,
güzel olmuş, elli yıl sonra akılları başlarına gelmiş.
Ayrıca,
benim hemşehrim Âşık Mahzuni Şerif “Amerika katil katil” dediğinde, türkü
söylediğinde cezaevine girdi, işkence çekti; “Amerika katil katil”i bugün pek
çok kesim söylemeye başladı. Elli yıl sonra bunların görülmesi güzel. Bugünkü
sözlerimizi de dinlesinler ki bir elli yıl daha kaybetmesinler diyorum.
Teşekkür
ediyorum. (CHP sıralarından alkışlar)
BAŞKAN
- Sayın Paylan…
38.- Diyarbakır Milletvekili Garo Paylan’ın, Manisa Milletvekili Erkan
Akçay’ın şahsına yönelik sözlerini aynen iade ettiğine ve kınadığına, nefret
söylemlerinin nefret suçlarını doğurduğuna ilişkin açıklaması
GARO
PAYLAN (Diyarbakır) – Teşekkür ederim Sayın Başkan.
Sayın
Başkan, MHP Grup Başkan Vekili bana, şahsıma “özel yetiştirilmiş ajan
provokatör” dedi. Bu ifadeyi aynen iade ediyorum ve kınıyorum kendisini.
Değerli arkadaşlar, beni ailem yetiştirdi; ailem yaşadığı büyük acılara rağmen
bana nefreti değil, sevmeyi öğretti, “Bir arada yaşadığın insanları sev.” diye
bana öğütledi ve aynı zamanda mazlumun yanında olmayı da öğretti ailem. Ama MHP
Grup Başkan Vekili gibi ırkçılar nefretten beslenirler, nefret söylemlerini
fütursuzca kurarlar.
YAŞAR
KARADAĞ (Iğdır) – Irkçı sensin!
CEMAL
ÇETİN (İstanbul) – Irkçı sensin!
GARO
PAYLAN (Diyarbakır) – Nefret söylemleri nefret suçlarını doğurur, bunu
unutmayalım. Hrant Dink de nefret söylemlerine maruz kaldı ve maalesef bu
nefret söylemleri sonucu bu topraklarda öldürüldü. Ama ne yaparsanız yapın…
(Mikrofon
otomatik cihaz tarafından kapatıldı) 
BAŞKAN
– Sayın Gürel…
39.- Bursa Milletvekili Vildan Yılmaz Gürel’in, Bursa ili İnegöl
ilçesinde 42’ncisi düzenlenen Modef Expo Uluslararası Mobilya Fuarı’nın mobilya
ihracaatını artırdığına, İnegöl mobilyasının bir dünya markası olduğuna ilişkin
açıklaması 
VİLDAN
YILMAZ GÜREL (Bursa) – Sayın Başkan, teşekkür ediyorum.
Sayın
Başkan, değerli milletvekilleri; 2018 yılı verilerine göre Bursa ili İnegöl
ilçesinin ihracatı 1 milyar doları, dış ticaret hacmi 1 milyar 350 milyon
doları göstermiştir. Yekûn ihracatın yüzde 42’si istihdam dostu mobilya
sektörüne aittir. 7-12 Ekim tarihlerinde düzenlenen MODEF EXPO Uluslararası
Mobilya Fuarı’nın 42’ncisinde 100 civarı ülkeden 20 bini aşkın ziyaretçi kabul
edilmiştir. Bu bağlamda akdedilen iş bağlantısıyla ihracatımız daha da artmış,
yerli ve millî tasarım ürünlerimizle ülke ihracatına sağladığı yüzde 17’lik
katkıyla İnegöl mobilyası artık bir dünya markası olmuştur. Yılın üç yüz altmış
beş günü hizmet veren mobilya sanayimiz ve Mobiliyum Alışveriş Merkezi’miz de
bu misyona büyük katkı sunmuştur.
Sayın
Başkan, değerli milletvekilleri; mobilyanın başkenti İnegöl, kabına sığmayan
başarı hikâyesiyle, AK PARTİ hükûmetlerinin de destekleriyle Bursa’mıza ve
ülkemize değer katmaya devam ediyor. 
BAŞKAN
– Sayın Kılavuz…
40.- Mersin Milletvekili Olcay Kılavuz’un, 15 Ekimde Azerbaycan’da
düzenlenen Türk Konseyi’nin ardından imzalanan ortak bildirinin Türk dünyasının
birlik ve beraberliğinin tüm cihana bildirilmesi açısından tarihî bir adım
olduğuna ilişkin açıklaması
OLCAY
KILAVUZ (Mersin) – Sayın Başkan, değerli milletvekilleri; geçtiğimiz gün
Azerbaycan’da düzenlenen Türk Dili Konuşan Ülkeler İşbirliği Konseyi’nin
ardından yayımlanan ortak bildiride Azerbaycan, Özbekistan, Kırgızistan,
Türkmenistan, Macaristan ve Kazakistan Türkiye’nin Barış Pınarı Harekâtı’na
destek verdiğini duyurmuştur. Bu bildiri Türk dünyasının birlik ve
beraberliğinin tüm cihana en yetkili makamlar tarafından bildirilmesi açısından
son derece önemli ve tarihî bir adım olmuştur. Ata yurdumuz Türkistan ile
Anadolu coğrafyasının arasındaki bağlar bu ortak metinle daha da
sağlamlaşmıştır. Temennimiz aynı tarihin, aynı dilin, aynı dinin mensubu olan
Türk ülkeleri arasındaki iş birliğinin artırılarak devam etmesidir; hedefimiz
büyük Türk birliğidir. Türk devletleri arasındaki birlikten doğacak kuvvet tüm
bölgeye ve hatta cihana adalet, huzur ve barış getirecektir. “Vatan ne Türkiye’dir
Türklere ne Türkistan; vatan büyük ve müebbet bir ülkedir: Turan.”
BAŞKAN
– Sayın Bakan…
41.- İzmir Milletvekili Murat Bakan’ın, 16 Ekim Dünya Gıda Günü
vesilesiyle çevre kirliliği ile sağlık arasındaki ilişkinin ne olduğunun
bilinmesi gerektiğine, halk sağlığı ve gıda güvenliği hakkında bilimsel
araştırmalar yapan ve kamuoyuyla paylaşan akademisyen Bülent Şık’a teşekkür
ettiğine ilişkin açıklaması
MURAT
BAKAN (İzmir) – Sayın Başkan, bugün Dünya Gıda Günü’nde toplum adına teşekkür
etmemiz gereken biri var: Gıda mühendisi, akademisyen Bülent Şık. 
Bülent
Şık, halk sağlığı, gıda güvenliği hakkında bilimsel araştırmalar yapıyor,
bunları toplumcu bir bakış açısıyla yazıya döküyor, bu bilgileri düzenlediği
etkinliklerle uygulamalı aktarıyor. Milletvekili olduğumdan beri gıda
güvenliği, çevre kirliliği, bu kirlilikten doğan ve halk sağlığını tehdit eden
her konu üzerinde Bülent Hocayla birlikte çalışıyoruz. Klorpirifos tarım zehri,
obezite, palm yağı, ithal çöpler, ithal mutfak eşyaları gibi onlarca konuyu
birlikte gündeme getirdik. Bülent Şık, Sağlık Bakanlığının yaptığı ve
sonuçlarını gizlediği bir kanser araştırmasının verilerini bildiği kadarıyla
kamuoyuyla paylaştığı için yargılandı ve on beş ay hapis cezası aldı. Bülent
Şık’a on beş ay ceza verildi ama Sağlık Bakanlığı bu bilgileri yalanlayamadı.
Çevre kirliliği ile sağlık arasındaki ilişkinin ne olduğunu bilmek hepimizin
hakkı diyor, Bülent Şık’a teşekkür ediyorum.
BAŞKAN
– Sayın Akçay…
42.- Manisa Milletvekili Erkan Akçay’ın, Diyarbakır Milletvekili Garo Paylanın
yaptığı açıklamasındaki bazı ifadelerine, sözlerinin ve tepkisinin hatiplerin
kışkırtıcı ifadelerine yönelik olduğuna ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Ben
şahsı tanımam, kimsenin şahsıyla da bir işim olamaz. Sözlerim ve tepkim tamamen
hatibin ve hatiplerin kışkırtıcı sözlerine yönelik gösterdiğim bir tepki ve
ithamdır. “Soykırım girişimi” “işgal” “tehcir” “Siviller katlediliyor.” “Kürt
düşmanlığı” vesaire, halkı ve ülkeyi birbirine karşı kışkırtan birtakım ifadelere
karşı gösterdiğim bir tepkidir. 
Sevgi
diline bakın! Aileden aldığı eğitimle sevgi diline sahip olduğunu ifade ediyor.
Ve şunu söyleyeyim: O sözleri iade etmesi bana yapışmaz ama benim ona
söylediklerim bir yafta olarak yapışmıştır.
Teşekkür
ederim Sayın Başkan. (MHP sıralarından alkışlar)
GARO
PAYLAN (Diyarbakır) – Sayın Başkan, bu sözlerle ilgili işlem yapmanızı talep
ediyorum. Bir milletvekiline “özel yetiştirilmiş ajan provokatör” dedi ve bu
sözlerinin arkasında durduğunu ifade ediyor MHP Grup Başkan Vekili. Bu sözlerle
ilgili işlem yapmanızı sizden rica ediyorum, İç Tüzük’e göre talep ediyorum. 
BAŞKAN
– Sayın milletvekilleri, Danışma Kurulunun bir önerisi vardır, okutup
oylarınıza sunacağım.
VII.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun 16 Ekim 2019 Çarşamba günlü 7’nci
birleşiminde 105 sıra sayılı Kanun Teklifi’nin görüşmelerinin tamamlanmasına
kadar çalışmalara devam edilmesine; 105 sıra sayılı Kanun Teklifi’nin
görüşmelerinin tamamlanması hâlinde 17 Ekim 2019 Perşembe günü Genel Kurulun
toplanmamasına ilişkin önerisi
16/10/2019
Danışma Kurulu Önerisi
Danışma
Kurulunun 16/10/2019 Çarşamba günü yaptığı toplantıda, 16/10/2019 günlü
(bugünkü) 7'nci Birleşiminde 105 sıra sayılı Kanun Teklifi’nin görüşmelerinin
tamamlanmasına kadar çalışmalara devam edilmesi, 105 sıra sayılı Kanun
Teklifi’nin görüşmelerinin tamamlanması hâlinde 17/10/2019 Perşembe günü Genel
Kurulun toplanmamasının Genel Kurulun onayına sunulması önerilmiştir.
 Celal
Adan
 Türkiye
Büyük Millet Meclisi 
 Başkanı
Vekili
 Cahit Özkan Engin
Altay
 Adalet ve Kalkınma Partisi  Cumhuriyet
Halk Partisi
 Grubu Başkan Vekili Grubu
Başkan Vekili 
 Fatma Kurtulan Erkan
Akçay
 Halkların Demokratik Partisi  Milliyetçi
Hareket Partisi
 Grubu Başkan Vekili  Grubu
Başkan Vekili 
 Dursun
Müsavat Dervişoğlu
 İYİ
PARTİ 
 Grubu
Başkan Vekili 
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmiştir. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (Devam)
BAŞKAN
- 105 sıra sayılı Kanun Teklifi’nin görüşmelerine devam ediyoruz. 
Komisyon?
Yerinde. 
GARO
PAYLAN (Diyarbakır) – Sayın Başkan, sizden bir talebim oldu; lütfen
değerlendirin. 
BAŞKAN
– 25’inci madde üzerinde iki adet önerge vardır; önergeleri aykırılık sırasına
göre işleme alacağım. 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 25’inci maddesinin madde metninden
çıkartılmasını arz ve teklif ederiz.
 Kemal
Peköz Mahmut Toğrul Oya
Ersoy
 Adana Gaziantep İstanbul
 Hüseyin
Kaçmaz Mehmet
Ruştu Tiryaki 
 Şırnak Batman

BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge hakkında konuşmak isteyen Gaziantep Milletvekili Mahmut Toğrul.
Süreniz
beş dakikadır. 
MAHMUT
TOĞRUL (Gaziantep) – Teşekkür ederim Sayın Başkan. 
Sayın
Başkan, değerli milletvekilleri; sizleri saygıyla selamlıyorum. 
Değerli
arkadaşlar, bir yargı paketi konuşuyoruz ama aslında ülkede yargının ya da
kanunların, Anayasa’nın ne durumda olduğunu birkaç maddeyle size özetlemeye
çalışayım. 
Değerli
arkadaşlar, şu anda ülkede Siyasi Partiler Yasası aslında fiilî olarak rafa
kaldırılmış durumdadır. Ne demek istiyorum? Siyasi partilerin siyaset yapması
fiilen engellenmiştir. Örneğin, partimizin yaptığı tüm eylem ve etkinlikleri,
yapacağı basın açıklamaları il binasının önünde dahi yasaklanıyor, tamamen
engelleniyor. Kolluk tamamen kendini yargı yerine koyuyor ve yargı AKP’nin
elinde bir sopaya dönüşmüş durumda. 
Değerli
arkadaşlar, bu ülkede seçme seçilme hakkı tamamen rafa kaldırılmış durumdadır.
Yani insanlar örneğin belediye başkanını seçemiyor, seçilen belediye başkanı
İçişleri Bakanlığının marifetiyle görevden alınıp yerine kayyum atanabiliyor.
KHK’yle ihraç oldu diye insanlar milletvekili olabiliyor ama belediye başkanı,
belediye meclis üyesi olamıyor; yasa yapabiliyor ama belediyeyi yönetemiyor.
Değerli
arkadaşlar, Türkiye'de sosyal medya avcılığı diye bir şey başladı. Her gün
istisnasız bu ülkede yüzlerce hatta yüzleri aşan insan sosyal medya
hesaplarında yaptıkları bir paylaşım dolayısıyla kendilerini ertesi gün
cezaevinde, gözaltında bulabiliyorlar.
ALİ
ÖZKAYA (Afyonkarahisar) – Suç işleyenin hesabı sorulur.
MAHMUT
TOĞRUL (Devamla) – Suç işleme değil. Bakın, bu ülkede “kayyum” demek yasak;
kayyum atıyorsunuz “‘kayyum’ diyemezsiniz.” diyorsunuz.
ALİ
ÖZKAYA (Afyonkarahisar) – Yok öyle bir şey.
MAHMUT
TOĞRUL (Devamla) – “Savaş” demek yasak. Savaşa karşı çıkmanın yasak olduğu tek
ülkeyiz.
Değerli
arkadaşlar, basın-yayın özgürlüğü yasak. Konuşan, AKP’nin aleyhinde tek laf
eden gazeteciler gözaltında.
İnanç
özgürlüğü yasak, seyahat özgürlüğü yasak. 
2911
keyfî bir şekilde her alana uygulanabilir hâle gelmiş. Aslında Anayasa örneğin
siyasi partilerin halkla buluşmasını yasaklar mı? Yasaklamıyor. Bunun önüne bir
engel koymuyor ama bir şart diyor ki: “Eğer yakın bir tehlike varsa eğer şiddet
olacaksa 2911’i uygulayabilirsiniz.” Ama bizim ülkemizde valiler her gün 2911’i
uyguluyor, herhangi bir gerekçe de ortaya koymuyorlar. 
Değerli
arkadaşlar, Anayasa yok hükmünde. Şu anda Türkiye yasasız ve Anayasasız
yönetiliyor. Aynen George Orwell’ın “1984” adlı kitabında söylediği gibi
“Hiçbir şey yasa dışı değildi çünkü ortada bir yasa yok.” Şu anda tam böyle bir
durumu yaşıyoruz. Ortada bir yasa yok. Neye göre, kime göre... AKP’nin,
iktidarın söylemine göre eğer muhalifseniz yaptığınız her şey suç kapsamına
alınabilir. Cumhurbaşkanı iki şapkaya sahip. Her gün muhaliflere
küfredebiliyor, hakaret edebiliyor ama dönüp biri ona cevap verdiğinde
“Cumhurbaşkanına hakaret edemezsiniz.” deniyor ama kendisi yapıyor her gün “Ben
siyasi partinin Genel Başkanıyım. Bu, siyasi eleştiri çerçevesinde...” Biz de
aynı şeyi söylediğimizde “Olmaz, Cumhurbaşkanına hakaret ediyorsunuz.” 
Kayyumlarınız
da Cumhurbaşkanından feyzalıyor, kayyumlara da bir cümle edemiyorsunuz.
Örneğin, eylem, etkinlikte “‘Kayyum’ demek yasak. ‘Kayyum’ diyeceksiniz size
eylem etkinlik yaptırmayız.” diyorlar. 
Değerli
arkadaşlar, son bir uyarı daha yapmak istiyorum: Bakın, Suriye’ye beraber
girdiğiniz ÖSO, “millî ordu” dediğiniz, Kuvayımilliye’yle eşleştirdiğiniz ÖSO
çeteleri sosyal medyada IŞİD’vari görüntüler paylaşıyorlar. Ülkemiz yarın
uluslararası hukuk önünde suçlu durumuna düşürülebilir. Bu uyarıyı biz buradan yapıyoruz.
ÖSO çeteleri IŞİD’in, El Kaide’nin kalıntılarıdır; bunu bilmeniz gerekiyor.
(Mikrofon
otomatik cihaz tarafından kapatıldı) 
MAHMUT
TOĞRUL (Devamla) – Son olarak sayın arkadaşlar, size kısa bir laedri şiir
okumak istiyorum: “Savaş pahalı/ Top, tüfek, uçak lazım./ Kin lazım, nefret
lazım./ En önemlisi de uğruna feda edilecek gencecik, günahsız insanlar lazım./
Barış ucuz, barış için sadece vicdan lazım./ Empati ve sevgi lazım.” diyor,
saygıyla Genel Kurulu selamlıyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi’nin 25’inci maddesinin birinci fıkrasında yer alan “yeniden
düzenlenmiştir” ibaresinin “değiştirilmiştir” olarak değiştirilmesini arz ve
teklif ederiz.
 Ümit
Beyaz Şenol Sunat  Muhammet
Naci Cinisli
 İstanbul
 Ankara Erzurum
 Hasan
Subaşı Fahrettin Yokuş  Hüseyin
Örs
 Antalya Konya
 Trabzon
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkan.
BAŞKAN
– Buyurun Sayın Grup Başkan Vekili. 
IV.- AÇIKLAMALAR (Devam)
43.- Denizli Milletvekili Cahit Özkan’ın, Gaziantep Milletvekili Mahmut
Toğrul’un 105 sıra sayılı Kanun Teklifi’nin 25’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
CAHİT
ÖZKAN (Denizli) – Efendim, 60’a göre söz talebim vardır. 
Hatip
kürsüde konuşurken, Sayın Cumhurbaşkanımızın muhaliflere karşı buradan dahi
ifade edemeyeceği küfürlü ifadelerde bulunduğunu ifade etti. Bu, bir
hezeyandır.
Her
şeyden önce Cumhurbaşkanımız, aziz milletimizi tek millet olarak görür, bilir
ve ona göre milletimizin her bir ferdine eşit mesafede yaklaşır. 
MAHMUT
TOĞRUL (Gaziantep) – Muhaliflere her gün “hain” diyor, “terörist” diyor, daha
her şeyi söylüyor yani. Buna ne cevap veriyorsun? 
CAHİT
ÖZKAN (Denizli) – Bu bağlamda, gerek başkanlık sistemlerinde gerekse
parlamenter sistemlerde idarenin başı, devlet başkanları her zaman özel yasayla
korunur. Ancak, bizim ülkemizde, maalesef, Sayın Cumhurbaşkanımızla ilgili
-Türk Ceza Kanunu’nda yasalar olmasına rağmen- her türlü hakaret edilecek, her
türlü aşağılama yapılacak, sonra Cumhurbaşkanımızın da ifade özgürlüğünü,
kendini savunma özgürlüğünü dahi kullanmasına müsaade edilmeyecek, bunu asla
kabul etmiyoruz. Bakın, her şeyden önce…
(Mikrofon
otomatik cihaz tarafından kapatıldı) 
MAHMUT
TOĞRUL (Gaziantep) – Her gün binlerce insan… Cumhurbaşkanıyla ilgili şey
yapılıyor… 
KEMAL
PEKÖZ (Adana) – Cumhurbaşkanına da edilmesin ama Cumhurbaşkanı da kimseye
etmesin. 
MAHMUT
TOĞRUL (Gaziantep) – Kimse yapmasın; Cumhurbaşkanı da yapmasın, kimse de
Cumhurbaşkanına hakaret etmesin. 
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (Devam)
BAŞKAN
– Önerge hakkında konuşmak isteyen Trabzon Milletvekili Hüseyin Örs. (İYİ PARTİ
sıralarından alkışlar)
Süreniz
beş dakikadır. 
HÜSEYİN
ÖRS (Trabzon) – Sayın Başkan, değerli milletvekilleri; Ceza Muhakemesi Kanunu
ve Bazı Kanunlarda Değişiklik Yapılmasına Dair Kanun Teklifi’nin 25’inci
maddesi üzerinde konuşma yapmak üzere İYİ PARTİ Grubu adına söz aldım. Hepinizi
en derin saygılarımla selamlıyorum. 
25’inci
maddeyle 5271 sayılı Kanun’un mülga 252’nci maddesi başlığıyla birlikte şu
şekilde yeniden düzenlenmiştir. Özetle ifade etmek, sıralamak istiyorum bu
değişiklikleri. 
Bir:
251’inci madde uyarınca verilen hükümlere karşı itiraz edilebilir. Süresi
içinde itiraz edilmeyen hükümler kesinleşir. 
İki:
İtiraz üzerine hükmü veren mahkemece duruşma açılır ve genel hükümlere göre
yargılamaya devam olunur. Taraflar gelmese bile duruşma yapılır ve yokluğunda
223’üncü madde uyarınca hüküm verilebilir. 
Üç:
Mahkeme (2)’nci fıkra uyarınca hüküm verirken 251’inci madde kapsamında basit
yargılama usulüne göre verdiği hükümle bağlı değildir. 
Dört:
İtiraz üzerine verilen hükmün sanık lehine olması hâlinde bu hususların itiraz
etmemiş olan diğer sanıklara da uygulanma olanağı varsa bu sanıklar da itiraz
etmiş gibi verilen kararlardan yararlanır. 
Beş:
(2)’nci fıkra uyarınca verilen hükümlere karşı, genel hükümlere göre kanun
yoluna başvurulabilir. 
Altı:
(1)’inci fıkradaki itirazın süresinde yapılmadığı veya kanun yoluna başvuru
hakkı bulunmayan tarafından yapıldığı mahkemesince değerlendirildiğinde 268’nci
maddenin (2)’nci fıkrası uyarınca itirazı incelemeye yetkili olan merciye
gönderilir. 
Değerli
milletvekilleri, görüldüğü gibi, söz konusu değişikliklerle basit yargılama
usulü neticesinde verilen kararlara itiraz müessesesi düzenlenmiştir. 
Değerli
milletvekilleri, yargının siyasallaşması ve yargı bağımsızlığı, kanaatimce,
Türk yargısının en önemli sorunudur. Bunu halletmeden çıkaracağımız paketlerin,
yapacağımız reformların değeri olmaz, bunlar amacına hizmet etmez. Şunu açık ve
net olarak bu kürsüden ifade etmek istiyorum: Siyasi iktidarın emrinde yargı
olmaz, olamaz; siyasetin etkisi altında karar veren yargıcın mahkemesinden de
adalet çıkmaz. Yargı bağımsızlığı, yargının siyasallaşması ve bunlara ilave
yargıda kadrolaşma, bu üç temel sorun bugün yargımıza duyulan güvensizliğin
temelini oluşturuyor. Güven veren ve erişilebilir bir adalet sistemi oluşturmak
istiyorsak bu üç büyük sorunu ortadan kaldırmalıyız. 
Değerli
milletvekilleri, hukuk tarihimizin büyük âlimlerinden “Mecelle” yazarı Cevdet
Paşa, 1856 yılında yazdığı “Islahat Layihası”nda şöyle diyor: “Asıl lazım olan,
mahkemeler hakkında ammenin itimadı olup bu da hâkimlerin kendi hâllerinden
emin olmalarına bağlıdır.” yani atanma korkusu olmamasına bağlıdır. Bugün biz
buna “hâkim teminatı” diyoruz. Cevdet Paşa’nın 1856’da yaptığı bu nasihate
kulak vermeliyiz, aksi hâlde yargının tarafsızlığını yitirmesi, siyasallaşması
ileride onarılması, tamiri mümkün olmayacak birçok zarar ortaya
çıkarabilecektir. Siyaset yargıyı rahat bırakmalı, yargı mensupları siyasetten
ve siyasetçiden uzak durmalıdır.
Değerli
milletvekilleri, konuşmamın son bölümünde bugün beni ziyaret eden Kamu
Çalışanları Platformundaki arkadaşlarımızın bir talebini de kalan sürede ifade
etmek istiyorum.
657’ye
tabi 4/B kadrosunda çalışan vatandaşlarımızın sorun, talep ve şikâyetleri zaman
zaman basına yansımakta ve biz milletvekillerine de e-posta, telefon veya yüz
yüze görüşme şeklinde iletilmektedir. 
Değerli
milletvekilleri, mevcut düzenlemeye göre, süresiz 657’ye bağlı 4/B kadrosunda
çalışanların dönem ve mazeret tayin hakkı bulunmamaktadır. 4/B kadrolu
personelin atama ve yer değiştirme durumlarıyla ilgili olarak dönem tayini ile
eş, sağlık ve eğitim mazeretleri başta olmak üzere, mazeret tayinlerinin
yapılabilmesi için yeni bir düzenleme yapılmalıdır. Becayiş ve görevde yükselme
hakkı bulunmayan 4/B kadrolu personele bu hakları verilmelidir. 
(Mikrofon
otomatik cihaz tarafından kapatıldı) 
HÜSEYİN
ÖRS (Devamla) – Çok özür dilerim Başkanım.
BAŞKAN
– Buyurun.
HÜSEYİN
ÖRS (Devamla) – Önceden kadro alan veya yeni düzenlemeye tabi aynı işi yapıp
farklı maaş alan personelin durumu dikkate alınarak “sosyal devlet” ilkesine
uygun olarak kadrolu-sözleşmeli ayrımı ortadan kaldırılmalıdır diyor, yüce
Meclisi saygılarımla selamlıyorum. (İYİ PARTİ sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir.
25’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
26’ncı
madde üzerinde 3 önerge vardır. Önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 26’ncı maddesinin madde metninden
çıkartılmasını arz ve teklif ederiz.
 Kemal
Peköz  Serpil Kemalbay Pekgözegü  Hüseyin
Kaçmaz
 Adana İzmir Şırnak
 Mehmet
Ruştu Tiryaki   Oya
Ersoy
 Batman
  İstanbul
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge hakkında konuşmak isteyen İzmir Milletvekili Serpil Kemalbay
Pekgözegü. (HDP sıralarından alkışlar) 
Süreniz
beş dakikadır. 
SERPİL
KEMALBAY PEKGÖZEGÜ (İzmir) – Değerli milletvekilleri, öncelikle biraz önce
burada Diyarbakır Milletvekilimiz Garo Paylan’a yönelik olarak kullanılan kirli
dili, nefret söylemini kınıyorum ve sözlerime başlamak istiyorum.
Değerli
milletvekilleri, önümüzde bir yargı paketi yok, algı paketi var. Dolayısıyla da
aslında bu, tamamen hukuksuzluğu, adaletsizliği örten bir pakettir. 
Baştan
söyleyelim, iş ve çalışma hürriyetinin ihlalinin en büyüğünü “Herkes iş bulacak
diye bir şey yok.” diyen AKP Genel Başkanı, Cumhurbaşkanı yapmaktadır. 
Bu
paketin işçinin haklarıyla ilgisi yoktur, bir patron kurtarma paketidir,
operasyonudur. Kimi kiminle uzlaştıracaksınız? Suçu işleyen yüzde 99 işveren,
işveren vekili. Denk güçler arasında ancak bir uzlaştırma olabilir fakat işçi
ile patronun güçleri denk değil.
İşten
atılan Soma işçilerini size göstermek istiyorum. 301 maden işçisi yaşamını
yitirdiğinde işçi katliamıyla, Soma işçileri de işten atılmışlardı. On iki
gündür yürüyorlar fakat hâlâ işten atıldıkları beş yıldan bu yana haklarını
alabilmiş değiller.
Yine,
Cargill işçileri iki yıldır haklarını arıyorlar, işe iadeyi kazandılar fakat
işlerine dönemiyorlar. 
Yine,
işten atılan Zeytinburnu Belediyesi işçisi Kenan Güngör’dü. KHK’yle atıldı,
mahkemeyle işine döndü, altı dakika sonra tekrar işinden atıldı. 
Değerli
arkadaşlar, bu Parlamentonun da bir üyesi olan milletvekili, AKP Milletvekili
Şirin Ünal’ın evinde çalışan bir ev işçisi Nadira Kadirova şaibeli bir şekilde
yaşamını yitirdi. Nadira Kadirova ile milletvekili, iktidar partisinin
milletvekili denk güçler midir?
İSMAİL
GÜNEŞ (Uşak) – Geçen gün anlattı.
SERPİL
KEMALBAY PEKGÖZEGÜ (Devamla) – Yani ikisi uzlaşmaya, Nadira’nın ailesiyle
uzlaşmaya oturduğu zaman milletvekili, bunlar denk güçler midir? Hayır, bugüne
kadar Nadira Kadirova için bir mahkeme de açılmamıştır. Yani bugün barış ve
uzlaşma isteyenler hapse atılıyor fakat işçilerin aşına, ekmeğine, emeğine,
bedenine göz dikenleri uzlaşma masasına gönderiyorsunuz, uzlaşma yaptırmaya
çalışıyorsunuz. 
ZÜLFÜ
DEMİRBAĞ (Elâzığ) – Ne alakası var!
SERPİL
KEMALBAY PEKGÖZEGÜ (Devamla) - Buna “uzlaşma” değil “hak yeme masası” denir. Aç
açıkta bırakmanın uzlaşması olmaz arkadaşlar. 
Yine,
en büyük ihlal KHK’lilere yapıldı. AKP Başkanı, Cumhurbaşkanı tarafından
KHK’yle insanlar bir gecede işlerinden atıldılar. Bülent Uçar’ı size göstermek
isterim. Bülent Uçar, kendisi KHK’yle işten atıldı ve İŞKUR’da iş başvurusu
yaparken -KHK’li olduğu için işe alınmadı- orada kalp krizi geçirdi ve yaşamını
yitirdi. İki yıl sonra ise ihracının doğru olmadığı tespit edildi, işine iade
edildi. Şimdi, hangi adaletten hangi uzlaşmadan bahsedeceğiz? Yani en büyük
adaletsizlik aslında bu işçilere yönelik olarak onları sanki patronlarla eşit
haklara sahipmiş gibi görmektir. 
KHK’liler
size hakkını helal etmeyecek, bunu da buradan vurgulamak istiyorum. KHK’lilere
dönük işlenen insanlık suçları dönecek dolaşacak sizin ayağınıza dolanacak.
Eğer işçilerin haklarını arıyorsak, onların haklarını kazanmasını istiyorsak o
zaman gölge etmeyin, başka ihsan istemez. İşçilerin önünü jandarmalarla kesmeyin,
işçilerin sendikalarını kapatmaya, sendikalarını yönetmeye çalışmayın,
işçilerin örgütlenmesi önündeki engelleri teker teker kaldırın diyoruz. Bu
paketi asla kabul etmiyoruz. Bu paket hak yeme paketidir diyoruz.
Teşekkür
ederim. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
ERKAN
AKÇAY (Manisa) – Sayın Başkan…
BAŞKAN
– Buyurun Sayın Grup Başkan Vekili.
IV.- AÇIKLAMALAR (Devam)
44.- Manisa Milletvekili Erkan Akçay’ın, İzmir Milletvekili Serpil
Kemalbay Pekgözegü’nün 105 sıra sayılı Kanun Teklifi’nin 26’ncı maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
ERKAN
AKÇAY (Manisa) – Teşekkür ederim Sayın Başkan.
“Nefret
dili, kirli dil” öyle mi? Her türlü nefreti, kirli dili kullanacaksın,
kışkırtmayı, kara propagandayı yapmayı kendinde hak göreceksin, “Her türlü ağır
isnatta bulunalım.” diyeceksin ama cevap verilmesin; daha sonra bu sözlere
münasip ağırlıkla mukabele edince de feryat edeceksiniz. Bu, olmaz. Ne kadar
ağır ifade, isnatlarda bulunursanız misliyle mukabele edileceğini ilgili
hatiplerin bilmesinde fayda görüyorum.
Teşekkür
ederim. (MHP ve AK PARTİ sıralarından alkışlar) 
ŞİRİN
ÜNAL (İstanbul) – Sayın Başkan…
BAŞKAN
– Sayın Şirin, buyurun.
45.- İstanbul Milletvekili Şirin Ünal’ın, İzmir Milletvekili Serpil
Kemalbay Pekgözegü’nün 105 sıra sayılı Kanun Teklifi’nin 26’ncı maddesiyle
ilgili önerge üzerinde yaptığı konuşmasındaki şahsına yönelik suçlamaları ve
linç girişimini kabul etmediğine ilişkin açıklaması
ŞİRİN
ÜNAL (İstanbul) – Sayın Başkan, değerli milletvekilleri; biraz önce söz alan
sayın milletvekili gene şahsıma sataşmada bulunmuştur. Geçen hafta Meclis Genel
Kurulunu evimizde yaşanan elim hadiseyle ilgili olarak bilgilendirmiştim. Hem
ben hem de aile fertlerim polise ve cumhuriyet savcımıza gerekli ifadeleri,
parmak izlerimiz dâhil her şeyimizi verdik. Şu anda süreç Ankara Cumhuriyet
Savcılığının kontrolü altında hukuka uygun bir şekilde devam ediyor. Keşke
bende ilave bilgi olsa da ben de sizleri bilgilendirsem diyorum.
Tekraren
bu milletvekilimizin şahsıma yönelik yaptığı suçlamaları ve linç girişimini
kabul etmiyorum. 
Hepinize
saygılarımı sunuyorum.
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet Emin
Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 26’ncı maddesinin aşağıdaki şekilde yeniden
düzenlenmesini arz ve talep ederiz.
"MADDE
26 - 5271 sayılı Kanunun 253 üncü maddesinin üçüncü fıkrasındaki 'karşı'
ibaresinden sonra gelen 'suçlarda' ibaresi 'suçlar' olarak değiştirilmiş ve
aşağıdaki ibare eklenmiş ve yirmidördüncü fıkrasındaki 'Uzlaştırmacılar,'
ibaresinden sonra gelen 'avukatların veya hukuk öğrenimi görmüş kişilerin'
ibaresi 'fiilen kamu görevi ifa edenler hariç olmak üzere, avukatların, hukuk
öğrenimi görmüş kişilerin veya psikologların' şeklinde değiştirilmiştir.
'ile
kadına veya çocuğa yönelik her türlü şiddet içeren suçlar bakımından uzlaştırma
yoluna gidilemez.'"
 Zeynel
Emre Süleyman Bülbül Turan
Aydoğan
 İstanbul Aydın İstanbul
 Aysu
Bankoğlu  Rafet
Zeybek
 Bartın  Antalya
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge hakkında konuşmak isteyen Bartın Milletvekili Aysu Bankoğlu. (CHP
sıralarından alkışlar)
Süreniz
beş dakikadır. 
AYSU
BANKOĞLU (Bartın) – Teşekkürler Sayın Başkan.
Değerli
milletvekilleri, görüşmekte olduğumuz teklifin 26’ncı maddesi üzerine söz aldık
ama başka bir konudan bahsedeceğim size. 
“Yargı
reformu” diye büyük büyük adlandırılan ama çoğunlukla makyajlamadan öteye
geçmeyen bu torba yasa teklifinde maalesef yine kadının adı yok. 
İSMAİL
GÜNEŞ (Uşak) – Bu torba değil bir kere.
AYSU
BANKOĞLU (Devamla) – Ülkemizde kadın haklarına ilişkin yaşanan sorunlara, kadın
cinayetlerinin nasıl durdurulacağına ilişkin herhangi bir çözüme, “reform”
denilen bu belgede ne yazık ki yine yer verilmemiş. 
Buradaki
tüm milletvekillerimize yalnızca 2015’ten bu yana 2.097 kadının öldürüldüğünü
hatırlatmak istiyorum. Bizim bir çırpıda, bir sayı olarak söylediğimiz bu
kadınların yanına eklenmemek için devlete sığınmış, korkuyla bekleyen kaç kadın
daha var bu ülkede? Sayısız. Peki, onları korumak için bir şey yapıyor muyuz?
Ne yazık ki hayır. Kadınlarımızın içinde bulunduğu bu trajediyi hiç yokmuş gibi
görmezden gelen AKP’li milletvekillerine ama en çok da hemcinsim olan
milletvekillerine sormak istiyorum: Hiç mi vicdanınız sızlamıyor değerli vekiller?
(CHP sıralarından alkışlar)
Geçtiğimiz
hafta Cumhuriyet Halk Partili milletvekillerimizle Kırıkkale Adliyesindeydik 10
yaşındaki kızının gözleri önünde katledilen Emine Bulut’un davasının ilk
duruşması için. “Ölmek istemiyoruz.” diyenler, kadın dernekleri oradaydı,
öğrencisi tarafından öldürülen Ceren Damar’ın babası oradaydı, farklı
şehirlerden yüzlerce avukatımız oradaydı. Gönül isterdi ki cinayet anının
videosu sosyal medyaya düşüp infial yarattığında vakit kaybetmeden açıklama
yapanlar duruşmaya da gelseydi, siyasetüstü olması gereken bu hayati konuya
gereken önemi verseydiniz. (CHP sıralarından alkışlar) 
RECEP
ÖZEL (Isparta) – Sen siyaset yapıyorsun şimdi burada.
AYSU
BANKOĞLU (Devamla) - Bugün Şule Çet davasının 4’üncü duruşması vardı ve
Cumhuriyet Halk Partili milletvekilleri oradaydı. Evet, İstanbul Sözleşmesi’nin
uygulanması konusunda istekli olmayan ya da olamayan AKP Hükûmeti daha kaç
Emine Bulut’un, Şule Çet’in, Ceren Damar’ın öldürülmesini bekliyor? (CHP
sıralarından alkışlar) İstanbul Sözleşmesi’nden vazgeçmek isteyenlere inat biz
mevzuatımızın iyileştirilmesini ve var olanın da uygulanmasını bekliyoruz. 
Bakın,
kadın cinayetleri medyaya yansıdığında en yetkili ağızlar birbirleriyle en üst
perdelerden lanetleme yarışına giriyor ama bu tepkiler tek seferlik kalıyor ve
devam ediyor, sonra unutulup gidiyor. Oysaki yapılması gereken çok şey var. Pek
çok temel meselenin de halının altına süpürüldüğü bu yasada, biz mesela kadın
hakları kuruluşlarıyla bir istişare yapılmasını beklerdik. Çünkü bu kuruluşlar
yokmuş gibi davranarak yapısal bir değişimin altını çizemeyiz, bunun adımlarını
atamayız.
Yine,
iyi hâl ve haksız tahrik indirimlerinin kadın cinayetlerinde ve çocuğa karşı
cinsel istismar davalarında kaldırılmasını beklerdik mesela. Kravat takıp boynunu
büken bir katili göz göre göre iyi hâl şemsiyesi altında korumak kabul edilemez
çünkü. 
Israrlı
takip meselesinin de Türk Ceza Kanunu bağlamında suç kapsamına alınmasını
isterdik çünkü birçok ülkede bu ayrı bir suç olarak görülüyor ve kadına karşı şiddetin
mutlaka önüne geçilmesi gereken bir diğer türüdür. Nitekim hatırlarsınız,
belirgin bir ısrarlı takip vakası olan Opuz-Türkiye davasında da Avrupa İnsan
Hakları Mahkemesi hak ihlali tespit etmiş ve ülkemizi tazminata mahkûm etmişti.

Bebekleriyle
birlikte cezaevinde olan kadınların cezalarının belirli şartlar hâlinde ev
hapsine dönüştürülmesini de beklerdik. 
İstanbul
Sözleşmesi’nin uygulanmasını izleyen GREVIO’nun sunduğu önerilerin dikkate
alınmasını beklerdik mesela. 
ALİ
ÖZKAYA (Afyonkarahisar) – Kim imzaladı İstanbul Sözleşmesi’ni?
AYSU
BANKOĞLU (Devamla) - Bu teklifte kadına karşı şiddete ve çocuk istismarına yer
verilmemesi gerçeği bile bizim için iktidarın sınıfta kalışını ne yazık ki
belgeliyor. (CHP sıralarından alkışlar)
Yurttaşlarımız
bizden hak, hukuk ve adalet, en başta da eşitlik bekliyor değerli
milletvekilleri; konunun partilerüstü bir toplumsal mutabakatla çözülmesini
bekliyor. Kadını bir birey olarak görmeyen, yalnızca iyi bir eş, iyi bir anne
olarak niteleyen söylemlerinizle kadınların yaşadığı sorunlara çözüm
getirilemez değerli milletvekilleri. 
(Mikrofon
otomatik cihaz tarafından kapatıldı)
BAŞKAN
– Buyurun.
AYSU
BANKOĞLU (Devamla) - Samimiyet testinden ne yazık ki yine geçemediniz ama gelin
bu kez kadınların yaşadığı bu sorunları çözmek için tüm milletvekilleri, kadın
erkek tüm milletvekilleri el ele verelim ve “Kadının adı yok.” dedirtmeyelim. 
Saygılar
sunuyorum. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi’nin 26’ncı maddesinin birinci fıkrasında yer alan “eklenmiş”
ibarelerinin “ilave edilmiş” olarak değiştirilmesini arz ve teklif ederiz.
 Ümit
Beyaz  Zeki Hakan Sıdalı Enez
Kaplan
 İstanbul Mersin Tekirdağ
 Durmuş
Yılmaz Arslan
Kabukcuoğlu
 Ankara Eskişehir
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge hakkında konuşmak isteyen Ankara Milletvekili Durmuş Yılmaz. (İYİ
PARTİ sıralarından alkışlar)
Süreniz
beş dakikadır. 
DURMUŞ
YILMAZ (Ankara) – Sayın Başkan, değerli milletvekilleri; hepinizi saygıyla
selamlıyorum.
105
sıra sayılı Ceza Muhakemesi Kanunu ve Bazı Kanunlarda Değişiklik Yapılmasına
Dair Kanun Teklifi’nin 26’ncı maddesi hakkında İYİ PARTİ’nin görüşlerini
paylaşmak üzere söz almış bulunuyorum. 
Kanun
teklifinin 26’ncı maddesi, 5271 sayılı Ceza Muhakemesi Kanunu’nun 253’üncü
maddesini yeniden düzenleyerek değişiklik yapmaktadır. Söz konusu değişiklikle
dünya ceza adalet sistemlerindeki genel yönelim dikkate alınarak adaletin hızla
dağıtılması, mahkemelerdeki birikmelerin tasfiyesi için uzlaştırma kapsamındaki
suç listesi genişletilmektedir. 
Teklif
edilen değişikliklerle uzlaşma kapsamına giren konut dokunulmazlığının ihlali,
hırsızlık, dolandırıcılık suçları da eklenirken süre yönünden de düzenleme
yapılarak uzlaştırmacının faaliyetlerini tamamlayamaması hâlinde bir defaya
mahsus olmak üzere yirmi günlük ek süre, yine yirmi günü geçmemek üzere en
fazla 2 kez uzatılabilecektir. 
Ekonomik
faydayı önceleyen, dosya yükünü hafifletmeyi amaçlayan yaklaşımla yapılan
düzenlemeler hukuki ve sosyal birtakım çekinceler barındırmaktadır. Bir kere,
kadınlara ve çocuklara yönelik suçlar, failleri ne olursa olsun buna
bakılmaksızın uzlaştırma kapsamı dışında olmalıdır.
Öte
yandan, Türk Ceza Kanunu’nun iş ve çalışma hürriyetini düzenleyen 117’nci maddesi
ve eğitim ve öğretim hakkının engellenmesi suçunu düzenleyen 119’uncu maddesi
kapsamındaki suçların uzlaşma kapsamına alınması, Anayasa’nın “Sosyal ve
Ekonomik Haklar ve Ödevler” kısmında yer alan 48’inci maddesine, din ve vicdan
hürriyeti, düşünce ve kanaat hürriyeti, düşünceyi açıklama ve yayma hürriyetini
düzenleyen 24, 25, 26’ncı maddeleri ile Avrupa İnsan Hakları Sözleşmesi’nin
bazı düzenlemelerine aykırılık teşkil etmektedir. 
Zira
yargının siyasallaşmış olduğu ve tarafsızlığını yitirdiği bir ortamda bu tür
suçların uzlaştırmaya tabi tutulması hak ihlallerine neden olacaktır. Hâl
böyleyken, önümüze konulan bu torba yasa düzenlemelerine yargı reformu
denilebilir mi? Sayın Adalet Bakanı “Yargının bağımsızlığında, tarafsızlığında
birtakım sorunlar yaşıyoruz. Ayrıca İnsan Hakları Mahkemesiyle uyumda da
birtakım sorunlar yaşanıyor. Bunları çözmek adına bir reform paketi
hazırlıyoruz.” dedikten sonra böyle bir teklif getirilmesi insan temel hak ve
özgürlükleriyle ilgili yeni ne getirmektedir? Evet, ülkemizde adalet sisteminde
bir reform yapılması ihtiyacı çok açıktır ancak bu reformun Anayasa’dan
başlaması ve torba kanun mahiyetindeki düzenlemelerle gerçekleştirilmemesi
gerekmektedir. İfade özgürlüğü, seyahat özgürlüğü, kişi hürriyeti ve güvenliği
gibi, bu kanun teklifiyle güçlendirilmesi amaçlanan hak ve özgürlükler
hâlihazırda Anayasa ve kanunlarla düzenlenmiş olup pek çok ilgili uluslararası
sözleşmelere taraf olunmuştur. Dolayısıyla reform kanun metinlerinin üzerinde
değil, uygulamada gerçekleştirilmelidir. Anayasa’mızdaki düzenlemeler
içselleştirilmeli, uygulamada yargının bağımsızlığı ve tarafsızlığı temin
edilmelidir. 
Hukuk
düzeninin yerli yerine oturduğu, hukukun üstünlüğünün sağlandığı ülkelerde
hukuk ve eğitim sistemi büyük ölçüde siyasal görüşlerden bağımsızdır. Siyasal
görüşü ne olursa olsun, politikacılar iyi tasarlanmış bir hukuk veya eğitim
sisteminin uzun dönem yaratacağı değerin farkındadır ancak Türkiye’de reform
–anlaşılan- hukuku ve eğitimi ele geçirmek için kullanılan bir araç olagelmiştir.
Örneğin, 28 Şubat döneminde biz muhafazakâr kesimin çok şikâyetçi olduğu YÖK
Yasası’nın hiçbir değişiklik yapılmadan uygulanmaya devam edilmesi bu ele
geçirme kültürü nedeniyledir. 
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Milletvekili. 
DURMUŞ
YILMAZ (Devamla) – Son on beş yılda, 2004-2019 yıllarında ortalama her yıla bir
tane hukuk reformuyla ilgili düzenleme getirildi fakat maalesef gelinen noktada
gördüğümüz şu ki bu değişiklikler amacına ulaşmamıştır çünkü değişiklikleri
reform yapma amaç ve zihniyetiyle yapmak yerine ele geçirme kültürü ve
güdüsüyle yaptık. Sonuç olarak bağımsız mahkemelerin verdiği yargı kararlarını
yürütmeye denetleten bir düzenlemeye şimdi yapıldığı gibi “reform” denilemez. 
Teşekkür
ediyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
26’ncı
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
27’nci
madde üzerinde 1 önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi’nin 27’nci maddesinin birinci fıkrasında yer alan “eklenmiş”
ibaresinin “ilave edilmiş” olarak değiştirilmesini arz ve teklif ederiz.
 Ümit
Beyaz Zeki Hakan Sıdalı Arslan
Kabukcuoğlu
 İstanbul Mersin Eskişehir
 Yasin
Öztürk   Enez
Kaplan
 Denizli  Tekirdağ
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ ABDULLAH GÜLER (İstanbul) – Katılmıyoruz Sayın Başkanım.
BAŞKAN
– Önerge hakkında konuşmak isteyen Eskişehir Milletvekili Arslan Kabukcuoğlu.
(İYİ PARTİ sıralarından alkışlar) 
Süreniz
beş dakikadır. 
ARSLAN
KABUKCUOĞLU (Eskişehir) – Sayın Başkan, değerli milletvekilleri; hepinizi
saygıyla selamlıyorum. 
Görüşmekte
olduğumuz bu teklif her ne kadar topluma “reform” adı altında lanse edilse de
içi pek çok yanlışla dolu bir düzenlemedir. Reform iddiasıyla getirilen bu
değişiklikler, ileride tekrar yapılması gerekecek yeni düzenlemelere sebep
olacaktır. Yükseköğretim Kurulu ülkemizdeki ortaöğretimin kalitesizliğini
onaylayarak ilk 125 bine giren öğrencileri hukuk fakültesine kabul etmekte,
ortaöğretimde devletin başarısızlığını öğrenciye yüklemiş olmaktadır. Sorun
burada kalıyor mu? Ortaöğrenimdeki başarısızlıktan ders çıkartıyor muyuz?
Hayır. Ne yazık ki bu vurdumduymazlık devam ediyor. Gençlerimiz, millî eğitim
sistemimizi yönetenlerin ve yön verenlerin hatasını çekmek zorunda kalıyorlar.
Bir müteahhide bağışladığınız 1,5 milyar Türk lirasını eğitime ayırsaydınız pek
çok gencimize istikbal bağışlamış olurdunuz.
Hukuk
fakültelerinin eğitim seviyesini yükseltici tedbirler almak yerine, okul
bittikten sonra hukuk mesleklerine giriş sınavı koyarak tavşana kaç, tazıya tut
diyorsunuz.
Uyuşmazlıkların
çözümünde hâkimlerin maddelerdeki “ama”ları ve “lakin”leri uygulaması, siyasi
iktidarın yaratmış olduğu baskı ortamında kanuna göre hareket etmekte tereddüt
yaşamaları asıl sorunumuz ve meselemizdir. Düşünün ki bu baskılar ve korkular
adaleti öyle bir noktaya getirdi ki tahliye kararı veren aynı heyet saatler
sonra tutuklama kararı verebiliyor.
Yapılması
istenen değişikliklerden biri de hâkim ve savcı adaylarının mülakatını
gerçekleştiren kurul sayısının 7’ye çıkartılmasıdır. İyi bir hukukçu yetiştirmek
istiyorsanız yürütmenin gözüne bakarak karar veren hâkim yerine vicdanıyla,
irfanıyla karar verecek hâkim yetiştirilmelidir. Mülakat yapıyorsunuz. Torpile kılıf yapılan mülakatlar değil, soruların
zarflarda olduğu, adayın kendi soru zarfını seçtiği, sesli ve görsel kayıtların
yapıldığı şeffaf ve objektif mülakatlar olmalıdır. Hâkimlik ve savcılık
mesleklerine özel bir önem veren Anayasa'mız, hiçbir organ, makam, merci veya
kişinin hâkimlere emir ve talimat veremeyeceğini, hâkimlerin azlolunamayacağını
hükmeder. Yani Anayasa'mız, hâkimlerin idarenin etkisi altında kalmadan
bağımsız bir şekilde, hukuksal mevzuatlara ve vicdanlarına göre yargı işlerini
yürütmesini istemektedir. 
Hâkimlerin
bağımsızlığı ve teminatı ne yazık ki daha adayken, mesleğe ilk adımını
atacakken şiddetli bir şekilde sarsılmaktadır. Bu sarsıcı etkinin nedeni,
devlet kurumlarına kök salmış ve toplumu adım adım çürümeye terk eden, liyakati
yok sayan kayırmacı anlayıştır.
Sonuç
itibarıyla, adalet saraylarını büyütmekle daha adil olunmuyor, toplum
içerisindeki adalete saygı büyümüyor. Eskişehir Adliye Sarayı yapılalı on bir
yıl oldu ve 2’ye katlanan dosya sayısı nedeniyle Eskişehir Adliyesi bir bina
daha arıyor. Türk milletinin adalete güvenini artırmak, yargı mesleğini layık
olduğu seviyede tutmak istiyorsak, her şeyden önce yürütmenin yargı üzerindeki
vesayeti kaldırılmalı, kuvvetler ayrılığı ilkesi tesis edilmelidir. Vatandaşa
verilecek cezaları artırarak, eksilterek adalet olmuyor. 
Sayın
milletvekilleri, Türkiye Cumhuriyeti, Batı’ya gidecek göçmenleri kabul ederek
DEAŞ’a karşı mücadele eden, Batı’nın konforunu koruyan bir ülkedir. Bunun
zahmetini işçimiz, köylümüz, memurumuz, esnafımız ödemektedir. Son haberlerde,
Alman Wolkswagen firmasının Manisa’ya yapacağı yatırımının başka bir ülkeye
aktarılacağından bahsedilmektedir. Bu, Türk işçisine, köylüsüne, memuruna,
esnafına yapılmış bir haksızlıktır. Yüce Meclisimiz olaya derhâl el koymalı,
Mecliste oluşturulacak bir heyet yatırımın Türkiye’de kalması için Almanya’nın
Ankara Büyükelçiliği nezdinde gerekli girişimde bulunmalıdır.
Saygılarımı
sunarım. (İYİ PARTİ sıralarından alkışlar) 
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir.
27’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
28’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
29’unucu
madde üzerinde 2 önerge vardır, önergeleri aykırılık sırasına göre işleme
alacağım. 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 29'uncu maddesinin aşağıdaki şekilde yeniden
düzenlenmesini arz ve talep ederiz.
"MADDE
29 - 5271 sayılı Kanunun 286 ncı maddesinin ikinci fıkrasının sonuna aşağıdaki
cümle ve üçüncü fıkra eklenmiştir.
"Ancak
aynı dosya kapsamında verilen mahkeme kararlarında temyize tabi olan hükümler,
temyize tabi olmayan diğer hükümlere de sirayet eder. Aynı kararla verilen ve
toplam süresi beş yılı aşan hükümlere karşı da temyiz yoluna başvurulabilir.”
"3)
İkinci fıkrada belirtilen temyiz edilemeyecek kararlar kapsamında olsa bile
aşağıda sayılan suçlar nedeniyle verilen bölge adliye mahkemesi ceza
dairelerinin kararları temyiz edilebilir:
a)
Türk Ceza Kanununda yer alan;
1.
 Kamu görevlisine hakaret (m. 125/3)
2. Halk
arasında korku ve panik yaratmak amacıyla tehdit (madde 213),
3. Suç
işlemeye tahrik (madde 214),
4. Suçu
ve suçluyu övme (madde 215),
5. Halkı
kin ve düşmanlığa tahrik veya aşağılama (madde 216),
6. Kanunlara
uymamaya tahrik (madde 217),
7. Suç
İşlemek Amacıyla Örgüt Kurma (madde 220/6-7),
8.
 Görevi yaptırmamak için direnmek (m.265),
9. Cumhurbaşkanına
hakaret (madde 299),
10. Devletin
egemenlik alametlerini aşağılama (madde 300),
11. Türk
Milletini, Türkiye Cumhuriyeti Devletini, Devletin kurum ve organlarını
aşağılama (madde 301),
12. Silâhlı
örgüt (madde 314), 
13. Halkı
askerlikten soğutma (madde 318), 
Suçları.
b) Terörle
Mücadele Kanununun 6 ncı maddesinin ikinci ve dördüncü fıkrası ile 7 nci
maddesinin ikinci fıkrasında yer alan suçlar.
c) Toplantı
ve Gösteri Yürüyüşleri Kanununun 28 inci maddesinin birinci fıkrası.”
 Zeynel
Emre Süleyman Bülbül Turan
Aydoğan
 İstanbul Aydın İstanbul
 Alpay
Antmen Rafet Zeybek Ünal
Demirtaş
 Mersin Antalya Zonguldak
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge hakkında konuşmak isteyen Zonguldak Milletvekili Ünal Demirtaş. (CHP
sıralarından alkışlar) 
Süreniz
beş dakikadır. 
ÜNAL
DEMİRTAŞ (Zonguldak) – Teşekkür ederim Sayın Başkan.
Değerli
milletvekilleri, sözlerime başlamadan önce Genel Kurulu saygıyla selamlıyorum. 
Kanun
teklifinin 29’uncu maddesi üzerine söz aldım ancak ben öncelikli olarak paketin
geneli üzerinde görüşlerimi ifade edeceğim. 
Genel
Kurula gelen bu teklif, bazı eksiklik ve noksanlarına rağmen aslında özü
itibarıyla olumlu düzenlemeler içermektedir. Öncelikle bu teklifte emeği geçen
herkese teşekkürlerimi sunuyorum. 
Ancak
her ne kadar bu teklif, olumlu olmuş olsa da yargıda böyle reform yapıyoruz,
şöyle müthiş bir yargı olacak gibi söylemlerle kamuoyuna sunulmuştur ve kamuoyu
büyük bir beklenti içerisine girmiştir. Oysa bakıyoruz ki dağ fare doğurmuştur.
Yargı paketi kamuoyu beklentilerini karşılayamamıştır. Bu paket reformdan
ziyade teknik bir düzenlemeyle sınırlı kalmıştır. 
Değerli
milletvekilleri, teklifin ilk paragrafında “güven veren ve erişilebilir yargı”
hedefi ortaya konulmuştur. Bu aslında bir itiraftır. Neyin itirafıdır bu? On
yedi yılın sonunda Türkiye’de güven veren ve erişilebilir bir yargının
olmadığının itirafıdır. Bugün mevcut olan, güven vermeyen ve erişilemeyen yargı
aslında 2007 yılından itibaren Ergenekon ve Balyoz davalarıyla birlikte başlamıştır.
Yargıdaki en önemli kırılma noktası da 12 Eylül 2010 referandumu olmuştur. Ne
olmuştur 2010’da? FETÖ elebaşı ve -maalesef üzülüyorum- AK PARTİ Hükûmeti
birlikte bir yargı paketi çıkarmaya çalışmışlardır. Ve bu referandumda ne
demiştir FETÖ? “Ölüler bile oy kullanmalıdır.” Referandum geçmiştir ve 2010
referandumu yargıda bir kırılma noktası olmuştur, yargıda bir milat olmuştur.
İşte bundan sonra Türkiye de büyük bir yargı krizi içine girmiştir. Yargıda
birçok önemli taş yerinden oynamış ve yeni bir yapı ortaya çıkmıştır ve yargı
maalesef tamamen siyasallaşmıştır. Hain FETÖ darbesinden sonra ise yargıdan
FETÖ’cüler temizlenmeye çalışılmıştır. Elbette bunu takdirle karşılıyoruz, bu
mücadelenin devam etmesi gerektiğini düşünüyoruz ancak maalesef, FETÖ’cüler
temizlendikten sonra gelenler ise gidenlere rahmet okutur hâle gelmiştir. Ne
olmuştur? FETÖ’cülerin yerine maalesef başka cemaatlere teslim edilmiştir,
maalesef AK PARTİ’li avukatlar hâkim, savcı yapılmıştır.
Değerli
milletvekilleri, tek adam rejimi gömleğin ilk düğmesidir ve ilk düğme yanlış
iliklenmiştir. İlk düğme yanlış iliklendiği içindir ki bugün yargının iki
yakası bir araya gelmemektedir. Yargı böyle düzelmez değerli arkadaşlar. Paket
paket, parça parça adalet olmaz değerli arkadaşlar, adalet bir bütündür. Gelin,
bütün partilerden oluşan bir komisyon oluşturalım; altı ay içerisinde
Türkiye’ye yakışan, toplumun tüm kesimlerinin kabul edebileceği, güvenilen ve
erişilen bir yargı sistemini hep beraber kuralım.
Değerli
milletvekilleri, Hukuk Mesleklerine Giriş Sınavı’nın getirilmesini de son
derece olumlu karşılıyorum ancak 6’ncı maddede düzenlenen yürürlük maddesinin
beş yıl ötelenmesi ise son derece yanlış olmuştur. Bugün barolara kayıtlı olan
yaklaşık 127 bin avukat vardır, 23 bin civarında da stajyer vardır ve sınav
yapılıncaya kadar da 80 bin avukata yeniden ruhsat verileceği ifade
edilmektedir. Bu da ne demektir? Beş yıl sonra 200 bin avukatın serbest meslek
yürütmesi demektir. Değerli arkadaşlar, bu durum avukatlık mesleğinin
temelinden sarsılmasına yol açabilecek bir rakamdır. Eğer avukatlık mesleği de
temelinden sarsılırsa yargı da temelinden sarsılır. Bu düzenlemenin derhâl
yürürlüğe girmesi gerektiğini düşünüyorum.
Evet,
Ceza Muhakemesi Kanunu’nun 286’ncı maddesinde belirtilen hakaret suçu, suçu ve
suçluyu övme, halkı kin ve düşmanlığa tahrik veya aşağılamak, Cumhurbaşkanına
hakaret gibi suçlar bakımından istinaf mahkemesinin vermiş olduğu kararlara
karşı temyiz yolu kapatılmıştı ama bu 29’uncu maddeyle bu genişletilmektedir.
Bu suçlardan ilk derece mahkemelerince verilen cezalar bağımsız ve tarafsız
yargı olmadığı için onaylanmaktaydı ve maalesef, vatandaşlarımız da Yargıtaya
temyize gidemedikleri için Anayasa Mahkemesine ve Avrupa İnsan Hakları
Mahkemesine gidiyorlardı ve bu şeklide dava sayısı yükseliyordu. İşte bu
maddeyle, Yargıtaya başvurulacak suçlar yönünden kapsam genişletilmektedir.
Dolayısıyla bu madde son derece doğru bir düzenlemedir ancak her ne kadar doğru
bir düzenleme olmuş olsa da bazı yönleriyle eksik bir düzenlemedir. 
(Mikrofon
otomatik cihaz tarafından kapatıldı) 
ÜNAL
DEMİRTAŞ (Devamla) – Bir dakika daha verebilirseniz Sayın Başkanım memnun
olurum.
BAŞKAN
– Toparlayın Sayın Milletvekili.
ÜNAL
DEMİRTAŞ (Devamla) – Değerli milletvekilleri, bu maddenin kapsamında olan
cezalar aslında demokratik ülkelerde çok da rastlamadığımız cezalardır; genelde
Türkiye’de düşünce ve ifade özgürlüğünün, basın özgürlüğünün önünde engel olan
cezalardır. Bu sebeple hemen hemen her gün ülke gündemini meşgul eden
cezalardır. İşte bunlardan bir tanesi Cumhurbaşkanına hakaret davaları, sürekli
ülke gündemindedir. Sayın Cumhurbaşkanı maalesef, dünyada vatandaşlarına karşı
en fazla dava açan Cumhurbaşkanı konumundadır. Dört yılda on binlerce kişiye
soruşturma açılmış, on binlerce kişiye bu suçtan dolayı cezalar verilmiştir.
Oysa demokratik ülkelerde böyle bir suç tipi yoktur. Cumhurbaşkanına hakaret
suçunun tamamen kaldırılması gerekir diye düşünüyorum. 
Değerli
milletvekilleri, Türkiye’ye tam anlamıyla yargının, adaletin gelmesini
istiyorsak öncelikli olarak güçlendirilmiş parlamenter rejime geri dönmemiz
gerekiyor, kuvvetler ayrılığını tesis etmemiz gerekiyor ve yargının
tarafsızlığını ve bağımsızlığını sağlamalıyız diye düşünüyorum. 
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik Yapılmasına
Dair Kanun Teklifi’nin 29’uncu maddesinin (e) bendine 11’inci sıradan sonra
gelmek üzere aşağıdaki alt bendin eklenmesini, 
12.
Suç işlemek amacıyla örgüt kurma (madde 220/6-7-8. fıkralar) devam eden (b) ve
(c) bentlerinin bundan sonra teselsül ettirilmesini arz ve teklif ederiz. 
 Ayşe
Acar Başaran Züleyha Gülüm Kemal
Peköz
 Batman İstanbul Adana
 Hüseyin
Kaçmaz Mahmut Celadet Gaydalı Mehmet
Ruştu Tiryaki
 Şırnak Bitlis Batman
BAŞKAN
– Komisyon önergeye katılıyor mu? 
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Önerge hakkında konuşmak isteyen Batman Milletvekili Ayşe Acar Başaran. (HDP
sıralarından alkışlar) 
Süreniz
beş dakikadır. 
AYŞE
ACAR BAŞARAN (Batman) – Sayın Başkan, değerli milletvekilleri; ben de Genel
Kurulu selamlıyorum. 
Arkadaşlar,
biz Komisyon sürecinde de bu teklifle ilgili konuştuğumuzda çokça
eleştirilerimizi sunmuştuk, doğru, bir yargı reformu olarak lanse ediliyor ama
maalesef yargı reformu olmayacak bir paket karşımızda duruyor. Bir süreliğine
diyeyim, yargıdaki bu tıkanıklığı bir nebze açacağı düşünülse de en
nihayetinde, totalde Türkiye’deki yargı meselesini çözmeyecek bir paket çünkü
Türkiye’de yargının bu probleminin çözülmesi, ilk önce yargının tam
bağımsızlığının sağlanması, erkler ayrılığının yüzde yüz, çok katı bir biçimde
uygulanmasıyla olur. Ama maalesef bizim ülkemizde siyasallaşmış bir yargı,
siyasetin bakış açısı, yaklaşımı, hatta günlük siyasete göre tavır alan,
yaklaşım belirleyen, karar veren bir yargı mekanizmasıyla karşı karşıyayız. 
Şimdi,
bu kanun teklifinin 29’uncu maddesi üzerine konuşacağım. Bu maddede istinaf
mahkemesinin… Beş yıl üzerindeki suçlar açısından Yargıtay yolunun kapatılması
meselesinde burada bir genişletilme var. Olumlu mu? Olumlu, doğru. Biz çokça
eleştiriyi sunuyorduk zaten, istinaf mahkemeleri noter gibi çalışıyor, bir
yargılama mekanizması değil. Bunların örneklerini de sunmuştuk. 
Bunların
en önemli örneklerinden birini biz burada sunduğumuzda arkadaşlar sıralarından
bayağı yine öfkelenmiş, hiddetlenmiş “Bunları söyleyemezsiniz.” demişlerdi ama
bunların en önemli örneklerinden biri, önceki dönem Eş Genel Başkanımız
Selahattin Demirtaş ve Sırrı Süreyya Önder’le ilgili verilen karardı.
Biliyorsunuz, o dönem, Selahattin Demirtaş’la ilgili, Avrupa İnsan Hakları
Mahkemesi karar vermişti, derhâl tahliyesine karar verilmesi gerekiyordu ve
Cumhurbaşkanı yaptığı bir konuşmada “Biz tedbirimizi alırız.” dedi ve istinaf
mahkemesi, aynı günler içerisinde dosyayı onadı ve Sayın Selahattin Demirtaş ve
Sırrı Süreyya Önder’i hükümlü durumuna getirdi yani tahliyesinin önünü kesti
Selahattin Demirtaş’ın. Daha sonra Sırrı Süreyya Önder bu dosyayla ilgili
olarak Anayasa Mahkemesine dosyayı götürdü, ihlal kararı verildi, tahliye
edildi ama sekiz ay tutuklu kaldı. Şimdi, sekiz aylık bir hak kaybını nasıl
gidebiliriz? Gideremeyiz. İşte, bu açıdan doğru yani istinaf mahkemesi bir
noter olarak çalışıyordu, bunun önüne geçilmesi ve en azından bir Yargıtay
yolunun açılması açısından önemli. Ama Yargıtay bundan çok farklı mı?
Bilmiyoruz. 
Şimdi,
önümüzdeki süreçte uygulamada göreceğiz çünkü Yargıtay da benzer kararlar
veriyor. Bunun da örneğini vereyim değerli arkadaşlar. Şimdi, KCK ana davayı
hepimiz biliyoruz. KCK ana dava, tıpkı Balyoz gibi, tıpkı Ergenekon gibi
dönemin cemaat yapılanmasının, işte polislerinin, savcılarının hazırladığı
fezlekeler, iddianamelerle açılmış bir davaydı. Hatta bu davayı gören
mahkemenin başkanı, bakın, başkanı, cemaat üyesi olduğu için, iki defa
ağırlaştırılmış müebbet hapis cezası aldı. Buna rağmen, bu dosya bir kurgu
olmasına, bir kumpas, siyasi bir kumpas olmasına rağmen, partimize, siyasi
yaklaşımımıza bir saldırı olmasına rağmen Yargıtay geçenlerde bu dosyayı onadı,
çoğunluğunu onadı en azından yani burada aslında cemaatçilerin yaptığı bir
kumpas tartışılmadı ama hatırlarsınız 15 Temmuzdan hemen sonra Cumhurbaşkanlığı
sitesinde KCK ana dava cemaat kumpası yani FETÖ kumpası olarak gösterilmişti,
biz geçenlerde burada dillendirdiğimizde hemen siteden kaldırıldı. Yani eğer
Yargıtay gerçekten tarafsız, bağımsız bir mekanizma olarak çalışacaksa doğru,
çok iyi bir düzenleme ama maalesef ki, dediğim gibi yargı şu anda iktidarın
elindeki sopa, muhalefeti susturan, muhalefeti terbiye etmeye çalışan, siyasi
iktidarın da siyasi yelpazesini genişletme aracı olarak kullanılıyor. 
Yine
bir örnek daha vereceğim. Bugün Diyarbakır Büyükşehir Eş Başkanı Gültan Kışanak
ve DBP Eş Başkanımız Sebahat Tuncel’in duruşmaları var. Kendileri 2016 kasım
tarihinden beri tutuklular, tamamen aslında görüş ve düşüncelerini ifade
ettikleri için, siyaset yaptıkları için, iktidara muhalefet ettikleri için 2016
yılından beri yani üç yıldır tutuklular. İşte iktidarın aslında pratikleri
ortada. Dediğim gibi bu paketten reform çıkmaz. “Bir süreliğine bu meseleyi
kapatabilirsiniz ama reform çıkmaz.” dedik. 
Şimdi
bu madde açısından bir de şöyle bir kaygımızın olduğunu ve Komisyondan
özellikle bu konuyla ilgili bir açıklama yapılmasını istiyoruz. Şimdi burada
bazı maddelerle ilgili olarak Yargıtay yolu açılmış ama özellikle ifade özgürlüğü
açısından…
(Mikrofon
otomatik cihaz tarafından kapatıldı)
AYŞE
ACAR BAŞARAN (Devamla) – Bir dakika daha alabilir miyim toparlamak açısından?
BAŞKAN
– Toparlayın Sayın Milletvekili.
AYŞE
ACAR BAŞARAN (Devamla) – Şimdi burada özellikle bazı suçlar açısından beş yılın
altında ceza alsa bile ifade özgürlüğüne değdiğinden, ifade özgürlüğünü ihlal
edebileceği düşünüldüğünden Yargıtay yolu açılmış. Bu maddeler tek tek
sayılmış, bizce eksik yani özellikle TCK 220, 6 ve 7. Yani kendisi ucube bir
madde. Biz zaten bu maddenin direkt kanundan çıkartılmasını…
ALİ
ÖZKAYA (Afyonkarahisar) – 314/3’e atfen var orada.
AYŞE
ACAR BAŞARAN (Devamla) – İşte bunun biz Komisyondan bir açıklamayla
söylenmesini istiyoruz. Biliyorum biz Komisyonda da çok tartıştık ama hâlâ
toplumun genelinde bu açıdan bir kaygı olduğunu tekrar ifade edelim. 314’e
atfen bunun olacağı söyleniyor ama en azından Komisyondan bu yönde bir açıklama
olursa, önümüzdeki süreçte yargılamaya da, yargı mekanizmasına da en azından
bir ışık tutabileceğini düşünüyoruz, buradan bu teyidin de verilmesi
gerektiğini düşünüyoruz. 
Dediğim
gibi arkadaşlar, önümüzdeki paketlerde umarım reform niteliğini taşıyacak
düzenlemelerle burada konuşuruz. 
Teşekkür
ederim. (HDP sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
29’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
ADALET
KOMİSYONU BAŞKAN VEKİLİ YILMAZ TUNÇ (Bartın) – Sayın Başkanım…
ADALET
KOMİSYONU SÖZCÜSÜ ABDULLAH GÜLER (İstanbul) – Sayın Başkanım, 29’uncu maddeyle
ilgili Komisyon bir açıklama yapacak. 
BAŞKAN
– Buyurun. 
ADALET
KOMİSYONU BAŞKAN VEKİLİ YILMAZ TUNÇ (Bartın) – Teşekkür ediyorum Sayın
Başkanım.
Değerli
milletvekilleri, Sayın Başaran’ın dile getirdiği, Türk Ceza Kanunu 220’nci
maddenin altıncı, yedinci fıkraları bakımından hasıl olan tereddütle ilgili bir
açıklama zarureti doğdu. Temyiz edilebilecek kararların kapsamını genişleten
maddeyi şu anda görüşüyoruz. Türk Ceza Kanunu’nun 314’üncü maddesinde “silahlı
örgüt” düzenlenmiştir. Burada düzenlenen örgüt “silahlı terör örgütü”dür.
314’üncü maddenin birinci ve ikinci fıkrası bakımından zaten ceza süreleri
açısından temyizi kabildir, orada bir tereddüt yok. 314’üncü maddenin
görüşmekte olduğumuz teklifin çerçeve 29’uncu maddesinin kapsamına alınmasının
sebebi, 314’üncü maddenin üçüncü fıkrasındaki yollama sebebiyle, 220’nci
maddenin özellikle altıncı ve yedinci fıkralarının da kapsama alınması ve bu
fıkralara dayanarak verilen cezaların temyiz edilebilmesine imkân sağlama
açısından bu düzenleme yapılıyor. 220’nci maddenin altıncı fıkrasında örgüt
üyesi olmamakla birlikte örgüt adına suç işleyen kişinin, ayrıca örgüt üyesi
olma suçundan da cezalandırılacağı, 220’nci maddenin yedinci fıkrasında ise,
örgütün hiyerarşik yapısına dâhil olmamakla birlikte, örgüte bilerek ve
isteyerek yardım eden kişinin, örgüt üyesi olarak cezalandırılabileceği hükme
bağlanmıştır. Teklifin amacı, 314’üncü maddeyle ilgili atıf sebebiyle, 220
altıncı yedinci fıkralar, 314’üncü madde kapsamındaki “silahlı terör örgütü”
bakımından temyizi kabil olacaklardır. Bu bakış açısı teklifin, paketin genel
ruhuna da uygun bir düzenlemedir.
Teşekkür
ediyorum.
BAŞKAN
– 30’uncu madde üzerinde iki önerge vardır, önergeleri aykırılık sırasına göre
işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 30’uncu maddesiyle 5271 sayılı Ceza
Muhakemesi Kanunu’nun 308/A maddesinin 282’nci maddesinin birinci fıkrasına
eklenen dokuzuncu cümledeki “usul” ibaresinin “yöntem” olarak değiştirilmesini
arz ve teklif ederiz.
 Zeynel
Emre Süleyman Bülbül Turan
Aydoğan
 İstanbul Aydın İstanbul
 Alpay
Antmen  Rafet
Zeybek
 Mersin  Antalya
BAŞKAN
- Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge hakkında konuşmak isteyen? Yok.
Gerekçeyi
okutuyorum:
Gerekçe:
Değişiklikle
kanun yapma tekniğine uygunluk amaçlanmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler...Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi’nin 30’uncu maddesinin birinci fıkrasında yer alan “eklenmiştir”
ibaresinin “ilave edilmiştir” olarak değiştirilmesini arz ve teklif ederiz.
 Ayhan
Erel Ümit Beyaz Fahrettin
Yokuş
 Aksaray İstanbul Konya
 Zeki
Hakan Sıdalı  Yasin
Öztürk 
 Mersin  Denizli
BAŞKAN
- Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge hakkında konuşmak isteyen, Mersin Milletvekili Zeki Hakan Sıdalı. (İYİ
PARTİ sıralarından alkışlar)
Süreniz
beş dakikadır. 
ZEKİ
HAKAN SIDALI (Mersin) – Sayın Başkan, değerli milletvekilleri; yüce Meclisimizi
saygıyla selamlıyorum.
Lafı
uzatmadan, baştan söylemek lazım: Topluma reform olarak sunulan tüm bu kanun
değişiklikleri reform değil, basit bir revizyon. Bakın, reform, zihniyette
olur. Biz bu paketle hangi zihniyette bir değişiklik yapıyoruz? Bu pakette
hukukun üstünlüğünü artıran ne var? Temel hak ve özgürlüklerimiz mi artacak?
Kuvvetler ayrılığını mı kuvvetlendireceğiz yoksa insan haklarına bakışı mı
iyileştireceğiz yoksa denge ve denetimi samimiyetle gerçekleştirecek adımlar mı
atacağız? 
Günümüz
Türkiyesine baktığımızda ne kuvvetler ayrılığı ne de temel hak ve özgürlükler
tam olarak uygulanıyor. Ülkemizde gerçekleştirdiğimiz başkanlık sistemi
sonucunda bu ilke askıda. Kuvvetler ayrılığındaki yasama görevinin yerini
Cumhurbaşkanlığı kararnamesinin aldığı artık aşikâr ama ne, nasıl olacak; hiç
belli değil. Herkesin kafası karışık. Erken seçim endişesiyle alelacele başladınız,
bedelini hepimiz ödüyoruz. Son on üç ayda toplamda 46 adet Cumhurbaşkanlığı
kararnamesi yayımlanmış. Hukuksal alan oluşturulurken Mecliste tartışılması
gereken yasal normlar, tek bir elden ve kimlerce tartışıldığı, neye göre karar
verildiği bilinmeyen bir süreçle uygulamaya geçirildi. Yayımlanan 46
kararnamenin 22’si normal kararname, 24’ü ise daha önce tartışılmadan çıkan,
oldubittiye getirilen kararnamelerin eksik ve yanlışlarını düzeltmek üzere
tekrar yayımlanmış olanlar. İlk düğmeyi yanlış ilikledikçe düzeltmek ve
hatalarının bedelini ödemek halka kalıyor. 
“Hâkimiyet
kayıtsız şartsız milletindir.” sözünü şiar edinmiş aziz Meclisimiz, halka göre
yapılacak kanunların tek adresidir. Parlamenter sistem uygulanırken halk hep
buradaydı ama sadece hızlı olsun diye, tek amaçlı ama detaylı düşünülmeden
yayımlanan kararnameler, halkın yasama iradesini gün geçtikçe yok ediyor ve
toplumun hukuka güveninin Cumhurbaşkanı Yardımcısı Sayın Oktay’ın da dediği
gibi yüzde 38’lere kadar düşmesine sebep oluyor. Adalet Bakanı, yaptığı bir
açıklamada yargıya güvenin artması gerektiğini ifade etti. Sayın Oktay da Sayın
Gül de haklılar. 
Şimdi
soruyorum: Bu teklif geçince yargıya olan güven artacak mı; Avrupa İnsan
Hakları Mahkemesinde, dünyada itibarımız, inanılırlığımız artacak mı? Yargıya
güven, kuvvetler ayrılığına uyarak yargı üzerindeki vesayeti kaldırabilirsek
artar. Yürütme, acilen yargı üzerinden elini çekmeli, yasama olarak da biz
işimizi bir kere de tam yapmalı ve komisyonlarda uzlaşmayla halkımızın taleplerini
karşılayacak kanunları çıkarmalıyız ve kenara çekilmeliyiz.
Sayın
milletvekilleri, yargılama süreleri inanılmaz uzun. Bu yüzden yargılamada hedef
süre ilkesi ortaya hep beraber koyuldu ancak mevcut durum gösteriyor ki
yargılama süreleri kısalmadı, aksine uzadı. Yargılama sürelerini kısaltabilmek
için suç işleme oranını da azaltmalısınız. Bu da ancak vatandaşın eğitim ve
refah seviyesinin yükseltilmesiyle sağlanır. Eğitim ve refah karnemizse
maalesef çok zayıf. Uzun yargılama süreleri Avrupa Konseyi Parlamenter
Meclisinde de bizim en çok sorun yaşadığımız konuların başında geliyor. Ben de
yüce Meclisimizi bu konseyde temsil eden bir parlamenter olarak bu hususu
açıklamakta zorluk çekiyorum. 
Biz,
sorunu kökten çözmek yerine ağacı budamayı tercih ediyoruz. Avrupa’da ortalama
yargılama süreleri yüz günken Adalet Bakanlığının açıkladığına göre ceza
mahkemelerinde ortalama yargılama süresi iki yüz otuz bir gün, hukuk
mahkemelerinde ise iki yüz on sekiz gün. Bu verilere itiraz edebilirsiniz,
aslında haklısınız da çünkü verileri en son 2015’te açıklamışlar. Ben de dört
yıldır neden açıklanmadığını merak ediyorum. Bu tırnak içinde yargı reformuyla
ortalama yargı sürelerimiz, Avrupa standardı olan yüz güne ulaşacak mı? Eğer
ulaşmayacaksa biz burada ne yapıyoruz? 
Hep
söylüyoruz, her geçen gün de haklı çıkıyoruz. Tekrar etmek istiyorum: Yeni
sistem olmadı. Parlamenter sistem bu kaostan çıkışın tek yoludur. 
Yüce
Meclisimizi saygıyla selamlıyorum. (İYİ PARTİ sıralarından alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
30’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
31’inci
madde üzerinde üç önerge vardır, önergeleri aykırılık sırasına göre işleme
alacağım.
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 31’inci maddesinin madde metninden
çıkartılmasını arz ve teklif ederiz.
 Kemal
Peköz Ayşe Acar Başaran Oya
Ersoy
 Adana Batman İstanbul
 Hüseyin
Kaçmaz Züleyha
Gülüm
 Şırnak İstanbul

BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) - Katılmıyoruz Sayın Başkanım.
BAŞKAN
– Önerge hakkında konuşmak isteyen İstanbul Milletvekili Züleyha Gülüm.
Buyurun.
(HDP sıralarından alkışlar)
Süreniz
beş dakikadır. 
ZÜLEYHA
GÜLÜM (İstanbul) – Evet, çok şey söylendi yargı paketi üzerine. Aslında bu
kadar çok söylenecek bir şey de yok yargı paketinde; belki bu boşluğu bu kadar
tartışma yaratıyor.
Aslında
yargı paketini konuşmadan önce, herhâlde bu ülkede var olan Anayasa’ya, yasaya
ya da uluslararası sözleşmelere uyan bir iktidar var mı; bunu sormak lazım. En
mükemmel yargı reformunu da yapsanız, en mükemmel yasaları da getirseniz buna
uyacak bir iktidar yoksa hiçbir karşılığı yok; şu an olduğu gibi. Yani o yüzden
bizim aslında yasayı masayı tartışmadan önce, her şeyin sadece tek adam
rejimine bağlı olduğu bir ülkede önce bunu değiştirmemiz gerekiyor; yoksa hangi
yasayı yaparsanız yapın “Ben uymuyorum, ben o kuralı takmıyorum, uluslararası
sözleşmeleri de takmıyorum, Anayasa Mahkemesinin kararını da AİHM’in kararını
da takmıyorum.” diyen bir iktidar varken yasa tartışmanın aslında bir
gerçekliği yok ama yine de bir bakalım dersek; beklenen neydi? Yargı paketiyle
alakası yok; tam tersine, içeriği dolu olmadığı gibi bir de kazanımlarımıza
saldırı dalgası olarak geliyor. Müjdeyi verdi iktidar, ikinci paket de
geliyormuş. Ne geliyor? Kadın kazanımlarına saldırı paketi geliyor. Ne
yapacaklarmış? Nafaka hakkımızı kaldıracaklarmış.
ALİ
ÖZKAYA (Afyonkarahisar) – Kim dedi onu?
ZÜLEYHA
GÜLÜM (Devamla) – Ne yapacaklarmış? Çocukları tecavüzcülerle
evlendireceklermiş. 
ALİ
ÖZKAYA (Afyonkarahisar) – Olur mu öyle şey?
ZÜLEYHA
GÜLÜM (Devamla) – “Af” adı altında, “Aileyi korumak” adı altında…
ALİ
ÖZKAYA (Afyonkarahisar) – Niyet okuyorsun, niyet. 
ZÜLEYHA
GÜLÜM (Devamla) – Dinle, dinle! 
ALİ
ÖZKAYA (Afyonkarahisar) – Niyet okuyorsun, niyet. 
ZÜLEYHA
GÜLÜM (Devamla) – Ben dinliyorum, sen de dinle. 
ALİ
ÖZKAYA (Afyonkarahisar) – Sen niyet okuyorsun. Bizim adımıza yalan söyleme.
ZÜLEYHA
GÜLÜM (Devamla) – Yalan söylemiyorum. Ben dinliyorum, sen de dinle! 
ALİ
ÖZKAYA (Afyonkarahisar) – Doğru söyle. 
ZÜLEYHA
GÜLÜM (Devamla) – Ben seninle muhatap olmuyorum. Lütfen, müdahale eder misiniz?

AYŞE
ACAR BAŞARAN (Batman) – Basına yansıyan kısmıyla söylüyor ama. 
BAŞKAN
– Sayın milletvekilleri…. 
ZÜLEYHA
GÜLÜM (Devamla) – Ben konuşmamı yapıyorum. 
AYŞE
ACAR BAŞARAN (Batman) – Basına bu bilgiler yansıyor. 
BAŞKAN
– Sayın milletvekilleri, hatibi dinleyelim. 
ALİ
ÖZKAYA (Afyonkarahisar) – Doğru söylemiyor. 
BAŞKAN
- Ali Bey, çıkar konuşursunuz kardeşim. 
ALİ
ÖZKAYA (Afyonkarahisar) – Başkanım, yani… 
AYŞE
ACAR BAŞARAN (Batman) – Basına yansıyor basına; onu söylüyor Genel Kurulda
şimdi. 
BAŞKAN
– Buyurun Sayın Hatip. 
ZÜLEYHA
GÜLÜM (Devamla) – Şimdi, sizin çocukları tecavüzcüyle evlendirme derdinizin çok
uzun zamandır olduğunu biliyoruz. Bunu gizlemediniz, bunu daha önce de açık
açık söylediniz, şimdi de basına yansıyan bilgilerden bu yasayı getireceğinizi
biliyoruz. Bu, yeni bir durum da değil. Daha önce toplumsal muhalefet nedeniyle
geriye çekmeye çalıştığınız durumu, şimdi önümüze getirip “yargı reformu” adı
altında arada geçirmeye çalışıyorsunuz. Tecavüzcülerin önünü açmayın.
Diğer
yandan, bu ülkede demokrasi var ya, özgürlükler var ya, ben size yasaklar
listesi sıralayayım: Allah aşkına, saymakla bitmez ama siz KHK’lilerin yaşam
mücadelesi için toplanması isteğini yasak ediyorsunuz. “Hasta tutuklular,
cezaevlerinde öldürülüyor.” dememizi yasaklıyorsunuz. “Bu ülkede çocuklar,
cezaevlerinde büyümek zorunda kalmasın.” dediğimiz için hakkımızda dava
açıyorsunuz. Bu ülkede toplanmak yasak, basın açıklaması yapmak yasak,
örgütlenmek yasak, hatta kapalı spor salon toplantısı yapmak yasak, doğayı
savunmak yasak, kadın cinayetlerini protesto etmek yasak, Kaz Dağları için
yürümek yasak, Hasankeyf için denize atlamak yasak, Soma işçileri için
Ankara’ya yürümek yasak, eş bakanlık sistemimizi savunmak yasak. “Kayyum” demek
yasak, “savaş” demek yasak, “işgal” demek yasak, “Kriz var.” demek yasak,
“Dolar yükseliyor, geçinemiyoruz, açız.” demek yasak, “Savaşa karşı barış hemen
şimdi” demek yasak; iktidarın diliyle konuşmamak yasak, hatta bu da yetmiyor,
susmak da yasak. “İlla iktidarın söylediğini söylemek zorundasınız.”
diyorsunuz. Bunlar da yetmiyor, Mecliste de diyorsunuz ki: “Konuşurken bizim
istediğimiz gibi konuşacaksınız, başka türlü konuşmanız yasak.” Bu kadar yasak...
ARZU
AYDIN (Bolu) – Meclise kot pantolonla gelmek yasak, kot pantolonla gelmişsin.
ZÜLEYHA
GÜLÜM (Devamla) - Neden korkuyorsunuz? Konuşmamızdan niye korkuyorsunuz? Bu
halkın konuşmasından niye korkuyorsunuz? İşçilerin konuşmasından niye
korkuyorsunuz? Kadınların konuşmasından niye korkuyorsunuz? Doğayı savunanların
konuşmasından niye korkuyorsunuz? Kim korkar biliyor musunuz? Gerçekleri
saklamak isteyenler, üstünü örtmek isteyenler korkar. İşte, o nedenle siz
gerçeklerin üstünü örtmek istediğiniz için, haksız olduğunuz için
kapatıyorsunuz. Haksız olduğunuz için saldırıyorsunuz. Halka da
saldırıyorsunuz, kadınlara da saldırıyorsunuz, topluma da saldırıyorsunuz.
Bütün derdiniz bu. 
Evet,
bir savaş çıkardınız. Bu savaşı Kürt halkının kazanımlarına karşı başlattınız,
bölgede yaşayan bütün halkların kazanımlarına karşı başlattınız ama aynı
zamanda orada kurulan özgürlükçü, kadın özgürlükçü, halkların bir arada eşit
koşullarda yaşadığı bir ülkeyi, bir yeri hazmedemediğiniz için bu savaşı
çıkarıyorsunuz. Aynı zamanda iktidarınızı kaybediyorsunuz, evet, iktidarınızı kaybediyorsunuz.

SEMİHA
EKİNCİ (Sivas) – Ona halk karar verecek.
ZÜLEYHA
GÜLÜM (Devamla) – İşte, bu iktidarınızı kaybetmemek için savaştan medet
umuyorsunuz ve diyorsunuz ki: “Bu savaş sayesinde biz yeniden iktidar oluruz.”
Hiç kusura bakmayın, bu savaş da sizi kurtarmayacak, iktidarınız gidici ve
gideceksiniz.
Son
olarak, kadın cinayetleri davalarında bizim gözlemlediğimiz bir savunma hattı
vardır.
(Mikrofon
otomatik cihaz tarafından kapatıldı)
BAŞKAN
– Toparlayın. 
ZÜLEYHA
GÜLÜM (Devamla) – Bu savunmada erkek failler genelde şunu söyler: “Vallaha,
mecbur kaldım, kadın beni çok tahrik etti, o yüzden öldürdüm.” Bari bu
savunmayı buralarda yapmayın lütfen. (HDP sıralarından alkışlar) 
ŞAHİN
TİN (Denizli) – Çok yanlış konuştun.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 105 sıra sayılı “Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 31’inci maddesiyle 5271 sayılı Ceza
Muhakemesi Kanunu’na eklenen “GEÇİCİ MADDE 5”in birinci fıkrasının (b)
bendindeki “1/9/2020” tarihinin “1/5/2020” şeklinde değiştirilmesini arz ve
teklif ederiz.
 Zeynel
Emre Süleyman Bülbül Turan
Aydoğan
 İstanbul Aydın İstanbul
 Alpay
Antmen Rafet Zeybek  Mehmet
Güzelmansur
 Mersin Antalya Hatay
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge hakkında konuşmak isteyen Hatay Milletvekili Mehmet Güzelmansur. (CHP
sıralarından alkışlar)
Süreniz
beş dakika. 
MEHMET
GÜZELMANSUR (Hatay) – Sayın Başkan, değerli milletvekilleri; görüşülmekte olan
105 sıra sayılı Kanun Teklifi’nin 31’inci maddesi üzerinde söz almış
bulunmaktayım. Genel Kurulu saygıyla selamlıyorum. 
Değerli
milletvekilleri, ne Yargı Reformu Strateji Belgesi’nin ne de bu belgenin amaç
ve hedefleri doğrultusunda düzenlemelere yer verilmediği söylenen görüşmekte
olduğumuz bu kanun teklifi, ülkemizde yargının ve adaletin gerçek sorunları
çözmekten uzaktır. Neresinden bakarsanız bakın, bu tekliften adalet çıkmıyor.
Oysaki ülkemizde gerçek adalete susamış, adalet bekleyen milyonlar var.
Ülkemizde adalet bekleyen vatandaşlarımız olduğu gibi, adalet bekleyen
şehirlerimiz de var ve bu şehirlerin başında Hatay geliyor. 
Evet,
değerli milletvekilleri, Hatay adalet bekliyor. Hangi alanlarda, neden adalet
bekliyor, şimdi sizlere tek tek sıralıyorum:
Hatay
adalet bekliyor çünkü 2011 yılında Suriye iç savaşı patlak verdiğinde tüm Türkiye
için öngörülen ve “psikolojik eşik” denilen 100 bin Suriyeli sığınmacı
sayısının 5 katına yani 500 bin Suriyeliye sekiz yıldır ev sahipliği yapıyor.
Hatay
adalet bekliyor çünkü Hatay’da 1 milyon 600 bin kişi yaşıyormuş gibi hesaplanıp
ona göre Hatay Büyükşehir Belediyesine aktarılan kaynağı aslında 500 bin
Suriyeliyle birlikte 2,1 milyon kişinin bölüştüğü gerçeği göz ardı ediliyor.
Hatay’da
hastalar adalet bekliyor çünkü vatandaşımız sağlık hizmeti almak için sıra
beklerken, katılım payları öderken, Suriyelilerin sırasız, ücretsiz sağlık
hizmetine ulaşabilmesini adil görmüyor.
Defne,
Payas, Belen ve Arsuz halkı adalet bekliyor. Bu kürsüde sürekli dile
getirdiğimiz hastanesi olmayan bu ilçelerimizde insanlarımız sağlık
hizmetlerine zamanında erişemediği için ölüyor.
Hatay’da
öğrenciler adalet bekliyor çünkü Suriyelilerle karma yapılan eğitim sisteminde
kalitenin düşmesinden muzdaripler. Eğitime yeni başlayan çocuklar, Suriyeli
öğrencilerin Türkçe bilmemesinden dolayı geri kalıyorlar. Türkiye’nin diğer illerine
göre eğitime 1-0 geride başlıyorlar. Bu durum, üniversite hayatlarına kadar
eğitim süreçlerinin olumsuz etkilenmesine neden oluyor.
Hataylı
esnaf adalet bekliyor çünkü oda aidatı, sosyal güvenlik ödemesi, muhasebe tutma
zorunluluğu bulunmayan iş yeri açan Suriyeli esnafın karşısında yaratılan
haksız rekabet ortamı nedeniyle iş yapamaz duruma geliyor.
Hataylı
yatırımcı adalet bekliyor çünkü bankalar Hatay’a “potansiyel riskli bölge”
gözüyle bakıyorlar. Hatay’daki bir şirketin kullandığı faiz oranı ile İstanbul’daki
bir şirketin kullandığı faiz oranı bir değil çünkü Hatay’a bankalar riskli
bölge gözüyle bakıyorlar. 
Hataylı
işsiz gençler adalet bekliyor çünkü tam sekiz yıldır devam eden Suriye iç
savaşı nedeniyle yatırım ve istihdam olanaklarının durma noktasına gelmesinden
hem de ucuz iş gücü olarak görülen Suriyelilere istihdamda öncelik
tanınmasından dolayı yıllardır çalışamıyor, evine ekmek götüremiyor. 
Hataylı
çiftçi adalet bekliyor çünkü yanlış planlamalar ve doğaya rağmen Amik Ovası’nda
her yıl aylarca su altında kalan ürünlerinin, topraklarının uğradığı kaybın
telafisi için tek bir somut adım bile atılmıyor. Pamuk üreticisi, yaş
sebze-meyve üreticisi maliyetini dahi karşılayamıyor. Narenciyenin on sene
önceki fiyatla satılması nedeniyle narenciye dalında çürüyor. Samandağlı,
Defneli, Erzinli narenciye üreticisi adalet bekliyor. (CHP sıralarından
alkışlar) Yılan hikâyesine dönen barajlar yüzünden artezyenle su çıkarmaya
çalışan çiftçi hem elektrik hem su borcu ödüyor. Cazibeyle sulama yapmak istiyor
ama Hatay’da çiftçi borç batağında batıyor. (CHP sıralarından alkışlar)
Hataylı
zeytinyağı üreticisi adalet bekliyor çünkü “İhraç kaydıyla getireceğiz, yerli
üreticiye zarar vermeyecek.” denilen Afrin zeytinyağları nasıl oluyorsa bugün
iç piyasada dolaşıyor, bunun sonucu olarak yerli yağın litresi 3-4 lira düştü.
Üretici, maliyetine dahi satış yapamıyor. Alıcılar yerli zeytin alımını
durdurdu. Afrin zeytinyağının iç piyasaya sürülmesi nedeniyle her bir
üreticinin zararı 100 binlerce liraya yükseldi. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın. 
MEHMET
GÜZELMANSUR (Devamla) – Hataylı nakliyeci adalet bekliyor. Suriye savaşından
önce özellikle Orta Doğu ülkelerine ihraç edilen ürünlerin yüzde 97’sini
Hataylı nakliyeciler taşıyordu ama bu 14 ülkeye kapanan sınır kapımızdan artık
Hataylı nakliyeci taşıma yapmıyor. Kayserili mobilya ihracatçısı, Gaziantepli
halı ihracatçısı artık deniz yoluyla mallarını taşıyor. 
Değerli
milletvekilleri “Adalet mülkün temelidir.” şiarıyla hareket eden bir Hükûmet
için, Hatay'ın karşı karşıya olduğu eşitsizliği ortadan kaldırmak, Hatay’da
adaleti sağlamak hiç zor değil aslında çünkü Hatay, turizm kenti, gastronomi
kenti, sanayi kentidir.
Bu
duygu ve düşüncelerle Genel Kurulu bir kez daha selamlıyor, Genel Başkanımız
Sayın Kemal Kılıçdaroğlu’nun yürüyüşüyle başlayan ve milyonların haykırışına
dönüşen adalet isteminin bu topraklarda gerçek manasıyla ebediyen yerleşmesi
umuduyla tüm vatandaşlarımı saygıyla selamlıyorum.
Teşekkür
ediyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 105 sıra sayılı Kanun Teklifi’nin çerçeve 31’inci maddesiyle Ceza
Muhakemesi Kanunu’na eklenmesi öngörülen geçici 5’inci maddenin (1)’inci
fıkrasının (e) bendinin aşağıdaki şekilde değiştirilmesini arz ve teklif
ederiz.
“e)
Bu maddenin yürürlüğe girdiği tarih itibarıyla, kovuşturma evresine geçilmiş
dosyalarda kamu davasının açılmasının ertelenmesi hükümleri uygulanmaz.” 
 Özlem
Zengin Mehmet Doğan Kubat Bülent
Turan 
 Tokat İstanbul Çanakkale
 Kemal
Çelik  Radiye
Sezer Katırcıoğlu
 Antalya  Kocaeli

BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Takdire bırakıyoruz Sayın
Başkanım. 
BAŞKAN
– Önerge hakkında konuşmak isteyen yok. 
Gerekçeyi
okutuyorum:
Gerekçe:
Teklifin
çerçeve 31’inci maddesiyle Ceza Muhakemesi Kanunu’na eklenen geçici 5’inci
maddenin (1)’inci fıkrasının (e) bendi değiştirilmek suretiyle ön ödeme ve
uzlaştırmaya ilişkin hüküm madde metninden çıkarılmaktadır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmiştir.
31’inci
maddeyi kabul edilen önerge doğrultusunda oylarınıza sunuyorum: Kabul
edenler... Kabul etmeyenler... Madde kabul edilmiştir.
32’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
33’üncü
madde üzerinde 1 önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 33'üncü maddesiyle 5395 sayılı Çocuk Koruma
Kanunu’nun 19'uncu maddesine eklenen (2) no.lu fıkradaki "fıkrasında
belirtilen” ibaresinin "fıkradaki” şeklinde değiştirilmesini arz ve teklif
ederiz.
 Zeynel
Emre  Süleyman Bülbül  Turan
Aydoğan
 İstanbul
 Aydın  İstanbul
 Alpay
Antmen   Rafet
Zeybek
 Mersin
  Antalya
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge hakkında konuşmak isteyen Antalya Milletvekili Rafet Zeybek. (CHP
sıralarından alkışlar) 
Süreniz
beş dakikadır. 
RAFET
ZEYBEK (Antalya)- Sayın Başkan, değerli milletvekilleri; Genel Kurulu saygıyla
selamlıyorum. 
Değerli
milletvekilleri, dün yürütmenin yargı mensuplarına karşı yaptığı konuşmanın
metnini okumuştum, bazı milletvekili arkadaşlar itiraz ettiler. Ama bugün yargı
mensuplarının millete karşı paylaştıklarını, önerdikleri sözleri okuyacağım.
Bunda anlaşacağımızdan hiç kuşkum yok. 
ALİ
ÖZKAYA (Afyonkarahisar) – Burası baştan başladı karşı olmaya.
RAFET
ZEYBEK (Devamla) – Yani, ben okuyayım da…
Değerli
milletvekilleri, bir hâkim -şu anda görevde, 31 Marttan önce de görevdeydi,
aynı zamanda il seçim kurulu üyesi- seçim öncesinde sosyal medya hesabından şu
anda okuyacağım paylaşımları yapıyor: 
“Cumhur
İttifakı 1; 16 Mart: Cumhur İttifakı sadece seçim ittifakı değildir, sadece 2
partinin ittifakı da değildir. Anadolu Türk-İslam tarihinin değerlerine bağlı
milletin bir olmasıdır. Bu birlik aynı zamanda tarihî bir sorumluluk ve
zorunluluktur.” 
“Cumhur
İttifakı 2: İşte Cumhur İttifakı, bu muhteşem özün tecessümünün ilk adımı. Bu
adımın değerini bilmeli ve tekamülünü talep etmeli ve desteklemeliyiz. İşte o
zaman kendimize döner ve kendimizi buluruz. İşte o zaman tarihî sorumluluğumuza
ve ideallerimize sahip çıkarız.”
“Cumhur
İttifakı 3; 18 Mart: Bugün milletimizin üzerinde kahir ekseriyetle ittifak
ettiği lider Erdoğan’dır. Allah var, Erdoğan da bunun hakkını veriyor. Onun
etrafında birliğimizi sağlamalıyız. İsmiyle müsemma devlet gibi adam Bahçeli de
düşmanın hesaplarını görerek bu birlikteliğin en önemli aktörü olmuştur. (AK
PARTİ ve MHP sıralarından alkışlar) Düşman, bütün silahlarını, milletin lideri
Erdoğan’ı yemek için seferber etmiştir. Erdoğan’ın yıkılması, devletin tekrar
ABD’nin uydusu olduğu, Batı’nın kuyruğunda dolaşan güdük, eski Türkiye
olmasıdır.”
“Cumhur
İttifakı 5; 20 Mart: Bugün Türkiye’de saflar netleşmiştir. Bir tarafta ABD, CIA
ve FETÖ’nün operasyonlarıyla dizayn edilmiş cephe, diğer tarafta yerli ve millî
olan AK PARTİ-MHP cephesi. Reel politik ve siyasi konjonktür, iktidar olmak
için AK PARTİ-MHP ittifakını zorunlu kılmaktadır.”
“PKK
ve FETÖ’ye, Millet İttifakı’nın kazanması hâlinde, nefes alıp, derlenip
toparlanıp semirecekleri güvencesini kimin verdiğini çok merak ediyorum. ‘Beka
meselesi yoktur.’ diyenlere ithaf olunur.”
Değerli
arkadaşlarım, bu, bir hâkimdir. 
KEMAL
PEKÖZ (Adana) – 1 Nisan yok mu?
RAFET
ZEYBEK (Devamla) - Bu hâkim bir yerel seçim öncesinde –bak, alkışlıyorsunuz-
evet, partiler için propaganda yapmıştır. (CHP sıralarından alkışlar)
Reddediyorum! Kınıyorum!
Eğer
sizin adaletiniz, sizin tarafsızlığınız buysa, böyle adalet de olmasın, böyle
tarafsızlık da olmasın! (CHP sıralarından “Bravo” sesleri, alkışlar) 
Yani
burada “yargı reformu” diyorsunuz… Bir hâkimin siyaset yapmamasını –sizi de
normal karşılıyorum- o günlerde de bu hâkimin bu paylaşımlardan sonra il seçim
kurulunda görev yapmaması gerektiğini söylediğimizde siyasiler “Yapacak,
siyasetini de yapacak, hâkimliğini de yapacak.” dedi.
Arkadaşlar,
yapmayın, gözünüzü seveyim. Yapmayın, yani “Bu, siyaset de yapacak, hâkimlik de
yapacak.” diyorsanız gelin o zaman “Fiilî durum var.” deyin, hâkimlere,
savcılara, siyasi partilere üye kaydı yaptırın. Çıkarın hemen bir kanun;
yaparsınız siz, yaparsınız! (CHP sıralarından “Bravo” sesleri, alkışlar)
ALİ
ÖZKAYA (Afyonkarahisar) – Anayasa’yı değiştirmek lazım. 
RAFET
ZEYBEK (Devamla) – Değiştirelim gelin. Yani fiilî durum var, zaten fiilî duruma
göre gidiyor. 
ALİ
ÖZKAYA (Afyonkarahisar) – Ama onu hep beraber yapmamız lazım.
RAFET
ZEYBEK (Devamla) – Değerli arkadaşlarım, bakın, altı ay önce ben Hâkimler ve
Savcılar Kuruluna bu hâkimin bu paylaşımlarını bildirdim. “Tarafsızlığını
kaybetmiş, siyaset yapan bir hâkimdir; gereğini yapın.” dedim. Sayın Bakan
Yardımcımız da burada, altı aydır ne yapıldı bilmiyorum. Ama bu hâkim olacak
kişi aynı paylaşımlarını, daha doğrusu benzer paylaşımlarını yapmaya devam
ediyor; çok rahat. Vahim olan şudur: Bu gücü nereden alıyor biliyor musunuz?
Hukuku yok edilmiş bir devlet gücü kullanıyor. Bu kadar basittir. (CHP
sıralarından “Bravo” sesleri, alkışlar) Hukuk yok edilmiştir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
RAFET
ZEYBEK (Devamla) – Değerli arkadaşlarım, bakın, yani bir toplumda sen
çıkacaksın seçim propagandası yapacaksın, ben bunu okuyacağım burada, siz de
alkışlayacaksınız orada. İşte, bu. Ondan sonra ben şunu söyleyince, “Yargı
siyasallaşmıştır.” deyince itiraz etmeyeceksiniz. Siyasallaşmıştır, yargı
siyasallaşmıştır. Hep söylüyorum, dün FETÖ’nün kontrolü altındaki yargı bugün
iktidarın kontrolü altındadır. 
ALİ
ÖZKAYA (Afyonkarahisar) – FETÖ’den önce kimin kontrolündeydi, onu söyleyin.
RAFET
ZEYBEK (Devamla) – Arkadaşlar, gerek cemaat olsun gerek iktidar olsun, eğer bir
gücün altındaysa yargı, adalet olmaz, yapılmaz. Gelin, bu yargıyı -ısrarla
söylüyorum- bağımsız kılalım. 
Bakın,
2010 yılında 29 maddelik bir referandum yaptık, 2 maddesinin biri Hâkimler ve
Savcılar -“yüksek” vardı o zaman- Yüksek Kurulu, biri Anayasa Mahkemesi. O
zaman muhalefet partileri, Milliyetçi Hareket Partisi dâhil “Bu 2 maddeyi
çıkarın, 27 maddeyi gelin hep birlikte referanduma gitmeden çıkaralım.” dedi.
Direndiniz, dediniz ki: “Önemli olan bu 2 madde.” O 2 maddeyle yargı, FETÖ’ye
bilerek isteyerek teslim edildi. Bu kadar basit. (CHP sıralarından “Bravo”
sesleri, alkışlar) Bu hata görüldü, 2017’de, bu sefer tekrar aynı hâkimler… 
(Mikrofon
otomatik cihaz tarafından kapatıldı)
BAŞKAN
– Konu derin Sayın Milletvekili, beş dakika yetmez.
Siz
toparlayın, bir dakika daha vereyim.
Buyurun.
RAFET
ZEYBEK (Devamla) – Hemen toparlıyorum.
Değerli
arkadaşlarım, bu yanlış fark edildi, 2017 yılında, yine Hâkimler ve Savcılar
Kurulu ile Anayasa Mahkemesi değiştirildi ama bu sefer de yürütmenin güdümü
altına sokuldu.
Gelin
şimdi üçüncü bir Anayasa değişikliği yapalım, bu yargıyı milletin yargısı
yapalım, milletin.
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ederim.
CAHİT
ÖZKAN (Denizli) – Sayın Başkan, aslında yerimden bir dakika konuşma talep
edecektim ancak, sağ olsun sayın milletvekilimiz, gecenin bu saatinde uykumuzu
kaçırdı; eyvallah, güzel. Ama biz de bu kaçan uykuya birazcık daha şenlik
katmak istiyoruz. Kürsüden grubumuza yöneltmiş olduğu “Sizin adaletiniz bu
mudur?” ifadelerine karşı sataşmadan dolayı söz istiyorum. 
BAŞKAN
– Buyurun. (AK PARTİ sıralarından alkışlar) 
VIII.- SATAŞMALARA İLİŞKİN KONUŞMALAR
1.- Denizli Milletvekili Cahit Özkan’ın, Antalya Milletvekili Rafet
Zeybek’in 105 sıra sayılı Kanun Teklifi’nin 33’üncü maddesiyle ilgili önerge
üzerinde yaptığı konuşması sırasında AK PARTİ Grubuna sataşması nedeniyle
konuşması
CAHİT
ÖZKAN (Denizli) – Sayın Başkan, değerli milletvekilleri; biz bu ülkede
demokratik bir yargı için, hukukun üstünlüğü anlayışına uygun bir anayasal
düzen inşa etmek için yirmi yıldan beri reform gerçekleştiriyoruz. Burada Turan
Bey var, İstanbul Milletvekili, kendisi de tanıktır; biz bu ülkede “Yargıdan
onama mı istiyorsunuz, bozma mı istiyorsunuz?” denilen günleri hamdolsun geride
bıraktık. (AK PARTİ sıralarından alkışlar) 
Evet,
bir arızi durum varsa bu mutlaka düzeltilir. Yargı kendi iç denetimi içerisinde
itiraz, temyiz ve hatta yine bizim açtığımız yolla Anayasa yargısından geçmek
suretiyle mutlaka kendi kendini denetler, yanlış varsa düzeltilir ancak bir
yargı mensubunun yaptığı hatayı bütün yargı teşkilatına hamletmek, yüklemek
asla kabul edilemez. 
Evet,
bugün hazımsızlıkları anlıyoruz. Niçin? Çünkü dünün vesayetçi yargısı
demokratik denetime açılmış ve milletimizin hizmetinde, Türk milleti adına
karar veren bir yargıya dönüşmüştür ve biz bu reformlarımıza isteseniz de
istemeseniz de devam edeceğiz.
Bakınız,
diyoruz ki: Biz bu ülkede yargının Avrupa İnsan Hakları Mahkemesinin arzu
ettiği şekilde denetimi için istinafı getirdik.
ÜNAL
DEMİRTAŞ (Zonguldak) – FETÖ’cülere geldi, FETÖ’cülere. Sen FETÖ’cülere destek
olursan biz…
CAHİT
ÖZKAN (Devamla) – Temyiz, demokratikleşerek devam ediyor. Siz engel oldunuz,
Avrupa İnsan Hakları Mahkemesi kapılarında beklemeksizin Anayasa Mahkemesi
denetimi yolunu da açmak suretiyle vatandaşlarımızın adil yargıya ulaşımını
sağladık. 
ÜNAL
DEMİRTAŞ (Zonguldak) – Sen FETÖ’cülere destek verirken biz hukuku savunuyorduk,
hukuku. FETÖ’cülerin avukatı!
CAHİT
ÖZKAN (Devamla) – Reformlarımız devam edecek ancak siz, dünün vesayetini
kaybettiğiniz gibi, bu ülke demokratikleştikçe tüm vesayetleri kaybedeceksiniz.

Genel
Kurulu saygıyla selamlıyorum. (AK PARTİ sıralarından alkışlar) 
ENGİN
ALTAY (İstanbul) – Sayın Başkanım…
BAŞKAN
– Buyurun Sayın Grup Başkan Vekili.
ENGİN
ALTAY (İstanbul) – Sayın Grup Başkan Vekili grubumuza ithafen “Vesayetleri
kaybettiniz, bundan sonra da kaybedeceksiniz.” ifadesiyle grubumuzu, bizleri
vesayetçilikle suçlamıştır; çok ağır bir sataşmadır bu.
BAŞKAN
– Buyurun. (CHP sıralarından alkışlar) 
2.- İstanbul Milletvekili Engin Altay’ın, Denizli Milletvekili Cahit
Özkan’ın sataşma nedeniyle yaptığı konuşması sırasında CHP Grubuna sataşması
nedeniyle konuşması
ENGİN
ALTAY (İstanbul) – Sayın Başkan, sizi ve yüce Genel Kurulu saygıyla
selamlıyorum.
Türk
yargısı AK PARTİ’den önce sütten çıkmış ak kaşık tabii ki değildi. Hiç
şüphesiz, yüksek yargı organlarında, ilk derece mahkemelerde çeşitli sorunlar
hep vardı. Hep söylediğim bir şey var: Bir yerde adliyenin olması orada
adaletin olduğu anlamına gelmez. Eskiden mahkemeler vardı böyle mütevazı
binalarda, kapılarında da asma kilit olurdu. Orada adalet şimdikine göre daha
çoktu. Şimdi adalet saraylarınız var ama içinde adalet yok. (CHP ve İYİ PARTİ
sıralarından alkışlar) 
Bir
tek şey söyleyeceğim: Biraz önce konuşan Sayın Antalya Milletvekilimizin işaret
ettiği gibi, siz yargıyı bu kadar rezil bir hâle getirmeseydiniz 3.500 hâkim ve
savcıyı atmak zorunda kalır mıydınız kardeşim? Bu da mı CHP’nin… (CHP
sıralarından alkışlar) Ben niye attınız demiyorum ama Rafet Bey’in biraz önce
ifade ettiği gibi, Yargıtayı, Danıştayı FETÖ’cülerle doldurup yüksek
mahkemelerin anahtarlarını FETÖ’cülere teslim ederken düşünecektiniz. 
Bir
kere, Cahit Bey, Anayasa 159 orada dururken burada 39 madde değil, 390 maddelik
bir paket de getirseniz, buna “reform” derseniz millet size güler. Evet, kabul
ediyorum, eskiden beri özelde Yargıtayda -ki siyasetçiler olarak büyük
çoğunluğumuz taşra siyasetinden geldik- bu girişimler hep olmuştur. Vatandaş
size gelmiştir, siz de birilerini arayıp “Ya, bir hemşehrimizin bir talebi var
arkadaş, bu mağdur. Bu kararı bozmak lazım.” ya da “Bu kararı onamak lazım.”
aracılıkları hep yapılmıştır.
(Mikrofon
otomatik cihaz tarafından kapatıldı)
ENGİN
ALTAY (Devamla) – Sayın Başkan, bugün ben hiç konuşmadım ya, konuşmaya da
niyetim yoktu. 
BAŞKAN
– Buyurun.
ENGİN
ALTAY (Devamla) - Eskiden “Onama mı istiyorsunuz, bozma mı istiyorsunuz?”
denirdi fakat sizin yargıyı getirdiğiniz an itibarıyla ne deniyor biliyor musun
Cahit Bey? “Tamam efendim, buna beş yılın altında mı verelim, üstünde mi
verelim?” deniyor. Ayıptır, yazıktır, günahtır! (CHP sıralarından alkışlar)
Bugün bu Mecliste yargının içinde bulunduğu hâli savunan bir siyasetçiden
hakikaten siyaset kurumu adına üzüntü duyarım. 
Genel
Kurulun takdirine bırakıyorum. Ayıp ya! (CHP sıralarından alkışlar)
BAŞKAN
– Buyurun Sayın Özkan. 
IV.- AÇIKLAMALAR (Devam)
46.- Denizli Milletvekili Cahit Özkan’ın, bağımsız yargının Türk milleti
adına karar veren ve demokratik denetime açılmış yargı olduğuna ilişkin
açıklaması
CAHİT
ÖZKAN (Denizli) – Sayın Başkan, tabii “bağımsız yargı” dendiği zaman, hani bir
balonu şişirirsiniz, ağzını serbest bırakınca oraya buraya fırlar, uçar ya, böyle
bir yargı istiyorsanız elbette değil. Hukuk sistemiyle ilgili Avrupa İnsan
Hakları ve Avrupa Konseyi üyesi ülkeler nezdinde, Danimarka’dan İtalya’ya kadar
size sayısız örnek gösteririz.
SÜLEYMAN
BÜLBÜL (Aydın) – İhlalde birinci sıradayız.
CAHİT
ÖZKAN (Denizli) – Bağımsız yargı, Türk milleti adına karar veren ve demokratik
denetime açılmış yargıdır. Ne demek demokratik denetim? İşte Parlamentonun da
denetiminde olan ve milletin seçtiklerinin de bir şekilde seçimine müdahil
olduğu bir yargıdır.
MAHMUT
TOĞRUL (Gaziantep) – Parlamentonun denetiminde değil, tek adamın denetiminde.
CAHİT
ÖZKAN (Denizli) – İtalya’da, Danimarka’da, Almanya’da bu sistem vardır. Onun
için “Sizin istediğiniz gibi karar verirse o yargı demokratik değildir, bizim
istediğimiz gibi verirse demokratiktir.” demek Latincede “primus inter pares”
yani eşitler arasında biz daha eşitiz demektir. (AK PARTİ sıralarından
alkışlar)
VI.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
1.- Afyonkarahisar Milletvekili Ali Özkaya ve Adalet ve Kalkınma Partisi
Grup Başkanvekilleri İstanbul Milletvekili Mehmet Muş, Çanakkale Milletvekili
Bülent Turan, Tokat Milletvekili Özlem Zengin, Çankırı Milletvekili Muhammet
Emin Akbaşoğlu ve Denizli Milletvekili Cahit Özkan ile 62 Milletvekilinin Ceza
Muhakemesi Kanunu ve Bazı Kanunlarda Değişiklik Yapılmasına Dair Kanun Teklifi
(2/2215) ve Adalet Komisyonu Raporu (S. Sayısı: 105) (Devam)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
33’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
34’üncü
madde üzerinde bir önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 34’üncü maddesinin teklif metninden
çıkarılmasını arz ve teklif ederiz. 
 Zeynel
Emre Süleyman Bülbül Turan
Aydoğan
 İstanbul Aydın İstanbul
 Alpay
Antmen Rafet Zeybek Mehmet
Ali Çelebi
 Mersin Antalya İzmir
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge hakkında konuşmak isteyen İzmir Milletvekili Mehmet Ali Çelebi. (CHP
sıralarından alkışlar)
Süreniz
beş dakikadır. 
MEHMET
ALİ ÇELEBİ (İzmir) – Yüce Meclisi saygıyla selamlıyorum. 
Doğru,
yirmi yıldır reform yapıyorsunuz(!) Adam öldürmekten hükümlü gizli tanıklar,
PKK’lı tanıklar, uydurma dijital deliller, kumpaslar; hepsi sizin döneminizin
eseri olacak ve bugün gelip “Reform yapıyoruz.” diyeceksiniz.
Karşınızdaki
bu adam subayken, 24 yaşında terör örgütü yöneticisi yapılacak, sizin
yönettiğiniz bu ülkede telefonuna sehven terörist numaraları yüklenerek
suçlanacak, sizin döneminizde PKK’lılar itibarlı tanık, Genelkurmay Başkanı
terörist sanık olacak ve siz şimdi reform yapacaksınız. (CHP ve İYİ PARTİ
sıralarından alkışlar) 
FETÖ
savcısı Zekeriya Öz’e zırhlı Mercedes düşerken onurlu kahraman Türk subaylarına
zırhlı cezaevi araçları düşecek ve siz şimdi gelip reform yapacaksınız. 
Hiçlikten
dava yaratacaksınız, beraat almak on iki senemizi alacak, Ali Tatar kızının ve
eşinin gözü önünde onur intiharı edecek, Türkan Saylan, Kuddusi Okkır, Murat
Özenalp, Kaşif Kozinoğlu, Berk Erden, Abdülkerim Kırca, Cem Çakmak, Soner Polat
ve onlarcası sizin yüzünüzden şu an toprak altında olacak ve siz şimdi gelip
reform yapacaksınız. (CHP ve İYİ PARTİ sıralarından alkışlar) 
Balyoz
kumpasında askerler masumken dört sene cezaevinde kalacak, kararları onayan
Yargıtay hâkimi Ekrem Ertuğrul örgüte yardımdan üç yıl dokuz ay ceza alacak ve
siz gelip burada reform yapacaksınız. 
Yüzbaşı
Murat Eren, kara pilot, isimsiz ihbar mektubuyla FETÖ kumpasıyla dört yıl
cezaevinde kalacak, mesleğinden olacak, ailesi için pazarda limon satacak,
hâlen, on üç yıldır adalet bekleyecek, beraat bekleyecek ve siz şimdi reform
yapacaksınız. 
Fettah
Tamince Bank Asyaya 162 bin lira yatırınca FETÖ’cü olmak için delil
sayılmayacak, sıradan vatandaş 3 lira yatırdığında cezaevine girecek ve siz
şimdi reform yapacaksınız. (CHP ve İYİ PARTİ sıralarından alkışlar) 
Tarih
öğretmeni Gökhan Açıkkollu 15 Temmuzda on üç gün gözaltında kalıp karakolda
işkenceden ölecek, “FETÖ’cü” denilerek hainler mezarlığına gömmek isteyecekler,
cenazesine imam gelmeyecek, sonra suçsuz olduğu açığa çıkacak ve Millî Eğitim
Bakanlığı, öldükten sonra görevine iade edecek; şimdi siz reform yapacaksınız.
(CHP ve İYİ PARTİ sıralarından alkışlar) 
15
Temmuzdan sonra kanun hükmünde kararnameler kursiyer subay, astsubayı
kapsamayacak, bunların ilişikleri kesilecek, askerî öğrencilere hak arama şansı
verilmeyecek, şaibeli insanlar gibi fişlenip iş bulamayacaklar ve siz şimdi
burada reform yapacaksınız.
Eren
Erdem dört yıl ceza alıp tutuklu kalacak, aynı davada hem sanık hem gizli tanık
olan bir vatandaş altı yıl ceza alıp tutuksuz yargılanacak ve siz şimdi gelip
burada reform yapacaksınız. (CHP sıralarından alkışlar)
15
Temmuz gecesinde adamın “Darbeye karşı aktif tepki göstermiştir.” raporu ve
şahitleri olacak ama ağırlaştırılmış müebbet alacak; “tatbikat” denilerek
dışarı çıkarılan, halkla beraber İstiklal Marşı okuyan askerî öğrenciler
ağırlaştırılmış müebbet alacak; Siirt’te “Hendek kazıyorlar, gidin müdahale
edin.” denilerek dışarı çıkarılan askerlere müebbet verilecek; “Terör tehdidi
var, Vatan Emniyete desteğe gidin.” denilenler müebbet alacak; adamda byLock
yok, FETÖ örgüt üyeliği olmadığı mahkeme kararıyla kesinleşmiş, terör
saldırısı, tatbikat yalanıyla dışarı çıkarılmış, hiçbir eyleme karışmamış,
kimseye zarar vermemiş, bunlar müebbet alırken itirafçı olanlar FETÖ borsasıyla
serbest kalacak; askerî öğrenci, uzman çavuş, astsubay, subay fark etmez,
masumları ayıklamayıp FETÖ’nün bunları istismar etmesine müsaade edeceksiniz ve
siz şimdi reform yapacaksınız.
Hepimiz
adalete ve doğruluğa borçlu olarak doğduk. Hisseden hiçbir yürek, düşünen
hiçbir akıl, duyan hiçbir vicdan dayanamaz bu katledilmiş adalet manzarasına. O
nedenle, melanet değil, adalet; sefalet değil, adalet; rezalet değil, adalet,
sadece adalet istiyoruz; suçlu için ceza, masum için özgürlük demek olan
adalet. Umutsuz değiliz, aksine, umut doluyuz çünkü umudun ta kendisiyiz. Çünkü
bu toprakların bitmek tükenmek bilmeyen türküsüdür umut. Umut, bu toprakların
uzak geleceklerden görünen dumanı, tüm zalimlere karşı koymanın
dokunulamayanıdır. Bu nedenle direniş sürecektir, direniş bu topraklardan asla
eksik olmayacaktır.
Bu
anlamda “Mevzubahis vatansa gerisi teferruattır.” diyerek Mehmetçik’i
selamlıyor, yüce Meclise saygılarımı sunuyorum. (CHP ve İYİ PARTİ sıralarından
alkışlar)
BAŞKAN
– Şimdi önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir. 
34’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
35’inci
madde üzerinde 1 önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi'nin 35'inci maddesinin teklif metninden
çıkartılmasını arz ve teklif ederiz.
 Zeynel
Emre Süleyman Bülbül Turan
Aydoğan
 İstanbul Aydın İstanbul
 Alpay
Antmen  Rafet
Zeybek
 Mersin  Antalya

BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge hakkında konuşmak isteyen yok. 
Gerekçeyi
okutuyorum:
Gerekçe:

Çocuklarla
ilgili uygulamalarda uzmanların niteliğinin önemi dikkate alındığında
uygulamadaki mevcut madde yeterli gelmektedir. Yapılmak istenen değişiklikle
ise uzmanlaşma açısından sorunlar yaşanacaktır. Bu nedenle maddenin teklif
metninden çıkartılması uygun olacaktır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
35’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
36’ncı
madde üzerinde 1 önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan Ceza Muhakemesi Kanunu ve Bazı Kanunlarda Değişiklik Yapılmasına Dair
Kanun Teklifi'nin 36’ncı maddesiyle değiştirilmekte olan 5651 sayılı İnternet
Ortamında Yapılan Yayınların Düzenlenmesi ve Bu Yayınlar Yoluyla İşlenen
Suçlarla Mücadele Edilmesi Hakkında Kanun’un 8’inci maddesine eklenen (17)’nci
fıkranın ilk cümlesinden sonra gelen "Ancak, teknik olarak ihlale ilişkin
içeriğe erişimin engellenmesi yapılamadığı veya ilgili içeriğe erişimin
engellenmesi yoluyla ihlalin önlenemediği durumlarda, internet sitesinin tümüne
yönelik olarak erişimin engellenmesi kararı verilebilir.” ibaresinin teklif
metninden çıkarılmasını arz ve teklif ederiz.
 Hüseyin
Örs Hasan Subaşı  Fahrettin
Yokuş
 Trabzon Antalya Konya
 Ümit
Beyaz  Ayhan
Altıntaş
 İstanbul  Ankara

BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Önerge hakkında konuşmak isteyen Ankara Milletvekili Ayhan Altıntaş.
Buyurun.
(İYİ PARTİ sıralarından alkışlar) 
Süreniz
beş dakikadır.
AYHAN
ALTINTAŞ (Ankara) – Sayın Başkan, değerli milletvekilleri; Genel Kurulu
saygıyla selamlıyorum.
Konuşmam
o kadar geç saate kaldı ki sakallarım uzadı, hepinizden özür diliyorum.
Partim
adına yargı reformu 1’inci paketinin 36’ncı maddesi üzerinde konuşma yapmak
üzere söz almış bulunuyorum. Ancak daha önce kabul edilen 2’nci ve 5’inci
maddeler hakkında birkaç cümle söylemek istiyorum.
Teklifin
2’nci maddesinde yer alan on beş yıllık avukatlara hususi pasaport verilmesi
konusu iki bakımdan yanlıştır: Esastan yanlıştır çünkü avukatların meslek
gereği yurt dışına seyahat etme ihtiyaçları sınırlıdır. Turizmci veya iş
adamına talep edilse makul karşılanabilir. Usulden yanlıştır çünkü yasal bir
hak İçişleri Bakanının onayına bırakılmaktadır.
5’inci
maddede hukuk fakültelerinin verdiği yetersiz eğitimin suçu öğrencilere
yükleniyor. Sorun yetersiz eğitimse çözümü de orada aramak lazımdır. Öncelikle,
hukuk fakültelerine girişte daha nitelikli öğrenci alacaksınız, ilaveten,
eğitimi yetersiz olan fakültelerin öğrenci almalarına izin vermeyeceksiniz, o
fakülteleri rehabilite edeceksiniz. Öğrencileri cezalandırarak fakülteleri adam
etmek gibi adaletsiz bir uygulamaya kalkmayacaksınız; yaparsanız, adaletsiz bu
madde ileride değiştirilir.
Mesleğe
giriş sınavlarının nasıl yapılacağı, hukuk bilinci ve becerisinin test
sınavıyla ölçülmesinin uygun olup olmadığı, sınavın standardının nasıl tutturulacağı
gibi uygulamada ortaya çıkabilecek sorunları da düşünmek lazım ama en önemlisi,
bu uygulamanın kötü bir örnek olacağıdır. Diğer mesleklerde de aynısını yapacak
mısınız? Örneğin, TUS sınavında düşük puan alan doktorları da meslekten men mi
edeceksiniz? Yargı reformunda hukuk ve adalet ilkelerine aykırı düzenlemeler
yaparak başınıza iş açıyorsunuz.
36’ncı
maddeye dönecek olursak, bu madde, suç olduğu kanaati oluşan sayfa içeriğinin
engellenmesini öngörüyor. Buraya kadar mutabıkız. Maddenin son cümlesi
“ancak”la başlayıp istisnalarda tüm sitenin kapatılmasını yasalaştırıyor. Bu da
Türkiye’nin dünyada interneti yasaklayan ülkeler arasındaki liderliğini
sürdüreceğini gösteriyor. Mesela Wikipedia, yıllardır yasaklı, 2 tane İngilizce
içeriği gerekçe göstererek tüm siteyi engellediniz. Engele neden olan makaleler
büyük hatalarla doluydu, Türkiye’yi terörle iş birliği hâlinde gösterdi fakat
böyle şeylerin cevabı, bunları ülkemizde halı altına süpürmek değildir. Bu
makalelere dünyanın geri kalanı yine de ulaşabiliyor. Bu tarz bir tedbirle
kafanızı kuma sokar, sıkıntıyı görmezden gelirsiniz. Daha önce Twitter’ın
kapanması meselesi de var. Tabii ki yaşanan büyük trajedilerde, terör
saldırılarında millî güvenlik bağlamında kısa bir süreliğine erişimi engellemek
gerekli olabilir fakat bunu uzun bir zamana yaydığınız zaman demokrasiden
uzaklaşırsınız, sansüre dönüştürmüş olursunuz. 
Sunduğunuz
bu paket “yargı reformu” olarak nitelendirilse de açıkçası “reform” kısmını pek
de göremedim. Reform için önce yargıyı siyasetin elinden kurtarmak gerekir.
Maalesef, Türkiye’de adalet, son yıllarda siyaset eliyle büyük yaralar aldı.
“Yargı siyasetin emrine girdi.” izlenimi halkın büyük çoğunluğunda var. Kaldı
ki böyle düşünenler haksız da sayılmazlar. Örneğin, Adnan Oktar tutuklandığında
aynen şöyle bir açıklama yaptı: “Şaşkınım, seçimlerde Tayyip Erdoğan ve AK
PARTİ’yi destekledik: Biz vatanına, milletine bağlı insanlarız.” Burada belli
ki yargıdan Cumhurbaşkanına sığınmak istemiştir. ABD Başkanı Trump’ın rahip
meselesindeki sözlerini hatırlarsınız: “‘Bırakın.’ dedim, bıraktılar.” Türk
yargısının iktidar tarafından kontrol edildiğini ABD Başkanı da belirtiyor.
“‘Bırakın.’ dedim…”deki muhatabın davayla ilgilenen yargı mensupları olmadığı
açık. 
Yargı
son yıllarda siyasetin o kadar emrine girmiştir ki Sayın Erdoğan’ın rakiplerini
sandıkla değil, sanık sandalyesiyle tehdit ettiğini hepiniz hatırlarsınız.
Seçim sürecinde Sayın Genel Başkanımıza ve Sayın Kılıçdaroğlu’na söylediklerini
bugün burada tekrarlamayayım. Adalet önemlidir. Devleti köprü olarak
düşünürseniz, bu köprüyü oluşturan her bir taş da devletin farklı
nitelikleridir. 
(Mikrofon
otomatik cihaz tarafından kapatıldı) 
BAŞKAN
– Buyurun. 
AYHAN
ALTINTAŞ (Devamla) – Köprü iyi olsun istiyorsanız, ekonomisi de sağlam
olmalıdır, güvenliği de eğitimi de ahlakı da. Adalet köprünün kilit taşıdır.
Adalet bütün bu nitelikleri köprü hâlinde tutan yegâne unsurdur. Kilit taşını
çekerseniz, kırılırsa ortada köprü kalmaz ve Türkiye’nin kilit taşı maalesef
zedelenmiştir. Bu tarihî köprünün ciddi ve gerçek restorasyona ihtiyacı vardır.
Yüce
Meclise saygılarımı sunuyorum. (İYİ PARTİ ve CHP sıralarından alkışlar) 
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir. 
36’ncı
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
37’nci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 105 sıra sayılı Ceza Muhakemesi Kanunu ve Bazı Kanunlarda Değişiklik
Yapılmasına Dair Kanun Teklifi’nin 37’nci maddesiyle 5395 sayılı Çocuk Koruma
Kanunu’nun 39’uncu maddesinin birinci fıkrasında yapılan değişikliğin teklif
metninden çıkartılmasını arz ve teklif ederiz. 
 Zeynel
Emre Süleyman Bülbül Turan
Aydoğan
 İstanbul Aydın İstanbul
 Alpay
Antmen  Rafet
Zeybek
 Mersin  Antalya
BAŞKAN
– Komisyon önergeye katılıyor mu?
ADALET
KOMİSYONU BAŞKAN VEKİLİ YILMAZ TUNÇ (Bartın) – Katılmıyoruz Sayın Başkan. 
BAŞKAN
– Önerge hakkında konuşmak isteyen? Yok. 
ENGİN
ALTAY (İstanbul) – Gerekçe okunsun.
BAŞKAN
- Gerekçeyi okutuyorum: 
Gerekçe:

Değişiklik,
çocuklara ilişkin yargılamalarda yetkili mahkemelerin uzmanlaşma yönündeki
sürecini engelleyecektir. Bu nedenle değişikliğin teklif metninden çıkartılması
uygun olacaktır. 
BAŞKAN
– Şimdi önergeyi oylarınıza sunuyorum: Kabul edenler... Kabul etmeyenler...
Önerge kabul edilmemiştir. 
37’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
38’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
39’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
İkinci
bölümde yer alan maddelerin oylamaları tamamlanmıştır. 
Teklifin
tümünü oylarınıza sunuyorum: Kabul edenler… Kabul etmeyenler… Teklif kabul
edilmiş ve kanunlaşmıştır.
Alınan
karar gereğince, kanun teklifleri ile komisyonlardan gelen diğer işleri
sırasıyla görüşmek için 22 Ekim 2019 Salı günü saat 15.00’te toplanmak üzere
birleşimi kapatıyorum.
Kapanma Saati:01.36




(x) 105 S. Sayılı Basmayazı 9/10/2019
tarihli 4’üncü Birleşim Tutanağı’na eklidir.




