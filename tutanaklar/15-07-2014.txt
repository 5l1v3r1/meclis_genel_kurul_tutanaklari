



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

116’ncı Birleşim
15 Temmuz 2014 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER


I.- GEÇEN TUTANAK
ÖZETİ
II.- GELEN KÂĞITLAR
III.- YOKLAMALAR 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Afyonkarahisar Milletvekili Kemalettin Yılmaz'ın,
ülkemizdeki mültecilerin ve kaçak göçmenlerin sebep olduğu sorunlara ilişkin
gündem dışı konuşması
2.- Malatya Milletvekili Ömer Faruk Öz'ün, Kıbrıs Barış
Harekâtı’nın 40’ıncı yıl dönümüne ilişkin gündem dışı konuşması
3.- Ankara Milletvekili Aylin Nazlıaka'nın, Ankara’nın
spor konusundaki sorunlarına ilişkin gündem dışı konuşması
V.- AÇIKLAMALAR
1.- Burdur Milletvekili Ramazan Kerim Özkan'ın,
Hükûmetin, halk otobüslerinde 65 yaş üstü emeklilere, dul ve yetimler ile gazi
ve şehitlere ücretsiz taşıma uygulaması yerine maaşlarına seyyanen 250 lira zam
yapmayı düşünüp düşünmediğini öğrenmek istediğine ilişkin açıklaması
2.- Adana Milletvekili Seyfettin Yılmaz'ın, Adana
ilindeki çiftçilerin sorunlarına ilişkin açıklaması
3.- Mersin Milletvekili Aytuğ Atıcı'nın, Tarsus’a
bağlanan Yenice beldesinin sorunlarına ilişkin açıklaması
4.- İstanbul Milletvekili Kadir Gökmen Öğüt'ün, Kıbrıs
Barış Harekâtı’nın 40’ıncı yıl dönümüne ve Çankırı Çerkeş’te yaşanan don
afetine ilişkin açıklaması
5.- Bursa Milletvekili Aykan Erdemir'in, Cumhurbaşkanı
adayı Recep Tayyip Erdoğan’ı, diğer iki aday gibi bağışçılarını ve bağış
miktarlarını açıklamaya davet ettiğine ilişkin açıklaması
6.- Bursa Milletvekili İlhan Demiröz'ün, Bursa’daki
Demirtaş Organize Sanayi Bölgesi’ne termik santral yapılmasına izin verilirken
hiçbir yerden bilgi alınmadığına ilişkin açıklaması
7.- Adana Milletvekili Fatoş Gürkan'ın, Filistin’e
yapılan saldırılar nedeniyle İsrail’i ve “Anneleri de öldürelim.” diyen
İsrailli kadın vekili kınadıklarına ilişkin açıklaması
8.- Çanakkale Milletvekili Ali Sarıbaş'ın, tahıl
üreticilerinin sorunlarına ilişkin açıklaması
9.- Muğla Milletvekili Tolga Çandar'ın, Muğla’nın
sorunlarına ve Filistin halkına zulmeden İsrail’i kınadığına ilişkin açıklaması
10.- Malatya Milletvekili Öznur Çalık'ın Filistin’e
yapılan saldırılar nedeniyle İsrail’i ve “Anneleri de öldürelim.” diyen İsrailli
kadın vekili kınadıklarına ilişkin açıklaması
11.- İzmir Milletvekili Oktay Vural'ın, Filistin’e
yapılan saldırılar nedeniyle İsrail’i kınadığına ve (9/8) esas numaralı Meclis
Soruşturması Komisyonu Başkanının 4 bakanla ilgili fezlekeleri iade etmesinin
hukuka uygun olmadığına ilişkin açıklaması
12.- Bingöl Milletvekili İdris Baluken'in, İsrail’in
Filistin halkına ve IŞİD çetelerinin Kobani’de Kürt halkına yaptığı katliamları
Halkların Demokratik Partisi olarak lanetlediklerine ve Hükûmetin saldırganları
destekleme tutumundan vazgeçmesi gerektiğine ilişkin açıklaması
13.- İstanbul Milletvekili Mehmet Akif Hamzaçebi'nin,
CHP Grubu olarak, İsrail’in Filistin’de yaptığı katliamı kınadıklarına ve 4
bakanla ilgili fezlekelerde yer alan iddiaları hiç kimsenin örtbas
edemeyeceğine ilişkin açıklaması
14.- Giresun Milletvekili Nurettin Canikli'nin, AK
PARTİ Grubu olarak, İsrail’in Filistin halkına yaptığı saldırıları kınadıklarına
ve bütün dünyayı bu saldırılara müdahale etmeye davet ettiklerine ilişkin
açıklaması
15.- Tunceli Milletvekili Kamer Genç'in, sadece kayısı
değil tüm tarım ürünlerinde afet nedeniyle meydana gelen zararın araştırma
önergesinin kapsamı içinde olması gerektiğine ilişkin açıklaması 
16.- İstanbul Milletvekili Mahmut Tanal'ın, 639 sıra
sayılı Kanun Tasarısı’nın “Gelen Kâğıtlar” listesinde yer almadığına ilişkin
açıklaması
17.- Şırnak Milletvekili Hasip Kaplan'ın, Meclis
Başkanı Cemil Çiçek ile Plan ve Bütçe Komisyonu Başkanının 639 sıra sayılı
Kanun Tasarısı’nın Komisyon raporuyla ilgili bilgi vermesi gerektiğine ilişkin
açıklaması
18.- İzmir Milletvekili Oktay Vural'ın, MHP Grubuna
mensup milletvekillerinin verdiği kanun tekliflerinin 639 sıra sayılı Kanun
Tasarısı’nın muhtevasında yer alıp almadığı konusunda Plan ve Bütçe Komisyonu
Başkanının bilgi vermesi gerektiğine ilişkin açıklaması
19.- Plan ve Bütçe Komisyonu Başkanı Recai Berber'in,
İzmir Milletvekili Oktay Vural’ın yaptığı açıklamasında bazı ifadelerine
ilişkin açıklaması
20.- İstanbul Milletvekili Mehmet Akif Hamzaçebi'nin,
639 sıra sayılı Kanun Tasarısı’nın başlığında yer alan ifadeler ile Türkiye
Büyük Millet Meclisi web sayfasında yer alan ifadelerin farklı olduğuna ilişkin
açıklaması
21.- Ankara Milletvekili İzzet Çetin'in, 639 sıra
sayılı Kanun Tasarısı’nda yer alan kanun tekliflerinin Komisyonda usulüne uygun
görüşülmediğine ilişkin açıklaması
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Kars Milletvekili Mülkiye Birtane ve 22
milletvekilinin, tüm alanlarda engellilerin erişimine uygun düzenlemelerin yapılması
ve hayata geçirilmesi hakkında yaşanan sorunların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/1014)
2.- Gaziantep Milletvekili Mehmet Şeker ve 20
milletvekilinin, toplumsal yapıyı tehdit eden şiddet, cinayet ve intihar olaylarının
nedenlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1015)
3.- Çanakkale Milletvekili Mustafa Serdar Soydan ve 22
milletvekilinin, Gelibolu Yarımadası Tarihi Milli Parkı’nın ve Milli Park
içerisinde ve çevresinde yaşayan vatandaşlarıın sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1016)
B) Duyurular
1.- Başkanlığın, Kadın Erkek Fırsat Eşitliği ile Kamu
İktisadi Teşebbüsleri Komisyonlarında siyasi parti grubu mensubu olmayan
milletvekillerine düşen birer üyelik için aday olmak isteyen siyasi parti grubu
mensubu olmayan milletvekillerinin yazılı olarak müracaat etmelerine ilişkin
duyurusu
C) Tezkereler
1.- Manisa’nın Soma ilçesinde başta 13 Mayıs 2014
tarihinde olmak üzere meydana gelen maden kazalarının araştırılarak bu sektörde
alınması gereken iş sağlığı ve iş güvenliği tedbirlerinin belirlenmesi amacıyla
kurulan Meclis Araştırması Komisyonu Başkanlığının bazı ülkelerde araştırma ve
inceleme ziyaretinde bulunma talebinin, gidilecek ülkeler, gidecek Komisyon
üyelerinin sayıları ve inceleme süresinin Türkiye Büyük Millet Meclisi
Başkanlığınca tespit edilmesi kaydıyla Genel Kurulun onayına sunulmasının TBMM
Başkanlık Divanının 26/6/2014 tarihli ve 74 sayılı Kararı’yla uygun bulunduğuna
ilişkin tezkeresi (3/1520)
2.- Tarım, Orman ve Köyişleri Komisyonu üyesi ve
Karabük Milletvekili Osman Kahveci’nin, 31 Temmuz - 1 Ağustos 2014 tarihlerinde
Çad’ın başkenti N'Djamena’de düzenlenecek olan Birleşmiş Milletler Çölleşme ile
Mücadele Sözleşmesi (UNCCD) 11. Parlamenterler Forumu Yönlendirme Komitesi
Toplantısı’na katılmasına ilişkin tezkeresi (3/1521)
3.- Türkiye Büyük Millet Meclisi İdare Amiri Ömer Faruk
Öz başkanlığında, Adıyaman Milletvekili Mehmet Erdoğan, Amasya Milletvekili
Ramis Topal, Ankara Milletvekili Yıldırım Tuğrul Türkeş’in, 20 Temmuz Kuzey
Kıbrıs Türk Cumhuriyeti’nin Barış ve Özgürlük Bayramı vesilesiyle KKTC
Cumhurbaşkanı Dr. Derviş Eroğlu ile KKTC Cumhuriyet Meclisi Başkanı Dr. Sibel Siber’in
vaki davetlerine icabet etmek üzere KKTC’ye resmî bir ziyarette bulunmalarına
ilişkin tezkeresi (3/1522)
D) Önergeler
1.- İstanbul Milletvekili Mehmet Akif Hamzaçebi’nin,
(2/1851) esas numaralı Askerlik Kanununda Değişiklik Yapılması Hakkında Kanun
Teklifi’nin doğrudan gündeme alınmasına ilişkin önergesi (4/173)
2.- İzmir Milletvekili Oktay Vural ve Kahramanmaraş
Milletvekili Mesut Dedeoğlu’nun birlikte verdikleri, 639 sıra sayılı Kanun
Tasarısı’nda yer alan (2/399) esas numaralı Kanun Teklifi’ni geri çektiklerine
ilişkin önergesi (4/174)
VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Iğdır Milletvekili
Pervin Buldan tarafından, Suriye’de başta Rojava halkına karşı olmak üzere
halklara karşı vahşet uygulamaları ile bilinen IŞİD ve El Nusra örgütlerinin
ülkemiz gençlerini Suriye’deki savaşa sürüklemeleri için yaptıkları
faaliyetlerin araştırılması amacıyla 14/4/2014 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin Genel Kurulun
15 Temmuz 2014 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
2.- MHP Grubunun, Kahramanmaraş Milletvekili Mesut
Dedeoğlu ve arkadaşları tarafından, taşeron işçilerinin sorunlarının
araştırılarak alınması gereken önlemlerin belirlenmesi amacıyla 5/11/2012
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin Genel Kurulun 15 Temmuz 2014 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi 
3.- CHP Grubunun, Malatya Milletvekili Veli Ağbaba ve
23 milletvekili tarafından, Malatya’daki kayısı üreticilerinin don felaketinden
kaynaklanan zararlarının araştırılarak alınması gereken önlemlerin belirlenmesi
amacıyla 21/5/2014 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin Genel Kurulun 15 Temmuz 2014 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
4.- AK PARTİ Grubunun, Genel Kurulun gündemdeki
sıralamanın yeniden düzenlenmesine; 639 sıra sayılı Kanun Tasarısı’nın İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi 
VIII.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı'nın,
İstanbul Milletvekili Ali Özgündüz’ün HDP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
2.- İstanbul Milletvekili Ali Özgündüz'ün, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması
IX.- USUL HAKKINDA GÖRÜŞMELER
1.- 639 sıra sayılı Kanun Tasarısı’nın gündeme
alınmasının ve grup önerisine konu edilmesinin İç Tüzük hükümlerine uygun olup
olmadığı hakkında
2.- Tunceli Milletvekili Kamer Genç’in, 639 sıra sayılı
Kanun Tasarısı’nın Anayasa’ya aykırı olduğu gerekçesiyle Komisyona iade
edilmesi gerektiğine ilişkin önergesinin işleme alınmamasının İç Tüzük
hükümlerine uygun olup olmadığı hakkında
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)
3.- Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Kars Milletvekili Yunus Kılıç ve Amasya Milletvekili Avni Erdemir
ile 79 Milletvekilinin; Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi ve Sağlık, Aile, Çalışma ve Sosyal İşler Komisyonu Raporu (1/937,
2/2229) (S. Sayısı: 615)
4.- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet
Çetin’in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural’ın; İstanbul Milletvekili Abdullah Levent Tüzel'in; Bingöl
Milletvekili İdris Baluken’in; Bursa Milletvekili Sena Kaleli ve 5
Milletvekilinin; Ankara Milletvekili İzzet Çetin’in; Tekirdağ Milletvekili
Candan Yüceer ve 3 Milletvekilinin; Kahramanmaraş Milletvekili Mesut Dedeoğlu
ile Milliyetçi Hareket Partisi Grup Başkanvekili İzmir Milletvekili Oktay
Vural’ın; Kırklareli Milletvekili Mehmet Siyam Kesimoğlu ve 4 Milletvekilinin;
Mersin Milletvekili Aytuğ Atıcı’nın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
Adana Milletvekili Turgay Develi'nin; İzmir Milletvekili Musa Çam'ın; Bartın
Milletvekili Muhammet Rıza Yalçınkaya'nın; İstanbul Milletvekilleri Mahmut
Tanal ve Binnaz Toprak'ın; İstanbul Milletvekili Mahmut Tanal'ın; İstanbul
Milletvekilleri Mahmut Tanal ve Gürsel Tekin'in; İstanbul Milletvekili Celal
Dinçer'in; Manisa Milletvekili Erkan Akçay'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Muğla Milletvekili Nurettin Demir'in; Ankara Milletvekili
Levent Gök'ün; Manisa Milletvekili Erkan Akçay ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili Ali
Özgündüz'ün; Tekirdağ Milletvekili Bülent Belen ve Milliyetçi Hareket Partisi
Grup Başkanvekili Mersin Milletvekili Mehmet Şandır'ın; Ankara Milletvekili
İzzet Çetin'in; İstanbul Milletvekilleri Aydın Ağan Ayaydın ve Ercan Cengiz'in;
Kars Milletvekili Mülkiye Birtane'nin; Manisa Milletvekili Erkan Akçay ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 1 Milletvekilinin; Ankara Milletvekili İzzet Çetin'in; Zonguldak Milletvekili
Ali İhsan Köktürk'ün; İstanbul Milletvekili Mustafa Sezgin Tanrıkulu'nun;
İstanbul Milletvekili Mahmut Tanal'ın; İstanbul Milletvekili Mahmut Tanal'ın;
İstanbul Milletvekili Atila Kaya ve Milliyetçi Hareket Partisi Grup
Başkanvekili İzmir Milletvekili Oktay Vural ile 2 Milletvekilinin; Barış ve
Demokrasi Partisi Grup Başkanvekili Iğdır Milletvekili Pervin Buldan'ın; Burdur
Milletvekili Ramazan Kerim Özkan'ın; Hatay Milletvekili Mevlüt Dudu'nun; Hatay
Milletvekili Mevlüt Dudu'nun; Ankara Milletvekili Levent Gök'ün; Ankara
Milletvekili Levent Gök'ün; Kahramanmaraş Milletvekili Mesut Dedeoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ve 1 Milletvekilinin; Mersin Milletvekili Ali Öz ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Balıkesir Milletvekili Ayşe Nedret Akova'nın; Mersin Milletvekili Ali Öz ve
Milliyetçi Hareket Partisi Grup Başkanvekili Mersin Milletvekili Mehmet Şandır'ın;
İstanbul Milletvekili Durmuşali Torlak ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; İzmir
Milletvekili Musa Çam'ın; Hatay Milletvekili Adnan Şefik Çirkin'in; Manisa
Milletvekili Sakine Öz'ün; Diyarbakır Milletvekili Emine Ayna'nın; İstanbul
Milletvekilleri Gürsel Tekin ve Mahmut Tanal'ın; Erzincan Milletvekili Muharrem
Işık'ın; İstanbul Milletvekili Abdullah Levent Tüzel'in; İstanbul Milletvekili
Abdullah Levent Tüzel'in; Kocaeli Milletvekili Haydar Akar'ın; Cumhuriyet Halk
Partisi Grup Başkanvekili İstanbul Milletvekili Mehmet Akif Hamzaçebi ve
İstanbul Milletvekili Ferit Mevlüt Aslanoğlu'nun; İzmir Milletvekili Rahmi
Aşkın Türeli'nin; Manisa Milletvekili Özgür Özel'in; İzmir Milletvekili Rahmi
Aşkın Türeli'nin; Batman Milletvekili Ayla Akat Ata'nın; Bursa Milletvekili
Sena Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ahmet Duran Bulut ve Milliyetçi Hareket Partisi Grup
Başkanvekili Kayseri Milletvekili Yusuf Halaçoğlu ile 20 Milletvekilinin;
Trabzon Milletvekili Mehmet Volkan Canalioğlu'nun; Barış ve Demokrasi Partisi
Grup Başkanvekili Bingöl Milletvekili İdris Baluken'in; İstanbul Milletvekili
Süleyman Çelebi'nin; Tekirdağ Milletvekili Candan Yüceer'in; Samsun Milletvekili
Cemalettin Şimşek'in; Balıkesir Milletvekili Ayşe Nedret Akova'nın; İzmir
Milletvekili Rahmi Aşkın Türeli'nin; İzmir Milletvekili Rahmi Aşkın Türeli'nin;
Balıkesir Milletvekili Ayşe Nedret Akova'nın; İstanbul Milletvekili Abdullah
Levent Tüzel'in; İzmir Milletvekili Aytun Çıray'ın; Balıkesir Milletvekili Ayşe
Nedret Akova'nın; Konya Milletvekili Mustafa Kalaycı ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Balıkesir Milletvekili Ayşe Nedret Akova'nın; Balıkesir Milletvekili
Ayşe Nedret Akova'nın; Ankara Milletvekili İzzet Çetin'in; Manisa Milletvekili
Hasan Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkerelerinin (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639)
XI.- YAZILI SORULAR VE CEVAPLARI
1.- İstanbul Milletvekili Mustafa Sezgin
Tanrıkulu'nun, son iki yıl içerisinde yapılan temsil, ağırlama, tören ve
tanıtım harcamalarına ilişkin sorusu ve Millî Savunma Bakanı İsmet Yılmaz’ın cevabı
(7/43707)
2.- Kastamonu Milletvekili Emin Çınar'ın,
Kastamonu'ya yönelik yatırımlara ilişkin sorusu ve Kalkınma Bakanı Cevdet Yılmaz’ın
cevabı (7/43934)
3.- Gaziantep Milletvekili Mehmet Şeker'in,
madenlere yönelik denetimlere ve denetimi gerçekleştiren personelle ilgili
verilere ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/44981)
4.- Gaziantep Milletvekili Mehmet Şeker'in,
Eti Maden İşletmeleri Genel Müdürlüğü Teftiş Kurulu Başkanlığının kapatılmasına
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/44982)
5.- Şırnak Milletvekili Faysal
Sarıyıldız'ın, Şırnak'ta yaşanan elektrik kesintilerine ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/44983)
6.- İstanbul Milletvekili Mustafa Sezgin
Tanrıkulu'nun, bir araziye imar izni verilmesi karşılığında bir vakfa bağış
yapıldığı iddiasına,
1 Haziran 2013'te Kabataş'ta yaşandığı
iddia edilen saldırıya, 
İlişkin soruları ve Başbakan Yardımcısı
Bülent Arınç’ın cevabı (7/45041), (7/45047)
7.- İstanbul Milletvekili Mustafa Sezgin
Tanrıkulu'nun, Soma'da bir olaya karışan kişinin Başbakanlıktaki görevine
ilişkin sorusu ve Başbakan Yardımcısı Bülent Arınç’ın cevabı (7/45042)
8.- Ankara Milletvekili Özcan Yeniçeri'nin,
2002-2014 yılları arasında satılan veya kiralanan sosyal tesislere ilişkin
sorusu ve Başbakan Yardımcısı Bülent Arınç’ın cevabı (7/45043)
9.- Kütahya Milletvekili Alim Işık'ın, bir
vakfa yapılan taşınır ve taşınmaz mal bağışlarına ilişkin sorusu ve Başbakan Yardımcısı
Bülent Arınç’ın cevabı (7/45044)
10.- Ankara Milletvekili Özcan
Yeniçeri'nin, bağlı kurum ve kuruluşlar bünyesinde kullanılan araçların
sayısına, navigasyon ve araç takip sistemleri ile kasko sigortalarına ilişkin
sorusu ve Başbakan Yardımcısı Bülent Arınç’ın cevabı (7/45045)
11.- Antalya Milletvekili Gürkut Acar'ın,
Anadolu Ajansının 30 Mart 2014 Yerel Seçimlerindeki çalışmalarına ilişkin
sorusu ve Başbakan Yardımcısı Bülent Arınç’ın cevabı (7/45046)
12.- İstanbul Milletvekili Mustafa Sezgin
Tanrıkulu'nun, maden ocaklarının özel sektöre kiralanmasına ve kömür alım
fiyatlarına ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/45105)
13.- İstanbul Milletvekili Osman Oktay
Ekşi'nin, Soma'da meydana gelen maden faciası ile ilgili iddialara ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/45106)
14.- Kütahya Milletvekili Alim Işık'ın,
Soma'da yaşanan kazanın gerçekleştiği kömür sahasının işletici firmaya devir
usulüne ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/45107)
15.- Kütahya Milletvekili Alim Işık'ın,
Soma'da kaza yaşanan madende gerçekleştirilen denetimlere ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/45108)
16.- İstanbul Milletvekili Umut Oran'ın,
Soma'da kaza meydana gelen madende işçiler tarafından kullanılan gaz
maskelerinin mevzuata aykırı oluşuna ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/45109)
17.- Kütahya Milletvekili Alim Işık'ın,
Soma Kömür İşletmeleri A.Ş. Eynez Yeraltı Kömür İşletmesi'nde gerçekleştirilen
denetime ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/45110)
18.- İstanbul Milletvekili Mustafa Sezgin
Tanrıkulu'nun, maden üretiminde ağır işlerde çalışan işçilere verilmesi gereken
primlerin TKİ'de masa başında çalışan personele verildiği iddialarına ilişkin
sorusu ve Enerji ve Tabii Kaynaklar Bakanı Taner Yıldız’ın cevabı (7/45111)
19.- Mersin Milletvekili Ali Öz'ün,
Manisa'nın Soma ilçesinde kaza meydana gelen maden ocağında kaza öncesi yapılan
denetimlere ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/45112)
20.- Ankara Milletvekili Özcan
Yeniçeri'nin, maden ocaklarındaki denetimler sonucu belirtilen eksikliklerin
uygulamada giderilmemesine ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/45113)
21.- Ankara Milletvekili Özcan
Yeniçeri'nin, denetçilerin denetimine ve özel sektöre devredilen kamu
faaliyetlerinin denetimine ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/45114)
22.- Ankara Milletvekili Özcan
Yeniçeri'nin, Soma'da yaşanan maden kazasının sorumlularına ilişkin sorusu ve
Enerji ve Tabii Kaynaklar Bakanı Taner Yıldız’ın cevabı (7/45115)
23.- İstanbul Milletvekili Mustafa Sezgin
Tanrıkulu'nun, Soma'da kaza meydana gelen maden ile ilgili çeşitli iddialara
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/45116)
24.- İzmir Milletvekili Mehmet Ali
Susam'ın, maden ocaklarının denetimine ve Soma'da kaza meydana gelen maden
ocağında kazadan önce yapılan denetimlere ilişkin sorusu ve Enerji ve Tabii
Kaynaklar Bakanı Taner Yıldız’ın cevabı (7/45117)
25.- Ankara Milletvekili Özcan
Yeniçeri'nin, 2002-2014 yılları arasında Bakanlık tarafından satılan veya
kiralanan sosyal tesislere ilişkin sorusu ve Enerji ve Tabii Kaynaklar Bakanı
Taner Yıldız’ın cevabı (7/45118)
26.- Kütahya Milletvekili Alim Işık'ın,
Manisa'nın Soma ilçesinde meydana gelen maden faciası sonrasında dile getirilen
iddialara ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/45119)
27.- Ankara Milletvekili Özcan
Yeniçeri'nin, Bakanlık teşkilatında kullanılan araçların sayısına, navigasyon
ve araç takip sistemleri ile kasko sigortalarına ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/45120)
28.- Kütahya Milletvekili Alim Işık'ın, bir
vakfa yapılan taşınır ve taşınmaz mal bağışlarına ilişkin sorusu ve Maliye
Bakanı Mehmet Şimşek’in cevabı (7/45233)
29.- Kütahya Milletvekili Alim Işık'ın,
İstanbul Bağlarbaşı'ndaki bir arsanın bir vakfa hediye edildiği iddialarına,
İstanbul Küçükbakkalköy'deki bir arazinin
bir vakfa hediye edildiği iddialarına,
İstanbul Fatih'teki bir arazinin bir vakıf
üzerine geçirildiği iddialarına,
İstanbul Üsküdar'daki bir arazinin bir
vakıf üzerine geçirildiği iddialarına,
İstanbul Ataşehir'deki bir arazinin bir
vakıf üzerine geçirildiği iddialarına, 
İstanbul Zeytinburnu'ndaki bir taşınmazın
bir vakıf üzerine geçirildiği iddialarına,
Tekirdağ'daki bir arazinin bir vakıf
üzerine geçirildiği iddialarına,
Bursa'daki bir arazinin bir vakfa
tahsisinin istendiği iddialarına,
Kütahya'daki bazı taşınmazların bir vakfa
tahsisinin istendiği iddialarına,
Adıyaman'daki bir arazinin bir vakfa
tahsisinin istendiği iddialarına,
İstanbul Esenyurt'taki bir taşınmazın bir
vakfa tahsisinin istendiği iddialarına,
Tokat'taki bir arazinin bir vakfa
tahsisinin istendiği iddialarına,
Şanlıurfa'daki bir arazinin bir vakfa
tahsisinin istendiği iddialarına,
İlişkin soruları ve Başbakan Yardımcısı
Bülent Arınç’ın cevabı (7/45308), (7/45309), (7/45310), (7/45311), (7/45312),
(7/45313), (7/45314), (7/45315), (7/45316), (7/45317), (7/45318), (7/45319),
(7/45320)
30.- Diyarbakır Milletvekili Altan Tan'ın,
Erzurum'da yapılması planlanan Söylemez Barajına ilişkin sorusu ve Orman ve Su
İşleri Bakanı Veysel Eroğlu’nun cevabı (7/45473)
31.- Diyarbakır Milletvekili Altan Tan'ın,
İstanbul'daki barajların doluluk oranına ilişkin sorusu ve Orman ve Su İşleri
Bakanı Veysel Eroğlu’nun cevabı (7/45474)
32.- İzmir Milletvekili Birgül Ayman
Güler'in, Orman Genel Müdürlüğündeki personel hareketlerine ilişkin sorusu ve
Orman ve Su İşleri Bakanı Veysel Eroğlu’nun cevabı (7/45477)
33.- İstanbul Milletvekili Umut Oran'ın,
bazı şirketlerin kamudan aldığı proje ve özelleştirmelere ilişkin sorusu ve
Maliye Bakanı Mehmet Şimşek’in cevabı (7/45580)
34.- Ankara Milletvekili Levent Gök'ün,
Orman Genel Müdürlüğünde orman çalışanlarına rotasyon uygulanmasına ilişkin sorusu
ve Orman ve Su İşleri Bakanı Veysel Eroğlu’nun cevabı (7/45592)
35.- Ankara Milletvekili Özcan
Yeniçeri'nin, baraj havzalarında kaçak yapılaşmanın önlenmesi adına
yürütülmekte olan çalışma ve projelere ilişkin sorusu ve Orman ve Su İşleri
Bakanı Veysel Eroğlu’nun cevabı (7/45594)
36.- İstanbul Milletvekili Umut Oran'ın,
ulusal gazetelerin günlük tirajlarını takip etmek üzere "Bağımsız Tiraj
Denetim Bürosu" kurulmasına ilişkin sorusu ve Başbakan Yardımcısı Bülent
Arınç’ın cevabı (7/45611)
37.- İzmir Milletvekili Ahmet Kenan
Tanrıkulu'nun, Başbakanlığın danışmanlık hizmeti alımları ile yapım işlerinin
Kamu İhale Kanunu kapsamı dışına çıkarılmasına ilişkin sorusu ve Maliye Bakanı
Mehmet Şimşek’in cevabı (7/45794)
38.- İzmir Milletvekili Ahmet Kenan
Tanrıkulu'nun, Almanya'daki bir soruşturmaya ilişkin sorusu ve Maliye Bakanı
Mehmet Şimşek’in cevabı (7/45795)
39.- Şanlıurfa Milletvekili İbrahim
Ayhan'ın, Şanlıurfa'nın köylerinin su sorununa ilişkin sorusu ve Orman ve Su
İşleri Bakanı Veysel Eroğlu’nun cevabı (7/45815)
40.- İzmir Milletvekili Ahmet Kenan
Tanrıkulu'nun, kuraklığa karşı alınan tedbirlere ilişkin sorusu ve Orman ve Su
İşleri Bakanı Veysel Eroğlu’nun cevabı (7/45817)
41.- Adana Milletvekili Seyfettin
Yılmaz'ın, Bakanlık kadrolarına ve orman mühendisi alımlarına ilişkin sorusu ve
Orman ve Su İşleri Bakanı Veysel Eroğlu’nun cevabı (7/45819)
42.- Ankara Milletvekili Özcan
Yeniçeri'nin, teşvik yasasının çeşitli istisna ve muafiyetlerle desteklenmesi
adına yürütülmekte olan çalışma ve projelere ilişkin sorusu ve Ekonomi Bakanı
Nihat Zeybekci'nin cevabı (7/45954)
43.- Ankara Milletvekili Özcan
Yeniçeri'nin, demir ve demirdışı metaller sektörünün büyüme eğiliminin
sürdürülmesi adına yürütülmekte olan çalışma ve projelere ilişkin sorusu ve
Ekonomi Bakanı Nihat Zeybekci'nin cevabı (7/45956)


44.- Kütahya Milletvekili Alim Işık'ın, 17
Aralık 2013 tarihinden bu yana Bakanlık ile bağlı kurum ve kuruluşlardaki
personel hareketlerine,
Bazı kamu görevlileri hakkında soruşturma
açılarak mobbing uygulandığı iddiasına,
Bazı kamu görevlilerinin istifaya
zorlandığı iddiasına,
Bazı kamu görevlilerinin emekliliğe
zorlandığı iddiasına,
Bakanlık ile bağlı kurum ve kuruluşların
yaptığı harcamaların bütçe kalemlerindeki ödeneklerle uyumlu olmadığına,
Bakanlık ile bağlı kurum ve kuruluşların
hizmet alımı yoluyla yaptığı harcamaların artmasına, 
İlişkin soruları ve Orman ve Su İşleri
Bakanı Veysel Eroğlu’nun cevabı (7/46065), (7/46707), (7/46708), (7/46709),
(7/46711), (7/46881)
45.- Ankara Milletvekili Özcan
Yeniçeri'nin, dış ticaret politikalarının gıda sektörünün ihtiyaçları
doğrultusunda yapılandırılması adına yürütülmekte olan çalışma ve projelere
ilişkin sorusu ve Ekonomi Bakanı Nihat Zeybekci'nin cevabı (7/46150)
46.- Ankara Milletvekili Özcan
Yeniçeri'nin, çimento ürünleri sektörünün teşvik edilmesi adına yürütülmekte
olan çalışma ve projelere ilişkin sorusu ve Ekonomi Bakanı Nihat Zeybekci'nin
cevabı (7/46151)
47.- Ankara Milletvekili Özcan
Yeniçeri'nin, ayakkabı sektörünün korunması adına yürütülmekte olan çalışma ve
projelere ilişkin sorusu ve Ekonomi Bakanı Nihat Zeybekci'nin cevabı (7/46152)
48.- Ankara Milletvekili Özcan
Yeniçeri'nin, döküm sektörünün girdi sağladığı sektörlerin teşvik kapsamına
alınması adına yürütülmekte olan çalışma ve projelere ilişkin sorusu ve Ekonomi
Bakanı Nihat Zeybekci'nin cevabı (7/46153)
49.- Ankara Milletvekili Özcan
Yeniçeri'nin, dericilik sektörünün çevre maliyetlerinin azaltılması adına
yürütülmekte olan çalışma ve projelere ilişkin sorusu ve Ekonomi Bakanı Nihat
Zeybekci'nin cevabı (7/46154)
50.- Ankara Milletvekili Özcan
Yeniçeri'nin, yazılım sektörünün stratejik sektör olarak ele alınması adına
yürütülmekte olan çalışma ve projelere ilişkin sorusu ve Kalkınma Bakanı Cevdet
Yılmaz’ın cevabı (7/46199)
51.- Ankara Milletvekili Özcan
Yeniçeri'nin, yazılım ürün ve hizmetlerinin ihaleleri ile ilgili düzenlemelerin
yeniden yapılandırılması kapsamında yürütülmekte olan çalışma ve projelere
ilişkin sorusu ve Maliye Bakanı Mehmet Şimşek’in cevabı (7/46209)
52.- İstanbul Milletvekili Mahmut Tanal'ın,
Hükümetin paralel devlet yapılanması ile ilgili açıklamalarına ilişkin sorusu
ve Başbakan Yardımcısı Bülent Arınç’ın cevabı (7/46252)
53.- Ankara Milletvekili Özcan
Yeniçeri'nin, kimya sanayi ile ilgili çeşitli hususlara ilişkin sorusu ve
Ekonomi Bakanı Nihat Zeybekci'nin cevabı (7/46322)
54.- Ankara Milletvekili Özcan
Yeniçeri'nin, yem ham maddesindeki yerli üretimin arttırılması konusunda
yürütülmekte olan çalışma ve projelere ilişkin sorusu ve Ekonomi Bakanı Nihat
Zeybekci'nin cevabı (7/46324)
55.- Ankara Milletvekili Özcan
Yeniçeri'nin, yerli malı ürün kullanımının teşvik edilmesi adına yürütülmekte
olan çalışma ve projelere ilişkin sorusu ve Maliye Bakanı Mehmet Şimşek’in
cevabı (7/46431)
56.- Ankara Milletvekili Özcan
Yeniçeri'nin, taklit ürünlerle ilgili cezaların arttırılması adına yürütülmekte
olan çalışma ve projelere ilişkin sorusu ve Maliye Bakanı Mehmet Şimşek’in
cevabı (7/46435)
57.- İstanbul Milletvekili Mustafa Sezgin
Tanrıkulu'nun, 2013-2014 yıllarında Bakanlık tarafından gerçekleştirilen
ihalelere ilişkin sorusu ve Ekonomi Bakanı Nihat Zeybekci'nin cevabı (7/46583)
58.- Kütahya Milletvekili Alim Işık'ın,
bazı kamu görevlilerinin istifaya zorlandığı iddiasına ilişkin sorusu ve
Ekonomi Bakanı Nihat Zeybekci'nin cevabı (7/46584)
59.- İstanbul Milletvekili Mustafa Sezgin
Tanrıkulu'nun, 2013-2014 yıllarında Bakanlık tarafından gerçekleştirilen
ihalelere ilişkin sorusu ve Orman ve Su İşleri Bakanı Veysel Eroğlu’nun cevabı
(7/46706)
60.- İstanbul Milletvekili Mustafa Sezgin
Tanrıkulu'nun, Soma Faciası sonrasında göstericilere yönelik müdahalede bulunan
Başbakanlık Özel Kalem Müdür Yardımcısının kadrosuna ilişkin sorusu ve Başbakan
Yardımcısı Bülent Arınç’ın cevabı (7/46907)
15 Temmuz 2014
Salı
BİRİNCİ OTURUM
Açılma Saati: 15.03
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur)
----- 0 -----
BAŞKAN – Türkiye Büyük Millet
Meclisinin 116’ncı Birleşimini açıyorum.
III.- YOKLAMA

BAŞKAN - Elektronik cihazla
yoklama yapacağız.
Yoklama için üç dakika süre
vereceğim. Sayın milletvekillerinin oy düğmelerine basarak salonda
bulunduklarını bildirmelerini, bu süre içerisinde elektronik sisteme giremeyen
milletvekillerinin salonda hazır bulunan teknik personelden yardım
istemelerini, buna rağmen sisteme giremeyen üyelerin ise yoklama pusulalarını
görevli personel aracılığıyla üç dakikalık süre içerisinde Başkanlığa
ulaştırmalarını rica ediyorum.
Yoklama işlemini başlatıyorum.
(Elektronik cihazla yoklama yapıldı)
BAŞKAN – Toplantı yeter sayısı vardır, görüşmelere
başlıyoruz.
Gündeme geçmeden önce üç sayın milletvekiline gündem
dışı söz vereceğim.
Gündem dışı ilk söz, ülkemizdeki mültecilerin ve kaçak
göçmenlerin sebep olduğu sorunlar hakkında söz isteyen Afyonkarahisar
Milletvekili Sayın Kemalettin Yılmaz’a aittir. 
Sayın milletvekilleri, Sayın Yılmaz’ı davet etmeden
evvel, çok gürültü yok ama birazcık daha sükûneti sağlarsak o zaman daha iyi
olacak. 
Buyurun Sayın Yılmaz. (MHP sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Afyonkarahisar Milletvekili Kemalettin Yılmaz'ın,
ülkemizdeki mültecilerin ve kaçak göçmenlerin sebep olduğu sorunlara ilişkin
gündem dışı konuşması

KEMALETTİN YILMAZ (Afyonkarahisar) – Sayın Başkan,
değerli milletvekilleri; yüce heyetinizi saygıyla selamlıyorum.
Şunu en başta söylemek istiyorum ki hiç kimse çerden
çöpten bile olsa evini, yurdunu, eşini, dostunu, akrabasını, doğup büyüdüğü
toprakları isteyerek terk etmez ancak mutlaka mecburiyetten terk eder.
Ülkemiz, kaçak göçmen yolu haritası üzerinde olması ve
etrafında oluşan sorunlar nedeniyle çok ciddi mülteci ve kaçak göçmen akınına
uğramaktadır. Orta Doğu ülkelerinden, özellikle İran, Afganistan ve Türkistan
coğrafyasından Avrupa ülkelerine gitmek üzere transit olarak kullanılan bir
ülkeyiz. Bu önemli bir rahatsızlık veriyor. Mültecilerden ziyade, kaçak
göçmenler sorunu daha ciddi bir sorun olarak karşımızda bulunmaktadır, zira ne
kayıtları var ne de takipleri. Birleşmiş Milletler Mülteciler Yüksek
Komiserliği mültecileri takibe çalışıyor. Avrupa Birliği ülkeleri ise
mültecileri Türkiye’de tutmamızı, kendi coğrafyalarına geçmelerini engellememizi
istiyor ama buna mâni olmak da çoğu zaman mümkün olmuyor. Özellikle, deniz
yoluyla çok geniş bir sınır var. Ayrıca, bunların barınmalarının yapılması için
çok ciddi maddi ve lojistik bir desteğe ihtiyaç var, Türkiye'nin önemli maddi
kaynaklara ihtiyacı var. Bunlar sağlanamadığı için de gerek ülkemizin gerekse
tüm dünyanın sorunu olarak karşımızda durmaktadır. Ancak, Türkiye için çok
öncelikli ve acil olarak çözüm bekleyen önemli bir sorundur. Özellikle, Irak’a
Amerika Birleşik Devletleri’nin demokrasi bombaları atmasından ve Suriye'deki
iç savaş sonrası ülkemiz …
OKTAY VURAL (İzmir) – Sayın
Başkanım, uyarınız kâfi gelmemiş. 
BAŞKAN – Sayın milletvekilleri…
KEMALETTİN YILMAZ (Devamla) – …
bu sorunu daha yakından, daha sıcak ve yoğun bir şekilde yaşar olmuştur.
Önceleri kamplarda iskân edilen bu insanlar, sınır şehirlerimiz başta olmak
üzere tüm ülkemize kayıtsız, kontrolsüz bir şekilde yayılmışlardır. Bu yayılma,
maalesef, kayıt ve kontrol dışıdır. Emniyet kayıtlarına göre, seçim bölgem olan
Afyonkarahisar’da bile 2012 yılında 1.071 kişi kayıtlı mülteci varken bugün bu
sayı 2.144’e çıkmıştır temmuz ayı itibarıyla. Bunlar kayıtlı olanlar. Hiçbir
kaydı kuydu olmayan kaçak sayısının ilimizde 8-10 bine ulaştığını biliyoruz,
gözlemliyoruz.
Değerli milletvekilleri, bu
durum, ülkemizi ekonomik, sosyal ve kültürel yönden son derece olumsuz
etkilemektedir. Ülke içinde kontrolsüz şekilde hareket etmeleriyle asayiş ve
ülke güvenliği riski oluşturuyorlar. Kimse bunlara kimlik bile sormuyor. Bu
durum, bu insanları, bazı art niyetli, kötü niyetli insanların hedef kitlesi hâline
getirmektedir. Bazıları bunları ucuz, hatta boğaz tokluğuna işçi gözüyle
görüyor. Bu durum, işsizlik problemi ve kayıt dışılığı ve de haksız kazancı
cazip hâle getiriyor. En yakın yer AŞTİ değerli milletvekilleri. Diğer illerde
otogar ve tren istasyonlarında, parklarda, terk edilmiş binalarda yerleşip
buraları mesken tutuyorlar. Bu durum ülkemize hiç yakışmıyor. Ekonomik sıkıntı
içinde olan bu insanlar, ülkemizin insanının ahlaki yapısına da çok ciddi
zararlar veriyorlar. Para karşılığı veya evlenmek bahanesiyle kandırılanlar
yanında, yeni bir fuhuş sektörü doğmasına da sebebiyet veriyorlar. Hele hele,
sizin 12 Ekim 2013 tarihli Resmî Gazete’de yayımlanan zinanın suç olmaktan
çıkarılmasını sağladığınız TCK’nın 26’ncı maddesindeki değişiklikten sonra bu
ahlaksızlık sektörü ülkemizde maalesef çok yol almıştır. 
Ülkemizin her yerinde binlerce
kaçak göçmen dilencilik, hırsızlık, kapkaç gibi olaylara karışmaktadır.
Gazetelerin 3’üncü sayfa haberlerinde her gün en azından 3-4 mülteci
haberlerini görmek mümkündür. 
Bazı şehirlerimizde mülteciler
ile şehir halkı arasında ciddi sürtüşmeler, kavgalar, toplu olaylar
gerçekleşmekte; bu, illerde daha büyük olaylara zemin hazırlayacak
niteliktedir. Nitekim İstanbul, Ankara, Afyonkarahisar, Kahramanmaraş ve
Adana’da son birkaç günde yaşanan olaylar bunların habercisidir. 
Zorda kalan insanlara kesinlikle
yardım edilmelidir ancak bunu bir usul, yönetmelik ve belirli bir politika
içinde, kayıtlı ve takipli bir şekilde yapmak esastır. 
Dünyada ve komşularımızda yüz
binlerce insan zor durumdadır. Sadece Suriye halkı değil, Irak’ta Türkmen
kardeşlerimiz, Çin’de Uygur Türkmenleri de çok zor durumdadır. 
Suriyelilere ülkenin kapılarını
kayıt kuyut aramadan açan Dışişleri Bakanımız, her ne hikmetse Uygur Türklerini
aylarca havalimanında bekletebiliyor, Uygur Türklerinin lideri Rabia Kadir’e
turistik vize dahi vermeyebiliyor. Bu konularda daha hassasiyet göstermenizi
istiyoruz.
Ülkemizde kayıtsız ve kontrolsüz
bir şekilde kol gezen bu sorun önemlidir, hatta ülkemizin insanının huzuru,
toplumsal barışı, iç güvenliği ve dış güvenliği de gözetilerek acil
çözülmelidir. 
Saygılar sunuyorum efendim. (MHP
sıralarından alkışlar) 
BAŞKAN – Teşekkür ederim Sayın
Yılmaz.
Gündem dışı ikinci söz, Kıbrıs
Barış Harekâtı’nın 40’ıncı yıl dönümü münasebetiyle söz isteyen Malatya
Milletvekili Sayın Ömer Faruk Öz’e aittir.
Buyurunuz Sayın Öz. (AK PARTİ
sıralarından alkışlar) 
2.- Malatya Milletvekili Ömer Faruk Öz'ün, Kıbrıs Barış
Harekâtı’nın 40’ıncı yıl dönümüne ilişkin gündem dışı konuşması

ÖMER FARUK ÖZ (Malatya) – Sayın
Başkan, değerli milletvekilleri; Kıbrıs Barış Harekâtı’nın yapılışının 40’ıncı
yıl dönümü vesilesiyle Dostluk Grubu Başkanı olarak söz almış bulunuyorum. Bu
vesileyle yüce heyetinizi saygıyla selamlıyorum.
Türklerin ve Rumların eşit
ortaklığına dayalı 1960 yılında kurulan Kıbrıs Cumhuriyeti’ni, Rumlar, Helen
devletine dönüştürmek amacıyla soydaşlarımıza karşı baskı ve zulümlere
başlamışlardır. Bunun üzerine Türk Silahlı Kuvvetlerimiz 20 Temmuz 1974
tarihinde gerçekleştirmiş olduğu askerî operasyonla, askerî harekâtla Kıbrıs’a
barışı getirmiştir. Gerçekleştirilen barış harekâtıyla Kıbrıs Adası’nda yok
olmak üzere olan Müslüman Türk varlığı yeniden özgürlüğüne kavuşmuştur. 
Değerli milletvekilleri, Kıbrıs
tarihinde, hiçbir zaman bir Rum adası, bir Yunan adası olmamıştır. Tarih
boyunca birçok devletin egemenliğine geçen Ada, 1571 yılında Osmanlının
himayesine geçmiştir. Osmanlının fethinden sonra Ada’nın nüfusunu oluşturan Rum
ve Türk vatandaşlar, Türkler, her ikisi de neredeyse 19’uncu yüzyılın
ortalarına kadar barış, huzur ve kardeşlik içerisinde yaşamışlardır.
İngiltere’nin 1914 yılında Kıbrıs’ı ilhak etmesinden sonra Kıbrıs’taki olaylar
başlamıştır ve buradaki olaylar akabinde Rumların izlemiş olduğu politikalar
oradaki Türkleri yok etme noktasına kadar götürmüştür. İşte, böyle bir durumda
Kıbrıs Barış Harekâtı gerçekleşmiştir.
Değerli milletvekilleri, Osmanlı
İmparatorluğu’nun hâkim olduğu bölgelerden çekilmesiyle coğrafyalarda yaşanan
olayları görmekteyiz. Osmanlı himayesinde bulunduğu dönem içerisinde Afrika’da,
Orta Doğu’da istikrar vardı; orada yaşayan her etnik yapıya, her dinsel yapıya
sahip insanlar, halklar, huzur ve mutluluk içerisinde yaşamaktaydılar.
Kıbrıs 1950’li yıllardan itibaren
Türkiye'nin gündemine daha farklı bir şekilde oturmuştur. Dönemin Dışişleri
Bakanı Fatin Rüştü Zorlu’nun özel gayretleriyle, Zürih ve Londra Anlaşmalarıyla
Türkiye, Türkler, garantör ülke olmuştur ve bundan sonra da oradaki
kardeşlerimizin yalnız olmadıkları, kendilerinin sahibinin Türkler olduğunu da
ispatlamıştır.
Türklerin ve Rumların eşit
ortaklığına dayalı bağımsız Kıbrıs Cumhuriyeti’nin kuruluşundan kısa bir süre
sonra, Rumların Ada’yı tekrar Rum Cumhuriyeti’ne dönüştürmek maksadına yönelik
insanlık dışı eylemleri sonucunda Silahlı Kuvvetlerimiz Ada’ya barış harekâtı
düzenlemişlerdir.
Değerli milletvekilleri, Kıbrıs
Cumhuriyeti’nin 1974 yılında gerçekleştirdiği askerî barış harekâtından sonra
Kıbrıs’ta birçok hizmetler yapılmıştır ama özellikle AK PARTİ hükûmetleri
sırasında Kıbrıs, özellikle dünyada Türk tarafı olarak çözümsüzlüğün
değil, çözümden yana, taviz vermeden bir politika izlemiştir ve bu çerçevede de
2002 yılında AK PARTİ iktidara geldiğinde, ülkenin tüm sorunlarında olduğu gibi
Kıbrıs sorununda da köklü adımlar atılarak çözümsüzlüğü değil çözümü amaçlayan
bir yol izlemiştir. Diplomaside Kıbrıs Türk halkının asli kurucu vasfından Ada
üzerindeki eşit hakların muhafazasına kadar taviz vermeden birçok faaliyet
yapılmıştır. 
Yine, Ada’daki kardeşlerimizin
ekonomik ve sosyal olarak kazanımları artırılmış, yaşam kalitesi artırılmıştır.
Aynı zamanda, Kıbrıs’a aynen Türkiye’de olduğu gibi birçok yatırımlar
götürülmüştür. Bunlardan bir tanesi, dünyada ilk olarak yapılmakta olan
Anamur’dan Kıbrıs’a içme suyu ve sulama suyu olarak kullanılacak su projesidir.
Yaklaşık 74 kilometre olan su projesi yakın bir zamanda tamamlanacak, Kuzey
Kıbrıs’ın hem içme suyu hem de sulama suyunda kullanılmış olacaktır. Yine,
hakeza, kara yolları ve turizm alanında da birçok yatırımlar gerçekleştirilmiş
bulunmaktadır. 
Bu vesileyle, Kıbrıslı
kardeşlerimizin 20 Temmuz Barış ve Özgürlük Bayramı’nı tebrik ediyorum. Bu
barış harekâtını gerçekleştiren, dönemin Başbakanı Bülent Ecevit’i, Başbakan
Yardımcısı Necmettin Erbakan Hocamızı ve burada şehit olan mehmetçiklerimizi ve
mücahitleri rahmetle anıyorum, Kuzey Kıbrıs Türk halkının Barış ve Özgürlük
Bayramı’nı tekrar tebrik ediyorum.
Yüce heyetinizi saygıyla
selamlıyorum. (AK PARTİ sıralarından alkışlar)
BAŞKAN – Teşekkür ederim Sayın
Öz.
Gündem dışı üçüncü söz,
Ankara’nın spor sorunları hakkında söz isteyen Ankara Milletvekili Sayın Aylin
Nazlıaka’ya aittir.
Buyurunuz Sayın Nazlıaka. (CHP
sıralarından alkışlar)
3.- Ankara Milletvekili Aylin Nazlıaka'nın, Ankara’nın
spor konusundaki sorunlarına ilişkin gündem dışı konuşması

AYLİN NAZLIAKA (Ankara) – Sayın
Başkan, değerli milletvekilleri; Ankara’nın spor sorunlarıyla ilgili olarak
gündem dışı söz almış bulunuyorum. Yüce heyeti saygıyla selamlarım.
Değerli milletvekilleri, tabii,
Ankara’nın spor sorunlarına beş dakika gibi kısa bir süreç içerisinde tümüyle
değinebilmek imkânsız. O yüzden, sözlerimin başında, öncelikle, Ankaragücü’yle
ilgili olarak birkaç cümle söylemek istiyorum. 
Ankaragücü, hepinizin bildiği ya
da bilmeyenlerin de buradan bizi dinleyerek zaman içerisinde öğrendiği gibi,
Türkiye'nin en köklü futbol takımlarından birisidir, spor takımlarından
birisidir. Ankaragücü, aynı zamanda, cumhuriyet tarihiyle ve başkentimizle de
özdeşleşmiş olan bir takımdır. İşte, Ankara’nın gururu olan bu takım, maalesef,
son yıllarda, bir ailenin kişisel ve siyasi ihtirasları nedeniyle çok zor bir
dönemden geçmektedir. “Takımı şampiyonluğa götüreceğim.” diye vaatler vererek
takımın başına geçen, kulübün başına geçen Ahmet Gökçek, maalesef takımı borç
batağına sürüklemiştir. Bununla başlayan süreç içerisinde, takım, önce bugünkü
adıyla PTT 1. Lig’e, arkasından Spor Toto 2. Lig’e kadar düşmüştür. 
Bizler burada Ankaragücü’nün
yaşadığı sorunları her fırsatta dile getirdik; ben bu konuda basın açıklamaları
yaptım, Meclis önergeleri verdim. Bursaspor dahi, Ankaragücü’nün yaşadığı bu
sorunlara karşı çok büyük bir destek gösterdi. Ama ne hikmetse Ankara’nın
Büyükşehir Belediye Başkanı Ankaragücü taraftarlarını sadece bir oy deposu
olarak görmekten vazgeçmedi ve onlara zaman zaman bazı vaatlerde bulunarak
onları kandırmaya yeltendi. 
Bakın, geçtiğimiz dönemde yani 30
Mart 2014 seçimleri öncesinde Büyükşehir Belediye Meclisi bir karar çıkarttı;
bu karara göre, Ankaragücü’ne 2 milyon TL bağış yapılacaktı. Bugüne kadar kaç
lira bağış yapıldı, biliyor musunuz? Sıfır lira. İşte, Ankara Büyükşehir
Belediye Başkanı, Ankaralıların ve Ankaragüçlülerin duygularıyla böylesine
oynamaktadır değerli milletvekilleri. Buradan özellikle AKP’nin Ankara
milletvekillerine seslenmek istiyorum: Daha ne kadar bu yapılan haksızlıkları
görmezden geleceksiniz? Daha ne kadar cansiparane olarak koruduğunuz Ankara
Büyükşehir Belediye Başkanının yalanlarının arkasında duracaksınız? 
Bakın, değerli milletvekilleri,
Ankara bir başkent olarak aslında sporun ve sporcunun da yeşerdiği yerdi,
burası bir merkezdi ama yıllar içerisinde maalesef bu konuda da yanlış
politikalarla, yanlış uygulamalarla Ankara güç kaybetti. Size bazı rakamlar
söyleyeceğim. Mesela, şu anda Ankara’da faal sporcu sayısı sadece 855’tir.
Lisanslı sporcu sayısı sadece 164 bindir. Spor kulübü sayısı ise 1.003’tür.
İşte Ankara’yı böyle bir noktaya sürüklediniz. 
Tabii, Ankara’nın sizin dönemizde
Gençlik ve Spor Bakanlığı tarafından da çok ihmal edilmiş olduğunu söylemem
gerekiyor. 2012 yılında bakana bir soru sormuştum, kendisi soru önergeme
verdiği yanıtta “Ankara’ya 5 spor tesisi yapılacak.” demişti ama bugüne kadar
Ankara’ya bir çivi dahi çakılmadı. Gene kendisi Plan Bütçe konuşmaları
esnasında Ankara’ya yeni bir stadyum sözü vermişti fakat şu ana kadar yeni bir stadyumla
ilgili olarak da herhangi bir duyum alamadık maalesef. 
Sorarım size değerli
milletvekilleri, devlette süreklilik esas değil midir? Bakanınız tokat yemiş,
görevinden alınmış olabilir, yeni Bakanın o bakanın verdiği sözlere sahip
çıkması gerekmez mi, o sözleri gerçekleştirmesi gerekmez mi? 
Bakın, Ankara ne çok fırsatlar
kaçırdı: Geçen yıl dünya kupası maçlarının oynanacağı iller belirlenirken
Ankara’nın da ismi geçti. Ancak bu şehrin Büyükşehir Belediye Başkanı,
Ankara’yı o listeden çıkardı biliyor musunuz? Yani bir yandan Ankara’nın
uluslararası itibarını artıracak bir organizasyonda yer almasını engelledi, öte
yandan belki de yapılacak birtakım yatırımlarla, yenilenecek stadyumlarla
Ankara’da sporun büyük bir coşkuyla yeşereceği bir dönemin de önüne geçmiş
oldu. 
Evet, değerli milletvekilleri,
size bu kürsüden bir kez daha seslenmek istiyorum. Sporun birleştiriciliği,
toplumsal birlikteliğimizi de güçlendiren bir olgudur. O yüzden siyasi
emellerimiz için bu ülkenin birlikteliğini feda etmeyelim.
Saygılar sunuyorum. (CHP
sıralarından alkışlar) 
BAŞKAN – Teşekkür ederim Sayın
Nazlıaka.
60’ıncı maddeye göre 10
arkadaşımıza söz vereceğim. Şimdi, o 10 arkadaşımızı okuyorum, ondan sonra da
sırasıyla birer dakika söz vereceğim: Sayın Özkan, Sayın Atıcı, Sayın Yılmaz,
Sayın Erdemir, Sayın Öğüt, Sayın Demiröz, Sayın Gürkan, Sayın Sarıbaş, Sayın
Çandar, Sayın Çalık.
Sayın Özkan, buyurunuz.
V.- AÇIKLAMALAR
1.- Burdur Milletvekili Ramazan Kerim Özkan'ın,
Hükûmetin, halk otobüslerinde 65 yaş üstü emeklilere, dul ve yetimler ile gazi
ve şehitlere ücretsiz taşıma uygulaması yerine maaşlarına seyyanen 250 lira zam
yapmayı düşünüp düşünmediğini öğrenmek istediğine ilişkin açıklaması

RAMAZAN KERİM ÖZKAN (Burdur) –
Sayın Başkan, teşekkür ederim.
Hükûmet yetkililerine önemli bir
uyarı yapmak istiyorum. Ülkemizin birçok ilinde halk otobüsleri kamunun yapması
gereken yolcu taşıma işlemini yapmaktadırlar, bunu yaparken kanun gereği 65 yaş
emeklilerimizi, dul ve yetimlerimizi, gazi ve şehitlerimizi ücretsiz
taşımaktadırlar ancak iki taraf arasında hoş olmayan tartışmalar yaşanmaktadır.
Bu tartışmalara son vermek için bu haktan yararlanan 65 yaş emeklilerimize, dul
ve yetimlerimize, şehit ailelerine ve gazilerimize seyyanen bir defaya mahsus
olmak üzere 250 lira maaşlarına zam yapmayı düşünür müsünüz? Bu yapılan zam hem
halk otobüslerini hem de emeklilerimizi, dul ve yetimlerimizi, şehit
ailelerimizi ve gazilerimizi mutlu edecektir.
Saygılarımla.
BAŞKAN – Sayın Yılmaz, buyurun.
2.- Adana Milletvekili Seyfettin Yılmaz'ın, Adana ilindeki
çiftçilerin sorunlarına ilişkin açıklaması

SEYFETTİN YILMAZ (Adana) –
Teşekkür ediyorum Sayın Başkan.
Mart ayında yaşanan don ve kurak
geçen mevsim zaten banka ve kredi borçları altında ezilen çiftçilerimiz
açısından içinden çıkılmaz bir hâl almıştır. Hükûmetin çok acil şekilde
alınacak tedbirlerle çiftçilerimizin bu sıkıntılarını çözecek tedbirleri alması
gerekmektedir. Özellikle, Adana ilimizin Pozantı, Karaisalı, Aladağ, Saimbeyli
ve Feke’de kiraz, ceviz, elma üreticileri yaptıkları masrafları karşılamakta
sıkıntı yaşamaktadır. Bir de geçmiş yıllardan borçları açısından baktığımızda,
özellikle Torosların dağ ilçelerindeki ve ovadaki çiftçilerimizin hâli
ortadadır. Hükûmet bunlara acil tedbir almazsa yarın telafisi mümkün olmayan
sonuçlar doğurabilir.
Teşekkür ediyorum.
BAŞKAN – Sayın Atıcı…
3.- Mersin Milletvekili Aytuğ Atıcı'nın, Tarsus’a
bağlanan Yenice beldesinin sorunlarına ilişkin açıklaması

AYTUĞ ATICI (Mersin) – Teşekkür
ederim Sayın Başkan.
Sayın Başkan, Yenice beldemiz
Tarsus’a bağlı ve Mersin’in en büyük beldelerinden birisiyken yeni Büyükşehir
Yasası’ndan sonra belde belediyesi kapatıldı ve tüm varlıkları Tarsus ve Mersin
Belediyelerine aktarıldı.
Dün Yenice’ye gittim. Tek
kelimeyle özetlemem gerekirse Yenice perişan durumda. Yollar alt üst olmuş,
yapılmıyor; çöpler toplanmıyor, park bahçeler sulanmıyor, ağaçlar kurumaya
başlamış, mezarlık kazacak kimse yok, cenaze nakil aracı varken orada
konuşlandırılmıyor, cenazeleri yıkayacak kimse bile yok, orada bir itfaiye
aracı bile yok. Bunların hepsi daha önce belde belediyemiz tarafından
yapılıyordu, bu sorunlar çözülüyordu. Yenice’nin bu sorunlarının acilen
çözülmesi gerekir.
Ben buradan yetkililere
sesleniyorum: Yenice çok güzel bir barış beldesidir, barış beldesine de yakışır
şekilde hizmet almalıdır diyor, teşekkür ediyorum.
BAŞKAN – Sayın Öğüt…
4.- İstanbul Milletvekili Kadir Gökmen Öğüt'ün, Kıbrıs
Barış Harekâtı’nın 40’ıncı yıl dönümüne ve Çankırı Çerkeş’te yaşanan don
afetine ilişkin açıklaması

KADİR GÖKMEN ÖĞÜT (İstanbul) –
Teşekkür ediyorum Sayın Başkanım.
Bugün, 20 Temmuz 1974’te yapılan
Barış Harekâtı’nın yıl dönümü. Barış Harekâtı’nı yapan, o gün uygulayanlara
şükranlarımızı buradan iletmek istiyorum. Ada’daki büyük kavgayı engelledikleri
için, katliamı engelledikleri için saygılarımı ve hürmetlerimi tekrar
iletiyorum. Yine, orada şehit düşen Mehmetçiklerimize rahmet, Kıbrıs
mücahitlerimizden, gazilerimizden ölenlere rahmet, geride kalanlara da uzun
ömürler diliyorum, onları saygıyla anıyorum.
Yine, memleketim Çankırı
Çerkeş’te gerçekleşmiş olan dolu afetinden sonra yollarda, asfaltlarda çok
ciddi problemler çıktı. Bu problemlerin hallolabilmesi için bir an önce
Çerkeş’e afet programı…
(Mikrofon otomatik cihaz
tarafından kapatıldı) 
BAŞKAN – Sayın Erdemir…
5.- Bursa Milletvekili Aykan Erdemir'in, Cumhurbaşkanı
adayı Recep Tayyip Erdoğan’ı, diğer iki aday gibi bağışçılarını ve bağış
miktarlarını açıklamaya davet ettiğine ilişkin açıklaması

AYKAN ERDEMİR (Bursa) – Teşekkür
ederim Sayın Başkan.
156 sivil toplum girişiminin
oluşturduğu denge ve denetleme ağı, Cumhurbaşkanlığı seçimlerinin adil, eşit ve
hesap verilebilir olması için adaylardan 10 maddelik bir talepler listesi
açıkladı. Bu taleplerden biri, bağışçıların kampanya süresince düzenli olarak
bağışları ve bağışçı adlarını kamuoyuyla paylaşmasıdır. Cumhurbaşkanı adayları
Ekmeleddin İhsanoğlu ve Selahattin Demirtaş bu çağrıya olumlu yaklaşırken Recep
Tayyip Erdoğan bu taahhüt altına girmekten kaçınmaktadır. 
Avrupa Güvenlik ve İşbirliği
Teşkilatı ve Venedik Komisyonunun seçim kampanyası finansmanında şeffaflığın
vazgeçilmez olduğunu vurguladığını hatırlatır, Cumhurbaşkanı adayı Recep Tayyip
Erdoğan’ı da diğer iki aday gibi bağışçılarını ve bağış miktarlarını açıklamaya
davet ederim.
Teşekkür ederim.
BAŞKAN – Sayın Demiröz…
6.- Bursa Milletvekili İlhan Demiröz'ün, Bursa’daki
Demirtaş Organize Sanayi Bölgesi’ne termik santral yapılmasına izin verilirken
hiçbir yerden bilgi alınmadığına ilişkin açıklaması

İLHAN DEMİRÖZ (Bursa) – Teşekkür
ediyorum Sayın Başkanım. 
Sizin aracılığınızla Çevre ve
Şehircilik Bakanına sormak istiyorum: Bursa’nın kent merkezinde, Demirtaş
Organize Sanayi Bölgesi’nde 49 megavat gücünde termik santrale Bakanlığınız
izin verdi. Burada meslek odalarının, sivil toplum örgütünün, üniversitenin
hiçbir bilgisi, Büyükşehir Belediyesi dâhil, kimsenin bilgisinin alınmadığını
biliyoruz. Şunu sormak istiyorum: Siz bu tür izinleri direkt Ankara’dan mı
veriyorsunuz? Bursa’da siz mi yaşıyorsunuz. İnegazi’de çimento fabrikasına,
Demirtaş’ta organize sanayi bölgesine hangi hakla izin veriyorsunuz. Yılda 500
bin ton ve günde 1.200 ton linyit kömürü yakılacak ve Bursa’ya her gün 60 tır
ya da kamyon kömür götürecek. 
Bizim Bursa’dan başka gidecek
yerimiz yok. Sayın Bakana hatırlatıyorum.
BAŞKAN – Sayın Fatoş Gürkan…
7.- Adana Milletvekili Fatoş Gürkan'ın, Filistin’e
yapılan saldırılar nedeniyle İsrail’i ve “Anneleri de öldürelim.” diyen
İsrailli kadın vekili kınadıklarına ilişkin açıklaması

FATOŞ GÜRKAN (Adana) – Teşekkür
ediyorum Başkanım.
İsrail tarafından Filistin
üzerine yağdırılan bombalar nedeniyle 3 günlük bebeklerin dahi hunharca
öldürüldüğü eylemler nedeniyle, öncelikle İsrail’i kınıyorum. İsrail
parlamentosunda “Anneleri de öldürelim.” diyen kadın vekili bu ırkçı ve
gerçekten vahşi söyleminden dolayı, bir anne olarak kınıyor, dünyadaki tüm
parlamenterleri bu kadın vekili kınamaya davet ediyorum.
Teşekkür ediyorum Başkanım.
BAŞKAN – Sayın Sarıbaş…
8.- Çanakkale Milletvekili Ali Sarıbaş'ın, tahıl
üreticilerinin sorunlarına ilişkin açıklaması

ALİ SARIBAŞ (Çanakkale) –
Teşekkür ederim Sayın Başkan.
Burada tahıl ve buğday
üreticilerinin, sizlerin aracılığıyla, dertlerini iletmek istiyorum. Özellikle
mazot, gübre girdilerinin çok yüksek olduğu bir dönemde, ayrıca, bu sene
içerisinde dolu ve hızlı yağmurdan dolayı buğday üreticilerimiz, üretimde
buğdayları yakmış ve aynı zamanda da üretimleri düşmüştür. Buna karşılık, her
sene açıklanması gereken buğday taban fiyatı, hâlâ daha Tarım Bakanlığı
tarafından açıklanmamıştır. Yine, bu anlamda da, çiftçilere, girdilerin bu
kadar yüksek ve üretimin düşük olmasından dolayı, kooperatif ve bankalara olan
kredi borçlarını ödemekte zorluk çıkarılıyor. 
Aynı zamanda, Türkiye Toprak
Mahsulleri Ofisi bu sene Çanakkale bölgesinde açılmamıştır, tamamen tüccarın
eline terk edilmiş ve bu anlamda da tek taraflı olarak…
(Mikrofon otomatik cihaz
tarafından kapatıldı)
BAŞKAN – Sayın Çandar…
9.- Muğla Milletvekili Tolga Çandar'ın, Muğla’nın
sorunlarına ve Filistin halkına zulmeden İsrail’i kınadığına ilişkin açıklaması

TOLGA ÇANDAR (Muğla) –
Teşekkürler Sayın Başkan.
Ülke turizminin göz bebeği olan
Muğla’mız, turizm sezonu boyunca normal nüfusunun 10 katı nüfusa sahip olmasına
rağmen, ne yazık ki, hastanelerimiz, bu ihtiyaca cevap verecek durumda
değildir. Sağlık Bakanlığını, Muğla hastanelerinin gerek teçhizat gerekse
doktor, personel takviyesi konusunda daha hassas olmaya çağırıyoruz. 
Ayrıca, çevre sorunları,
defalarca buradan söz etmemize rağmen henüz bir çözüme ulaşmamıştır. Termik
santraller, artı, Bafa Gölü ne yazık ki yüz karası olmaya devam ediyor.
Zeytin, bizim tek geçim
kaynağımızdır, onun üzerine siyaset yapılmamalıdır. Önümüzdeki günlerde bu
konuda bir yasa hazırlığı içinde olduğunuzu biliyoruz. Bu konuda daha hassas
olunmalı.
Son olarak da Filistin halkına
zulmeden İsrail’i şiddetle kınıyor, Filistin halkının haklı mücadelesinin
yanında olduğumuzu belirtiyorum. 
BAŞKAN – Sayın Çalık…
10.- Malatya Milletvekili Öznur Çalık'ın Filistin’e
yapılan saldırılar nedeniyle İsrail’i ve “Anneleri de öldürelim.” diyen
İsrailli kadın vekili kınadıklarına ilişkin açıklaması

ÖZNUR ÇALIK (Malatya) – Sayın
Başkanım, çok teşekkür ediyorum.
Özellikle bugün, mübarek ramazan
gününde, Filistin ve Gazze’ye yönelik yapılan saldırıların hâlâ devam ettiğini
ve İsrail’in Gazze’ye 1.470’ten fazla hedefe saldırıda bulunduğunu, bir kez
daha, kınayarak ifade etmek istiyorum ve maalesef, yaklaşık 1.470 saldırıda
200’e yakın şehidimiz, 2 bine yakın da yaralımız var. Hayatını kaybedenlerin
yarısı bebek, çocuk ve kadınlardır. İsrail devleti, uluslararası hukuka aykırı
davranmakta ve sivilleri maalesef katletmektedir. 
Geçtiğimiz gün, insanlıktan
nasibini almayan İsrailli bir kadın milletvekili, kan dondurucu ve maalesef
küstahça bir açıklama yapmıştır. Filistin’de çocuklar ve kadınlar başta olmak
üzere hepsinin ölmesini isteyen bu gözü dönmüş zihniyeti şiddetle kınıyorum.
Buradan, Filistin’de yapılan…
(Mikrofon otomatik cihaz
tarafından kapatıldı) 
BAŞKAN – Sayın Vural…
11.- İzmir Milletvekili Oktay Vural'ın, Filistin’e
yapılan saldırılar nedeniyle İsrail’i kınadığına ve (9/8) esas numaralı Meclis
Soruşturması Komisyonu Başkanının 4 bakanla ilgili fezlekeleri iade etmesinin
hukuka uygun olmadığına ilişkin açıklaması

OKTAY VURAL (İzmir) – Teşekkür
ederim Sayın Başkan.
İsrail’in devlet şiddeti, zirve
noktalarından birisini daha görmüştür. Ölüm makinesi çalışmaktadır. Camiler,
hastaneler ve istisnasız tüm sivil yaşam alanları zalim bir abluka altındadır.
Kadın, çocuk, yaşlı, hasta, engelli ayrımı yapılmaksızın herkes hedef
tahtasındadır. Şehit olanların sayısı 200’e yaklaşmıştır, binlerce yaralı
vardır. 
Gerçekten, Gazze’nin birkaç
kilometre uzağındaki Sderot kentinde İsraillilerin âdeta bir havai fişek
gösterisi izlermiş gibi Filistin’e yağan bombaları seyretmeleri ve bir
milletvekilinin ırkçı ve kin, nefret dolu sözleri utanç vericidir. 
İçinde bulunduğumuz mübarek
ramazan ayında, şehadete eren Filistinlileri rahmetle anarken, yaralılara acil
şifalar diliyoruz. İsrail’i şiddetle kınıyor ve kahrediyoruz. 
Sayın Başkan, bir diğer konu da
rüşvet ve yolsuzlukla ilgili fezlekelerin başına gelenler. Maalesef, bir
taraftan 34 klasör, Meclis Başkanlığı tarafından geri gönderilmiş, 11 klasör
olarak geri dönmüştür. Fezlekeler Mecliste milletvekillerinin incelemesine
açılmamıştır. Bu konuda her türlü engellemeler yapılmıştır, Meclis Soruşturma
Komisyonu altmış beş gün engellenmiştir. Şimdi de Soruşturma Komisyonu Başkanı,
kendisine vazife olmayacak şekilde Meclis soruşturmasını engellemek ve millet
egemenliğinin tesis edilmesini, gerçekten, geciktirmek amacıyla bu fezlekeleri
iade etmiştir. 
Böylesine bir hukuksuzluğun
yaşandığı bu Komisyonun, Meclis soruşturmasını selametle sona erdirmesi mümkün
değildir. Milliyetçi Hareket Partisi olarak bu konuda mücadelemizi
sürdüreceğiz. Rüşvet ve yolsuzluk yapanların, Türkiye Büyük Millet Meclisinde
ve hukuk önünde hesap vermesini muhakkak temin edeceğiz. 
Ve AKP’ye sesleniyorum: Yargıdan,
Meclis soruşturmasından kaçmayın. Hodri meydan. 
BAŞKAN – Sayın Baluken…
12.- Bingöl Milletvekili İdris Baluken'in, İsrail’in
Filistin halkına ve IŞİD çetelerinin Kobani’de Kürt halkına yaptığı katliamları
Halkların Demokratik Partisi olarak lanetlediklerine ve Hükûmetin saldırganları
destekleme tutumundan vazgeçmesi gerektiğine ilişkin açıklaması

İDRİS BALUKEN (Bingöl) – Teşekkür
ediyorum Sayın Başkan. 
Sayın Başkan, Orta Doğu’da, mübarek
ramazan ayı olmasına rağmen, maalesef kan akmaya devam ediyor, halklara
dayatılan katliamlar devam ediyor. Özellikle, İsrail’in, Filistin halkına ve
yine IŞİD çetelerinin, Kobani’de Kürt halkına dayatmış olduğu bütün bu
katliamları biz buradan lanetliyoruz. Filistin halkıyla ve Kobani’deki,
Rojava’daki Kürt halkıyla dayanışma duygumuzu, destek duygumuzu buradan
Halkların Demokratik Partisi olarak ifade etmek istiyoruz. Bu konuda,
Hükûmetin, içerisinde bulunduğu tavrın, ortaya koymuş olduğu politikanın da bu
katliamları önleme noktasında, bırakın herhangi bir etki yaratmayı, tam
tersine, bu katliamların açığa çıkmasını cesaretlendiren bir tutum olduğunu
ifade etmek istiyoruz. Bugüne kadar Filistin halkına bu kadar katliam yürüten
İsrail’e karşı çok etkili tedbirlerin alınması gerektiğini, askerî, ekonomik
anlamda yapılmış olan anlaşmaların askıya alınması gerektiğini defalarca ifade
etmiştik, bugün de aynı düşüncemizi ifade ediyoruz. 
Kobani’de ve Rojava’da ise
Hükûmetin içerisinde bulunduğu durum daha vahim bir durumdur. Kobani’de IŞİD
çetelerinin saldırılarını destekleyen, sınırları IŞİD çetelerine açan, Rojava
devrimini boğmaya çalışan bir tutumdan Hükûmetin bir an önce geri adım atması
gerekmektedir. Rojava’yı sınır kapılarını kapalı tutarak tam anlamıyla bir
ambargo ve abluka altına almak insanlık suçudur ve hepimizin tahammül
sınırlarını da zorlamaktadır. Artık, bu politikaya karşı tahammülümüzün
kalmadığını burada ifade etmek istiyorum. Suruç başta olmak üzere, Rojava
sınırına yığılan on binlerce insanımız da bu tahammül sınırının aşıldığını
günlerdir ifade ediyor. Bu konuda, Hükûmetin, bir an önce, mevcut saldırganları
destekleme tutumundan vazgeçmesi gerektiğini ifade ediyorum. 
Teşekkür ediyorum. 
BAŞKAN – Sayın Hamzaçebi…
13.- İstanbul Milletvekili Mehmet Akif Hamzaçebi'nin,
CHP Grubu olarak, İsrail’in Filistin’de yaptığı katliamı kınadıklarına ve 4
bakanla ilgili fezlekelerde yer alan iddiaları hiç kimsenin örtbas
edemeyeceğine ilişkin açıklaması

MEHMET AKİF HAMZAÇEBİ (İstanbul)
– Teşekkür ederim. 
Sayın Başkan, değerli
milletvekilleri; mübarek ramazan ayındayız. Ramazan ayında İsrail’in Orta
Doğu’da, Gazze’deki Filistinlilere yönelik olarak “misilleme” adı altında
başlattığı saldırı, giderek, çoluk çocuk demeden, bir katliama dönüşmüştür. Bu
katliamı Cumhuriyet Halk Partisi Grubu olarak şiddetle kınıyoruz. Bu hareketin,
bu katliamın hak verilebilecek, haklı görülebilecek hiçbir yanı
bulunmamaktadır. Ancak üzüntü verici olan şudur ki böylesi bir katliam, bütün
dünyanın, uluslararası toplumun gözü önünde meydana gelmektedir, Türkiye’nin
hemen yanı başında meydana gelmektedir. Eskiden dış politikasının güçlü olduğu
dönemlerde Türkiye, bu konularda arabuluculuk rolü üstlenebilecek konumdayken
bugün maalesef, bu konuda herhangi bir şekilde bu sorunu çözebilecek bir adımı
atma imkânından yoksundur. 
Bütün dünyaya, uluslararası
topluma buradan çağrıda bulunuyorum: İsrail’in Gazze’de yapmış olduğu bu
katliama derhâl son verilmesi gerekir. Bunun için bütün uluslararası toplum,
başta Birleşmiş Milletler olmak üzere, gerekli adımı atmalıdır. 
İkinci olarak söyleyeceğim şudur:
Türkiye Büyük Millet Meclisi, 4 bakanla ilgili olarak bir Meclis soruşturma
komisyonu kurulmasına geç de olsa karar vermiştir ancak oluşan Meclis
Soruşturma Komisyonunun Başkanı, komisyon toplantısı yapmaksızın 4 bakanla
ilgili fezlekelerin doğrudan cumhuriyet savcılığına iade edilmesine karar
vermiştir. Komisyon Başkanı, burada açıkça hukuku ayaklar altına almıştır ve
suç işlemiştir.
Ancak buradan şunu bütün
gücümüzle ifade ediyorum: Bu fezlekelerde yer alan iddiaları hiç kimse örtbas
edemeyecektir, bakanlarla ilgili olarak, Başbakanla ilgili olarak bu Meclis,
yapması gereken soruşturmayı mutlaka yapacaktır. 
Teşekkür ediyorum. 
BAŞKAN – Sayın Canikli… 
14.- Giresun Milletvekili Nurettin Canikli'nin, AK
PARTİ Grubu olarak, İsrail’in Filistin halkına yaptığı saldırıları
kınadıklarına ve bütün dünyayı bu saldırılara müdahale etmeye davet ettiklerine
ilişkin açıklaması

NURETTİN CANİKLİ (Giresun) –
Teşekkür ediyorum Sayın Başkanım. 
Biz de AK PARTİ Grubu olarak,
İsrail’in Filistin’e karşı, Filistin’e ve Filistinlilere karşı yürüttüğü,
âdeta, soykırım olarak nitelendirebileceğimiz insanlık dışı saldırılarını
kınıyoruz ve bunların Filistin ve Filistin halkına karşı, onların devlet kurma
dâhil özgürce yaşama hakkını ortadan kaldırmayı amaçlayan, aynı zamanda,
saldırılar olduğunu görüyoruz ve Türk milleti olarak, Filistinli
kardeşlerimizin haklı mücadelelerinde en güçlü bir şekilde yanlarında
olduğumuzu, durduğumuzu bilmelerini istiyoruz. İsrail zaman zaman bu tür
saldırıları maalesef yapıyor Filistin halkına karşı, Filistinlilere karşı.
Fakat birkaç ülke dışında, gösterilmesi gereken tepki ortaya konulmuyor. Başta,
gelişmiş Batı olmak üzere, Birleşmiş Milletler teşkilatı dâhil olmak üzere, olması
gereken güçlü ses, bu soykırımı, bu insanlık dışı saldırıların durdurulmasını
sağlamaya yönelik olarak bir çaba, bir mücadele, bir ses ortaya çıkmıyor. Bütün
dünyayı bu insanlık dışı saldırılar karşısında daha güçlü bir şekilde, bu
saldırıların durdurulmasını sağlayacak sonuca ulaştıracak şekilde seslerini
çıkarmaya ve müdahale etmeye davet ediyoruz, sessizliklerini bozmalarını
istiyoruz. Bu, bütün insanların, bütün insanlığın görevidir. Türkiye, Türkiye
Cumhuriyeti devleti hükûmetleri bugüne kadar hep Filistin halkının…
(Mikrofon otomatik cihaz
tarafından kapatıldı)
NURETTİN CANİKLİ (Giresun) –
Teşekkür ederim.
BAŞKAN – Başkanlığın Genel Kurula
sunuşları vardır.
Meclis araştırması açılmasına
ilişkin üç önerge vardır, okutuyorum:
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Kars Milletvekili Mülkiye Birtane ve 22
milletvekilinin, tüm alanlarda engellilerin erişimine uygun düzenlemelerin
yapılması ve hayata geçirilmesi hakkında yaşanan sorunların araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1014)

Türkiye Büyük Millet Meclisi Başkanlığına
2005 yılında yürürlüğe giren 5378
sayılı Özürlüler ve Bazı Kanun ve Kanun Hükmünde Kararnamelerde Değişiklik
Yapılması Hakkında Kanun hükümlerine uygun olarak, tüm alanlarda engellilerin
erişimine uygun düzenlemelerin yapılması ve hayata geçirilmesi hakkında yaşanan
sorunların tespit edilerek mevcut aksaklıkların giderilmesi ve kanun
hükümlerinin eksiksiz olarak hayata geçirilmesi için alınacak önlemlerin
belirlenmesi amacıyla Anayasa'nın 98’inci ve TBMM İç Tüzüğü'nün 104 ve 105’inci
maddeleri gereğince Meclis araştırması açılması için gereğini arz ve teklif
ederiz.
1) Mülkiye Birtane  (Kars)
2) Pervin Buldan  (Iğdır)
3) Hasip Kaplan  (Şırnak)
4) Sırrı Sakık  (Muş)
5) Murat Bozlak  (Adana)
6) Halil Aksoy  (Ağrı)
7) Ayla Akat Ata  (Batman)
8) İdris Baluken  (Bingöl)
9) Hüsamettin Zenderlioğlu  (Bitlis)
10) Emine Ayna  (Diyarbakır)
11) Nursel Aydoğan  (Diyarbakır)
12) Altan Tan  (Diyarbakır)
13) Adil Zozani  (Hakkâri)
14) Esat Canan  (Hakkâri)
15) Sırrı Süreyya Önder  (İstanbul)
16) Sebahat Tuncel  (İstanbul)
17) Erol Dora  (Mardin)
18) Ertuğrul Kürkcü  (Mersin)
19) Demir Çelik  (Muş)
20) İbrahim Binici  (Şanlıurfa)
21) Özdal Üçer  (Van)
22) Nazmi Gür  (Van)
23) Leyla Zana  (Diyarbakır)
Gerekçe:
2002 yılında yapılan Türkiye
Özürlüler Araştırması verilerine göre Türkiye'de yaklaşık 8,5 milyon engelli
var. Ancak engellilerin sosyal yaşama katılımı son derece kısıtlı. Engellilere
dönük hizmet veren kurumların sayısı oldukça yetersizdir. Eğitim, iş, sosyal
yaşama dâhil olma olanakları oldukça sınırlı. Yasal düzenlemelerin hayata
geçirilmesi mümkün olmuyor. Bunun yanında yapılan bazı yasal düzenlemeler ise
son derece önemli ancak uygulamadaki sorunlar bir türlü ortadan kaldırılamıyor.
Yasaların hayata geçirilmesinde belli bir sistem yok. 2005 yılında yapılan 5378
sayılı Özürlüler ve Bazı Kanun ve Kanun Hükmünde Kararnamelerde Değişiklik
Yapılması Hakkında Kanun bu açıdan önemli bir yere sahip. Bu kanun, devlete
engellilerin bağımsız yaşayabilmelerini ve yaşamın tüm alanlarına etkin
katılımını sağlamak ve engellilerin diğer bireylerle eşit koşullarda fiziki
çevreye, ulaşıma, bilgi ve iletişim teknolojileri ve sistemleri dâhil olacak
şekilde bilgi ve iletişim olanaklarına hem kırsal hem de kentsel alanlarda
halka açık diğer tesislere ve hizmetlere erişimini sağlamak için uygun
tedbirleri alma yükümlülüğü getiriyor.
Bu düzenleme yedi yıl önce
yürürlüğe girdi ve engellilerle ilgili düzenlemeler yapan 5378 sayılı Kanun’un
geçici 2’nci ve 3’üncü maddeleri bu konuda önemli yükümlülükler getiriyor. Bu
maddelerde, kamu kurum ve kuruluşlarına ait mevcut resmî yapılar, tüm yol,
kaldırım, yaya geçidi, açık ve yeşil alanlar, spor alanları ve benzeri sosyal
ve kültürel altyapı alanları ile gerçek ve tüzel kişiler tarafından yapılmış ve
umuma açık hizmet veren her türlü yapıların engellilerin erişimine uygun hale
getirilmesi öngörülüyor. Aynı şekilde, büyükşehir belediyeleri ve belediyeler,
şehir içinde kendilerince sunulan ya da denetimlerinde olan toplu taşıma
hizmetlerinin; mevcut özel ve kamu toplu taşıma araçlarının, yasanın yürürlüğe
girdiği 7 Temmuz 2005 tarihinden itibaren yedi yıl içinde engelliler için
erişilebilir duruma getirilmesi gerekiyor.
Bu yasadaki hükümlerin hayata
geçirilmesi konusunda yerel yönetimlere büyük görevler düşüyor ama ne yazık ki
bu yasa çıktığından beri bir iki düzenlemeden başka bir ilerleme sağlanamadı.
Yasada çok açık bir şekilde belirtilen yükümlülükler bile yerine getirilmiş
değildir. Engelli erişimini sağlamaya dönük ortada ciddi bir proje olmadığı gibi
somut bir planlama ve bilinçli bir dönüşüm çabası da bulunmuyor. Yapılan yasal
düzenlemelerin hayat bulmaması bu alanda bir denetim mekanizmasının
olmamasından kaynaklanıyor. Engellilerin toplum yaşamına katılımını zorlaştıran
ve hatta imkânsız hâle getiren fiziki çevre koşulları, mimari düzenlemeler ve
toplu ulaşım araçlarında yapılması mümkün düzenlemeler dahi yapılmadı. Yedi yıl
geçmiş olmasına rağmen gerekli kriterlerin yerine getirilmemiş olması Hükûmetin
ve yerel yönetimlerin durum karşısındaki tutumunu ortaya koyuyor. Oysa, konu
son derece önemli ve doğrudan insan haklarıyla bağlantılıdır.
Avrupa
Birliği-Türkiye 2011 İlerleme Raporu’nda da konu ele alınmış, engelli kişiler
lehine pozitif ayrımcılık yapılmasını öngören anayasa değişikliklerinin
spesifik tedbirlere dönüştürülmediği ifade edilmiştir, Birleşmiş Milletler
Engelli Hakları Sözleşmesi ve İhtiyari Protokolü’nün uygulanmasını izlemeye yönelik
bir ulusal mekanizmanın henüz oluşturulmadığı vurgulanmıştır. Durum son derece
açıktır. Engellilerin sosyal ve ekonomik hayata katılımlarını artırmak için
daha fazla düzenlemeye, düzenlemelerin hayata geçirilmesini zorunlu kılmak için
ise ciddi bir denetim ve takip mekanizmasına ihtiyaç var. Söz konusu yasa
gereği, 2005 yılından verilen süre 7 Temmuz 2012 tarihinde sona eriyor. Yedi
yıllık süre zarfında yapılan düzenlemeler ve gelinen aşamaya ilişkin Türkiye
Büyük Millet Meclisinin, araştırma komisyonu oluşturarak sorunun boyutlarını
tespit etmesini ve engellilerin erişilebilirlik sorunlarının çözümü için bir
yol haritasının hazırlanmasını Genel Kurulun takdirlerine saygılarımızla sunarız.
2.- Gaziantep Milletvekili Mehmet Şeker ve 20
milletvekilinin, toplumsal yapıyı tehdit eden şiddet, cinayet ve intihar
olaylarının nedenlerinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/1015)

Türkiye Büyük Millet Meclisi Başkanlığına
Toplumsal yapıyı tehdit eden ve toplumu derinden
etkileyen şiddet, cinayet ve intihar olaylarının nedenlerinin tespit edilmesi
ve gerekli önlemlerin alınması amacıyla Anayasa’nın 98’inci, İç Tüzük’ün 104 ve
105’inci maddeleri gereğince ekte sunulan gerekçe çerçevesinde Meclis
araştırması açılması hususunda gereğini saygılarımızla arz ederiz.
1) Mehmet Şeker    (Gaziantep)

2) Mevlüt Dudu (Hatay)

3) İzzet Çetin (Ankara)

4) Ensar Öğüt (Ardahan)

5) İhsan Özkes (İstanbul)

6) Gürsel Tekin (İstanbul)

7) Aylin Nazlıaka (Ankara)

8) Ali Özgündüz (İstanbul)

9) Sakine Öz (Manisa)
10) Ali Demirçalı (Adana)

11) Mehmet Volkan Canalioğlu (Trabzon)

12) Oğuz Oyan (İzmir)

13) İsa Gök  (Mersin)

14) Bedii Süheyl Batum (Eskişehir)

15) Melda Onur (İstanbul)

16) Fatma Nur Serter (İstanbul)

17) Osman Kaptan  (Antalya)

18) Ramazan Kerim Özkan (Burdur)

19) Mehmet Emrehan Halıcı (Ankara)

20) Bülent Kuşoğlu   (Ankara)

21) Haluk Eyidoğan   (İstanbul)

Gerekçe:
Güçlü toplumların kuvvetli
bağlarla tesis edilmiş aile yapısıyla mümkün olabileceğinin farkında olan
ülkemizde aile kurumu her zaman önemli bir yer tutmuştur. Aileye verilen önem
Anayasa’mızda da "Aile toplumun temelidir." ifadesiyle
yansıtılmıştır. Bu felsefeye binaen kurulan aile, bireylerin diğer aile
fertleri tarafından karşılıksız ve sadece kendisi olduğu için sevildiği,
kendilerini en güvende hissettiği kurum olmuştur.
Ancak, son yıllarda özellikle
gelir paylaşımındaki adaletsizlikle birlikte, Türk aile yapısının bu
özelliğinin ciddi oranda zedelendiğine işaret eden olaylar birbiri ardına ve
hız kesmeden meydana gelmektedir. Zengin-fakir arasındaki uçurumun
derinleşmesi, dışarıda verilen ekmek kavgasını aile içine de sıçratmaktadır. Bu
durum, çocukları tarafından katledilen anne-babaların, ebeveynlerinin
işkencesine maruz kalan ve hayatını kaybeden çocukların, eşleri tarafından
acımasızca öldürülen kadınların sayısının her geçen gün artmasına neden
olmaktadır. Anne-baba katilliği, eş katilliği, çocuk katilliği ya da genel
tabiriyle "aile katilliği", ülkemizin temel sorunlarından biri hâline
gelmektedir. 
Diğer taraftan, kendine karşı
şiddetin bir tezahürü olan intihar sayısı da on yılda 30 kat artmış, sadece son
altı yılda 17 bin kişi canına kıymıştır.
Ülkemizde infial yaratan ve
"kadına şiddet", “doktora şiddet", "sporda şiddet"
başlıklarıyla tanımlanan olayların temelini de ailede şahit olunan şiddet
tetiklemektedir. Şiddet olaylarına aile içinde şahit olan birey, yaşadığı
ekonomik bunalımın da etkisiyle hayatının çeşitli aşamalarında karşılaştığı ve
kendisine engel yarattığını düşündüğü kişilere karşı şiddet uygulamaktadır. Yol
vermediği için, yan baktığı için bıçaklanan ya da kurşunlanan insanlar, ağladı
diye komaya sokulan bebekler, kapı zilini çaldığı için öldürülen çocuklar,
faturayı ödeyemediği için kıyılan canlar da bu durumun yansımaları ve toplumsal
cinnet olgusunun tehlike çanlarıdır.
Yaşanan cinnet olaylarına karşı
şimdiye kadar "üçüncü sayfa haberleri" gözüyle bakılarak hareketsiz
kalınması da sorununun bir diğer vahim boyutudur. Bahsedilen olaylar aslında
toplumun temelden ve köklü bir şekilde değiştiğini göstermektedir. Merhamet,
adalet ve hoşgörü kurallarının geçerli olduğu toplumumuzda sabırsızlık,
tahammülsüzlük ve merhametsizlik yaygınlaşmaya başlamıştır. Sevgi ve saygı zemini
üzerine kurulan ilişkilerse çıkar ve öfke zeminine doğru kaymaktadır. Bu
değişim ve dönüşümün üzerinde ciddiyetle durulması ve acil önlem alınması
gerekmektedir.
Yukarıda bahsedilen nedenlerle,
aile katilliği başta olmak üzere, işlenen cinayetlerin, intihar vakalarının ve
tüm topluma egemen olmaya başlayan cinnet olaylarının altında yatan nedenlerin
tüm yönleriyle tahlil edilerek, alınması gereken tedbirlerin acilen
belirlenmesi amacıyla Anayasa’nın 98’inci, İç Tüzük’ün 104 ve 105’inci
maddeleri gereğince Meclis araştırması açılması uygun olacaktır.
3.- Çanakkale Milletvekili Mustafa Serdar Soydan ve 22
milletvekilinin, Gelibolu Yarımadası Tarihi Milli Parkı’nın ve Milli Park
içerisinde ve çevresinde yaşayan vatandaşlarıın sorunlarının araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1016)

Türkiye Büyük Millet Meclisi Başkanlığına
Gelibolu Yarımadası Tarihî Millî
Parkı’nın ve Millî Park içerisinde ve çevresinde yaşayan vatandaşlarımızın sorunlarını
ve çözüm yollarını tespit etmek amacıyla Anayasa’nın 98’inci, Türkiye Büyük
Millet Meclisi İçtüzüğü’nün 104 ve 105’inci maddeleri gereğince bir Meclis
araştırması açılmasını arz ederiz.
Saygılarımızla.
1) Mustafa Serdar Soydan  (Çanakkale)
2) Mustafa Sezgin Tanrıkulu  (İstanbul)
3) Doğan Şafak  (Niğde)
4) Celal Dinçer  (İstanbul)
5) İhsan Özkes  (İstanbul)
6) Mehmet Ali Ediboğlu  (Hatay)
7) Bülent Tezcan  (Aydın)
8) Ali Sarıbaş  (Çanakkale)
9) Ahmet İhsan Kalkavan  (Samsun)
10) Haydar Akar  (Kocaeli)
11) Haluk Eyidoğan  (İstanbul)
12) Kadir Gökmen Öğüt  (İstanbul)
13) Ali Özgündüz  (İstanbul)
14) Sabahat Akkiray  (İstanbul)
15) Namık Havutça  (Balıkesir)
16) Candan Yüceer  (Tekirdağ)
17) Orhan Düzgün  (Tokat)
18) Hasan Ören  (Manisa)
19) Mehmet Siyam Kesimoğlu  (Kırklareli)
20) Mevlüt Dudu  (Hatay)
21) Ayşe Nedret Akova  (Balıkesir)
22) Süleyman Çelebi  (İstanbul)
23) Ali Rıza Öztürk  (Mersin)

Gerekçe: 
Gelibolu Yarımadası Tarihî Millî
Parkı, Türk milletinin en zor şartlarda ayağa kalkarak, cihana karşı durduğu,
"Vatan böyle savunulur." sözünün içinin doldurulduğu, her metrekaresi
şehitlerin kanlarıyla sulanmış, dünyanın geçilemez kabul ettiği topraklardır.
Tarih boyu tüccarların,
orduların, muzaffer komutanların, ticaret yollarının kesişme noktası olmuş
Çanakkale ve İstanbul boğazları, Osmanlı Devleti’nin İstanbul'u başkent
yapmasıyla önemini bir kat daha artmıştır. Antik çağlardan bu yana, önemini
kaybetmeyen topraklar, Asya'nın zenginliklerinin Avrupa’ya taşınmasının en kısa
yoludur. Bu özellikleri nedeniyle dünyada stratejik öneme sahip yerlerden
birisidir.
Çanakkale ilinin Avrupa
yakasında, Gelibolu Yarımadası'nın güney ucunda konumlanmış, 33 bin hektarlık
alana sahip Millî Park, Çanakkale Boğazı ve Saroz Körfezi’yle çevrelenmiştir.
Birleşmiş Milletler Millî Parklar ve Koruma Alanları listesinde yer almaktadır.
Millî Park'ın batısı, güneyi ve
doğusu sırasıyla Ege Denizi ve Çanakkale Boğazı tarafından çevrilmiştir. Ancak
Millî Park'ın kuzeyinde karasal sınır söz konusudur. Çanakkale'nin Eceabat
ilçesinin toplam 12 adet yerleşim birimlerinden 8 tanesi Millî Park içinde
kalmaktadır. Bunlar; Alçıtepe, Behramlı, Bigalı, Büyükanafarta, Kilitbahir,
Kocadere, Küçükanafarta ve Seddülbahir köyleridir.
Sınırları içerisinde şehitlikler,
yabancı askerlerin mezarları, savaş alanları, savaş kalıntıları, tabyalar,
kaleler, siperler, anıtlar, kitabeler, müzeler, tanıtım merkezleri, dinlenme
noktaları barındırır. Bu kalıntılar sit alanları ve kültürel varlık olarak ilan
edilmiş ve koruma altına alınmıştır.
Gelibolu Yarımadası, doğal
güzellikleriyle de görülmeye değer bir coğrafyaya sahiptir. Koyları,
kumsalları, denizin ormanla buluştuğu sahil şeridinde, yılın büyük kısmında
güneş gören yarımada, civar illerden günübirlik ziyaretçi akınına uğramaktadır.
Gelibolu Yarımadası Tarihî Millî
Park Yasası’ndaki eksiklikler ve uygulanması sırasındaki hatalar nedeniyle;
Millî Park içerisindeki yapılaşmalar, kazılar, inşaatlar, yol çalışmaları
sırasında tarihî ve kültürel değerlere telafisi mümkün olmayan zararlar
verilmekte, bölgede yaşayan insanların yaşam alanları kısıtlanmakta ve
topraklarında üretemez hâle gelmektedirler.
Ayrıca, bölgede ziyaretçi
trafiğinin düzenlenmesi, disipline edilmesi konusunda ve rehber hizmetlerinde
ciddi yanlışlıklar ve sorunlar yaşanmaktadır.
Millî Park içerisindeki yaşamın;
yöre halkıyla, yörede yaşayan insanların demokratik önderleriyle, muhtarlarla,
belediye başkanlarıyla ve sivil toplum örgütleriyle iletişim hâlinde, onların
görüşleri alınarak, çok ciddî bir araştırma yapılarak düzenlemesi
gerekmektedir.
Bölgede yaşayan insanlara mutlu
ve huzurlu yaşam imkânı sunmadan bölgeyi korumak, kollamak ve gelecek nesillere
kültürel ve tarihî mirası taşımak mümkün değildir.
Bu nedenle,  Gelibolu Yarımadası
Tarihî Millî Parkı’nın ve Millî Park içerisinde ve çevresinde yaşayan
vatandaşlarımızın sorunlarını ve çözüm yollarını tespit etmek amacıyla bir
Meclis araştırması açılmasına ihtiyaç bulunmaktadır.
BAŞKAN – Bilgilerinize
sunulmuştur. 
Önergeler, gündemdeki yerlerini
alacak ve Meclis araştırması açılıp açılmaması konusundaki görüşmeler, sırası
geldiğinde yapılacaktır.
B) Duyurular
1.- Başkanlığın, Kadın Erkek Fırsat Eşitliği ile Kamu
İktisadi Teşebbüsleri Komisyonlarında siyasi parti grubu mensubu olmayan
milletvekillerine düşen birer üyelik için aday olmak isteyen siyasi parti grubu
mensubu olmayan milletvekillerinin yazılı olarak müracaat etmelerine ilişkin
duyurusu

Sayın milletvekilleri, Kadın,
Erkek Fırsat Eşitliği, Kamu İktisadi Teşebbüsleri ile Avrupa Birliği Uyum
komisyonlarında, siyasi parti grubu mensubu olmayan milletvekillerine de bir
üyelik düşmektedir. Bu komisyonlara aday olmak isteyen siyasi parti grubu
mensubu olmayan milletvekillerinin, 21 Temmuz 2014 Pazartesi günü saat 18.00’e
kadar Türkiye Büyük Millet Meclisi Başkanlığına yazılı olarak müracaat
etmelerini rica ediyorum.
Türkiye Büyük Millet Meclisi
Başkanlığının üç tezkeresi vardır, ayrı ayrı okutup oylarınıza sunacağım.
C) Tezkereler
1.- Manisa’nın Soma ilçesinde başta 13 Mayıs 2014
tarihinde olmak üzere meydana gelen maden kazalarının araştırılarak bu sektörde
alınması gereken iş sağlığı ve iş güvenliği tedbirlerinin belirlenmesi amacıyla
kurulan Meclis Araştırması Komisyonu Başkanlığının bazı ülkelerde araştırma ve
inceleme ziyaretinde bulunma talebinin, gidilecek ülkeler, gidecek Komisyon
üyelerinin sayıları ve inceleme süresinin Türkiye Büyük Millet Meclisi
Başkanlığınca tespit edilmesi kaydıyla Genel Kurulun onayına sunulmasının TBMM
Başkanlık Divanının 26/6/2014 tarihli ve 74 sayılı Kararı’yla uygun bulunduğuna
ilişkin tezkeresi (3/1520)
08/07/2014
Türkiye Büyük Millet Meclisi Genel Kuruluna
Manisa'nın Soma İlçesinde Başta
13 Mayıs 2014 Tarihinde Olmak Üzere Meydana Gelen Maden Kazalarının
Araştırılarak Bu Sektörde Alınması Gereken İş Sağlığı ve İş Güvenliği Tedbirlerinin
Belirlenmesi Amacıyla Kurulan Meclis Araştırması Komisyonu Başkanlığının bazı
ülkelerde araştırma ve inceleme ziyaretinde bulunma talebinin, gidilecek
ülkeler, gidecek Komisyon üyelerinin sayıları ve inceleme süresinin Türkiye
Büyük Millet Meclisi Başkanlığınca tespit edilmesi kaydıyla Genel Kurulun
onayına sunulması TBMM Başkanlık Divanının 26/06/2014 tarihli ve 74 sayılı
Kararı ile uygun bulunmuştur.
Genel Kurulun onayına sunulur.
 Cemil
Çiçek
 Türkiye
Büyük Millet Meclisi 
 Başkanı
MEHMET AKİF HAMZAÇEBİ (İstanbul)
– Karar yeter sayısı…
BAŞKAN – Oylarınıza sunuyorum… 
Karar yeter sayısı arayacağım.
Kabul edenler… Kabul etmeyenler…
Karar yeter sayısı yoktur.
Birleşime on dakika ara
veriyorum. 
Kapanma Saati: 15.56
İKİNCİ OTURUM
Açılma Saati:
16.08
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur)
----- 0 -----
BAŞKAN – Sayın milletvekilleri,
Türkiye Büyük Millet Meclisinin 116’ncı Birleşiminin İkinci Oturumunu açıyorum.
Başkanlık tezkeresinin oylamasında
karar yeter sayısı bulunamamıştı. Şimdi tezkereyi tekrar oylarınıza sunacağım
ve karar yeter sayısı arayacağım. 
Kabul edenler… Kabul etmeyenler…
Karar yeter sayısı vardır, kabul edilmiştir.
Diğer tezkereyi okutuyorum:
2.- Tarım, Orman ve Köyişleri Komisyonu üyesi ve
Karabük Milletvekili Osman Kahveci’nin, 31 Temmuz - 1 Ağustos 2014 tarihlerinde
Çad’ın başkenti N'Djamena’de düzenlenecek olan Birleşmiş Milletler Çölleşme ile
Mücadele Sözleşmesi (UNCCD) 11. Parlamenterler Forumu Yönlendirme Komitesi Toplantısı’na
katılmasına ilişkin tezkeresi (3/1521)
 11/07/2014
Türkiye Büyük Millet Meclisi Genel Kuruluna
31 Temmuz-1 Ağustos 2014
tarihlerinde Çad'ın başkenti N'Djamena'de düzenlenecek olan "Birleşmiş
Milletler Çölleşme ile Mücadele Sözleşmesi (UNCCD) 11. Parlamenterler Forumu
Yönlendirme Komitesi Toplantısı"na; Tarım, Orman ve Köyişleri Komisyonu
üyesi ve Karabük Milletvekili Osman Kahveci’nin katılması hususu, 28/3/1990
tarihli ve 3620 sayılı Türkiye Büyük Millet Meclisinin Dış İlişkilerinin Düzenlenmesi
Hakkında Kanun’un 9'uncu maddesi uyarınca Genel Kurulun tasviplerine sunulur.
 Cemil
Çiçek
 Türkiye
Büyük Millet Meclisi 
 Başkanı
BAŞKAN – Tezkereyi oylarınıza
sunuyorum: Kabul edenler… Kabul etmeyenler… Kabul edilmiştir.
Diğer tezkereyi okutuyorum:
3.- Türkiye Büyük Millet Meclisi İdare Amiri Ömer Faruk
Öz başkanlığında, Adıyaman Milletvekili Mehmet Erdoğan, Amasya Milletvekili
Ramis Topal, Ankara Milletvekili Yıldırım Tuğrul Türkeş’in, 20 Temmuz Kuzey
Kıbrıs Türk Cumhuriyeti’nin Barış ve Özgürlük Bayramı vesilesiyle KKTC
Cumhurbaşkanı Dr. Derviş Eroğlu ile KKTC Cumhuriyet Meclisi Başkanı Dr. Sibel
Siber’in vaki davetlerine icabet etmek üzere KKTC’ye resmî bir ziyarette
bulunmalarına ilişkin tezkeresi (3/1522)
 10
Temmuz 2014
Türkiye Büyük Millet Meclisi Genel Kuruluna
Türkiye Büyük Millet Meclisi
İdare Amiri Ömer Faruk Öz başkanlığında; Adıyaman Milletvekili Mehmet Erdoğan,
Amasya Milletvekili Ramis Topal, Ankara Milletvekili Yıldırım Tuğrul Türkeş'in
20 Temmuz Kuzey Kıbrıs Türk Cumhuriyeti'nin Barış ve Özgürlük Bayramı
vesilesiyle, KKTC Cumhurbaşkanı Sayın Doktor Derviş Eroğlu ile KKTC Cumhuriyet
Meclisi Başkanı Sayın Doktor Sibel Siber’in vaki davetlerine icabet etmek üzere
KKTC’ye resmî ziyarette bulunması hususu, 28/3/1990 tarihli ve 3620 sayılı Türkiye
Büyük Millet Meclisinin Dış İlişkilerinin Düzenlenmesi Hakkında Kanun'un 6’ncı
maddesi uyarınca Genel Kurulun tasviplerine sunulur.
 Cemil Çiçek
 Türkiye
Büyük Millet Meclisi 
 Başkanı
BAŞKAN – Kabul edenler… Kabul
etmeyenler… Kabul edilmiştir.
Halkların Demokratik Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
işleme alacağım ve oylarınıza sunacağım:
VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Iğdır Milletvekili
Pervin Buldan tarafından, Suriye’de başta Rojava halkına karşı olmak üzere
halklara karşı vahşet uygulamaları ile bilinen IŞİD ve El Nusra örgütlerinin
ülkemiz gençlerini Suriye’deki savaşa sürüklemeleri için yaptıkları
faaliyetlerin araştırılması amacıyla 14/4/2014 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin Genel Kurulun
15 Temmuz 2014 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi 
 15/7/2014
Türkiye Büyük Millet Meclisi Başkanlığına
Danışma Kurulunun 15/7/2014 Salı
günü (bugün) yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 İdris Baluken
 Bingöl
 Grup
Başkan Vekili
Öneri:
14 Nisan 2014 tarihinde Iğdır
Milletvekili Grup Başkan Vekili Pervin Buldan tarafından verilen (5234 sıra
no.lu) “Suriye'de başta Rojava halkına karşı olmak üzere halklara karşı vahşet
uygulamaları ile bilinen IŞİD ve El Nusra örgütlerinin ülkemiz gençlerini
Suriye'deki savaşa sürüklemeleri için yaptıkları faaliyetlerinin araştırılması”
amacıyla Türkiye Büyük Millet Meclisine verilmiş olan Meclis araştırma önergesinin,
Genel Kurulun bilgisine sunulmak üzere bekleyen diğer önergelerin önüne
alınarak, 15/7/2014 Salı günlü birleşiminde sunuşlarda okunması ve görüşmelerin
aynı tarihli birleşiminde yapılması önerilmiştir.
BAŞKAN – Halkların Demokratik
Partisi Grubu önerisinin lehinde ilk söz, Şırnak Milletvekili Sayın Hasip
Kaplan’da.
Buyurunuz.
KAMER GENÇ (Tunceli) – Sayın
Başkan, ben de lehte söz istiyorum.
BAŞKAN – Geldi ki…
Buyurunuz Sayın Kaplan.
HASİP KAPLAN (Şırnak) – Teşekkür
ederim Sayın Başkan.
Değerli milletvekilleri, bugün
araştırma önergemizle, bu mübarek ramazan günü, Suriye’deki istikrarsızlığı
fırsat bilerek dünyanın dört bir yerinden topladığı lejyonerlerle, silahlı
güçlerle, arkasında emperyal silahlı güçlerin olduğu El Kaide, El Nusradan
IŞİD’e, en son IŞİD olarak Irak’taki istikrarsızlığa, Irak’taki Sünni bölgede
Musul’un zapt edilmesi, arkasından hilafet olarak kendilerini ilan etmeye,
oradan Türkmenlere, Asurilere, Ezidilere, Kürtlere yapılan saldırılara ve bütün
dünyanın gözü önünde cereyan eden kesilen başlara, sökülen ciğerlere ve kurşuna
dizilen sivillere, İslamiyet adına, “Müslümanım.” diyen herkesin artık bir ses
vermesinin, dur demesinin zamanı gelmiştir. 
Bu çetelerin Suriye’nin
istikrarsızlığından yararlanarak Musul’da elde ettikleri Irak ordusuna ait
tanklarla, toplarla, üstün silahlarla Kobani’de, birkaç günden bu yana Cerablus
bölgesinde, Reyadine etrafında, Suruç sınırında, Birecik sınırında, sınırımızın
üstünde saldırıları vahşice sürmektedir. Bu saldırılar karşısında, “İnsanım.” diyen,
“Müslümanım.” diyen, insanlıktan nasibini alan herkesin kınaması gereken bu
olayda şunun unutulmaması lazım: Kobani demek, Türkiye'nin içine bu
saldırıların devamı demektir.
Kobani’de, biliyorsunuz, Kürt
halkının ilan ettiği kantondan sonra kanton yönetiminde yer alan Araplar,
Türkmenler, Cizire yönetiminde Süryaniler; bu halklar kendi kendilerini
koruyor, kendi müdafaalarını yapıyor. Ancak, çatışmaların artması üzerine
dünden bu yana sınır boyuna askerî birliklerin Türkiye tarafından da
gönderildiğini görüyoruz. Burada çok açık söylüyoruz, Musul Konsolosluğu
çalışanlarını hâlâ elinde rehin tutanların yaptığı bu saldırılar karşısında
elbette ki Grup Başkan Vekilimiz açıklama yaptı, Filistin halkına İsrail’in
yaptığı saldırıyı, sivillere yapılan katliamların hepsini kınıyoruz ama bu
Meclisten şu duyarlılığı beklerdik: Kobani halkına, Kürt halkına üç yıldır,
üstelik Müslüman, üstelik Sünni ve bu zihniyette Müslümanlık adına
saldıranların karşısında olduğunu Hükûmetin açıkça ifade etmesini. Ki burada
bazı bakanlar terörist bir örgüt olarak ifade ediyorlar ancak elimizdeki
verilere göre, hâlâ Türkiye'den lojistik destek aldıkları, Türkiye'de üsleri
bulunduğu, Türkiye'den giriş çıkış yaptıkları ve Türkiye'den saldırı
düzenledikleri yönündeki bu haberlere karşı Hükûmetin çok daha dikkatli ve
duyarlı olması gerekiyor. Çünkü çözüm ve barış stratejisi içinde Türkiye halkı
şöyle bir seçenekle karşı karşıyadır: Ya Afrin’den, Antakya’dan Kobani’ye,
Cizire’ye, oradan Habur’dan Urmiye’ye kadar bütün güney sınırında ve doğu
sınırında 45 milyon Kürt halkıyla yine bin yıl daha stratejik birlikte yaşama
arzusunu hayata geçirecek ya da bu çetelerin, katliam yapanların, başı açık
değil, en ufak görüntüsünü dahi gördüğü zaman kadınları kurşuna dizenlerin ve
kendine göre vahşet yasaları ilan edenlerin ve bir yerlerden çok açıkça
beslendikleri, takviye edildikleri ve kontrol edildikleri sabit olan bu
çetelerin Kobani halkına saldırısı karşısında, ellerinde tuttukları sınır
kapılarını, Türkiye'nin Hükûmet olarak bu kapıları kapatması, diğer yandan
Kobani halkının, Kürt halkının, oradaki Türkmenlerin, orada, Kobani’de yaşayan
Arapların, Cizire’deki Süryanilerin, Türkiye'nin geleceği ve stratejisi
açısından mutlaka izlenmesi, araştırılması ve bu konuda doğru politikaların
geliştirilmesi gerekiyor.
Türkiye Orta Doğu’da seyirci
konumunda kalarak pasif destekleyici konumunu sürdüremez arkadaşlar. Bakın,
Tuzhurmatu’da Türkmenlere yapılan saldırıda Türkmenlerin göç yolları Erbil’e
doğru giderken başka gidilecek bir yer var mıydı? Elbette ki kader bunu bu
şekilde zorluyor ve burada halkların demokratik, özgür bir yönetim içinde Orta
Doğu’da yaşamını belirlemesi, kaderini belirlemesi elbette ki en doğal
haklarıdır. 
Buradan şunu ifade etmek
istiyoruz: Özellikle Suriye’deki yanlış politikalar yüzünden üç yıldan bu yana
Kobani’ye, Afrin’e, Cizire kantonuna durmadan saldıran IŞİD unsurlarına bu
konuda Türkiye’nin artık net bir tavır koyması gerekiyor, net değil, caydırıcı
bir tavır koyması gerekiyor. Çünkü bu saldırıların ucu Suruç sınırında durmaz
arkadaşlar, Türkiye’nin içine girer, Türkiye’nin içine gelir. 
Bakın, son çatışmalara bakın,
Kahramanmaraş’ta Suriyeli mültecilerle, Adana’da öyle, Antakya’da öyle. 1
milyona yakın mülteci; Ankara’nın her trafik lambasının altında bir Suriyeli
mülteci, bir kadın, bir çocuk var. Bu manzara, bu yanlış politikanın sonuçları,
bu mübarek ramazan gününde kaldırılan cenazeler, ölümler, Halep’te Kürt olduğu
için -üstelik mezhep ayrımı da yapılmadan- yapılan katliamlar kabul edilebilir
mi? Buna karşı Hükûmetin net bir tavır koymadığını görüyoruz. Musul’daki
rehineler için IŞİD’e “Lütfen onları bırakın.” demek sizce doğru mudur
arkadaşlarım? 
Kendi yurttaşlarını rehin alan,
konsolosluğunu basan, Türkmenlere saldıran, Kürtlere saldıran, Ezidilere
saldıran, Süryanilere saldıran, kendinden olmayan herkese saldıran böyle bir
örgüt, bir çete karşısında ve üstelik Afganistan’dan Libya’ya, Libya’dan
Yemen’e, belli bir güç dâhilinde bir araya getirilen, arkasında Katar’dan Suudi
Arabistan’a, Suudi Arabistan’dan emperyal ülkelere kadar bunları taşeron olarak
kullanan güçlerin Orta Doğu’da yaptığı bu oyunlar karşısında Türkiye’nin daha
dikkatli olması gerekmiyor mu? 
İşte bu çerçevede biz, Halkların
Demokratik Partisi olarak bu konuda çok ciddi bir araştırmanın yapılmasının
gerekliliği üzerinde duruyoruz arkadaşlar. Orta Doğu’nun geleceği, Suriye’nin
geleceği, oradaki halkların kaderi, Irak’ın mezheplere bölünmesi durumunda,
etnisiteye bölünmesi durumunda geleceği, Türkiye’ye etkileri… Bunların
tespitleri yapıldıktan sonra Meclis olarak doğru kararları, doğru tavırları
nasıl geliştireceğimizi tespit edebilmek ve oradaki saldırılar karşısında
sınırları açmak, yaralılara yardım etmek, çocuklara süt, mama, ilaç gibi en
zaruri ihtiyaçların karşılanması konusunda engel çıkarmamak, Türkiye’nin resmî
politikası olarak Hükûmetin görevi, sorumluluğu değil mi?
Bu ramazan günü elinizi
vicdanınıza koyun ve bir düşünün. Bu konuda hep beraber artık bunu
araştırmamızın zamanının geldiğini söylüyoruz.
Saygı sunuyorum.
BAŞKAN – Teşekkür ederim Sayın
Kaplan.
Halkların Demokratik Partisi
Grubu önerisinin aleyhinde Amasya Milletvekili Sayın Mehmet Naci Bostancı.
Buyurunuz. (AK PARTİ sıralarından
alkışlar)
MEHMET NACİ BOSTANCI (Amasya) –
Sayın Başkan, değerli arkadaşlar; hepinizi saygıyla selamlıyorum.
Halkların Demokratik Partisine
çok teşekkür ediyorum bu önerge için çünkü bu önergeyle, bölgede yaşanan
vahşetin ve zulmün müsebbibi terör örgütlerine karşı meşru siyasetin savunucusu
olarak bir tavır ortaya koyuyorlar. Bunu çok değerli buluyorum. Aynı zamanda,
meşru siyasette olmak demek, her zaman meşruiyet çizgisinde bulunmaktır ve onun
terör örgütü, bunun terör örgütü diye herhangi bir ayrım yapmaksızın bu türden
her türlü gayrimeşru şiddet unsurlarına karşı genel ve kategorik bir itirazı
ifade ettiği kanaatiyle ayrıca tebrik ediyorum.
Meşru siyaset böyledir. Birtakım
insanlar, kendilerince çeşitli kutsal değerleri istismar ederek -bu kimi zaman
etnik kimlikler olabilir, kimi zaman dinî anlatının birtakım unsurları
olabilir- bir araya gelip, isyan ettikleri, haksızlığa karşı mukabele ettikleri
duygularını da ne ölçüde birilerine taşıyabilirlerse, onlarla birlikte zulmün
ve vahşetin bir aracı, bir aleti hâline geliyorlar. Buna itiraz etmek, meşru
siyaset adına bu çizgiyi savunmak çok önemlidir. Bunun -“apolojetik” diyorlar
siyaset biliminde- kendini haklılaştıran, hep kendi perspektifinden bakan bir
tarz olmadığı kanaatindeyim. 
Esasen Türkiye Cumhuriyeti
devletinin de, bölgede yaşanan bu türden bütün olaylara, aralarında herhangi
bir tefrik gözetmeksizin, fark gözetmeksizin, nerede bir zulüm, nerede bir
vahşet, nerede bir alçaklık var ise buna itiraz eden ve uluslararası ilişkiler
alanında da bu itiraz, bu hakkaniyet ve adalet duygusu üzerinden bir çizgi
çizmeye çalışan bir dış politikası var. 
Değerli arkadaşlar, mazlumun
milliyeti olmaz. Bir insan mazlumsa, sen Kürt müsün, sen Türk müsün, Süryani
misin, Nusayri misin, Sünni misin, Şii misin, buna bakılmaz. Mazlumun tek
kimliği vardır, o da sadece mazlum oluşudur. Her kim insani ve vicdani bir
özelliğe, niteliğe, bir dünya görüşüne, bir duruşa sahipse o mazluma el olmak,
kol olmak, ona siper olmak onun görevidir, insani görevidir. Esasen tarihimize
baktığımızda, geleceğe taşımaya çalıştığımız değerlere baktığımızda, bizim de
yaptığımız budur. 
Her zaman Türk milletinin
büyüklüğünden bahsediyoruz. Türk milletini büyük kılan nedir? Kendi kendine
böbürlenmesi, “En büyük millet benim, diğer bütün milletler bu hiyerarşide daha
aşağılarda.” diyen şovenist bir anlayış mıdır? Hayır, bunun tarihte izi yok.
Türk milletini büyük yapan, başka milletlere, başka inançlara göstermiş olduğu
saygıdır, savaştığı insanlara bile göstermiş olduğu el uzatma ve merhamettir.
“Türk milleti büyük” dediğimizde, aklımıza, savaşta yenilmiş Romen Diyojen’e el
uzatan Alparslan geliyor. “Türk milleti büyük” dediğimizde, binlerce kilometre
öteden Çanakkale’ye gelip Mehmetçik’e karşı savaşan Anzak askerlerine karşı
Atatürk’ün söylediği söz geliyor. Atatürk ne demişti: “Ey Anzak askerlerinin
anneleri, gözyaşlarınızı siliniz, onlar şimdi kucak kucağa beraber yattıkları
Mehmetçik’le birlikte bizim evlatlarımızdır.” Evet, Ruslar da büyük millettir,
onlara isyan eden ama yenilen Şeyh Şamil’i çar ayakta karşılamış ve kılıcını
vermişti. 
Milletleri büyük yapan budur.
Türk milleti de böyle bir büyüklükle geleceğe, böyle bir büyüklük
perspektifinden bu Orta Doğu coğrafyasına bakıyor; inanç temelli değil, kimlik
temelli değil, her kim nerede zulme uğruyorsa ona elini uzatmaya çalışan, onun
için uğraşan bir anlayışla bakıyor. Türkiye Cumhuriyeti devletinin politikasının
bugün kararlı savunucusu ve iradesi AK PARTİ tarafından temsil ediliyor. 
Değerli arkadaşlar, maceracı
gruplar her zaman olur. 19’uncu yüzyılda, Bakunin 250 kişiyle Polonya’da devrim
yapmaya kalkmıştı. Che Guevara da bir maceracıydı. Bakarsanız, sadece başarılı
olduğu için meşru siyaset safına geçti. Batista galip gelseydi Guevara’nın da
yazılacağı yer çetelerdi, terör örgütleriydi ama başarılı oldular, siyasetin
anlatı biçimi değişti. 
Bu coğrafyada da kutsal değerleri
sömüren, bunlar üzerinden güç ve iktidar mücadelesi veren çeşitli gruplar var.
Evet, İslam çok istismar ediliyor. İslamın yegâne unsuru sanki cihatmış
şeklindeki bir anlayışla sürekli buna vurgu yapan, güç ve iktidar mücadelesini
İslami anlatının bu değeri üzerinden sürdürmek isteyen grupların istismarı var.
Evet, bu coğrafyada etnik kimliklerin istismarı var; kimlikler üzerinden,
inançlar üzerinden bu şiddet ve vahşet coğrafyasının bir parçası olmak
isteyenler var. 
Türkiye Cumhuriyeti devleti iki
taraflı bakıyor: Bunun bir tarafında, kim olursa olsun, her ne adına olursa
olsun bir araya gelip başkalarına zulüm uygulayarak buradan güç ve iktidar
çıkarmak isteyenlere karşı kararlı bir duruş ama diğer taraftan da bu tür
maceracılıklara, bu tür toplanmalara imkân veren, zemin hazırlayan arka plana
ilişkin de bir dikkat. 
IŞİD denilen grubu, terör
örgütünü ortaya çıkaranın Irak’ta yaşanan mevcut iktidar ve onun uygulamaları,
onun mezhepçi yaklaşımları olduğunu biliyoruz. Yoksa hiçbir maceracı grup bu
kadar geniş bir destek sağlayamaz, bu kadar kolay bir şekilde bu coğrafyada
ilerleyemez. Biz bir taraftan bu vahşete ve zulme itiraz ederken diğer taraftan
da hakkaniyete ve adalete dayalı bir Orta Doğu coğrafyası kurulmazsa bu
coğrafyada daha çok kan akacağını, daha çok vahşet sahnelerinin ortaya
konulacağını biliyoruz. O yüzden, her iki tarafıyla birlikte, bir taraftan
zulme “hayır” derken diğer taraftan da buna imkân ve zemin hazırlayan arka plan
uygulamalarına, siyaset anlayışlarına, ittifaklara karşı aynı şekilde kararlı
bir duruş sergiliyoruz. HDP’li arkadaşlarım müsterih olabilirler; Türkiye
Cumhuriyeti, bu tür terör örgütlerinin nasıl adam devşirdikleri, nasıl
çalıştıkları, hangi yolları kullandıkları hususunda çok geniş ve zengin bir
tecrübeye sahip. Bu tecrübe çerçevesinde, dün nasıl PKK takip ediliyorsa,
biliniyorsa, bu tür adam devşirmelerin önüne geçiliyorsa, bugün de Orta Doğu
coğrafyasında insanları maceraya çağıran ama bunu kutsal anlatılar üzerinden
yapan gruplara karşı Türkiye Cumhuriyeti devleti, aynı şekilde dikkatli ve uluslararası
ortaklarıyla birlikte bir çalışma yürütüyor. 
Bugüne kadar, Avrupa’yla da
bağlantılı olarak Orta Doğu’ya adam transfer etmek isteyen -IŞİD’e, El
Kaide’ye- çeşitli girişimlerin aracısı olan 5 bin insan tespit edilmiş, bunlara
ülkeye giriş yasağı konulmuştur buradan transit bir şekilde geçip işlerini
göremesinler diye, 500 kişi yurt dışı edilmiştir. Avrupa Birliği ülkeleriyle,
aynı zamanda Kuzey Afrika ülkeleriyle, Orta Doğu’ya yönelik adam devşirmeye
çalışan bu çetelere karşı ortak politikalar geliştirilmektedir. Dolayısıyla,
devlet, hem uluslararası alanda bu çalışmaları yürütürken hem de Türkiye'nin
içinde bazen bire bir, yakın markajla çalışarak bizim çocuklarımızın buralara
katılmasının önüne geçmeye çalışmaktadır. Bunu yaparken de Kürtleri mi devşiriyorlar,
Türkleri mi devşiriyorlar, buna bakmıyoruz. Her kim olursa olsun, bu ülkenin
vatandaşlarını, kimse maceracı eğilimlerinin aracı olarak kullanamaz, bizim
vatandaşlarımızın kanı üzerinden iktidar mücadelesi yapamaz. Bu doğrultudaki
kararlı duruş sahada, her yerde, her şekilde hem siber âlemin imkânlarıyla hem
de istihbaratın imkânlarıyla sürdürülmektedir.
(Mikrofon otomatik cihaz
tarafından kapatıldı) 
MEHMET NACİ BOSTANCI (Devamla) -
Bunu beyan etmek istedim. 
Teşekkür ediyorum. (AK PARTİ sıralarından
alkışlar)
BAŞKAN – Teşekkür ederim Sayın
Bostancı.
Halkların Demokratik Partisi
Grubu önerisinin lehinde İstanbul Milletvekili Sayın Ali Özgündüz, buyurunuz.
(CHP sıralarından alkışlar)
ALİ ÖZGÜNDÜZ (İstanbul) –
Teşekkür ediyorum.
Sayın Başkan, değerli
milletvekilleri; Genel Kurulu saygıyla selamlıyorum.
Değerli arkadaşlar, baştan
söyleyeyim, Halkların Demokratik Partisinin grup önerisini destekliyoruz. Bu
IŞİD denilen baş belası, İslam’la, insanlıkla alakası olmayan terör örgütünün
ne yazık ki son zamanlarda ülkemizde de uzantıları ortaya çıktı. Bu nedenle, bu
konunun mutlaka Meclis tarafından enine boyuna araştırılması gerekmektedir. 
Ne yazık ki az önce iktidar
partisi grubu adına konuşan sayın hatip dedi ki: “Efendim, bizim Hükûmetimiz
dış politikada mezhep ve din eksenli değil.” Keşke doğru olsa, ne yazık ki öyle
değil. O kadar öyle değil ki siz, Musul’u işgal eden, Konsolosluğumuzu işgal
eden, şu anda yurttaşlarımızı esir alan IŞİD’i ilk tebrik eden adam olan,
Irak’taki terör olaylarından sorumlu olan Tarık Haşimi’yi misafir ediyorsunuz.
IŞİD’in başı burada, siz misafir ediyorsunuz, benim devletimin polisi korumalık
yapıyor bu adama, benim kanımın üstünde besliyorsunuz, devletin, belediyenizin
misafirhanesinde kalıyor, bu mezhepçi bir politika değil mi? Niye Haşimi? Tarık
Haşimi’yle sizin ne alakanız var? 
MEHMET NACİ BOSTANCI (Amasya) –
Haşimi nasıl geldi?
ALİ ÖZGÜNDÜZ (Devamla) -
Türkiye’de, size kadar, bütün cumhuriyet hükûmetlerinde dış politika ülkenin
çıkarına göre yapılırdı. İlk defa, AKP Hükûmetinde din ve ne yazık ki mezhep
eksenli bir politika kurdunuz. Bu, bakın, başa bela olacak. Bu IŞİD denilen
selefî anlayış, biliyorsunuz, bizim Türk-İslam anlayışına, benim klasik Hanefi
anlayışıma da terstir. Bu anlayış egemen olursa bugün Eyüp Sultan’da akşam
namaz kılanların da “Katli vaciptir.” diye başını kesecek, Eyüp Sultan’ı da
bombalayacak, Mevlâna’yı da bombalayacak. Bugün Irak’ta, Suriye’de Peygamber’in
ashabının mezarını tahrip eden, Peygamber’in torununun mezarını, türbesini
hedef alan bu sapkın anlayış, ciğer yiyen bu anlayış Türkleri de Müslüman kabul
etmiyor zaten. Dolayısıyla, Allah’tan korkun, beslemeyin, büyütmeyin.
IŞİD denilen örgüt, biliyorsunuz,
birçok terörist gruptan oluşuyor. Dünyanın otuz kırk ülkesinden gelen
teröristler Türkiye üzerinden Suriye’ye geçtiler. Ben soru önergesi verdim,
Hatay Havaalanı’na gelen yabancı uyruklu kişileri sordum. Binlerce insan Hatay
Havaalanı’nı kullanarak Suriye’ye geçiyor. Yine, sizin desteklediğiniz
muhalifler diyor ki: “Biz Arap ülkelerinden 400 ton silah aldık. Bu silahları
Türkiye üzerinden Suriye’ye naklettik.” 25 Ağustos 2013’te, Reuters haber
ajansının geçtiği bir haberde deniliyor ki: “Suriyeli muhalif grupların, silah
kapasitesini artırmak için bu silahlara ihtiyacı vardı. Arap ülkeleri tarafından
satın alınan bu silahlar Hatay üzerinden Suriye’ye sokuldu. 20 silah yüklü
tırın çeşitli muhalif gruplara ait silah depolarına doğru gittiği
vurgulanmıştır.” Yine, Türkiye, Hırvatistan üzerinden bir hava hattı kurarak
3.500 ton askerî teçhizatı bunlara, bu teröristlere gönderdi. Değerli
arkadaşlar, bugün Çeçenistan, Tunus, Fas, Lübnan, Azerbaycan, Ürdün, Libya,
ağabeyiniz Suudi Arabistan, Katar bunları besliyor, destekliyor, siz de
lojistik destek sağlıyorsunuz, silah eğitimi veriyorsunuz, kampları var.(x)
Bu Suriye’ye giden silahları soruşturan savcı arkadaşları oraya buraya
sürdünüz. Değerli arkadaşlar, bu kişiler görevini yapıyordu. Şimdi ortaya
çıkıyor ki sizin başka bir amacınız varmış. Yani, Musul’u şeye bırakırken,
Sünni İslam hattı çekerken Kerkük’ü de Barzani’ye bıraktınız, Kürt bölgesine
bıraktınız ve Kerkük’ün petrolünü bugün İsrail’e satıyorsunuz ve bu ramazan
gününde o İsrail uçakları, o petrolü kullanan uçaklar mazlum Filistin halkının
başına bomba atıyor. Sorumlusunuz, vebal altındasınız. 
Bu anlayış, bu IŞİD anlayışı,
değerli arkadaşlar, en son ülkemizde ortaya çıktı. O kadar ortaya çıktı ki…
OSMAN AŞKIN BAK (İstanbul) – Hiç
mi okumadın, açıklamaları görmedin mi?
ALİ ÖZGÜNDÜZ (Devamla) – Bir
dinleyin bakalım, dinleyin, dinleyin.
Bu anlayış öldürür, bu anlayış
asar keser, bu anlayış kendisi gibi düşünmeyeni, kendisi gibi inanmayanı katli
vaciptir görür. Bu anlayış en son İstanbul’da ortaya çıktı. İstanbul
Esenyurt’ta, bir ay önce bir camimize sabotaj yaptılar, biz provokasyon olmasın
diye bunu gündeme taşımadık ama geçen hafta, yine, Esenyurt’taki Muhammediye
Camii’ne, adında “Muhammed” olan camiye girdiler, camiyi yaktılar, caminin
içinde -getirdim, şimdi size göstereyim- bu mübarek Kur’an-ı Kerim’i yaktılar.
Görün, bakın, görün, görün, bu Kur’an-ı Kerim’i yaktılar! Siz ne için mücadele
ediyorsunuz? Ramazan gününde Kuran-ı Kerim’i yakan anlayışı Allah kahretsin,
Allah kabul etmesin!
OKTAY VURAL (İzmir) – Kahretsin,
kahretsin!
ALİ ÖZGÜNDÜZ (Devamla) – Gelin,
görün bu hâli. Bu anlayışı destekliyorsunuz, Allah’tan korkun. Yahu, bunu
kınamadınız bile. “Camiye ayakkabıyla girdiler.” diye ortalığı velveleye veren,
“İçki içtiler.” yalanını uyduran kişiler bunu kınamıyorsunuz bile ya! Neyi
kınayacaksınız arkadaşlar? (CHP sıralarından alkışlar) Siz sadece bunun,
mübarek Kur’an’ın ticaretini yapıyorsunuz.
HAKAN ÇAVUŞOĞLU (Bursa) – Nasıl
konuşuyorsun sen ya!
ALİ ÖZGÜNDÜZ (Devamla) – Muaviye
nasıl mızraklarının uçlarına taktıysa, siz de bunun ticaretini yapıyorsunuz. Bu
kadar açıktır, samimi değilsiniz.
Mübarek ramazan gününde
konuşuyorum. Ya, Allah’tan korkun, tekrar gösteriyorum, buna saygınız yok mu?
Kur’an-ı Kerim yakıldı bu ülkede ya! Arkadaşlar, bir yabancı ülkede olsaydı
ortalığı velveleye verirdiniz, şimdi nümayişler olurdu, Başbakan kınamıyor bile
ya! Ya, böyle bir şey olur mu, ben çıldırıyorum! Arkadaşlar, ne için mücadele
ediyorsunuz?
İSMAİL AYDIN (Bursa) –
Provokasyon yapma.
ALİ ÖZGÜNDÜZ (Devamla) – Hangi
din, hangi inanç? Ya, bunu bir kınayın, bir kınayın. “Bu teröristtir.” deyin,
“Bunu yapanları Allah kahretsin.” deyin, kınayın arkadaşlar. Hükûmetten kınama
gelmedi.
İçişleri Bakanınız -bürokrasiden
gelen Bakan- Peygamber Efendimiz’in Mekke’den sonra böbürlendiğini, hata
yaptığını söylüyor, haddini aşan, boyunu aşan laflar ediyor. 
OKTAY VURAL (İzmir) – Hadsiz
adam!
ALİ ÖZGÜNDÜZ (Devamla) – İçişleri
Bakanı önce işini yapsın, bunları yakalasın, bu teröristleri yakalasın, Kur’an
yakanları yakalasın. İçişleri Bakanı bu işten anlamaz. Resulullah’ın bütün
davranışları, bütün sözleri, eylemleri vahyin kontrolü altındaydı, Allah’ın
kontrolü altındaydı. Bunu anlamıyorsa bu adam, konuşmasın bari! Ayıptır yani! 
Efendim “Resulullah Efendimiz
Mekke’yi fethettikten sonra böbürlenmiş, biz o hataya düşmeyeceğiz.” Bu kimin
haddi ya! Sen kimsin ya! Böyle bir şey olur mu? Siz kınayın arkadaşlar. Bir
bakanınız Kur'an-ı Kerim’le dalga geçer, bir bakanınız Peygamber Efendimizi
küçük görür. Ondan sonra “Din, iman, Kur'an.” diyorsunuz yani hakikaten
çıldırıyorum. 
Değerli arkadaşlar, bu koşullarda
daha fazla konuşmak istemiyorum. 
Bu önergeyi destekliyoruz. Bu
katil, vahşi, gözü dönmüş, pislik anlayışından Allah ülkemizi uzak etsin diyor,
Genel Kurulu saygıyla selamlıyorum. (CHP ve MHP sıralarından alkışlar) 
MEHMET NACİ BOSTANCI (Amasya) –
Sayın Başkan… 
BAŞKAN – Buyurun Sayın Bostancı. 
MEHMET NACİ BOSTANCI (Amasya) –
Sayın hatip, terör örgütünü desteklemekle itham etti. 
BAŞKAN – Sizin şahsınızı etmedi.
Grup başkan vekilleri cevap verebilir. 
MEHMET NACİ BOSTANCI (Amasya) –
Ama, benim ait olduğum siyasi heyete yönelik söyledi. 
BAŞKAN – Grup başkan vekilleri
cevap verebilir, size devrederlerse olur. 
MEHMET NACİ BOSTANCI (Amasya)-
Girişte de benim doğru söylemediğimi beyan etti. 
BAŞKAN – Hayır, size
devrederlerse olur. 
MİHRİMAH BELMA SATIR (İstanbul) –
Sayın Başkan, ben devrediyorum. 
BAŞKAN – Tamam. 
Ben, sadece bir usulü söylüyorum
çünkü öyle, her önüne gelen olunca olmuyor usule uygun.
Buyurunuz. 
VIII.- SATAŞMALARA İLİŞKİN KONUŞMALAR
1.- Amasya Milletvekili Mehmet Naci Bostancı'nın,
İstanbul Milletvekili Ali Özgündüz’ün HDP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması

MEHMET NACİ BOSTANCI (Amasya) –
Teşekkürler. 
Ali Bey’i dinledik. Sayın hatip,
ilk beş altı dakikada çok rasyonel bir konuşma yaptı, sonra, birden bir vect
hâline geçti konuşmanın ötesinde, bizi de duygularına ortak etmek için olsa
gerek -bunun Kur'an sevgisinden kaynaklandığını düşünüyorum- gerçekten çok
heyecanlıydı, kendisini de kutluyorum ama Kur'an sevgisine dayalı bir vect hâli,
karşısındaki Müslüman kardeşlerine böylesine öfkeli konuşmasına da aracılık
ediyorsa…
ALİ ÖZGÜNDÜZ (İstanbul) –
“Kınayın” diyorum. 
MEHMET NACİ BOSTANCI (Devamla) –
Buradaki vecdin çok da mahiyetine uygun bir vect olmadığını ifade etmeliyim. 
İkincisi, Ali Bey Tarık Haşimi’yi
IŞİD’in başı olarak ilan etti, onu koruduğumuzdan bahsetti. Eğer Ali Bey filmin
önceki yarısını burada dile getirseydi, o zaman filmin tamamını görürdü. 
Tarık Haşimi niçin kaçtı Irak’tan
Ali Bey? Onu biliyorsunuz, takip etmişsinizdir. 
ALİ ÖZGÜNDÜZ (İstanbul) –
Söyleyeceğim. 
MEHMET NACİ BOSTANCI (Devamla) –
Tarık Haşimi oradaki iktidarın Sünnilere yönelik kıyıcı politikasının bir
neticesi, idam edilme tehlikesi olduğu için Türkiye’ye sığınmak durumunda
kaldı. 
Siz demiyor musunuz “Türkiye her
türlü mazluma gölge olmayacak mı?” Tarık Haşimi olunca, bu adam Sünni olunca,
mazlumken biz buna destek vermeyecek miyiz? Merak etmeyin Ali Bey, bizim için
inancı ne olursa olsun bütün mazlumlar kutsaldır, azizdir ve aynı şekilde
onlara da gölge olacağımızı beyan etmek isterim. (AK PARTİ sıralarından
alkışlar) 
YUSUF HALAÇOĞLU (Kayseri) - Vay,
vay, vay! 
OKTAY VURAL (İzmir) – Vay, vay,
vay! IŞİD’e terör örgütü diyemiyorlar!
MEHMET NACİ BOSTANCI (Devamla) –
“Vay, vay, vay!” diyenlere de Allah’ın selamıyla mukabele ediyorum.
Sağ olun arkadaşlar. (AK PARTİ
sıralarından alkışlar) 
OKTAY VURAL (İzmir) – PKK’yı
meşrulaştıranlar… Allah ıslah etsin efendim, Allah ıslah etsin; mübarek
ramazanda, oruçlu ağzımızla duamız olsun inşallah.
ALİ ÖZGÜNDÜZ (İstanbul) – Sayın
Başkan…
BAŞKAN - Buyurunuz.
2.- İstanbul Milletvekili Ali Özgündüz'ün, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında şahsına sataşması nedeniyle konuşması

ALİ ÖZGÜNDÜZ (İstanbul) –
Teşekkür ediyorum Sayın Başkan.
Sayın Bostancı, siz aslında,
burada konuşurken bile o bakış açınızı ortaya koyuyorsunuz. “Tarık Haşimi niye
kaçtı?” derken, efendim, işte, Irak’ta size göre -tırnak içinde- Şii Maliki,
Şii Maliki! Ya, Allah’tan…
Bakın, hangi ülkenin başbakanına
konuşulurken… “Sünni Mursi” diyor musun, “Sünni Saddam” diyor musun? Bir
ülkenin başbakanına mezhebiyle siz hitap ediyorsunuz: “Şii Maliki.” Orada,
Maliki’nin kendi ofisinde çalışan 17 kişinin ifadesi var; idama mahkûm oldu.
Doğru, biz idamı kabul etmiyoruz. Gönderebilirsin kardeşim, niye besliyorsun
burada? Defolsun gitsin, cehennemin dibine kadar gitsin! Benim muhatabım değil
ki, niye besliyorsun?
Siz, kutsallara sahip
çıkamıyorsunuz. Kur’an kadar bayrağımız da kutsal, on gün içinde 2 tane bayrak
indirildi bu ülkede, niye sahip çıkmıyorsunuz? Hangi kutsal? Yani kutsal,
kutsal…
HAKAN ÇAVUŞOĞLU (Bursa) –
Kızılay’ın ortasında indirilirken siz önderlik ediyordunuz. Gezi sürecinde
Kızılay’ın ortasında indirilirken sen de önderlik ediyordun.
ALİ ÖZGÜNDÜZ (Devamla) – Efendim,
Gezi sürecinde ne oldu, Gezi sürecinde?
HAKAN ÇAVUŞOĞLU (Bursa) – Sen de
önderlik ediyordun, bayrağı Kızılay’da yaktılar, neredeydin o zaman?
ALİ ÖZGÜNDÜZ (Devamla) – Sizin
provokasyonla, sizin… Konuşma! Sus!
HAKAN ÇAVUŞOĞLU (Bursa) – Kızılay’da
bayrak yakılırken neredeydin sen? Senin milletvekillerin önderlik yapıyordu
onlara.
ALİ ÖZGÜNDÜZ (Devamla) – Onu da
yapan sizin provokatörler, polis içindeki ajanlar, bunları anlamayacak kadar
kafan çalışmıyorsa ben sana ne diyeyim!
HAKAN ÇAVUŞOĞLU (Bursa) – Hadi
oradan, hadi oradan!
ALİ ÖZGÜNDÜZ (Devamla) –
Dolayısıyla, Sayın Bostancı, buradaki olay, Irak’ın iç işinde… 
HAKAN ÇAVUŞOĞLU (Bursa) – Hamaset
yapıyorsun, sadece hamaset. Kızılay’da yakılırken hepiniz oradaydınız. Ne
işiniz…
RAMAZAN KERİM ÖZKAN (Burdur) –
Sen niye gelmedin Kızılay’a?
ALİ ÖZGÜNDÜZ (Devamla) – Irak
Hükûmetinin mezhepsel yaklaşımı olsa bile, Türkiye Cumhuriyeti Hükûmetine
yakışan, dış politikada ülkenin çıkarlarına göre hareket etmektir. (AK PARTİ ve
CHP sıraları arasında karşılıklı laf atmalar) 
BAŞKAN - Sayın Çavuşoğlu, lütfen…
ALİ ÖZGÜNDÜZ (Devamla) – Bana ne
kardeşim, bana ne! Şii, Sünni, Alevi…
HAKAN ÇAVUŞOĞLU (Bursa) –
Geziciler indirirken bir şey yok! Hamaset!
ALİ ÖZGÜNDÜZ (Devamla) – Niye
Suriye’yi, Esad’ı devirmek istiyorsunuz?
“Şam’daki Emevi Camii’nde bu cuma
namaz kılacağız inşallah.” Öyle mi? Bunu derken bile mezhepçilik yaptığınız
ortaya çıkıyor.
Genel Kurulu saygıyla
selamlıyorum. (CHP ve MHP sıralarından alkışlar)
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Grup Başkan Vekili Iğdır Milletvekili
Pervin Buldan tarafından, Suriye’de başta Rojava halkına karşı olmak üzere
halklara karşı vahşet uygulamaları ile bilinen IŞİD ve El Nusra örgütlerinin
ülkemiz gençlerini Suriye’deki savaşa sürüklemeleri için yaptıkları
faaliyetlerin araştırılması amacıyla 14/4/2014 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin Genel Kurulun
15 Temmuz 2014 Salı günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi (Devam)

BAŞKAN – Halkların Demokratik
Partisi Grubu önerisinin aleyhinde, Iğdır Milletvekili Sayın Sinan Oğan.
Buyurunuz. (MHP sıralarından
alkışlar)
SİNAN OĞAN (Iğdır) – Teşekkür ederim.
Sayın Başkan, değerli
milletvekilleri; öncelikle, biz burada konuşurken Gazze’de hâlâ bombalar
yağıyor ve hâlâ Filistinli kardeşlerimiz Gazze’de İsrail’in bombaları altında
ölüyor, inim inim inliyor. Ama onun ötesinde, maalesef ki İsrailli bir milletvekili
o kadar yani insanın tüylerini diken diken eden bir açıklama yaptı ki keşke
Meclis olarak bunu kınayabilsek, şahıslar olarak değil, Meclis olarak bunu
kınayabilsek. Filistinlilerin sadece kendilerinin değil annelerinin de
öldürülmesini ifade eden Ayelet Shaket isimli -ve kendisi de maalesef kadın
olan- milletvekilini buradan kınıyorum.
Bu arada şunu da ifade etmem
lazım değerli arkadaşlar: Ben bir soru önergesi verdim ve dedim ki İsrail’le
bizim ticaretimiz niye artıyor? Bizim İsrail’le ticaretimizin hâlâ artıyor
olmasının bir izahı olmalıdır. Bana verilen resmî cevaptaki “Siyaset başka,
ticaret başka.” sözünü ben kabul etmiyorum. AKP Hükûmeti döneminde İsrail’le
olan ticaretimizin hâlâ artıyor olması ve en çok artan ülkelerden birisinin
İsrail olmasının bana buradan izahının yapılması lazım. “Ben” derken şahsımı
kastetmiyorum, milletin vekili olarak, milletvekili olarak söylüyorum, Türk
milletine bunun izahını yapmanız lazım. Hele bunun içerisinde turizm
yok, hele bunun içerisinde askerî anlaşmalardan doğan gelirler veya kazançlar
yok, onlar iptal edildi, doğru olarak iptal edildi, ama şunu diyemezsiniz:
“Efendim, İsrail’le özel sektör ticaret yapıyor.” Bunu diyemezsiniz. Ülkeler
dostlarıyla ticaret yapar, İsrail sizin dostunuzsa o zaman bunu anlarım,
Türkiye'nin İsrail’le ticaretinin sürekli niye artıyor olduğunu anlarım ama
benim oradaki Müslüman kardeşime her gün bu ramazanda bomba yağdıran bir ülke
benim kardeşim değil, alın sizin kardeşiniz olsun ya da bu ticaret konusuna,
her gün oraya yağan bombalarda, sizin, bu milletin katkısına sebep olacak bu
ticaret noktasına bir “dur” deyin. Eğer “…”(x) diyecekseniz, hodri
meydan, buyurun buna bir “…”(x) millet olarak diyelim, yoksa bu işin artistliğini
yapacaksanız, orada da biz size “…”(x) diyeceğiz. Bu meselelerin üzerinden
artistlik değil, ciddi politikalar üretmek lazım.
MİHRİMAH BELMA SATIR (İstanbul) –
Sayın Başkan, müdahale eder misiniz, “Bu işin artistiğini yapacaksanız.” diyor,
biz burada siyaset yapıyoruz. Konuşmasını düzeltsin lütfen hatip!
SİNAN OĞAN (Devamla) – Değerli
arkadaşlar, bugünkü… 
MİHRİMAH BELMA SATIR (İstanbul) –
Sayın Başkan, madem bu kadar şeye söz veriyorsunuz, düzeltsin!
SİNAN OĞAN (Devamla) – Biraz önce
Sayın Ali Özgündüz’ün konuşmasında göstermiş olduğu Kur'an-ı Kerim’in yakılmasına,
bu mübarek ayda hâlâ sizin bu kürsüden bir kınamanızı duymadık.
MİHRİMAH BELMA SATIR (İstanbul) –
Yapılan işe de saygınız yok be! Senin kendine saygın yok!
SİNAN OĞAN (Devamla) – Bu mübarek
günde Kur'an-ı Kerim yakılmasının hâlâ kınamasını duymadık…
MİHRİMAH BELMA SATIR (İstanbul) –
Bizim kadın vekiller kınamasaydı siz kınamayacaktınız! 
SİNAN OĞAN (Devamla) – …Sayın
Başbakandan da duymadık, sizin buradaki temsilcilerinizden, grup başkan
vekillerinizden de duymadık. Bizim, orada, camide Kur'an-ı Kerim yakılıyor
ise…. Eğer siz, Gezi olaylarında “Ayakkabıyla girdiler.” diye bir ay boyunca
meydanlarda bu sözün üzerinde durduysanız, burada Kur'an-ı Kerim’in, bir
caminin yakılmasına da bir kelime lafınızın olması lazımdı. 
Değerli arkadaşlar, IŞİD, maalesef
ki son dönemlerde Irak’ta ve Suriye’de katliamlar yapıyor ama ne gariptir ki
burada IŞİD’in katliamları hiçbir şekilde gündeme gelmiyor veya geldiğinde
orada bile belli bir gözlük var, orada bile IŞİD’in katliamına maruz kalanlar
bir bütün olarak anılmıyor, Türkmenler hemen onun dışında bırakılıyor. Doğru,
IŞİD Irak’ta Arap kardeşlerimizi de Kürt kardeşlerimizi de, aynı şekilde IŞİD
Suriye’de Arap kardeşlerimizi de Kürt kardeşlerimizi de katlediyor ama IŞİD hem
Suriye’de hem Irak’ta en çok da Türkmen kardeşlerimizi katlediyor ve buna,
maalesef ki ne Hükûmetinizden ne de diğer partilerden çok ciddi bir tepki
konulmuş değil, hatta ve hatta bu öneriyi veren parti de dâhil. 
Şimdi, öneriyi veren parti diyor
ki: “IŞİD Türkiye’den terörist topluyor.” Doğru, IŞİD Türkiye’den terörist
topluyor. Türkiye, âdeta dünyadaki terör örgütlerine kaynak olmuş. Peki, PKK
Türkiye’den terörist toplamıyor mu? IŞİD’le çarpışan YPG ve PYD Türkiye’den
terörist toplamıyor mu? Son günlerde, Güneydoğu Anadolu Bölgemizde, IŞİD’le
savaşan, hem IŞİD cephesinde hem YPG-PYD cephesinde savaşan Türkler ölüyor ve
mezarları da Türkiye’de, Türkiye’de defnediliyor. Söylerken iki tarafı da
söylemek lazım; hem IŞİD saflarında savaşan hem IŞİD’in saldırılarına karşı
koyarken savaşan ama sonuçta terör örgütleri saflarında savaşan insanları
söylemek lazım. Bugün, Türkiye de 5 bine yakın IŞİD saflarında insanımız var, 5
bin, büyük bir rakam.
Kısa bilgiler vermek istiyorum:
Suudi Arabistan’dan 2.500, AB ülkelerinden 2 bin insan IŞİD saflarında, Kuzey
Afrika’dan 5 bin, Balkanlardan 500, Rusya’dan 800, Pakistan’dan özellikle El
Kaide’nin lider kadrosunun geçtiğini görüyoruz, İngiltere’den 400, ABD’den 120,
Tunus’tan 3 bin, Fas’tan 500. 
Değerli arkadaşlar, karşımızda
büyük bir küresel ve dünyanın her yerinden katılım sağlayan bir terör örgütü
var. Ve bu terör örgütü sosyal medyayı o kadar ustaca kullanıyor ki kestiği
kafaları Hollywood filmlerine taş çıkaracak ses ve efektlerle hazırlıyor ve
bunu bir propaganda aracı olarak sunuyor. Türkiye’de, o bir “tweet” atıp
bilmem, Başbakana şu lafı diyen insanları anında bulabiliyorsunuz ama bugün,
evinde olan, evinde oturup IŞİD’e sosyal medya üzerinden destek veren binlerce
hesap var Türkiye’de. O gençler bir süre sonra IŞİD saflarına katılıyor
arkadaşlar. Avrupa’da, bugün toplumdan dışlanmış ama Müslüman kimliğini de tam
olarak yaşayamayan, iyi eğitimli insanların, çocukların, savaş oyunlarıyla
büyüyen ve “bilgisayar nesli” dediğimiz çocukların artık IŞİD’in Avrupa’daki
birer temsilcisi konumuna geldiğini, bir süre sonra bilgisayarda oynadıkları
savaş oyunlarını gidip Suriye’de, Irak’ta, orada bizim insanlarımıza karşı
kullanmaya başladığını görüyoruz.
Dolayısıyla da bu mesele basit
bir mesele değil. Bu meselenin derin boyutları var, bu meselenin Avrupa’daki
Türkler üzerinde de ciddi etkisi var çünkü Avrupa’daki Türklerden de katılım
var ve Türkiye’de bir süre sonra -altını çizerek söylüyorum- IŞİD’in doğal
müttefikleri ortaya çıkacaktır. IŞİD’in sosyal medya üzerinden gönderdiği bir
talimatla, Meclis de dâhil olmak üzere, birçok yere etkili saldırılar
düzenleyebilecek elemanlar İnternet üzerinden on-line yetiştiriliyor
arkadaşlar. Hiç bilmiyorum, takip edeniniz var mı? Ben bir strateji merkezinin
Başkanı olarak bunu takip ediyorum ve binlerce sosyal medya hesabının Türkiye’de
yakından takip edildiğini, IŞİD’e Türkiye’den sosyal medya desteği verildiğini
şahsen ben yakından biliyorum. İçişleri Bakanımız -biraz önce Ali Bey de ifade
etti- Peygamber Efendimiz’e laf edeceğine bunlarla ilgilensin. Türkiye’de,
Hükûmetinize laf etti diye gençleri evlerinden topluyorsunuz ama bir terör
örgütüne ciddi sosyal medya desteği veren bir kitleye herhangi bir şey
yapılmıyor.
Değeri arkadaşlar, elbette, bunu
vesile bilerek İnternet’e sansür falan getirmemek lazım, ondan bahsetmiyorum
ama karşımızdaki tehlikenin boyutuna dikkat çekmek istiyorum. Bugün, dünyada
hiçbir terör örgütünün elinde olmayan bir sosyal medya desteği IŞİD’in elinde
var ve evimizden, kendi çocuklarımızı, kendi insanlarımızı IŞİD oturdukları
yerden hedef alabiliyor, onların aklını çelebiliyor ve onları dünyadaki en
tehlikeli şey olan “inandırılmış bir terörist” hâline getirebiliyor arkadaşlar.
Bu, Türkiye için katlanılabilecek bir güvenlik zaafı değil, bunun Türkiye'nin
hem iç hem dış politikası üzerinde çok ciddi tesirleri olabilecektir. 
O sebeple, IŞİD’in Türkiye’deki
ayakları başta olmak üzere, IŞİD’e Türkiye’den ramazan boyunca camilerden para
toplayanlar dâhil olmak üzere, IŞİD’e Türkiye’den giden yardımların bir an önce
mercek altına alınması ve IŞİD’in Türkiye’de etki altına aldığı gençlerimizin
de bir an önce tespit edilmesi, onların yeniden kazanılması gerekir diyor,
hepinize saygılar sunuyorum. (MHP ve CHP sıralarından alkışlar) 
BAŞKAN – Teşekkür ederim Sayın
Oğan.
Halkların Demokratik Partisi
Grubu önerisini oylarınıza sunuyorum…
OKTAY VURAL (İzmir) – Karar yeter
sayısı…
BAŞKAN – Karar yeter sayısı
arayacağım.
Kabul edenler… Kabul etmeyenler…
Karar yeter sayısı yoktur.
Birleşime on dakika ara
veriyorum.
 Kapanma
Saati: 16.57
ÜÇÜNCÜ OTURUM
Açılma Saati:
17.05
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur)
----- 0 -----
BAŞKAN – Sayın milletvekilleri,
Türkiye Büyük Millet Meclisinin 116’ncı Birleşiminin Üçüncü Oturumunu açıyorum.
Halkların Demokratik Partisi
Grubu önerisinin oylamasında karar yeter sayısı bulunamamıştı. 
Şimdi öneriyi tekrar oylarınıza
sunacağım ve karar yeter sayısı arayacağım. 
Öneriyi kabul edenler… Kabul
etmeyenler… Kabul edilmemiştir, karar yeter sayısı vardır. 
Milliyetçi Hareket Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
işleme alacağım ve oylarınıza sunacağım. 
2.- MHP Grubunun, Kahramanmaraş Milletvekili Mesut
Dedeoğlu ve arkadaşları tarafından, taşeron işçilerinin sorunlarının
araştırılarak alınması gereken önlemlerin belirlenmesi amacıyla 5/11/2012
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin Genel Kurulun 15 Temmuz 2014 Salı günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi 
15/7/2014
Türkiye Büyük
Millet Meclisi Başkanlığına
Danışma Kurulunun 15 Temmuz 2014
Salı günü (bugün) yaptığı toplantısında siyasi parti grupları arasında oy
birliği sağlanamadığından grubumuzun aşağıdaki önerisinin İç Tüzük’ün 19’uncu
maddesi gereğince Genel Kurulun onayına sunulmasını arz ederim. 
Saygılarımla. 
 Oktay
Vural
 İzmir
MHP Grup Başkan
Vekili 
Öneri: 
5 Kasım 2012 tarih ve 6558
sayıyla TBMM Başkanlığına vermiş olduğumuz, Kahramanmaraş Milletvekili Mesut
Dedeoğlu ve arkadaşlarının taşeron işçilerin sorunlarının araştırılarak
alınması gereken önlemlerin belirlenmesi amacıyla verdiği Meclis araştırması
önergemizin 15/7/2014 Salı günü (bugün) Genel Kurulda okunarak görüşmelerinin
bugünkü birleşiminde yapılması önerilmiştir. 
BAŞKAN – Milliyetçi Hareket
Partisi Grubu önerisinin lehinde Kahramanmaraş Milletvekili Sayın Mesut
Dedeoğlu. 
Buyurunuz. (MHP sıralarından
alkışlar) 
MESUT DEDEOĞLU (Kahramanmaraş) –
Sayın Başkan, değerli milletvekilleri; taşeron işçilerin durumunun
araştırılması ve gerekli önlemlerin alınması konusunda vermiş olduğumuz grup
önerisi üzerinde Milliyetçi Hareket Partisi Grubumuz adına söz aldım. Bu
vesileyle, yüce heyetinizi saygılarımla selamlıyorum. 
Değerli milletvekilleri,
ülkemizde işsizlik oranları sürekli olarak artmaktadır. İşsizlikle birlikte
İşsizlik Fonu’na müracaatlar da artmaktadır. Türkiye’de işsizlik sigortası
kapsamında olanların sayısı prim kesintilerinin yapılmaya başlandığı 2000
yılında 5 milyon iken bu rakam şimdi 12 milyonu aşmıştır. Uygulama kapsamında,
bugüne kadar 2,7 milyon kişiye 5 milyar 249 milyon TL ödeme yapılmıştır.
İşsizlik Sigortası Fonu’nda bu zamana kadar 70 milyar TL’ye yakın para
birikirken bunun yüzde 6’sının işsizlere ödendiği ifade edilmektedir. Ülkemizde
işsiz sayısıyla birlikte fona müracaatlar da sürekli olarak artmaktadır. Bütün
bu yaşananlara rağmen, görüldüğü gibi, İşsizlik Fonu’nun çok az bir bölümü
işsiz vatandaşlarımız için kullanılmaktadır. İşsizlik Fonu’nda biriken
paraların büyük bir kısmı Hükûmet tarafından başka yerlerde kullanılmaktadır.
Uygulanan Hükûmet politikaları, ne yazık ki, ülkemizde sendikalı çalışma
imkânlarını da yavaş yavaş ortadan kaldırmaya başlamıştır.
Sayın Başkan, değerli
milletvekilleri; ülkemizin bir sorunu da iş kazalarıdır. Dünyada olduğu gibi
ülkemizde de iş kazaları ve meslek hastalıkları önüne geçilmesi gereken önemli
bir sorundur. Ülkemizde her geçen gün biraz daha gelişen sanayileşmeye rağmen,
iş sağlığı ve iş güvencesine ilişkin gerekli düzenleme ve yatırımlar yeterince
yapılamamıştır; bu da ülkemizin ölümlü iş kazalarında Avrupa’da 1’inci
-maalesef üzülerek söylüyorum- dünyada ise 2’nci sırada yer almasına neden
olmuştur. Ülkemizde her 6 dakikada 1 iş kazası ve her 6 saatte bir 1 işçimizin
hayatını kaybetmesiyle iş kazaları oluşmaktadır; bu durum kabullenilecek bir
durum asla ve asla değildir, güvenliğin ne durumda olduğunu açık bir şekilde
ortaya koymaktadır. İş güvenliği “Önce güvenlik, önce tedbir!” Çalışma ve
Sosyal Güvenlik Bakanlığınca yapılan tespitlere göre Türkiye’de her gün
ortalama 172 kişi iş kazasına uğramaktadır. Yaşanan kazalarda ortalama 3 kişi
de hayatını kaybetmektedir, ayrıca 5 işçi de sakat kalmaktadır.
Çalışma hayatının önemli
sorunlarından bir diğeri de -en önemlisi- taşeron işçilerin sorunlarıdır. Yine,
Çalışma ve Sosyal Güvenlik Bakanlığı verilerine göre, Türkiye işçi cennetine
dönüştürülmüştür ve bunlar da taşeron işçi olarak çalıştırılmaktadır.
Kamu hizmet maliyetini düşürmek
amacıyla ilk olarak yerel yönetimlerde başlatılan taşeronlaşma, ülkemizde hemen
hemen her alanda yaygın bir şekilde uygulanmaya başlanmıştır. Yerel
yönetimlerden sonra taşeronlaşmanın yaygın olduğu yerlerin başında hastaneler,
üniversiteler ve kamu kuruluşları gelmektedir. Bu kamu kurum ve kuruluşlarında
temizlik, güvenlik ve büro hizmetleri taşeron personel tarafından hizmet alımı
yoluyla verilmektedir. Güvenlik ve temizlik hizmetleriyle dar bir alanda
yaşanan taşeronlaşmanın boyutları her geçen gün de artmaktadır. Artık
hastanelerde doktor, hemşire, ebe, sağlık memuru hizmetleri; diğer kamu
kurumlarında yemek ve ulaştırma hizmetleri hizmet alımı yoluyla sağlanmaktadır.
Sosyal haklardan mahrum, geleceği
olmayan ve sendikasız çalışmaya mahkûm edilen taşeron işçiler, bu konuda
Hükûmetten, özellikle de Türkiye Büyük Millet Meclisinden yeni yasalar
beklemektedir. Bu son torba yasanın içerisinde taşeron hizmetleriyle ilgili,
taşeron işçilerin çalışmalarıyla ilgili birtakım düzenlemeler yapılmış ama
yeterli değildir; çalışan taşeron işçilerini memnun edecek, mutlu edecek,
Türkiye’deki iş güvenliğini, iş sağlığını rahatlatacak kanunlar değildir.
Kamuda yaklaşık 586 bin, özel
sektördeyse 419 bin kişi taşeron işçi olarak çalışmaktadır. Taşeron işçiliğin
en yaygın olduğu sektörler 417 bin kişiyle temizlik ve 318 bin kişiyle de
inşaat sektörüdür. Türkiye’de alt işverende çalışan işçi sayısı kamuda 586 bin
ve özel sektörde de 419
bin olmak üzere toplam 1,5 milyona yükselmiştir. 
Sayın Başkan, değerli milletvekilleri; hizmet alımının
en yaygın olduğu kamu kurumları yüzde 36’yla belediyeler, yüzde 14’le KİT’ler
ve yüzde 4’le yükseköğrenim kurumlarıdır. Türkiye’de bu rakamlara göre her 10
işçiden 1’i taşeron işçi olarak çalışmakta ve bu uygulama gün geçtikçe de
artmaktadır. Hükûmet taşeronlaşmayı âdeta teşvik eder hâle getirmiştir. 
Ülkemizde neredeyse hemen hemen her hizmette
çalıştırılan taşeron işçiler büyük sıkıntı içerisinde görev yapmaktadırlar.
Öncelikle, sendikasız bir şekilde çalıştırılan taşeron işçiler her zaman işten
çıkarılma kaygısı yaşamaktadırlar. Bu işçilerin çalışma süreleri çok uzundur,
kurumlarda çok az ücretle çok iş yapmaktadırlar. Senelik izin ve günlük izinler
konusunda da büyük sıkıntılar yaşamaktadırlar. Kıdem ve ihbar tazminatıyla da
ilgili problemler yaşamaktadırlar. Taşeron işçilerin çalışma süreleri de yıllık
olarak yapılan ihalelere bağlıdır. Firmalar ihaleyi kaybettiğinde maalesef ki
taşeron işçiler kapının önünde; yeni taşeron işçi isimleri yeni bir işe
başlamakta, göreve gelmektedirler. 
Sayın Başkan, değerli milletvekilleri; Çalışma Bakanlığına
bağlı çalışan işçilerin taşeron işçilerle aralarında gerek aldıkları ücret
gerekse çalışma şartlarıyla ilgili çok büyük farklar var. Milliyetçi Hareket
Partisi Grubu olarak temennimiz şudur ki taşeron işçilerimizin tamamı, hepsi
devlet kadrosuna geçirilsin ve devletin koymuş olduğu kanunlar, yönetmeliklerle
çalışma hayatlarını idame ettirsinler.
Sayın Başkan, değerli milletvekilleri; ülkemizde artan
taşeronlaşma çalışmalarıyla birlikte, açlık ve yoksulluk sınırının altında
kalan ve geçim sıkıntısına düşen kişi sayısı da maalesef ki artmaktadır. Türkiye'de 4
kişilik bir ailenin tüketmesi zorunlu olan gıdalar için harcaması gereken tutar
olan açlık sınırı 1.158 liradır, asgari şartlarda geçinebilmesi için harcaması
gereken tutar yani yoksulluk sınırı ise 3.772 TL’dir. Taşeron işçilerin
aldıkları sadece 850 TL. Bu işçiler aldıkları bu ücretlerle açlık sınırının
altında mıdır, üstünde midir; yoksa, geçim derdinde, aldıkları ücret sadece
ekmek parasına yetecek durumda mıdır? Açıklanan açlık ve yoksulluk rakamlarına
göre, taşeron işçilerin büyük çoğunluğu açlık ve yoksulluk sınırlarının altında
yaşamaya mahkûm edilmektedir. 
Bu nedenlerle, Milliyetçi Hareket
Partisi Grubu olarak, yüce Meclisimizin üzerine düşen görevi yerine getirerek
taşeron işçilerin sorunlarının bir an önce çözüme kavuşturulması için bu konuda
Mecliste bir araştırma komisyonu kurarak taşeron olarak çalışan işçilerin
sorunlarını araştırmasının ve gerekli önlemleri almasının yerinde olacağını
düşünmekteyiz.
Bu vesileyle, grup önerimizin kabulünü
diler, yüce heyetinizi saygılarımla selamlarım. (MHP sıralarından alkışlar) 
BAŞKAN – Teşekkür ederim Sayın
Dedeoğlu.
Milliyetçi Hareket Partisi Grubu
önerisinin aleyhinde Şırnak Milletvekili Sayın Hasip Kaplan… Yok.
İstanbul Milletvekili Sayın Mehmet
Muş. (AK PARTİ sıralarından alkışlar) 
Buyurunuz.
MEHMET MUŞ (İstanbul) – Sayın
Başkan, değerli milletvekilleri; Milliyetçi Hareket Partisinin taşeron
işçilerin problemleri konusunda araştırma yapılarak alınması gereken önlemlerin
belirlenmesiyle ilgili verdiği Meclis araştırma önergesi hakkında söz almış
bulunmaktayım. Genel Kurulu saygıyla selamlıyorum.
Değerli milletvekilleri, dünyada
ve ülkemizde çalışma hayatında hızlı teknolojik gelişim ve uzmanlık gerektiren
işlerin çoğalması ve yaygınlaşması, artan uluslararası rekabet alt işverenlik
uygulamalarının doğmasına yol açmıştır. Alt işverenlikle ilgili mevzuatımızda
ilk yasal düzenleme 1936 yılında 3008 sayılı Yasa’yla yapılmıştır. Daha sonra,
ülkemiz, kamu kesiminin işlerini alt işverene vermesine imkân tanıyan ve
bunların şartlarını belirleyen Uluslararası Çalışma Örgütü’nün 94 sayılı
Sözleşmesi’ni 14/12/1960 yılında 161 sayılı Yasa’yla onaylamıştır. Günümüzde
ise taşeron sistemiyle alakalı düzenlemelere baktığımız zaman, kamu kesimi
açısından hizmet alımı yoluyla kamu kurum ve kuruluşlarınca üçüncü kişilere
verilebilecek işlerin kapsamına ilişkin temel çerçeveyi 4/1/2002 tarihli ve
4734 sayılı Kamu İhale Kanunu oluşturmaktadır. Yani, sistemin kamuda nasıl
çalışacağıyla ilgili temel çerçeveyi 4734 sayılı Kanun oluşturmuştur. Daha
sonra, alt işveren ile asıl işveren arasındaki ilişkileri düzenleyen çeşitli
yasal düzenlemeler de yapılmıştır. 
Az önce değerli hatip de ifade
etti, kamuda 660 bin civarında alt işveren işçisi çalışmaktadır, özelde de bu
rakam 570 bin civarındadır; toplamları 1 milyon 200 bin civarını
yakalamaktadır.
Değerli milletvekilleri, alt
işverenlerin sorunlarının tarafların tamamının mutabakatıyla çözümü bu
Parlamentodaki bütün milletvekillerinin temel arzusudur, iktidar olarak bizim de
temennimiz ve bir dileğimizdir. Alt işverenlikte yaşanan sorunların
araştırılması ve bununla alakalı çalışma yapılması maksadıyla Çalışma ve Sosyal
Güvenlik Bakanımız Başkanlığında Üçlü Danışma Kurulu oluşturulmuştur ve
Parlamentoda grubu bulunan partilerin milletvekilleri buraya katılmıştır,
Türkiye Odalar ve Borsalar Birliği temsilcileri buraya katılmıştır, işçi ve
işveren konfederasyonlarının temsilcileri buraya katılmıştır. Bu taşeron
sistemiyle alakalı meseleler bu toplantılarla tartışılmıştır, konuşulmuştur. 
Bakınız, değerli milletvekilleri,
alt işverenlikle alakalı, tabii, farklı sorunlar olabilir ama öne çıkan temel
meselelerin başında; bir, kıdem tazminatı gelmektedir; iki, yıllık ücretli izin
meselesi gelmektedir; bir de ücretlerin tam ve zamanında yatırılması meselesi
gelmektedir. Sendikal hak yani taşeron işçilerin sendikaya üye olmalarıyla
alakalı yasal bir engel bulunmamasına rağmen, sürenin, çalışma sürelerinin
kısalığından dolayı toplu iş sözleşmelerinde sorunlar yaşandığı aşikârdır.
Biz gündemden sonra Genel Kurulun
gündeminde bulunan torba kanunun görüşmelerine başlayacağız ve bu torba kanunda
taşeron işçileriyle alakalı bazı düzenlemeler yaptık, sorunların çözümüyle
alakalı bazı adımlar atıldı. Ben bunlardan size bahsetmek istiyorum ve bunların
alt işveren işçilerine veya -halk arasında- taşeron işçilere neler
getirdiklerini buradan sizlerle paylaşmak istiyorum.
Bakınız, değerli milletvekilleri,
mevcut düzenlemelerimizde, asıl işverenin, alt işverende çalışan taşeron
işçisinin ücretinin ödenip ödenmediğiyle alakalı bazı alanlar hariç bir
sorumluluğu bulunmamakta. Getirdiğimiz düzenlemeyle beraber, eğer yüce Meclis
kabul ederse ve yasalaşırsa, artık özel-kamu ayrımı aranmaksızın, asıl işveren,
alt işverende çalışan işçilerin ücretinin tam ve zamanında yatırıp
yatırmadığından sorumlu tutulacaktır. Eğer taşeron işçi olarak çalışan bir işçinin
maaşı, ücreti ödenmemişse bunun asıl işverence o işçinin banka hesabına
yatırılması düzenlemeyle getirilmektedir.
Yine, değerli milletvekilleri,
bir kurum düşünün, bu kurumda bir alt işveren işçisi çalışmakta ve bunun iki
yıl, üç yıl çalıştığını düşünelim fakat her yıl çalıştığı taşeron firma
değişmekte; yıllar itibarıyla bu değiştiği için, bu taşeron işçisinin yıllık
izin hakkı maalesef zayi oluyordu, yıllık izin hakkı bulunmuyordu. Şimdi, eğer,
bu işçi taşeron firma değişmesine rağmen o kurumda çalışmaya devam ediyorsa
yıllık izin hakkı bundan sonra zayi olmayacak ve asıl işveren tarafından o
işçinin yıllık izin hakkı kullandırılacaktır.
Yine, değerli milletvekilleri, bu
getirdiğimiz düzenlemeyle kıdem tazminatlarından idarenin doğrudan sorumlu
olması ve kıdem tazminatlarının işçilerin banka hesabına yatırılması
düzenlenmiştir.
Bu teklifle getirilen bir başka
düzenleme, değerli milletvekilleri, alt işverene verilebilecek olan yardımcı
işlerle alakalı meseledir. Yani, hangi işler yardımcı iştir; bunun
belirlenmesiyle alakalı bundan sonra şöyle bir usul izlenecektir: İşçi,
işveren, memur konfederasyonlarının da görüşü alınmak suretiyle, Maliye
Bakanlığının teklifi ve Bakanlar Kurulunun onayıyla bunun sağlanması
amaçlanmaktadır, sağlanması öngörülmektedir.
Yine, değerli milletvekilleri,
hizmet alımlarında idarenin ilgisine göre, Maliye Bakanlığı, Hazine
Müsteşarlığı veya Özelleştirme İdaresi Başkanlığından izin alınması esası
getirilmiştir. İzin alınmadan ihaleye çıkan, işçileri sözleşme konusu işler
dışında ve İş Kanunu’na aykırı çalıştıran kamu görevlisine bu zararın rücu
edilmesi ve idari para cezası uygulaması getiriliyor.
Değerli milletvekilleri, burada,
biliyorsunuz, süreklilik arz eden işlerin ihalesi yılda bir yapılıyordu, şimdi,
artık bu üç yıla çıkarılıyor yani süreklilik arz eden işler üç yıllık dönemler
itibarıyla yapılacak. Bu, az önce ifade ettiğim, kıdem tazminatı ve yıllık
ücrette ciddi bir rahatlama getirecektir. Çünkü, bir yılını doldurduktan sonra
orada çalışan alt işveren işçisi hem kıdem tazminatı hakkını kazanacaktır hem
de yıllık ücretli izin hakkını kazanmış olacaktır. Zaten düzenlemeyle beraber,
bunların kullandırılması ve takibi de işverene bir sorumluluk olarak
verilmiştir.
Ben bir noktaya da değinmek
istiyorum: Gerçekten, iş kazaları ülkemizde oluyor, olmakta; bu hepimizi
derinden üzmekte, derinden yaralamaktadır. Geçtiğimiz yıllarda bununla alakalı
bir adım atıldı ve iş sağlığı ve güvenliğiyle alakalı bir çalışma, bir yasal
düzenleme getirildi. Ümit ediyorum, bu yeni düzenleme, uygulamalarıyla beraber
bu iş kazalarını da minimize edecektir.
Değerli milletvekilleri, bakınız,
ben burada bir şeyi de ifade etmek istiyorum: Alt işverende çalışan işçilerin
veya asgari ücretle çalışan işçilerimizin hakikaten, ücretlerinin
iyileştirilmesi… Ülkemizin ekonomisi çok daha iyi şartlara ulaşırsa bu
noktalarda da iyileştirme olacaktır, iyileştirme olur diye ümit ediyorum. 2002
yılında asgari ücret 184 TL’ydi, bugün, yüzde 146’lık yani enflasyondan
arındırılmış hâlde yüzde 146’lık bir artışla beraber 846 TL’ye net olarak bu
ücret çıkmıştır, buradaki reel artış yüzde 146’dır. Bu, hem taşeron firmada
asgari ücretle çalışanlara bir iyileştirmedir hem de taşeron haricinde çalışan,
özel sektörde bulunan işçilerimizle alakalı bir düzenlemedir. Gönül arzu eder,
bu çok daha yukarılara çıksın. 
Bakın, değerli milletvekilleri,
dikkatinizi çekmek istediğim bir diğer nokta şudur: 2001 yılında toplam
personel giderlerinin bütçe içerisindeki payı, kamu personel giderlerinin payı
yüzde 16’dır; bugün, 2014 bütçesinde bu rakam, bu oran yüzde 30’a çıkmıştır
yani personel giderlerinin bütçe içerisindeki payı yaklaşık 2 kat artmıştır.
Aynı dönemde, bu on iki yıllık dönemde Türkiye, bütçesini 4 kat artırmıştır.
Bu, şunu göstermektedir: Artan kamu hizmetinin karşılanması ağırlıklı olarak
kamu personeli eliyle yapılmaktadır. Hem bütçe 4 kat artıyor hem de kamu
personel giderlerinin oranı 2 kat artmaktadır. O zaman, burada hakikaten,
iktidarın, kamu hizmetinin verilmesinde kamu personeli aracılığıyla bir tercih
izlediği aşikârdır. Doğru, şu an kamuda 500-600 bin civarında bir taşeron işçi
mevcuttur ama eğer bu anlayış olmamış olsaydı belki bu rakamın 2 katına, 3
katına çıktığı bir tabloyla bugün Türkiye karşı karşıya kalmış olabilirdi. 
Ben bu duygu ve düşüncelerle
sözlerime son verirken AK PARTİ Grubu olarak önergenin aleyhinde oy
kullanacağımızı ifade ediyor, Genel Kurulu tekrar saygıyla selamlıyorum. (AK
PARTİ sıralarından alkışlar)
BAŞKAN – Teşekkür ederim Sayın
Muş. 
Milliyetçi Hareket Partisi Grubu
önerisinin lehinde İstanbul Milletvekili Sayın Süleyman Çelebi, buyurunuz. (CHP
sıralarından alkışlar)
SÜLEYMAN ÇELEBİ (İstanbul) –
Teşekkür ederim Sayın Başkan. 
Çok değerli arkadaşlar, ben de
Milliyetçi Hareket Partisinin vermiş olduğu taşeron uygulamalarının
araştırılmasına ilişkin araştırma önergesinin lehinde söz almış bulunuyorum.
Yüce Meclisi saygıyla sevgiyle selamlıyorum. 
Değerli arkadaşlar, çok önemli
bir konuyu aslında konuşuyoruz. Biraz önce de AKP Grubu adına konuşan
arkadaşımız bu getirilen yasanın ne kadar önemli düzenlemeler içerdiğini bu
kürsüden ifade etti. Bu algı yönetimini iyi yapıyorlar, onu kutluyorum. AKP’nin
en başarılı olduğu nokta, algı yönetimini iyi yapıyorlar ve bu yasa daha ortaya
çıkmadan şöyle bir güzel müjdeler diye bütün işçi kesimine, bütün emekçi
kesimine müjdeler, taşeronlaşma kalkıyor diye böyle müjdeli haberler verdiler.
Bunları bütün o yandaş medya grubu tarafından cilaladılar ve kamuoyunun önüne
koydular. 
Şimdi, ilk defa 3 konfederasyon
uzun zamandan beri Başbakanla görüşerek “Aman, iyilik istemiyoruz, bu yasa eski
hâliyle kalsın.” diye feryat ettiler. TÜRK-İŞ, DİSK, HAK-İŞ “Mevcudu en azından
daha kötüye götürmeyin, mevcudu çok kötüye götürüyor bu yaptığınız değişiklik,
eski hâlinde kalsın.” Eski düzenlemede, en azından muvazaa tartışması
içerisinde bir hak kaybı olduğunda yargıya sorun götürülüyordu, yargı karar
veriyordu. Gerçi bu iktidar yargı kararlarını uygulamamakta kararlı, bunu
görüyoruz. Şimdi, bu uygulamanın bir örneği, bu yasal düzenlemenin bir örneği
şuradan kaynaklanıyor. Yasayı uygulamamak, mahkeme kararlarını uygulamamak,
Yargıtay kararlarını uygulamamak için getirilen bir paketten bahsediyoruz.
Çünkü Yargıtayın YOL-İŞ sendikamız tarafından Karayollarıyla ilgili verdiği
karar var; yerel mahkeme bu muvazaada taşeron işçilerinin asıl kadrosunun
Karayollarında olduğunu söyledi, yerel mahkemenin kararı Yargıtayca onandı ama
bu iktidar, Yargıtay kararını tam iki yıldır uygulamıyor değerli arkadaşlar.
Düşünebiliyor musunuz yani bir Hükûmet düşünün, yargının verdiği kararı iki
yıldır uygulamıyorsa… Yine, birçok üniversitede, birçok devlet
üniversitesindeki taşeron uygulamalarıyla ilgili kararı bir Hükûmet
uygulamıyorsa demek ki yargının kararlarını uygulamayan, hukuksuzluğu kendisine
rehber edinmiş bir iktidarla Türkiye karşı karşıya. Bu anlamda, hukuksuzluğu,
adaletsizliği uygulayan bir iktidar şimdi yeni yasayla yeni bir manevra
içerisinde.
Değerli arkadaşlarım, bu
getirilen düzenleme… Biraz önce AKP Grubu adına konuşan arkadaşın ifade ettiği
gibi rakamlar 1 milyon 200 bin filan civarında mı; hani, 570 bin civarında özel
sektörde, 600 bin civarında kamuda mı? Hayır, böyle değil tablo. Bu görünen
tablonun arkasında 11 milyon kayıt dışı çalışan var ve 11 milyon kayıt dışı
çalışanın özellikle özel sektör bünyesindeki büyük bir bölümü, bu işçiler
taşeronda çalıştırılmaktadır. Bu sayı bizim tespitlerimize göre 2 milyon
civarındadır. Şimdi, asgari ücrette sürekli artış yapıldığı ifade ediliyor. Asgari
ücrette büyük artışlar yapıldığı ve bu taşeronların da ücretlerinin yüzde 146
arttığı söyleniyor ve bu asgari ücret övülüyor.
Arkadaşlar, vicdan diye bir şey
var. Bu asgari ücret sonuçta açlık sınırının altında. Yani neyi konuşuyoruz?
TÜİK’in rakamlarına göre 1.089 lira olan açlık sınırını… Bırakın yoksulluk
sınırını, yoksulluk sınırı bunun çok üzerinde. Biraz önce MHP’li arkadaşımız
söyledi, 3 bin küsur lira yoksulluk sınırı -açlık sınırından bahsediyorum-
açlık sınırı 1.089 lira TÜİK’in rakamlarına göre. Ne kadar peki asgari ücret?
890 lira. Peki, bu taşeronda çalışanlar kaç saat çalışıyorlar? Büyük bir bölümü
yasal sınırlar içerisinde çalışmıyor, on bir, on iki, on üç, on dört, on beş
saat çalıştırılıyor ve bununla övünülüyor. 
Şimdi, bakın, geçen Eskişehir
Belediyesine gittim. Burada aramızda olan bir milletvekili, Kazım Kurt
arkadaşımız Odunpazarı Belediye Başkanı oldu, dedi ki: “Bir taşeron işçisi için
benim cebimden çıkan para -ihaleyle- 2047 lira ama işçinin cebine giren para
840 lira.” Sizden farkımız şu arkadaşlar: Siz aradaki farkı müteahhitlere
vermek istiyorsunuz, biz aradaki farkı işçilere vermek istiyoruz. (CHP
sıralarından alkışlar) Farkımız bu değerli arkadaşlar. Siz birilerini zengin
etmek istiyorsunuz, biz işçilerin alım gücünün biraz daha düzeldiği bir modeli
öneriyoruz. Bu model şöyle bir model: Yani, bütün işçilere dağılsa bu para
-hani bu bahsettiğimiz milyonlarca işçiye bu para dağılsa- birkaç tane taşeron
firma yerine, birkaç tane taşeronu zengin etmek yerine o işçilere dağılsa onların
alım gücü daha da yükselecektir, böylece reel olarak bunlar Türkiye ekonomisine
daha farklı katkılar sağlayacaktır. Dolayısıyla değerli arkadaşlarım, şu anda
yaşanan, en son Soma’da yaşanan bu taşeron uygulamasıyla başlatılan sürecin
devam ettiğini hep beraber şu anda da görüyoruz ve bunların uygulaması en son
Balıkesir İvrindi’de ortaya çıktı, 2 arkadaşımız daha geçen hafta orada öldü. 
Yine, Zeytinburnu’nda ölen,
merdiven altı çalışmalarında, işte o sağlıksız koşullarda, iş güvencesi olmadan
yapılan çalışmalarda ölenler var, Denizli de böyle. 
Şimdi, değerli arkadaşlar, işi
düzeltmek yerine mevcut sistemi korumak adına bir uygulamaya gidiyorsunuz. Ben
o nedenle şöyle bir değerlendirmede bulunmak istiyorum: Bu taşeron bir sömürü
sistemidir, bu sömürü sisteminden Türkiye’nin bir an önce arındırılması
gerekiyor.
Taşeron, sendikalaşmayı,
örgütlenmeyi yok eden, emekçiyi esnek ve kuralsız çalışmaya mahkûm eden bir
sistemdir, bunun düzeltilmesi gerekiyor. Taşeron, işçi ölümlerinin sebebidir,
bunu birçok olayda şu anda gördük. Taşeron, Soma’da, inşaatlarda, merdiven altı
atölyelerde ölen yüzlerce işçinin ölüm sebebidir. Taşeron, denetimsizliktir;
taşeron, haklının, hakkın, emeğin parayla satıldığı bir zulüm sistemidir.
Taşerona “Dur.” demek sömürü ve zulüm sistemine “Dur.” demek anlamına geliyor.
Dolayısıyla, bugün burada birçok alanda, özellikle verdiğiniz, “inşaat sektörü”
diye tanımladığınız, taşeronların uygulamalarının büyük bir bölümü sağlık
alanında. Şimdi, inşaat sektörü olarak ortaya çıkmış birçok firma sağlık
alanındaki işlerle ilgili de hizmet satıyor. Bir bakıyorsunuz, firma inşaatçı
ama sağlık alanında onların büyük bir bölümü hemşire olarak, teknisyen olarak
çalıştırılıyor ve çok farklı uygulamalar içerisinde, o alanda çalıştırılan ve
farklı farklı sektörlerde o ad altında çalıştırılan binlerce işçi var ve bu
işçiler güvencesiz. 
Şu anda, sendikalı oldukları
için, Okmeydanı Hastanesinde direniyor işçiler, Devrimci Sağlık İşçileri
Sendikasına üye oldukları için. Taşeron işçiler sendikaya üye oldukları gün,
yaşama hakkı kadar kutsal olan çalışma hakları ellerinden alınıyor. 
Örgütlü toplumun yok edildiği bir
sistemdir. Bu sistemi devam ettirmek istemenizin temel nedeni şudur: AKP
iktidarı bundan besleniyor. AKP iktidarı bu taşeronun yaygınlaşmasını özellikle
istiyor çünkü kendi siyasi yapısını orada egemen kılmak, o işçileri güdümlü
hâle getirmek için onların örgütlü olmasını istemiyor. Bu taşeron sisteminin
arkasında ısrarla durmasının nedeni o müteahhitleri zengin etme amacını
gütmesidir. O nedenle bu sistemin bir an önce çözülmesini diliyorum.
Hepinize saygılar sunuyorum. (CHP
sıralarından alkışlar)
BAŞKAN – Teşekkür ederim Sayın
Çelebi.
Milliyetçi Hareket Partisi Grubu
önerisinin aleyhinde Şırnak Milletvekili Sayın Hasip Kaplan, buyurunuz.
HASİP KAPLAN (Şırnak) – Teşekkür
ederim Sayın Başkan.
Değerli milletvekilleri, bu İç
Tüzük’ü değiştireceğiz Allah’ın izniyle. İlla bir araştırma önergesinin lehinde
veya aleyhinde konuşmak gerekmiyor, üzerinde konuşmak gerekiyor, üzerinde.
Bakın, biz Halkların Demokratik
Partisi olarak aynı konuda, taşeron işçiler konusunda araştırma önergesi
vermişiz, benziyor. Sonra, kanun teklifi vermişiz, bunun defalarca tartışmasını
yapmışız, torba kanunda kırk yedi gün tartışmasını yapmışız. Torba kanunla üç
sendika federasyonunun -üç sendika federasyonunun- üç maddede anlaştıkları ve
“Taşeron sistemi eski hâlinde kalsın.” diye uzlaştıkları, Başbakanla
görüştükleri, Başbakanın daha sonra işverenlerle görüştüğü ama işverenlerle
görüştükten sonra mevcut düzenlemede ısrar ettiği taşeron yasası, maalesef,
açıklıkla söyleyeyim ki kamunun 2 milyon 700 bin işçisini acımasızca sömürmeye,
acımasızca örgütsüz bırakmaya, sendikasız bırakmaya, mahkeme kararlarını
uygulamamaya ve tamamen mağduriyetlerine yol açan bir uygulamadır.
Emek örgütlerinin 12 Nisan 2013
tarihinde ilgili bakanlığın üçlü danışma kurulunda işçi ve işveren
konfederasyonlarına sundukları revize edilmiş çözüm önerilerinde de emek
örgütlerini ikna edecek bir konu ortaya konulamamıştır. Zaten Çalışma ve Sosyal
Güvenlik Bakanlığının sorunlara, uygulamalara, yargı kararlarına ve iş hukukuna
vâkıf olmadığı ya da bunu bilinçli bir şekilde manipüle ettiği noktasında
emekçilerde ciddi kanılar oluştu. 
Şimdi, burada bakıyoruz,
gerçekten kamu hizmetlerinin alımı… Devlet neden eğitimde, yerel yönetimlerde,
sağlıkta, adliyede, birçok kurumda taşeron işçi almaya başlıyor, alt işveren
ilişkisine giriyor? Tutuyor bir işveren, kamu kurumuyla yaptığı sözleşme gereği
bir alt işverene veriyor ve bu insanların bütün hakları mağdur ediliyor. 
Vallahi, Mecliste de taşeron
yasası uygulanıyor arkadaşlar, bilginiz dâhilindedir herhâlde, sanıyorum Sayın
Tanal bunu çokça dile getirdi, soru önergeleri de verdi. Meclisi de
taşeronlaştırdınız arkadaşlar, bir bu eksikti. Yani Mecliste öyle kadrolar var
ki üniversite mezunu, master yapmış, 2007’de milletvekili oldum, geldim, hâlâ
bu Mecliste çay ocağında çalıştırılıyorlar arkadaşlar. Oysa ki taşeron olmak,
iş almak, uzmanlık gerektiren işlerde, teknik işlerde, vasıflı işlerde
dışarıdan iş alınması üretimi artırmak için yapılır. Türkiye’de de tam tersi,
sömürmek için yapılıyor, kıdem tazminatını vermemek için yapılıyor, fazla mesai
çalışma ücretlerini vermemek için yapılıyor, tatil vermemek için yapılıyor.
Mahkeme kararını aldığı zaman da “Mahkeme kararını nasıl uygulamam, torba
kanuna koyarım?” diye oy çokluğuna dayanarak iktidar geliyor ve bu akşam
tartışacağımız torba kanunda maalesef bunları konuşacağız. 
Arkadaşlar, 2 milyon 700 bin
rakamı resmî bir rakamdır kamu alanında. Kamu alanındaki bu çalışma, torba kanunda
maalesef kurumsallaştırılıyor, “maalesef” diyorum. Şöyle bir durum düşünün:
Taşeron yasasını kamuoyuna reklam ediyorlar, Soma işçilerinin acısı üzerinden
üstelik. Sonra geliyorlar ve diyorlar ki: “Biz çok fazla STK’yla görüştük,
uzmanla görüştük, muhteşem bir yasa yaptık.” Sorduk, Komisyonda 3 tane sendika
konfederasyonu vardı, HAK-İŞ, DİSK, TÜRK-İŞ, “Bilginiz var mı?”, “Yok, cuma
günü açıklanınca haberimiz oldu.” dediler. Nasıl bir Hükûmet, nasıl bir
Parlamento, nasıl bir yasalaşma ve çalışma düzeni? Dehşet verici. 
Bakın, bu torba kanunda
kamuoyuna, taşeron işçilere “müjde” olarak lanse edilen, gerçekte ise işçilerin
kadro ve iş güvencesi beklentilerini boşa çıkaran, bugüne kadar işçilerin ve
sendikaların kazandığı mahkeme kararlarının aksine düzenlemelerle ucuz emek
sömürüsü, kuralsız ve kölece çalıştırmanın adı olan “taşeronlaştırma”
yaygınlaştırılmaktadır. 4857 sayılı İş Yasası’nın ve 4734 sayılı Kamu İhale
Yasası’nın birçok maddesinde taşeron çalışmayla ilgili yapılan düzenlemelerle
taşeron çalıştırma kalıcı hâle getirilmektedir. Kamu kurumlarında yürütülmekte
olan asıl işlerin nitelikli ve yeterli personel olmadığı gerekçesiyle alt
işverene verilebilmesine yönelik düzenleme ise kamuda taşeronlaştırmayı
yaygınlaştırmıştır. Karayollarında, belediyelerde, hastanelerde, kamu
kurumlarında yüz binlerce taşeron işçisi yıllardır ücret, kıdem tazminatı,
yıllık izin, fazla çalışma, sendikal örgütlenme haklarının tanınması için
mücadele yürütmekte, hak gasplarına karşı davalar açmakta; işçilerin lehine, haklılığına
dair yargı kararları dahi kamu idaresi tarafından yerine getirilmemektedir.
İşçiler defalarca taşeron çalışmaya son verilmesi, asıl iş yerinde kadro
verilmesi, çalışma koşullarının iyileştirilmesi, iş sağlığı ve iş güvenliği
önlemlerinin alınması için imzalar toplayıp Meclise, bakanlığa iletilmesi ve
yargı kararlarının uygulanmasını istemesine rağmen, Hükûmet yasama gücünü
kullanarak yargı kararlarına aykırı düzenlemelerde ısrar etmiştir. Bu akşam bu
ısrarın bir örneğini… Eğer AK PARTİ önergesi geçerse tam iki hafta bunları
tartışacağız arkadaşlar. E kardeşim, mademki kamu kurumları, hastanesi,
üniversitesi, belediyesi, Karayolları, bütün kurumları mademki alt işveren
tutacak ve bu şekilde işçileri sömürecek ve sendikal haklarını yok edecek;
sizin vicdanınız buna elveriyor mu? 1 milyon 80 bin sendikalı işçi var şu an
arkadaşlar. 2014’ü konuşuyoruz. 12 Eylül öncesi daha fazla sendikalı vardı. Şu
an toplu sözleşme yapabilen işçi sayısı 600 bindir arkadaşlar, 600 bin, 10
milyonun üstünde sigortalının olduğu ülkemizde. 
Siz bunları, bu hakları, işçinin
hakkını, alın terini, emeğini sömürdüğünüz zaman, o asgari ücretle 20 milyon
insan açlık sınırının altında kaldığı zaman bu ülkenin geleceğinde refah
aramayınız, huzur aramayınız, mutluluk aramayınız. Eğer bir avuç zengin yüzde
1’lerde ve yüzde 90’larda da oldukça yoksul bir kesim olduğu zaman, uçurum
ayrıştığı zaman o ülkede dirlik düzen olmaz arkadaşlar. Bu nedenle,
taşeronlaşmayla ilgili bir çalışmanın, araştırmanın yapılmasını biz de doğru
buluyoruz, Halkların Demokratik Partisi olarak destekliyoruz, bunun Türkiye
için hayırlı olacağını düşünüyoruz. Böyle konularda hiç olmazsa Meclisin 4
grubunun uzlaşması gerektiğini düşünüyorum. 
Hepinizi saygıyla selamlıyorum. 
BAŞKAN – Teşekkür ederim Sayın
Kaplan. 
Milliyetçi Hareket Partisi Grubu
önerisini oylarınıza sunuyorum: Kabul edenler… Kabul etmeyenler… Kabul
edilmemiştir. 
MAHMUT TANAL (İstanbul) – Başkan,
biz bugün çoğunluktayız, kabul edilmesi lazım! 
BAŞKAN – Cumhuriyet Halk Partisi
Grubunun İç Tüzük’ün 19’uncu maddesine göre verilmiş bir önerisi vardır, okutup
işleme alacağım ve oylarınıza sunacağım: 
3.- CHP Grubunun, Malatya Milletvekili Veli Ağbaba ve
23 milletvekili tarafından, Malatya’daki kayısı üreticilerinin don felaketinden
kaynaklanan zararlarının araştırılarak alınması gereken önlemlerin belirlenmesi
amacıyla 21/5/2014 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin Genel Kurulun 15 Temmuz 2014 Salı günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi 
 15/7/2014
Türkiye Büyük Millet Meclisi Başkanlığına
Danışma Kurulunun, 15/7/2014 Salı
günü (Bugün) yaptığı toplantısında, siyasi parti grupları arasında oy birliği
sağlanamadığından, grubumuzun aşağıdaki önerisini İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 Mehmet
Akif Hamzaçebi 
 İstanbul

 Grup
Başkan Vekili 
Öneri:
Malatya Milletvekili Veli Ağbaba
ve 23 milletvekili tarafından, "Malatya'daki kayısı üreticilerinin don
felaketinden kaynaklanan zararlarının araştırılarak alınması gereken önlemlerin
belirlenmesi" amacıyla 21/5/2014 tarihinde Türkiye Büyük Millet Meclisi
Başkanlığına verilmiş olan Meclis araştırma önergesinin (1361 sıra no.lu),
Genel Kurulun bilgisine sunulmak üzere bekleyen diğer önergelerin önüne
alınarak 15/7/2014 Salı günlü birleşimde sunuşlarda okunması ve görüşmelerinin
aynı tarihli birleşiminde yapılması önerilmiştir.
BAŞKAN – Cumhuriyet Halk Partisi
Grubu önerisinin lehinde Malatya Milletvekili Sayın Veli Ağbaba.
Buyurunuz. (CHP sıralarından
alkışlar)
Eskiden siz böyle kürsüye kayısı
getirirdiniz.
VELİ AĞBABA (Malatya) – Şimdi yok
ki, şimdi maalesef yok, yandı, maalesef yok, keşke olsa da getirsek kayısıyı.
MAHMUT TANAL (İstanbul) – AKP
kayısıyı da bitirdi!
VELİ AĞBABA (Devamla) – Sayın
Başkan, değerli milletvekilleri; hepinizi saygıyla selamlıyorum.
Malatya’da 30 Martta yaşanan don
afetiyle ortaya çıkan zararlarla ilgili verdiğimiz araştırma önergesini bugün
tekrar gündeme getiriyoruz. 
Değerli arkadaşlar, 30 Martta
yaşanan ve Malatya’nın tamamını etkileyen afeti defalarca gündeme getirdim.
Olayın ciddiyetini, vahametini anlatabilmek için basın toplantısı yaptım. Basın
toplantısında Malatya’da yanan dalı, yanan çağlayı tüm kamuoyuna gösterdim. 
Değerli arkadaşlar, o tarihten bu
yana Meclis kürsüsünde, Malatya’nın yaşamış olduğu afet defalarca gündeme
geldi. 30 Martta, 8 Nisanda, 23 Nisanda, 21 Mayısta, 11 Haziranda çiftçilerin
borçlarının silinmesi, ertelenmesi ve Malatya’nın afet bölgesi ilan edilmesi
defalarca gündeme geldi, defalarca burada haykırdık. Malatya’da ve bölgede
yaşanan bu afeti herkes duydu, herhâlde bu Mecliste duymayan milletvekili
kalmadı. Gazeteler yazdı, televizyonlar haber yaptı. Ticaret odaları, sivil
toplum kuruluşları, Malatya’daki bütün örgütler bu konuyla ilgili tepkilerini,
isteklerini dile getirdiler. Herkes duydu, bütün siyasi partiler duydu, sağ
olsunlar, milletvekilleri duydu, bana “Geçmiş olsun.”a geldiler ve bir tek
duymayan Hükûmet, maalesef Hükûmete duyuramadık bunu değerli arkadaşlar. 30
Marttan üç gün sonra Tarım Bakanı Malatya’ya geldi, afet yerine geçti,
incelemeler yaptı, yanan ağaçların önünde poz verdi ve bürokratı, siyasetçisi
karşıladı Sayın Bakanı, ağırladı Malatya’nın o güzel misafirperverliğiyle. O da
dedi ki: “Ben gideceğim, bunu Hükûmetin gündemine getireceğim.” Ve maalesef
hiçbir şey olmadı -bizim de çabalarımızla- sanki çok büyük bir şeymiş gibi
sadece Ziraat Bankasına olan borçlar ertelendi. Yani Sayın Bakan Malatya’ya geldi,
yedi, içti, el sallayıp çekip gitti. 
Değerli arkadaşlar, geçtiğimiz
hafta aynı Sayın Bakan yine Malatya’daydı. “Ne olacak üreticinin hâli?” diyen
bir gazeteciye “Borçları erteledik ya." dedi. Sanki borçları faiziyle
ertelemek büyük bir marifetmiş gibi, sanki Hükûmet Malatyalılara bağ bağışlamış
gibi, sanki sadece devlete olan borçlar ertelenince bütün sorunlar çözülüyormuş
gibi Bakan böyle bir laf etti.
Değerli arkadaşlar, kimse kusura
bakmasın, sadece borçları erteleyerek Malatyalıya iyilik yapmazsınız. Bakın,
bir örnek vererek olayın ciddiyetini anlatmak istiyorum: Evde ağır bir hasta
var, ameliyat yapılması gerekiyor. Eğer ameliyat yapılmazsa, operasyon
yapılmazsa hasta ölecek ama AKP Hükûmeti maalesef diyor ki: “Hastaya Aspirin
verelim ağrısı dinsin.” Bizim durumumuzun bundan hiçbir farkı yok,
anlattığımdan daha beter durumumuz. Gelin Malatya’yı görün arkadaşlar. 
İLHAN DEMİRÖZ (Bursa) – Bursa da
aynı.
VELİ AĞBABA (Devamla) – Kimse
sormuyor. Hiçbir Allah’ın kulu çıkıp da sulama için elektrik parasını nasıl
ödeyeceğiz diye sormuyor. Ağaçlara gübreyi,
ilacı nasıl atacağız diye kimse sormuyor. Traktörümüze mazotu nasıl
koyacağımızı kimse sormuyor. 
Değerli arkadaşlar, ben buradan
bir kez daha vicdanı olanlara seslenmek istiyorum. Malatyalı belki son yüz yılın
en büyük afetini yaşadı, abartmadan söylüyorum, son yüz yılın en büyük afetini
bu yıl 28, 29, 30 Martta yaşadık. Ektiği diktiği ne varsa yandı, domura gelmiş
her şey yandı. 
Değerli arkadaşlar, Türkiye'nin
en güzel kirazlarının üretildiği, ihraç edildiği Yeşilyurt’ta, Gündüzbey’de bir
tek kiraz kalmadı. Geçtiğimiz hafta Gündüzbey’e gittim, manavlarda,
oradaki ağaçlarda almak için 1 kilo kiraz yok. 
Yine, bölgenin en güzel elmasının
yetiştirildiği Doğanşehir’imiz kan ağlıyor. 
Değerli arkadaşlarım, ismi
cevizle özdeşleşmiş Hekimhanlı, cevizden başka geliri olmayan Hekimhanlı kara
kara düşünüyor ne yapacağız diye. 
Malatya’nın her şeyi yandı;
eriği, narı, elması, armudu, şeftalisi yandı. 
Değerli arkadaşlar, meyve
dalıyla, dal ağacıyla yandı ve Malatya’da yaşayan her Malatyalıyı, üreticisini,
esnafını, işçisini, memurunu, iş adamını ve işçi kahvelerinde iş bekleyen
emekçilerini doğrudan ilgilendiren kayısımız bu yıl da maalesef yok. 
Bu kürsüde yüz kez söyledim, bir
kez daha söylemekte fayda görüyorum: Kayısı bizim için okuldaki öğrencinin
kalemidir, kitabıdır; evlenmek isteyen, evlenmek için bekleyen kızımızın
çeyizidir; ev yapmak isteyen için tuğladır; çocuklarımız için mamadır, süttür;
yaşlı ihtiyarımız için maalesef kefen parasıdır. Yani, kayısı, kısaca, bizim
için hayattır. Bizim için kayısı yanarsa hayat yanar, umudumuz yanar,
geleceğimiz yanar. 
Değerli arkadaşlar, bu yıl,
maalesef, kayısımızın yüzde 100’e yakını yandı. Malatya üreticisinin,
ağaçlarını yaşatmak için ilaç almaya, sulama yapabilmek için elektrik borcu
ödemeye gücü kalmadı. 
Değerli arkadaşlar, kayısı başka
ağaca benzemiyor, tutsa da tutmasa da ağaca aynı emeği vermek zorundasınız,
aynı masrafı etmek zorundasınız yani kayısı olsa da olmasa da ilaçlayacaksınız,
gübre atacaksınız, sulayacaksınız, bakımını yapacaksınız. Nasıl ki bir çocuğa
bakım yapıyorsunuz, kayısı ağacına da aynı bakımı yapmak zorundasınız. Yani
durumumuz zor, durumumuz çok felaket kötü. 
Hükûmet, don ve doludan kaynaklı
zararların karşılanması için üreticilerin ürünlerini TARSİM’e sigortalatmasını
istiyor. Yani TARSİM’e havale ediyor, “TARSİM çözerse çözsün.” diyor. Ama
maalesef arkadaşlar, TARSİM’in şartları Malatyalılara pek uymuyor; primlerinin
yüksekliği, hasar tespitindeki anlaşmazlıklar, geçmişte yaşadığı tecrübeler ve
hayal kırıklığı üreticiyi, kayısı üreticisini TARSİM’den kaçırıyor. Bu kaçışı
2014 yılındaki TARSİM sigorta oranlarına baktığımız zaman net olarak
görebiliriz. 
Değerli arkadaşlar, burada bir
dengesizliği de belirtmek istiyorum, bir dengesizlik var bu TARSİM’le ilgili.
Malatya’da 100 bin liralık kayısı için TARSİM’e 13 bin lira prim ödüyorsunuz,
bir başka bölgede bir başka ürün için -Malatya dışındaki bir başka bölgede- 100
bin liralık ürün için 7 bin lira prim ödüyorsunuz. Yani, bizimle bir başka bölge
arasındaki fark tam 2 kat ve bunu, maalesef, ne TARSİM’e duyurabiliyoruz ne
Hükûmete duyurabiliyoruz. Yani, bizim yaralarımızı TARSİM sarmaya yetmiyor
arkadaşlar. 
Değerli arkadaşlar, TARSİM
yaramızı sarmıyor, Hükûmet körleri, sağırları oynuyor. İktidar temsilcilerinin
tuzu kuru. Onları ilgilendiren tek bir şey var, o da, maalesef, sizin tek
seçiciniz uzun adam. Uzun adam nasıl başarılı olur sadece onu düşünüyorsunuz,
Malatyalı umurunuzda değil. Sizin tuzunuz kuru çünkü ömrünüzde açlığı, yokluğu
görmemişsiniz, ömrünüzde pazardan 1 liralık ayakkabıyı almamışsınız, tuzunuz
kuru. Tek seçiciniz var, tek derdiniz o. 
Değerli arkadaşlar, bakın,
diyorsunuz ki bir de… Buradan Malatyalılara da söylüyorum, Malatyalılara da,
onlara da sitem ediyorum. “Nasıl olsa hizmet etsek de etmesek de Malatyalılar
bize oy veriyor.” diyorsunuz. Maalesef, Malatyalılar da hizmet etmediğiniz
hâlde oy veriyor; bu da Malatyalılara sitemimdir. Nereye elimizi atsak ayrı bir
dert, nereye elimizi atsak Malatyalı kan ağlıyor. 
Değerli arkadaşlar, sadece meyve
değil, kuru tarım da yani buğdayı, arpası da yandı, maalesef, elimizde tek bir
ürün yok. Elektrik desen felaket, sulamayı hiç söylemiyorum. Sulama ki
herkesin, her “insanım” diyenin utanması gereken bir durum. Ben burada bazen
söylüyorum, “Malatyalıya kanalizasyon borularını kırdırarak kayısıları, tarım
ürünlerini sulatıyorsunuz.” diyorum, birileri itiraz ediyor. Battalgazi
Belediye Başkanı, yetkililer bunun böyle olduğunu doğruluyor, valisi doğruluyor
ama sadece bizim Hükûmet, bizim iktidarımız, bizim milletvekilleri maalesef bu
konuda benden ayrı düşünüyor. Sulama suyu problemi tam bir kepazelik.
Malatya’nın her yanı kan ağlıyor. 
Elektrik desen o ayrı bir şey.
Değerli arkadaşlar, Malatya’dan telefon alıyorum, diyorlar ki: “Bu yılki elektrik
borcumuzu hiç olmazsa gelecek yıla erteletin.” Maalesef bizim dışımızda bunu
duyan kimse yok. Bunu duyan, bu konuyla ilgili maalesef bir şey yapan yok.
Değerli arkadaşlar, bakın, 2010
yılında Malatya’da bir felaket yaşandı. Allah rahmet eylesin Mevlüt
Aslanoğlu’nun çabasıyla, o zaman zararımız yüzde 60 olmasına rağmen
zararlarımız karşılandı. O zaman zarar yüzde 60 iken 90 milyon lira para
verildi. Bu yıl da aslında çok büyük bir şey istemiyoruz arkadaşlar, çok bir
şey istemiyoruz. 200 milyon lira Malatya’ya para verirseniz sorun çözülecek.
“Yok” demeyin, çünkü bunun olduğunu hepiniz biliyorsunuz. Havuz medyasına
verdiğinizin sadece yüzde 20’si bu, havuz medyasına aktardığınız paranın sadece
yüzde 20’si. 
Bu konuda sizden rica ediyoruz
değerli arkadaşlar, buradan iktidar partisine, özellikle de Malatya
milletvekillerine bir çağrı yapmak istiyorum: Gelin, hep beraber bu önergeye
“Evet.” diyelim ve Malatya’nın kaderini hep beraber değiştirelim; hep beraber,
omuz omuza, kol kola vererek kaderimizi değiştirelim diyorum. 
Önergemize evet oyu vereceğinizi
bekliyor, hepinizi saygıyla selamlıyorum. (CHP sıralarından alkışlar) 
BAŞKAN – Teşekkür ederim Sayın
Ağbaba. 
Cumhuriyet Halk Partisi Grubu
önerisinin aleyhinde Malatya Milletvekili Sayın Ömer Faruk Öz. 
Buyurunuz. (AK PARTİ sıralarından
alkışlar) 
ÖMER FARUK ÖZ (Malatya) – Sayın
Başkan, değerli milletvekilleri; Malatya’daki kayısı üreticilerinin don
felaketinden kaynaklanan zararlarının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önerge üzerine söz
almış bulunuyorum. Bu vesileyle yüce heyetinizi saygıyla selamlıyorum.
Dünya kuru kayısı üretiminin
yaklaşık yüzde 85’ini Malatya karşılamaktadır. 8 milyon civarında kayısı
ağacımız bulunmaktadır ve bu kayısıların çok az kısmı iç piyasada yaş olarak
tüketilmekte, gerisi dünyada kuru kayısı tüketiminde kullanılmak üzere ihraç
edilmektedir. Kayısı, Malatya için vazgeçilmezdir. Sadece 50 binin üzerindeki
çiftçinin geçim kaynağıyla sınırlı değil, bölgemizdeki bütün esnafın, memurun,
herkesin yaşam kalitesiyle bire bir ilintilidir. Kayısıda, tarımda, AK PARTİ
iktidarı olarak geldiğimiz günden bugüne kadar yapılması gereken birçok şeyi
yaptık, yapıyoruz. Şunu herkes iyi bilmeli ki tarımda, tarım ürünlerinde,
meyvecilikte de, sebzecilikte de her zaman için bir afet, risk söz konusudur. O
yüzden de tarım ürünlerinde uğraşan çiftçilerimizin farklı alternatif tarımsal
ürünleri de mutlaka yapması gerektiği noktasında, destekleme noktasında
Hükûmetimizin, Tarım Bakanlığımızın projeleri var. Bunlar da inşallah zaman
içerisinde gelecektir. 
Geçtiğimiz 28, 29, 30 Mart
tarihlerinde, Türkiye'nin birçok yerinde don felaketi meydana gelmiştir. Bu don
felaketinden de Malatya’da da kayısı ağaçlarında yaklaşık meyvede yüzde 90,
yüzde 95’lere varan oranda bir zarar meydana gelmiştir. Bu zararla ilgili afet
kapsamında tarım ilçe müdürlüklerimiz, Tarım İl Müdürlüğümüz gerekli
araştırmaları, tespitleri yapmıştır. Bunun yanında da tarım sigortası yaptıran
-TARSİM’le ilgili de- çiftçilerimizin hasar tespitleri de yine tarım eksperleri
tarafından yapılmıştır.
Saygıdeğer milletvekilleri, 2010
yılında yine bir don felaketi oldu. Don felaketinde yine AK PARTİ Hükûmeti
vardı, yine Başbakanımız Recep Tayyip Erdoğan vardı. Başbakanımızın
talimatıyla o zaman çiftçilerimize 94 milyon lira para ödenmiştir. Burada AK
PARTİ Hükûmeti, Hükûmetin milletvekilleri, iktidar isterse bir para ödenir,
muhalefetin istemesiyle ödenmez, bunu belirtmek lazım. 
Ama muhalefet deyince de Mevlüt
Aslanoğlu’nu rahmetle, şükranla anmamak mümkün değil. Rahmetli Mevlüt Aslanoğlu
bu Mecliste yapıcı muhalefetiyle, objektif kriterleriyle hakikaten her
birimizin yanında, Hükûmetimizin üyelerinin yanında da ayrı bir yeri olan
milletvekilimizdi. Bu vesileyle -o da, o günkü şartlarda, tabii ki, bu
sorunları dile getirmiştir-bugün onu da ayrıca rahmetle, şükranla anıyorum,
mekânı cennet olsun diyorum. Hakikaten ben şahsen bir AK PARTİ’li milletvekili
olarak Mevlüt Aslanoğlu’nun boşluğunu hâlâ yüreğimde hissediyorum. (AK PARTİ ve
CHP sıralarından alkışlar)
Şimdi, tarım sigortası uygulaması
ilk defa 2006 yılında AK PARTİ Hükûmeti döneminde geldi ve tarım sigortalarında
yaklaşık yüzde 50’sine bazı sigorta tiplerinde yüzde 67’sine kadar olan rakamı
devlet karşılıyor. Yani poliçe bedeli 100 lira ise bunun 67 lirasını devlet
karşılıyor, bazısında yüzde 50’sini devlet karşılıyor. Şimdi, özellikle bu
sigorta Malatya’daki don felaketinden sonra uygulamaya konuldu. 
Şimdi, çiftçilerimizin sigorta
yaptırma noktasında çok istekli olmadıklarını ne yazık ki görüyoruz.
Çiftçilerimizin 10 tarlası varsa riskli olan 2-3 tarlasını yaptırıyor, diğer
tarlalarını… Tarım sigortası yaptırma noktasında alışkanlığımız ne yazık ki çok
fazla değil. Şunu mutlaka yapmamız gerekiyor: Her ne kadar poliçe sayısı artar
ise otomatikman sigorta poliçe bedelleri de aşağıya düşecektir. Yani bugün, bu
sene yapılan sigorta poliçelerinden çiftçimizin ödemiş olduğu para yaklaşık 20
milyon lira civarında, buna karşılık TARSİM’in ödeyeceği rakam yaklaşık 78
milyon lira civarında. Şimdi, bu rakamı, belki çiftçinin ödediği 20 milyonu
daha aşağıya çekmek de mümkün. Bu da çiftçilerimizin poliçe yaptırma
alışkanlıklarının artmasıyla olacaktır ve yine, aynı şekilde, sigorta yaptıran
çiftçilerimizin poliçe bedellerinden kesintiler olmakta, bu kesintilerin de
aşağıya çekilmesi mutlaka gerekmekte. Doğrudur, poliçe sayısı arttığında
otomatikman müşterek kesintiler ve muafiyetler de azalacaktır ama şu aşamada
poliçe sayısının az olmasından kaynaklanan poliçe bedelleri yüksek olmaktadır. 
Değerli milletvekilleri, tabii,
burada, 2010 yılında sadece Malatya’ya özgü bir hasar vardı ve bu Hükûmetimiz
tarafından karşılandı ama şimdi baktığımızda ülkemizin birçok ilinde aynı
hasarı görüyoruz; üzümde de çayda da fındıkta da elmada da birçok tarım
ürününde aynı hasarı görüyoruz. Yine aynı şekilde, kuraklıktan kaynaklanan,
özellikle tahıllarda da bazı aksamaların olduğunu görüyoruz. Dolayısıyla bu
yılki felaket yüksek. Bunun için çiftçilerimizin mağduriyetini… Aynen 2010
yılında olduğu gibi, çiftçilerimize belli bir miktarda, dekar başına ve ağaç
başına bir bedel ödenmesini canıgönülden arzu ederdik, yine de talebimiz odur.
Çünkü niye? Bir sonraki yıl çiftçimizin kayısı bahçesinden kayısı alabilmesi
için çiftçilerimizin bu kayısıları sulaması lazım. Sulamada kullanmış olduğu
elektriğin parasının ödenmesi gerekiyor. Bunun mutlaka dikkate alınması
gerekiyor.
Diğer bir konu: Çiftçilerimizin
mutlaka sigorta alışkanlığının yaygınlaşması için, en azından bir sonraki yıl,
2014-2015 yılına tekabül eden yıl içerisinde çiftçilerimizin poliçe
yaptırabilmesi için de belli bir kaynak gerekiyor. Ben, bunu, Sayın Tarım
Bakanımıza arz ettim. Ve konu şu: En azından tarım sigortalarında şu anda
devlet desteği yüzde 50 ve yüzde 67 olmakla beraber, bu yıla mahsus olmak
üzere, sigorta poliçesi yaptıran kayısı üreticilerimizin poliçe bedellerinin
tamamının hazine tarafından karşılanmasının mümkün olup olmadığı noktasında
mutlaka bir çalışma yapılması gerektiğine inanıyorum. Çünkü çiftçilerimiz,
Malatya kayısı çiftçisi, kayısı üreticisi poliçe yaptırabilmek için de hakikaten
bu sene ciddi manada sıkıntı yaşamaktadır. Bu konuda da mutlaka bir çalışma
yapılması gerektiğine inanıyorum. 
Ve bizim ortalama 35-40 bin
civarında Çiftçi Kayıt Sistemine kayıtlı çiftçimiz var ama yaklaşık 15 bin
civarında poliçe yaptırmış. Bu da şöyledir: Çiftçilerimiz genelde hasar
olmadığı yıl “Ne de olsa bu yıl hasar olmadı, bir sonraki yıl da olmaz.”
düşüncesiyle poliçe yaptırmıyorlar. Bizim, mutlaka, çiftçilerimizin poliçe
yapma noktasında bu seneye mahsus olmak üzere, en azından hazine tarafından
karşılanan yüzde 50’lik ve yüzde 67’lik kısmının bedelinin bir yıla mahsus
olmak üzere, hazine tarafından karşılanması üzerinde bir çalışma yapmamız
gerektiğine inanıyorum.
Bunun haricinde, çiftçilerimizin,
yine, Bakanlar Kurulu kararıyla, gerek Ziraat Bankasına gerekse de Tarım Kredi
Kooperatiflerine olan borçlarının ertelenmesi mümkün olmuştur. Temennimiz odur
ki, inşallah, bu çiftçilerimiz bu tür hasarlarla bir daha karşı karşıya
kalmasınlar. Ama Malatya çiftçisine bir defaya mahsus olmak üzere… Belki bu,
Bakanlar Kurulu kararından bu yetki alınıp kanunla da düzenlenebilir. Çünkü
Bakanlar Kurulu olduğunda her yıl, bu şekilde “Ne de olsa bir hasar olduğunda
Hükûmetimiz bu parayı ödüyor. Dolayısıyla biz tarım sigortası niye yaptıralım?”
düşüncesi de oluşabiliyor. Bu tarım sigortası, TARSİM kurulmuşsa, bunun da
ayakta kalması gerekiyor. Ama her hasar olduğunda hazine bu ödemeyi yaptığında
ne oluyor? “Ne de olsa hasarı devlet, hazine ödüyor; niye sigorta yaptıralım?”
düşüncesi de gelebiliyor. 
O yüzden, bir defaya mahsus olmak
üzere, belki kanunla -Bakanlar Kurulu oldu mu bu iş daha rahat olur düşüncesi
de oluyor- yine çiftçilerimizin bu yıla mahsus olmak üzere belli miktarda
desteklenmesi gerektiğine inanıyorum ve bu olmazsa bile -olmasını özellikle
takip ediyoruz, talep ediyoruz- akabinde de mutlaka sigorta bedellerinin hazine
tarafından karşılanmasını talep ediyoruz.
Şunu belirtelim: Tarımda bizim
geldiğimiz yer çok aşikârdır. Eskiden de tarım sigortası yoktu, şimdi AK PARTİ
hükûmetleri zamanında geldi. Eskiden de don olayları oldu, ilk defa 2010
yılında AK PARTİ Hükûmeti tarafından bunlar ödendi. Dolayısıyla AK PARTİ’nin ve
Başbakanımızın çiftçilerimize karşı kayıtsız olduğunu söylemek yersizdir.
Ben, bu duygu ve düşüncelerle
yüce heyetinizi saygıyla selamlıyorum. (AK PARTİ sıralarından alkışlar)
BAŞKAN – Teşekkür ederim Sayın
Öz.
KAMER GENÇ (Tunceli) – 60’ıncı
maddeye göre söz istiyorum.
BAŞKAN – Buyurun.
V.- AÇIKLAMALAR (Devam)
15.- Tunceli Milletvekili Kamer Genç'in, sadece kayısı
değil tüm tarım ürünlerinde afet nedeniyle meydana gelen zararın araştırma
önergesinin kapsamı içinde olması gerektiğine ilişkin açıklaması 

KAMER GENÇ (Tunceli) – Teşekkür
ederim Sayın Başkan.
Biraz önce Ordu ve Giresun’dan 2
vatandaş beni telefonla aradı, dedi ki: “Malatya’da kayısının donla ilgili bir
konuşma yapılıyor ama bu fındıkta da var. Bizi de unutuyorlar.” Zaten senin
hemşehrin Başbakan, istediği kadar seni düşünmesi lazım ama oyları ona
veriyorsunuz dedim.
Ayrıca, Sayın Başkan, bu sene,
tabii, yalnız kayısı, fındık olmadı. Mesela, bizim memlekette, Çemişkezek ve
Pertek’te dut vardı. Bu, önemli bir gelir kaynağıydı, o da kurudu, ona da don
vurdu. Cevize vurdu. Bence bu araştırma önergesi, eğer kabul edilecekse, bunun
kapsamına fındıktaki zararları, duttaki zararları, cevizdeki zararları…
İLHAN DEMİRÖZ (Bursa) – Buğday,
zeytin…
KAMER GENÇ (Tunceli) – Buğday
yani tüm tarım ürünlerinde meydana gelen afet nedeniyle zarar gören kişilerin
bu kapsama alınması gerekir.
Söz verdiğiniz için teşekkür
ederim efendim.
BAŞKAN – Teşekkür ederim.
VII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Malatya Milletvekili Veli Ağbaba ve
23 milletvekili tarafından, Malatya’daki kayısı üreticilerinin don felaketinden
kaynaklanan zararlarının araştırılarak alınması gereken önlemlerin belirlenmesi
amacıyla 21/5/2014 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin Genel Kurulun 15 Temmuz 2014 Salı günkü
birleşiminde sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)

BAŞKAN - Cumhuriyet Halk Partisi
Grubu önerisinin lehinde Isparta Milletvekili Sayın Recep Özel.
Buyurunuz. (AK PARTİ sıralarından
alkışlar) 
SÜLEYMAN ÇELEBİ (İstanbul) –
Lehinde, değil mi?
BAŞKAN – Lehinde, lehinde.
Buyurun.
RECEP ÖZEL (Isparta) – Sayın
Başkan, çok değerli milletvekilleri; hepinizi saygıyla selamlıyorum.
Malatya Milletvekilinin vermiş
olduğu… Kayısıyla ilgili sorun sadece Malatya’da değil. Türkiye'nin çok değişik
illerinde özellikle bu yıl bu sert çekirdekli meyvelerde bir don olayı yaşandı.
Bununla ilgili, Hükûmetimizce, Bakanlığımızca borçların ertelenmesi gibi bir
çalışma yapıldı. 
Tabii ki verilen her önergenin
lehinde olmak, kabul etmek, komisyon kurmak güzel bir çalışma ama bütün, her denileni
burada yaparsak milletvekili sayımız yetmez, kurulacak komisyonlarda çalışacak
arkadaş bulamayız.
VELİ AĞBABA (Malatya) – Adam aç,
aç! Adam evinde ekmek parası bulamıyor, sen diyorsun “Sayı yetmez.”
RECEP ÖZEL (Devamla) – Lehindeyiz
böyle bir şeyin. Çiftçilerimizin bu zor durumunda yanında olmak gerekir.
VELİ AĞBABA (Malatya) – “Evet.”
deyin.
RECEP ÖZEL (Devamla) – Ama bugün
de Meclisimiz torba kanunda bu tür sorunlara, ülkemizin değişik alanlardaki
sorunlarına çözüm bulma noktasında bir gayret sarf edecek. 
VELİ AĞBABA (Malatya) – Evet mi,
hayır mı?
RECEP ÖZEL (Devamla) – O nedenle,
komisyonun kurulması yönündeki lehine almış olduğum sözün de sadece bir
temenniden ibaret olduğunu…
VELİ AĞBABA (Malatya) – Evet mi,
hayır mı?
RECEP ÖZEL (Devamla) – Oylamada
da inşallah daha farklı, ülkemizin değişik ürünlerine, her kesimin ürünlerine…
VELİ AĞBABA (Malatya) – Hepsine
kuralım.
RECEP ÖZEL (Devamla) –
Hükûmetimiz çalıştığı için, sorunların altında AK PARTİ Hükûmeti samimi bir
şekilde çalıştığı için komisyon kurulmasına gerek olmadığını belirtiyor,
saygılar sunuyorum efendim. (AK PARTİ sıralarından alkışlar) 
BAŞKAN – Cumhuriyet Halk Partisi
Grubu önerisinin aleyhinde Kırıkkale Milletvekili Sayın Ramazan Can. 
Buyurun. (AK PARTİ sıralarından
alkışlar) 
RAMAZAN CAN (Kırıkkale) – Sayın
Başkan, değerli milletvekilleri; Genel Kurulu saygıyla selamlıyorum.
Malum olduğu üzere, kayısıda,
çayda, fındıkta, memleketimizin muhtelif vilayetlerinde yetişen meyvelerde…
SÜREYYA SADİ BİLGİÇ (Isparta) –
Kirazda, kirazda…
RAMAZAN CAN (Devamla) -
…özellikle Isparta’da kirazda don oldu. Bu don hadisesi sadece kayısıyı, sadece
Malatya’yı vurmadı. Tabii ki kayısı Malatya için çok önemli bir ürün, çay da
Rize için önemli bir ürün, fındık da Giresun ve Ordu için önemli bir ürün. Süreyya
Sadi Bey bakıyor, Isparta için de biliyorsunuz, kiraz önemli bir ürün.
Maalesef, bu dönem zamanlama itibarıyla ağaçtayken, çiçek açmadan don olayı
olduğundan dolayı tarım sigortasından da çiftçilerimiz yararlanamadı. Çiçekte
olanlar ise tarım sigortasından kısmen yararlandı. Bu manada Hükûmetimiz ve
partimiz olarak çiftçilerin tarımda ve ziraatta bilgilendirilmesi tarım
sigortasının ne kadar önemli olduğunu ortaya koymuştur. 
Sadece meyvede değil, hububatta
da -özellikle memleketim Kırıkkale, Kırşehir, Konya, Orta Anadolu’da ve İç
Anadolu’da- kuraklık hadisesiyle de ciddi derecede ürün ve rekolte kaybı oldu.
Bu rekolte kayıplarının tabii ki sulu tarım olmamasından kaynaklanan boyutları
var, çiftçiden kaynaklanan boyutları var, çiftçiden kaynaklanan boyutu da
-demin söylediğim üzere- tarım sigortası. Dolayısıyla, bu çiftçilerimizin bütün
bu sorunlarını Hükûmet olarak ve partimiz olarak yakinen takip etmekteyiz.
Gündem çok yoğun, gündemin yoğunluğuna binaen burada konuşma yapan Malatya
Milletvekilimiz Ömer Faruk Öz de teknik olarak bilgileri verdi. 
Yine, kayısı geçen hafta da
gündeme gelmişti. Bu hadiseyi sadece kayısı boyutuyla değil, hububat boyutuyla
da kuraklık boyutuyla da ele alarak Meclis Genel Kurulunun uygun bir zamanında
değerlendirmekte fayda olduğunu umuyorum. (AK PARTİ sıralarından alkışlar)
Netice itibarıyla 639 sıra sayılı
Kanun Tasarısı Meclis gündemine geldi. Yaklaşık bir ay Komisyon gündeminde
tartışıldı, konuşuldu. İnşallah Ramazan Bayramı’na girmeden önce kanunu burada
geçireceğiz ve kamuoyu…
SİNAN OĞAN (Iğdır) – O biraz zor.
RAMAZAN CAN (Devamla) – “Biraz
zor.” diyor muhalefet partisi ama kamuoyu yakinen beklemekte. İnşallah onlara
Ramazan Bayramı’nın bir hediyesi olarak burada çıkartır ve kanunlaştırırız diye
düşünüyorum.
Bu duygular içerisinde grup
önerisinin şeklen aleyhinde olduğumu beyan ediyor, tekrar Genel Kurulu saygıyla
selamlıyorum. (AK PARTİ sıralarından alkışlar)
BAŞKAN - Cumhuriyet Halk Partisi
Grubu önerisini oylarınıza sunacağım ve karar yeter sayısı arayacağım.
Kabul edenler… Kabul etmeyenler…
Kabul edilmemiştir, karar yeter sayısı vardır.
Adalet ve Kalkınma Partisi
Grubunun İç Tüzük’ün 19’uncu maddesine göre verilmiş bir önerisi vardır. Okutup
işleme alacağım ve oylarınıza sunacağım.
4.- AK PARTİ Grubunun, Genel Kurulun gündemdeki
sıralamanın yeniden düzenlenmesine; 639 sıra sayılı Kanun Tasarısı’nın İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi 

Türkiye Büyük Millet Meclisi Başkanlığına
Danışma Kurulunun 15/07/2014 Salı
günü (bugün) yaptığı toplantıda siyasi parti grupları arasında oy birliği
sağlanamadığından, İç Tüzük’ün 19’uncu maddesi gereğince Grubumuzun aşağıdaki
önerisinin Genel Kurulun onayına sunulmasını arz ederim.
 Nurettin
Canikli 
 Giresun
Milletvekili 
  
AK PARTİ Grup Başkan Vekili
Öneri:
Bastırılarak dağıtılan 639 sıra
sayılı Kanun Tasarısı’nın kırk sekiz saat geçmeden gündemin "Kanun Tasarı
ve Teklifleri ile Komisyonlardan Gelen Diğer İşler" kısmının 4’üncü
sırasına, yine bu kısımda bulunan 605, 628, 547, 145 ve 599 sıra sayılı kanun
tasarılarının ise yine bu kısmın sırasıyla 5, 6, 7, 8 ve 9’uncu sıralarına
alınması ve diğer işlerin sırasının buna göre teselsül ettirilmesi;
639 sıra sayılı Kanun
Tasarısı’nın İç Tüzük’ün 91’inci maddesine göre temel kanun olarak görüşülmesi
ve bölümlerinin ekteki cetveldeki şekliyle olması;
Önerilmiştir.



639
  Sıra Sayılı İş Kanunu İle Bazı Kanun ve Kanun Hükmünde Kararnamelerde
  Değişiklik Yapılması ile Bazı Alacakların Yeniden Yapılandırılmasına Dair Kanun
Tasarısı
(1/931)




BÖLÜMLER


BÖLÜM MADDELERİ


BÖLÜMDEKİ MADDE SAYISI




1. BÖLÜM


1 ila 25 inci
  maddeler


25




2. BÖLÜM


26 ila 50 inci
  maddeler


25




3. BÖLÜM


51 ila 74 üncü
  maddeler (70 inci maddeye bağlı (a)
ve (b)
  fıkraları ile 74 üncü maddeye bağlı (1,2) ve (3) üncü fıkralar dahil


26




4. BÖLÜM


75 ila 101 inci
  maddeler


27




5. BÖLÜM


102 ila 126 ncı
  maddeler (103 üncü maddeye bağlı (a) ve (b) fıkraları ile 116 ncı maddeye
  bağlı (a) ve (b) fıkraları dahil)


27




6. BÖLÜM


127 ila 148
  inci maddeler (Geçici 1 inci madde dahil)


23




Toplam Madde
  Sayısı





153



OKTAY VURAL (İzmir) – Sayın
Başkan…
BAŞKAN – Buyurun Sayın Vural.
OKTAY VURAL (İzmir) – Sayın
Başkan, bu öneride bahsedilen iki temel eksik var. Birincisi: Türkiye Büyük
Millet Meclisinde, Meclis Genel Kurulu kanun tasarısını görüşmez, komisyon
raporlarını görüşür. Dolayısıyla, 639 sıra sayılı Kanun Tasarısı diye bir şey
yok. Dolayısıyla, böyle bir kanun tasarısı olmadığına göre -bir kere raporun
olması lazım- raporun görüşülmesini istemiyor burada. Dolayısıyla, birinci eksiklik
budur, işleme konulamaz.
İkincisi: Sayın Başkan, eğer
Türkiye Büyük Millet Meclisi… 639 sıra sayılı Plan ve Bütçe Komisyonu Raporu
var. Bu Plan ve Bütçe Komisyonu raporunda yer alan hususlar aslında İç Tüzük
uyarınca teklif edilemeyecek hususlar taşıdığından, konuya ilişkin rapor ve
metin dosyasıyla birlikte komisyona geri gönderilmiştir. Dolayısıyla, komisyona
Türkiye Büyük Millet Meclisi Başkanlığının geri gönderdiği bu raporun,
komisyonun bu konuda bir iradesi ve kararı olmaksızın Türkiye Büyük Millet
Meclisine gönderilmesi mümkün değildir. Bu bakımdan, bu AKP Grubu önerisinin bu
eksiklikler nedeniyle işleme alınması mümkün değildir yani görüşülecek bir konu
söz konusu değil. O bakımdan, konusu olmayan bir konuda görüşmek ve karar almak
da Türkiye Büyük Millet Meclisi Genel Kurulunun görevi değildir.
BAŞKAN – Sayın Hamzaçebi…
MEHMET AKİF HAMZAÇEBİ (İstanbul)
– Sayın Başkan, efendim, Türkiye Büyük Millet Meclisi İçtüzüğü herhâlde uyulmak
için vardır, çiğnenmek için değil; ancak Sayın Meclis Başkanı, Meclis
Başkanlığı bu İç Tüzük’ü uyulması gereken bir kurallar metni olarak değil,
uyulmaması gereken, çiğnenmesi gereken bir kurallar metni olarak yorumluyor.
Meclis Başkanı ve Başkanlığı ne için vardır? Bu İç Tüzük’ün, Türkiye Büyük
Millet Meclisinde, komisyon çalışmalarında olsun, Genel Kurul çalışmalarında
olsun, hakkıyla, eksiksiz bir şekilde uygulanması için vardır. Eğer Meclis
Başkanlığı bunu sağlayamıyor ise, doğrusu o Meclis Başkanlığının bu görevini
yerine getirmediğini düşünmek gerekir. 
Şimdi, Meclis Başkanı 14 Temmuz
2014 tarihinde yani dün Plan ve Bütçe Komisyonu Başkanlığına bir yazı yazıyor,
diyor ki: “İç Tüzük’ün 35’inci maddesine göre komisyonlar kendilerine havale
edilen işler dışında bir başka işle uğraşamazlar.” İç Tüzük maddesi böyle olduğu
hâlde, Plan ve Bütçe Komisyonu bu maddeye aykırı olarak çok sayıda kanunda
değişiklik öngören düzenlemeler yapmıştır. Bunun bir listesi de sıra sayısının
589 ve 590’ıncı sayfalarında yer alıyor ve diyor ki Plan ve Bütçe Komisyonuna:
“Bu tutumunu düzelt.” Plan ve Bütçe Komisyonu Başkanı da hemen dün Meclis
Başkanına bir yazı yazıyor otomatik bir şekilde, “Kendine gel Meclis Başkanı.”
anlamında bir yazı. 
SÜREYYA SADİ BİLGİÇ (Isparta) –
Çok uğraştık, otomatik değil ya. 
MEHMET AKİF HAMZAÇEBİ (İstanbul)
– “Bu bizim yetkimiz dâhilindedir, sen ne karışıyorsun bu işe?” diye
yorumlayabileceğimiz bir yazı yazıyor. Meclis Başkanı da “Başüstüne.” diyor,
bunu Genel Kurula gönderiyor. 
Her şey dün oluyor ama, bütün
bunlar dün oluyor. Siyasi parti gruplarına bir bilgi vermek yok, bir tartışmak
yok, Plan ve Bütçe Komisyonu Başkanı Komisyon üyelerini toplantıya çağırıp bir
değerlendirme yapmıyor, “Meclis Başkanının böyle bir itirazı var, ne
diyorsunuz? Komisyonun görüşünü oluşturalım, ona göre bir cevap verelim...”
Bunlar usulen yazılmış yazılar. Herhâlde bir telefon muhaberatı oluyor “Ben
yazı yazıyorum, siz de cevabını hemen verin, bir an önce basalım, görüşmelere
geçelim...” 
Bu sıra sayısı da bugün öğlen
saatlerinde basıldı, birer adet numunelik, siyasi parti gruplarına gitti acele,
takip ediyorum çünkü ben de. Nihayet öğlen saatlerinde bir adet sıra sayısını
elde edebildim. İç Tüzük’ün kırk sekiz saat bekleme şartı zaten aşılmış durumda
ve şimdi geliniyor buraya, bu “Görüşelim.” diye önümüze getiriliyor. 
Şimdi, Meclis Başkanını bu
yazısına sahip çıkmaya davet ediyorum. Eğer İç Tüzük’ün bu maddesi, 35’inci
maddesi bu düzenlemelerin buraya girmesine engel ise Meclis Başkanı bu görevini
yerine getirmek, bu yazısına sahip çıkmak zorundadır. Yoksa, sahip çıkmayacaksa
ben şöyle yorumluyorum Sayın Meclis Başkanının tutumunu: “Benim herhangi bir
yetkim yok, ben trafik memuruyum -diyemem, trafik görevlilerine saygısızlık
olur çünkü trafik görevlileri kurallara uymayan sürücüleri trafikten
menederler- ben burada oturuyorum, sadece görüntüde Meclis Başkanıyım, hiçbir
işe yaramıyorum.” anlamında ben yorumlayacağım. Sayın Meclis Başkanını göreve
davet ediyorum. 
Teşekkür ederim. 
BAŞKAN – Buyurun Sayın Canikli. 
NURETTİN CANİKLİ (Giresun) –
Sayın Başkanım, öncelikle “639 sıra sayı”nın neyi kastettiği, hangi kanun
tasarısını ve raporunu kastettiği belli. 
OKTAY VURAL (İzmir) – Nerede?
NURETTİN CANİKLİ (Giresun) –
Dolayısıyla, bizim önergemizde belirtilen “639 sıra sayı” çok açık bir şekilde,
bugün görüşülmesi önerilen tasarı ve ona bağlı olarak Plan ve Bütçe
Komisyonunun raporunu kastetmektedir, tanımlamaktadır daha doğrusu. 
OKTAY VURAL (İzmir) – Rapor
yazmıyor efendim burada.
MEHMET GÜNAL (Antalya) – Plan ve
Bütçe Komisyonunun değil, Başkanlığın raporu, bizim haberimiz yok yani Başkanlığın
raporu.
NURETTİN CANİKLİ (Giresun) – Her
neyse yani onu… “639 sıra sayısı” burada anahtar kelimedir ve çok açıktır.
MEHMET GÜNAL (Antalya) –
Başkanlık kendi karar vermiş. 
SÜREYYA SADİ BİLGİÇ (Isparta) –
Gönderildi size. 
NURETTİN CANİKLİ (Giresun) – Bu
konuda en ufak bir tereddüt, bir şüphe söz konusu değildir Sayın Başkanım, bu
bir. 
İkincisi, bu kanun tasarısı Gelen
Kâğıtlar listesinde yer almıştır. 
KAMER GENÇ (Tunceli) – Tasarı
değil, tasarı değil, teklif. Oku da öyle bak.
NURETTİN CANİKLİ (Giresun) –
Tasarı ve birleştirilen teklifler. Tasarı var, gelen tasarı ve birleştirilen
teklifler var, açık yani çok açık. Dolayısıyla, tasarı olarak tanımlamamızda
hiçbir sakınca yok. 
Dolayısıyla, Sayın Başkan, Meclis
Başkanlığımız tarafından usule uygun bir şekilde Gelen Kâğıtlar listesine dâhil
edilmiştir, basılıp dağıtılmıştır. Dolayısıyla, Genel Kurulda görüşülmeyi hak
eden aşamaya gelmiştir. 
Ayrıca, kırk sekiz saatle ilgili,
biliyorsunuz, Genel Kurul karar aldığı takdirde… Genel Kurul o konuda, kırk
sekiz saatin beklenmemesi ve beklenmeden görüşmelere başlanması noktasında bir
karar ittihaz ettiği takdirde, bu yapılabilmektedir; sayısız örnekleri vardır,
sayısız kereler, belki yüzlerce kere bunun uygulaması vardır. Bu açıdan
herhangi bir sorun söz konusu değildir. 
Diğer konuya gelince Sayın
Başkanım, İç Tüzük’ün 35’inci maddesine atfen gündeme getirilen hususa gelince,
orada daha önce de Meclis Başkanlığı ilgili komisyonlara yine aynı gerekçeyle
görüşlerini beyan etmiştir. Meclis Başkanlığının bu görüşleri idari mahiyette
görüşlerdir. Komisyonun faaliyetleri yasama faaliyetidir Sayın Başkanım, bu çok
önemli. Yani, idari bir merci ya da idari bir kararla, görüşle yasama faaliyeti
değiştirilemez, yasama faaliyetine müdahale edilemez. O nedenle, zaten bu konuların
hepsi konuşuldu, görüşüldü Plan Bütçe Komisyonunda ve Plan Bütçe Komisyonunda
bir görüş ortaya çıktı bütün boyutlarıyla ve o görüş gönderildi Meclis
Başkanlığına, Genel Kurula gönderilmesi için.
Meclis Başkanlığının yazdığı
-idari yetki çerçevesinde Plan Bütçe Komisyonu Başkanlığına yazdığı- yazıyı
aynı şekilde, aynı mantıkla Plan Bütçe Komisyonu Başkanı da görüşünü belirterek
kendisine göndermiştir. Yani çünkü bununla ilgili zaten Komisyonun görüşü,
kanaati bellidir, rapor ortaya çıkmıştır; bütün siyasi partilerin, bütün
Komisyon üyelerinin görüşü ortaya çıkmıştır. Dolayısıyla, yeniden bir görüş
alınmasına gerek yok.
Bununla ilgili de yine, Sayın
Başkanım, sayısız kereler uygulaması vardır. 
MEHMET GÜNAL (Antalya) – Nasıl
yok? Başkan yazı yazmış. Başkan yazı yazmış, onu görüşmemiz lazım.
NURETTİN CANİKLİ (Giresun) – Yine
burada itirazlar edilmiştir, hatta usul tartışması gündeme gelmiştir ve sonunda
bu uygulama devam etmiştir.
Bakın…
BAŞKAN – Şimdi… 
NURETTİN CANİKLİ (Giresun) –
Bitiriyorum Sayın Başkan.
Tasarının ve birleştirilen
tekliflerin…
BAŞKAN – Yani hızlandırırsanız,
ben sizi arkaya davet edeceğim -grup başkan vekillerini- size söz verdikten
sonra.
KAMER GENÇ (Tunceli) – Efendim,
zaten onların önerisi işleme konulamaz.
MEHMET GÜNAL (Antalya) – Eksik
diyor.
KAMER GENÇ (Tunceli) – Sayın
Başkan, AKP’nin önerisi işleme konulamaz çünkü İç Tüzük’ün 52’nci maddesine
göre, kırk sekiz saat…
BAŞKAN – Şimdi Sayın Canikli
bitirsin Sayın Genç.
KAMER GENÇ (Tunceli) – Hayır,
hayır... 
BAŞKAN – Hayır bitirsin ama Sayın
Genç.
KAMER GENÇ (Tunceli) - …kırk
sekiz saat geçmeden görüşmeyi ancak komisyon ve hükûmet teklif eder, grup
teklif edemez efendim.
BAŞKAN – Sayın Canikli bitirsin.
KAMER GENÇ (Tunceli) – İç Tüzük
hükmü açık.
BAŞKAN – Herkes birbirini
dinledi.
KAMER GENÇ (Tunceli) – Ama yani
hep yanlış bilgi veriyor.
BAŞKAN – Yanlış-doğru ama sonuç
itibarıyla bitirsin.
KAMER GENÇ (Tunceli) – Ama
yanlış-doğru… Böyle bir şey olmaz ki yani.
BAŞKAN – Tamam da bitirsin.
KAMER GENÇ (Tunceli) – İç
Tüzük’te açık hüküm var. 
BAŞKAN – Hayır burada…
KAMER GENÇ (Tunceli) – Peki, ben
söz istiyorum. 
OSMAN AŞKIN BAK (İstanbul) – Otur
aşağıya!
KAMER GENÇ (Tunceli) – Hadi be!
Otur aşağıya… Kimsin sen be! (AK PARTİ sıralarından gürültüler) Zaten burada
her türlü pisliği yapıyorsunuz, ondan sonra da… Utanma yok, utanma yok sizde!
HÜSEYİN BÜRGE (İstanbul) – Aynaya
bakarak konuş.
KAMER GENÇ (Tunceli) - İnsan
yerin dibine girer sizin yerinizde olsa be! Bu memleketi sattınız, hırsızlıklar
yaptınız. 
OSMAN AŞKIN BAK (İstanbul) – Otur
yerine. Yanlış yere oturma.
KAMER GENÇ (Tunceli) - “Hırsız”
diyoruz, çıkıyorsunuz ortaya. Hırsızsınız ya!
BÜLENT TURAN (İstanbul) – Hadi
Bodrum’a, hadi! 
BAŞKAN – Evet, bitirirseniz…
NURETTİN CANİKLİ (Giresun) –
Sayın Başkanım, bu kanun tasarısı ve birleştirilen tekliflerin Komisyonda
görüşülmesi sırasında birçok teklif verilmiştir madde ihdasına ilişkin ve
tabii, muhalefete mensup arkadaşlarımız tarafından da bu teklifler verilmiştir
ve bunların içerisinde de önemli bir bölümü -hatta birleştirilen kanunlar dâhil-
herhangi bir değişiklik olmayan konularda verilmiştir. Müzakere edilmiştir,
reddedilmiştir, ayrı bir şey. Yani, Komisyon üyesi arkadaşlarımız da dâhil,
muhalefete mensup Komisyon üyesi arkadaşlarımız da aynı mantıkla, aynı şekilde
bu teklifleri vermişlerdir. Hepsinin burada örneği vardır, gerekirse bunları
paylaşırız.
Teşekkür ederim.
BAŞKAN – Sayın Hamzaçebi,
buyurun.
MEHMET AKİF HAMZAÇEBİ (İstanbul)
– Sayın Başkan, şimdi, Sayın Canikli bir açıklama yaptı, “Sayın Meclis
Başkanının buradaki görevi idaridir, Meclisin yasama faaliyetine karışamaz.”
dedi. Bunu bir an için doğru kabul edelim; bu varsayım üzerinden, Meclis
Başkanının bir başka uygulamasını Genel Kurulun dikkatine sunmak suretiyle iki
tutumu arasındaki çelişkiye dikkat çekmek istiyorum. 
4 bakanla ilgili Meclis
soruşturma komisyonu kurulmasıyla ilgili olarak siyasi parti gruplarından üye
adaylarının bildirilmesi istenilmiş, Cumhuriyet Halk Partisi Grubu da 12 üye
adayını Meclis Başkanına bildirmiştir. Meclis Başkanı, Cumhuriyet Halk Partisi
Grubuna yazı yazarak İç Tüzük’ün 109’uncu maddesini hatırlatmış ve bu üyelerden
bir kısmının soruşturma konusu yapılması istenilen olay nedeniyle daha önce
görüşünü ifade etmiş olduğu için İç Tüzük’ün bu maddesine göre komisyonda görev
alamayacağını belirterek bu üye isimlerinin değiştirilmesini istemiştir. Bu
yetki aslında Genel Kurulundur ve Sayın Meclis Başkanına ben yazıyla itirazda
bulundum, “Bu yetki sizin değil, bu yetki Genel Kurulundur, Genel Kurulun
yetkisini gasbedemezsiniz.” Meclis Başkanı ısrar etti, “Hayır, İç Tüzük’te bu
yazıyor ise bu benim yetkimdir.” dedi. Biz de elbette sonuç alabilmek için, o
tartışmayı uzatmak yerine Meclis Başkanının istemi doğrultusunda üye adaylarını
bildirdik. İki tutumu arasında büyük bir çelişki var, orada “Yetki benim.” diyen
ve İç Tüzük’ün 109’uncu maddesini ısrarla uygulamak isteyen Meclis Başkanı… 
RAMAZAN CAN (Kırıkkale) – Ama o
yasama faaliyeti değil ki.
MEHMET AKİF HAMZAÇEBİ (İstanbul)
- …burada 35’inci maddenin uygulamasına gelince sıra, usulen Plan ve Bütçe
Komisyonuna yazı yazıp usulen bir cevap alıp cevapları Genel Kurula aktarmakla
yetinen bir Meclis Başkanı. 
ÜNAL KACIR (İstanbul) – Meclis
Başkanı komisyon başkanının amiri değildir. 
MEHMET AKİF HAMZAÇEBİ (İstanbul)
- Sayın Meclis Başkanını bu çifte standardı nedeniyle kınıyorum burada
öncelikle ve bu yazısına sahip çıkmaya davet ediyorum. Nasıl İç Tüzük’ün
35’inci maddesi nedeniyle “Yetki benimdir.” demiş ise, mademki bu görüşe
sahiptir, 35’inci maddeyi bu şekilde yorumlamaktadır, o hâlde onun gereğini
yapmak zorundadır. Bu şekliyle bu tasarı, bu sıra sayısı görüşülemez. 
Teşekkür ederim. 
BAŞKAN – Sayın Vural…
OKTAY VURAL (İzmir) – Sayın
Başkan, tabii, malumdur, malumlarla iş yapılmaz efendim. Sayın Canikli dedi:
“Bunun ne olduğu malumdur.” Ben diyorum ki komisyon raporlarını Meclis görüşür,
raporu benimser ya da reddeder. Dolayısıyla, raporun görüşülmesiyle ilgili bir
irade beyanı söz konusu değil. “Kanun tasarısı” diyor, yani, böyle bir kanun
tasarısı nerede var, onu izah ederler fakat yani, biraz önce… İç Tüzük’ün amir
hükmü şudur, diyor ki: “Yapamazlar, edemezler.” Yani, yapılamaz, edilemez
olduğunu Meclis Başkanı söylediğine göre bu yapılamaz demektir, yok
hükmündedir. Yok hükmünde olan bir şeyin rapora dercedilmesi zaten hukuken
mümkün değil. 
Şimdi, fezlekeler Meclise geldiği
zaman, bu fezlekeleri Türkiye Büyük Millet Meclisi, milletvekillerinin
okumasına kapatıyor, değil mi? Kapattı, “İnceleyemezsin.” dedi. Meclis
soruşturmasıyla ilgili, bir siyasi partinin verdiği Meclis soruşturma
önergesini iade etti, “Efendim, uygun değildir.” dedi. Şimdi, bu durumda
yapılması gereken iş nedir? İç Tüzük’e aykırı bir şekilde eklenen bu hükümlerin
ayıklanması konusunda komisyonun toplanması ve bu işlemi yapmasıdır. O bakımdan
bu rapor yoktur, olmayan bir raporun görüşülmesiyle ilgili bir irade beyanı da
olmaz. O bakımdan öneri dikkate alınamaz Sayın Canikli. 
Teşekkür ederim. 
NURETTİN CANİKLİ (Giresun) –
Sayın Başkan…
BAŞKAN – Şimdi ben grup başkan
vekillerimizi kürsü arkasına davet ediyorum, lütfederlerse. 
Birleşime de on beş dakika ara
veriyorum. 
 Kapanma
Saati: 18.32
DÖRDÜNCÜ OTURUM
Açılma Saati:
19.20
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur)
----- 0 -----
BAŞKAN – Sayın milletvekilleri,
Türkiye Büyük Millet Meclisinin 116’ncı Birleşiminin Dördüncü Oturumunu
açıyorum.
Sayın milletvekilleri, 639 sıra
sayılı Kanun Tasarısı’nın Komisyon Raporu’na ve metnine yönelik bazı
itirazların olduğu anlaşılmaktadır. Tasarı ve rapora itirazlar nedeniyle, söz
konusu tasarının gündeme alınamayacağı ve grup önerisine konu edilemeyeceği öne
sürülmektedir.
Türkiye Büyük Millet Meclisi
Başkanlığınca komisyon raporu bastırılarak milletvekillerine dağıtılmış ve
gelen kâğıtlar listesine alınmıştır. Söz konusu grup önerisi de raporun Genel
Kurulun gündemine alınmasına ilişkindir. Başkanlığımızın da Komisyonca karara
bağlanmış ve Başkanlıkça dağıtılmış bir tasarı ve teklifi işleme almama veya komisyona
iade etme yetkisi bulunmamaktadır.
Burada ifade edilen görüşler, komisyonca
ve milletvekillerince değerlendirilecektir. Komisyona geri çekme, esas komisyon
ve Hükûmetin tasarıyı değiştirme veya reddetme yetkisi de yüce Meclisin
takdirindedir.
Şimdi, usul tartışması açıyorum.
MEHMET AKİF HAMZAÇEBİ (İstanbul)
– Aleyhte…
MEHMET DOĞAN KUBAT (İstanbul) –
Lehte…
OKTAY VURAL (İzmir) – Aleyhte…
HASİP KAPLAN (Şırnak) – Aleyhte…
NURETTİN CANİKLİ (Giresun) –
Lehte…
BAŞKAN – Aleyhte, Sayın Kaplan.
NURETTİN CANİKLİ (Giresun) –
Lehte, Sayın Başkan.
MEHMET AKİF HAMZAÇEBİ (İstanbul)
– Aleyhte, Sayın Kamer Genç.
BAŞKAN – Sayın Genç, aleyhte…
O zaman kura çekeceğiz.
KAMER GENÇ (Tunceli) – Peki, ben
lehte konuşayım Sayın Başkan.
BAŞKAN – Tamam, peki.
Sayın Canikli, lehte; Sayın Genç,
lehte.
NURETTİN CANİKLİ (Giresun) – Ama
efendim Doğan Kubat daha önceydi.
BAŞKAN – Sayın Genç önce söyledi.
SÜREYYA SADİ BİLGİÇ (Isparta) –
Efendim “Aleyhte…” dedi o.
BAŞKAN – “Aleyhte…” diye söyledi,
sonra lehe çevirdi.
OKTAY VURAL (İzmir) – İyi, güzel,
Kamer Bey sizin lehinizde konuşuyor.
BAŞKAN – İlk defa Sayın Genç
benim lehimde konuşacak ya, yapmayın.
MEHMET GÜNAL (Antalya) – Tarihî
bir an, niye kaçırıyorsunuz?
MEHMET DOĞAN KUBAT (İstanbul) –
Hayır, zabıtlara bakalım.
SÜREYYA SADİ BİLGİÇ (Isparta) –
Bu derin mutabakatların sonucunda daha çok konuşur Sayın Başkan.
BAŞKAN – Efendim?
SÜREYYA SADİ BİLGİÇ (Isparta) –
Derin mutabakat var, daha çok konuşur diyorum yani sorun yok.
MEHMET AKİF HAMZAÇEBİ (İstanbul)
– Sıralamayı okur musun Sayın Başkan?
BAŞKAN – Şimdi okuyacağım.
Lehte, Sayın Canikli ve Sayın
Genç; aleyhte, Sayın Kaplan ve Sayın Vural.
MEHMET AKİF HAMZAÇEBİ (İstanbul)
– Sayın Başkan, şimdi, bakın, siz “Usul tartışması…” deyince ben hemen
“Aleyhte…” diye buradan söz istedim.
NURETTİN CANİKLİ (Giresun) –
Efendim, tutanaklara bakalım.
MEHMET AKİF HAMZAÇEBİ (İstanbul)
– Sayın Kamer Genç’i kendi yerime önerdim ben aslında, siz benim adımı
yazmamışsınız bile.
Rica ediyorum, o zaman
tutanakları getirin, öyle yapalım.
NURETTİN CANİKLİ (Giresun) –
Tutanaklara bakalım Sayın Başkan.
BAŞKAN – Tamam, önce sizi
yazarız. 
Şöyle yapalım: Bütün söyleyenleri
ben kura çekeyim. Söylenenler var, onları kura çekebiliriz. 
Aleyhte, Sayın Akif Hamzaçebi,
Sayın Kamer Genç, yazalım onları, kura çekelim. Ondan sonra, lehte isteyenler
var, onların hepsini yazalım. 
MAHMUT TANAL (İstanbul) – Canikli
Bey’i çıkarın, niye Kamer Bey’i çıkarıyorsunuz? 
BAŞKAN – Hiç kimseyi
çıkarmıyorum, kura çekeceğim. 
OKTAY VURAL (İzmir) – Efendim,
kura neyle ilgili, lehte olanlarla mı ilgili? 
BAŞKAN – Hayır, aleyhte olan daha
fazla, herkes arasında kura çekeceğim, aleyhte, lehte. 
MEHMET GÜNAL (Antalya) – “Lehte”
dedi Sayın Genç. 
NURETTİN CANİKLİ (Giresun) – Önce
“aleyhte” dedi ama.
BAŞKAN – Bakın, efendi efendi
götürüyoruz bu işi. 
Ben, Sayın Canikli ile Sayın
Genç’i “lehte” diye yazdım, Sayın Kaplan ile Sayın Vural’ı da “aleyhte” diye
yazdım fakat Sayın Hamzaçebi görmediğimi söyledi. Evet, görmemişim yani ona da
bir itirazım yok. Bu sefer, devretti ama orada bir karışıklık oldu. 
Şimdi, şöyle Sayın Nurettin
Canikli: Sayın Akif Hamzaçebi “Ben aleyhte istedim.” dedi haklı olarak, ben de
duymamışım. 
MEHMET AKİF HAMZAÇEBİ (İstanbul)
– Ben aleyhte sözümü Sayın Genç’e bırakıyorum. 
BAŞKAN – Sayın Genç’e
bırakıyorsunuz. Sayın Kaplan var. 
HASİP KAPLAN (Şırnak) – Sayın
Başkan, bu konuda 7 Temmuzda Meclis Başkanlığına yazı yazan… 
BAŞKAN – Sizi yazdık zaten,
sizinle ilgili sorun yok. 
HASİP KAPLAN (Şırnak) – Yani dört
grubuz, her gruptan bir arkadaş… 
BAŞKAN – Ben, her gruptan bir
arkadaşa vermek üzere gayret ettim. 
NURETTİN CANİKLİ (Giresun) – Her
gruptan birer kişi konuşsun, bu uygulama daha önce de yapıldı. 
BAŞKAN – Hayır, her şeyde problem
oldu da onun için. 
Sayın Hamzaçebi, mutabık mıyız? 
MEHMET AKİF HAMZAÇEBİ (İstanbul)
– Sayın Başkan, bakın, ben aleyhte… 
BAŞKAN – Sayın Genç zaten aleyhte
konuşacak. 
MEHMET AKİF HAMZAÇEBİ (İstanbul)
– Sayın Genç aleyhte mi konuşuyor efendim? 
BAŞKAN – “Lehte” yazdık ama
aleyhte konuşacak doğal olarak, yetmediği için.
MEHMET AKİF HAMZAÇEBİ (İstanbul)
– Bakın, ben, ilk olarak aleyhte söz istedim. 
BAŞKAN- Tamam. 
MEHMET AKİF HAMZAÇEBİ (İstanbul)
– “Ben, aleyhteki sözümü Sayın Kamer Genç’e devrediyorum.” şeklinde bir
açıklama yaptım. 
BAŞKAN – Tamam. 
MEHMET AKİF HAMZAÇEBİ (İstanbul)
- Ama siz Sayın Genç’e lehte söz veriyorsunuz. 
BAŞKAN – Hayır, ben, o kısmını
duymadım, sizin istediğinizi duymadım. Sayın Genç isteyince, Sayın Genç’e
aleyhte yer kalmadığını ifade ettiğim için…
OKTAY VURAL (İzmir) – Sayın
Başkan, her gruptan birer kişiye söz verin işte.
BAŞKAN - Hayır, izah etmek
istiyorum.
Sayın Genç de “Ben lehte
olabilirim.” dedi, ben onun aleyhte olduğunu biliyorum ama buna rağmen Sayın
Genç’i lehe yazdık. Orada bir problem yoksa, böyle olsun, devam ettireceğim.
NURETTİN CANİKLİ (Giresun) – Her
gruba birer tane Sayın Başkan.
BAŞKAN - Evet, öyle yaptık işte,
tamamdır.
Sayın Kaplan, sizden rica
edebilir miyim, lehe yazayım sizi ben, siz yine aleyhte konuşun…
HASİP KAPLAN (Şırnak) – Peki,
tamam.
BAŞKAN - …ama Sayın Genç’i
aleyhte yazayım, Sayın Hamzaçebi’nin dediğini yapmış olalım.
HASİP KAPLAN (Şırnak) – Zaten bu
olayı başlatan benim, dilekçe yazan benim.
BAŞKAN – Lehte ilk söz, Giresun
Milletvekili…
NURETTİN CANİKLİ (Giresun) –
Sayın Başkan, Sayın Kaplan olabilir mi?
BAŞKAN - Olur, tabii, bugün beni
kırmadı Sayın Kaplan.
Lehte ilk söz, Şırnak
Milletvekili Sayın Hasip Kaplan. Üç dakika veriyordum ama şimdi beş dakika
veriyorum Hasip Kaplan’ın bu tavrından dolayı.
Buyurun.
IX.- USUL HAKKINDA GÖRÜŞMELER
1.- 639 sıra sayılı Kanun Tasarısı’nın gündeme
alınmasının ve grup önerisine konu edilmesinin İç Tüzük hükümlerine uygun olup
olmadığı hakkında

HASİP KAPLAN (Şırnak) – Teşekkür
ederim Sayın Başkan.
Arkadaşlar, Komisyonda biz bu
konuyu tartıştık, sizleri, önce bir doğru bilgilendireyim. Burada mesele lehte
aleyhte olayı değil, doğru bir iş yapma olayıdır. Meclisin rüşdünü ispatlaması
lazım arkadaşlar.
7 Temmuzda, Halkların Demokratik
Partisi Komisyon üyesi olarak -alt komisyon üyesi olarak aynı zamanda- Meclis
Başkanlığına başvurdum, “Bu torba kanun 61 maddelik bir Hükûmet tasarısı olarak
geldi. Bu iş zıvanadan çıktı, eline önerge alan Meclis Başkanlığını, İç
Tüzük’ü, Anayasa’yı takmadan geliyor, bir komisyon üyesine imza attırıyor,
kanun maddesi oluyor, böyle kanun olmaz.” dedim.
İç Tüzük’ün 23’üncü maddesi,
35’inci maddesi çok açıktır, usulüne göre verilen kanun teklifleri Meclis
Başkanlığından ilgili komisyonlara gider, ilgili komisyonlarda -gerektiği zaman
alt komisyon veya üst komisyon- birleştirilir veya tali komisyon olur. Bu
konudaki uyarılarımız fayda etmeyince Meclis Başkanına başvurdum, dedim ki:
“Sayın Başkan, İç Tüzük’ün 14’üncü maddesinin 6’ncı fıkrası çok açıktır ‘Meclis
Başkanı olarak komisyonları denetlemek, işlerde birikme olması hâlinde komisyon
başkanı ve üyelerini uyarmak ve durumu Genel Kurulun bilgisine sunmak.’” Şimdi,
Meclis Başkanına 7 Temmuzda yaptığımız bu başvurudan sonra, doğrusu sağlama
aldım bir hukukçu olarak, “alındı”sını da aldım ve Plan ve Bütçe Komisyonu
Başkanına da verdim örneğini, kamuoyuna da yansıdı basın kanalıyla ve geldiğim
zaman buraya ben hep soruyorum “Meclis Başkanından bir yazı, cevap geldi mi?”
diye, gelmedi. Ne zaman geldi biliyor musunuz arkadaşlar? Bugün, bu tartışmalar
yapılırken ben ofisimden arandım, danışmanım dedi ki: “18.45 itibarıyla Meclis
Başkanı size cevap vermiş.” Tebliğ edilmiş, 18.45. O an burada tartışmalar
olurken ben onu almaya gitmiştim.
Şimdi, burada bu olayın öncesine
şöyle vâkıf oldum: İpuçları bu raporda var, 14 Temmuz tarihli Meclis
Başkanlığının yazısı var, raporda görüyorsunuz arkadaşlar, Meclis Başkanı diyor
ki: “1 sayfa, 2 sayfa, 48 tane başlık altında ama 100’ü aşkın madde usule
aykırı gelmiş Komisyona, görüşemezsiniz.” Sonra, bizim Komisyon Başkanı Sayın
Recai Berber iki satır cevap veriyor “Biz usulüne uygun yaptık Başkan, Genel
Kurula indir.” diyor. Sonra, Genel Kurula iniyor. Şimdi, bu Genel Kurula iniş
rezaletine sizler tahammül ediyorsanız ben bir şey demeyeceğim. Meclis Başkanı
yazıyor, Meclis Başkanı “11 Temmuz 2014 tarihli raporunuzu inceledik.” diyor.
Arkadaşlar, 11 Temmuz 2014’te Meclis Komisyonunda hâlâ görüşme devam ediyordu,
rapor yazılmadı ki, hangi raporu okudunuz Sayın Cemil Çiçek, lütfen gelin, bu
Genel Kurula bilgi verin, bir yazı yazın. Sayın Meclis Başkanı, Sayın Cemil
Çiçek, sesimizi duyuyorsan, izliyorsan şu an buradan.
Peki, burada 14 Temmuz tarihinde
Komisyona yazı yazdınız. Oysaki muhalefet şerhlerini biz 13 Temmuz saat
17.00’ye kadar e-mail olarak İnternet üzerinden verdik, daha o zaman rapor
yazıldı. Siz raporu nereden gördünüz? Sizin uzmanlarınız hangi raporu inceledi?
Biz bile Komisyon üyesi olarak 13 Temmuzda saat 12.00’de gördük. Ben saat 12.00’de
gördüm, 13.15’te e-maille gönderdim. 
Şimdi, buradan gönderdiğim
e-mailde “İç Tüzük 35’e göre aykırıdır.” diyor ve İç Tüzük 14’üncü madde,
Meclis Başkanını Genel Kurulu bilgilendirmeye zorluyor. Bu bilgilendirmeyi
Meclis Başkanı yapmayana kadar bu rapor görüşülemez arkadaşlar. Gelecek Meclis
Başkanı, burada hile hurda, hukuk dışı, yasa dışı, suç işleyen kim varsa;
memur, bürokrat, Komisyon üyesi, Komisyon Başkanı, disiplin gerekirse disiplin,
gereği neyse o yapılacak. 
(Mikrofon otomatik cihaz
tarafından kapatıldı) 
HASİP KAPLAN (Devamla) –
Görüşmelere başlanması için Meclis Başkanının ya buraya gelmesi lazım ya buraya
yazı yazması lazım, mutlaka Genel Kurulu görüştürmesi lazım, yoksa bu torba
açılmaz arkadaşlar, açık söylüyorum. 
BAŞKAN – Teşekkür ederim Sayın
Kaplan.
Aleyhte Tunceli Milletvekili
Sayın Kamer Genç. (CHP sıralarından alkışlar)
İlk defa lehte bir konuşma
yapacaktınız, ona da engel oldular, kader utansın.
Buyurunuz.
KAMER GENÇ (Tunceli) – Sayın
Başkan, ne zaman isterseniz lehte konuşma yaparım ben.
Sayın Başkan, değerli
milletvekilleri; maalesef AKP Hükûmeti Anayasa’yı dinlemiyor, hukuku tanımıyor,
kanunu tanımıyor. Başta Meclis Başkanı… Yahu, sen Meclis Başkanı mısın, değil
misin? İşte, Sayın Kaplan söyledi, yani kendisinin kendisinden haberi yok. 
Şimdi, arkadaşlar, bu gelen
tasarı 61 madde olarak Hükûmetten gelmiş, sonra alt komisyon kurulmuş. Alt
komisyon kurulduğuna göre ve Plan ve Bütçe Komisyonu diyor ki: “Alt komisyon
raporunu esas alarak bunu görüşüyorum.” Demiş mi, dememiş mi? Demiş. Kaç madde
kabul etmiş alt komisyon? 106 madde, onu incelemiş. 106 madde kabul edilmiş,
arkasından da 148 maddeye çıkmış. Yahu, bir defa, böyle bir çuval gibi yani
çuvala da şey etmiyor.
Arkadaşlar, siz Meclisin
saygınlığını kaldırdınız. Sizin kafanız bir yolsuzluklara, hırsızlıklara
çalışıyor, başka bir şeye çalışmıyor.
Yahu, arkadaşlar, şimdi bu
soruşturma komisyonu başkanı hangi sıfatla bu soruşturma fezlekelerini savcıya
geri gönderiyor? Niye gönderiyor biliyor musunuz? Savcı kendi adamı, talimatı
vermiş Bekir, diyor ki: “Ben sana bu soruşturma fezlekelerini iade ediyorum.
Bunların içinde bizim aleyhimize olan belgeleri yırt at, ondan sonra bize temiz
bir fezleke gönder.” Yahu bunun kadar vicdansızlık, ahlaksızlık, soysuzluk olur
mu arkadaşlar? Yahu bir memlekette hırsızlıklara, yolsuzluklara, soysuzluklara
bu kadar kol kanat gerilir mi? Kol kanat geren insanların bu kadar destekçisi
olunur mu arkadaşlar ya? Biz diyoruz ki: Bu memlekette devleti yönetenlerde
namus varsa, ar varsa, edep varsa yaptıkları yolsuzlukların, hırsızlıkların
hesabını verecekler. Siz neredesiniz? Siz Türkiye Cumhuriyeti devletinde bu
kadar yolsuzluk yaparken… Efendim, 17 ve 25 Aralıkta bu kadar hırsızlıklar
çıkmış; efendim, Tayyip, Bakan Yıldırım’a talimat veriyor, diyor ki: “Yahu biz
bunlara bedava ihale veriyoruz, git 630 milyon dolar topla getir.” O gidiyor
630 milyon topluyor getiriyor, bunu da sonra örtbas edeceksiniz.
NURETTİN CANİKLİ (Giresun) – Bu
anlattıklarına inanıyorsun değil mi?
KAMER GENÇ (Devamla) – Yahu,
eskiden haracı eşkıya alıyordu ama sizin zamanınızda haracı Hükûmet alıyor
kardeşim, böyle bir şey olur mu yani ya? Böyle bir şey olmaz arkadaşlar, böyle
bir şey olmaz. Hayalî ihracatçıların üzerini örtüyorsunuz -efendime söyleyeyim-
yolsuzlukların üzerini örtüyorsunuz. Alnınız açıksa buyurun, işte bu
fezlekeleri getirin, bakın. Burada kaç aydır gelmiş, hep Meclisin gündeminden
kaçırıyorsunuz. Böyle bir şey olmaz. Bu Meclis meşruluğunu kaybetmiş.
Şimdi, Tayyip Erdoğan
Cumhurbaşkanı adayı. Arkadaşlar, “Bunun İsviçre bankalarında parası var.”
deniliyor mu, denilmiyor mu? Peki, İsviçre bankalarında, beyan ettiği mal
beyanıyla ilgili İsviçre bankalarında paranın var olduğunu yazmış mı, yazmamış
mı? Ben şimdi Yüksek Seçim Kuruluna başvuracağım, diyeceğim ki: “Biz bunu
getirtemiyoruz ey Yüksek Seçim Kurulu. Hele, bu İsviçre bankalarına yaz
bakalım, bu Recep Tayyip Erdoğan’ın İsviçre bankalarında parası var mı, yok
mu?” Bak, ama eğer çıkarsa Cumhurbaşkanlığı adaylığı da gidecek.
Arkadaşlar, çıkmış, bugün grupta
konuşuyor. Ya, şimdi, senin öteki adayların bu kadar imkânı var mı? Bir, Yüksek
Seçim Kuruluna tavsiyem şu: Bugünden itibaren istifa etsinler. Ya, arkadaşlar,
bunlar güya yüksek hâkim. Üçü Danıştaydan, dördü Yargıtaydan; yüksek hâkim
statüsüne sahip. Tayyip’ten korkuyorlar ya. Yani şimdi Başbakan… Arkadaşlar,
Anayasa’nın 79’uncu maddesinde ne diyor: “Seçimin eşit ve dürüst ilkelerle
yapılmasını Yüksek Seçim Kurulu sağlamak zorundadır.” Yüksek Seçim Kurulu…
Peki, birisi Başbakanlığın imkânlarını kullanır ve o seçime girerse burada hiç
eşit olur mu? Tayyip Erdoğan, şimdi, devletin telefonunu kullanıyor, arabasını
kullanıyor, binasını kullanıyor, uçaklarını kullanıyor. 
6271 sayılı Cumhurbaşkanı Seçimi
Kanunu’nun 11’inci maddesinde ne diyor: “Tüzel kişiler adaylara bağışta bulunamaz.”
Devlet burada Tayyip’e bağışta bulunuyor mu, bulunmuyor mu arkadaşlar?
Dolayısıyla, bu, aday olma vasfını kaybetmiştir. 
Eğer Yüksek Seçim Kurulu
adaylığını da düşürmezse kendileri istifa etmek zorundadır. Şaibeli bir seçim
yapmaya Yüksek Seçim Kurulunun hakkı yoktur. Bu seçim şaibeli bir seçimdir ve
bunun baş sorumlusu da Yüksek Seçim Kuruludur. Eğer onlarda vicdan varsa, eğer
çoluk çocuklarının geleceklerini karartmak istemiyorlarsa bunların o Yüksek
Seçim Kurulu üyeliklerinden hemen istifa etmesi lazım ve Tayyip’in de
adaylığını iptal etmesi lazım. 
Bu kanun görüşülemez efendim.
(Mikrofon otomatik cihaz
tarafından kapatıldı)
BAŞKAN – Teşekkür ederim Sayın
Genç.
KAMER GENÇ (Devamla) – Aday…
Zaten AKP’nin önerisi de İç Tüzük’ün 52’nci maddesine aykırı. İç Tüzük’ün
52’nci maddesinde der ki: “Kırk sekiz saat geçmeden talepte bulunmak Komisyon
ve Hükûmete aittir.”
BAŞKAN – Teşekkür ederim Sayın
Genç, sağ olun.
KAMER GENÇ (Devamla) – Peki. (CHP
sıralarından alkışlar)
BAŞKAN – Evet, lehte Giresun
Milletvekili Sayın Nurettin Canikli, buyurunuz. (AK PARTİ sıralarından
alkışlar)
NURETTİN CANİKLİ (Giresun) –
Sayın Başkan, değerli milletvekili arkadaşlarım; hepinizi saygıyla
selamlıyorum.
Değerli arkadaşlar, bir insanın
eğer kişilik noktasında çok ciddi problemleri olduğunu düşünüyorsanız,
itibarsız olduğuna inanıyorsanız o insanların eleştirilerini de ciddiye
almayın, gülün geçin değerli arkadaşlar veya iade edin, katıyla iade edin,
başka bir şey de yapmayın.
KAMER GENÇ (Tunceli) – Tabii, sen
yaparsın. Yüzün var mı ki söylemeye? Bütün yolsuzlukların başı sensin, sen.
Buradaki bu önergeleri getiren sensin. (AK PARTİ sıralarından “Kes sesini ya!”
sesleri)
EKREM ÇELEBİ (Ağrı) – Sus, sus!
NURETTİN CANİKLİ (Devamla) –
Değerli arkadaşlar, şimdi, bakın, Komisyon bir çalışma yapıyor. Plan ve Bütçe
Komisyonuna usulüne uygun bir şekilde tasarı ve daha sonra birleştirilen
teklifler geliyor ve Komisyon çalışmalarını tamamlıyor.
MUSA ÇAM (İzmir) – Hangi usule
uygun Başkan, yapma gözünü seveyim ya! Hangisi usule uygun ya?
NURETTİN CANİKLİ (Devamla) –
Meclis Başkanlığı kendi görüş açısıyla, kendi çerçevesinde, kendi
değerlendirmesi ve yorumuyla Plan ve Bütçe Komisyonu Başkanlığına “Siz İç
Tüzük’ün 35’inci maddesinde, bazı, şu maddelerini, şu maddeleri görüşürken
ihlal ettiniz, İç Tüzük’e aykırı hareket ettiniz.” diyor. Bu görüşünü Plan ve
Bütçe Komisyonu Başkanlığına bildiriyor. Şimdi, Meclis Başkanlığının önce
şunun…
MEHMET GÜNAL (Antalya) – Nereden
çıkarıyor, Başkan bunu nereden uyduruyor, bir de onu söyle bana. Başkan
uyduruyor mu bunu?
NURETTİN CANİKLİ (Devamla) –
Lütfen ya, lütfen yani…
Meclis Başkanı bunu hangi sıfatla
yapıyor? Bu çok önemli bir tespit.
MEHMET GÜNAL (Antalya) – Kafasına
göre mi yazmış?
OKTAY VURAL (İzmir) – Sıfatsız
Başkan.
NURETTİN CANİKLİ (Devamla) –
Meclis Başkanı bunu idari bir fonksiyon göreviyle ya da sıfatıyla yapıyor,
fonksiyon olarak yerine getiriyor bunu. 
MEHMET GÜNAL (Antalya) – Laf
olsun diye yani. Laf olsun diye mi yazmış?
ERKAN AKÇAY (Manisa) – Bu kadar
zorlama bir yalan olur mu ya?
NURETTİN CANİKLİ (Devamla) – Yani
bakın, burada bir yasama faaliyeti var, bir de idari bir görev var. Eğer şunu
diyorsanız… Meclis Başkanı bunu bir yasama faaliyetinin bir parçası,
belirleyicisi olarak yapıyor diyebiliyor musunuz, diyebiliyor muyuz?
Diyemiyoruz. 
MEHMET GÜNAL (Antalya) – Görevi
olarak yapıyor, görevi, görevi.
ERKAN AKÇAY (Manisa) – “Başkan”
yazıyor burada, “Başkan”.

NURETTİN CANİKLİ (Devamla) –
Çünkü bunu dediğimiz zaman, Meclis Başkanı, o zaman, komisyonlarda görüşülen,
kararlaştırılan ve yasama faaliyeti çerçevesinde kabul ettiğimiz o metinlerin
hepsini –ve Genel Kurulda aynı şekilde kabul edilen o metinlerin hepsini-
değiştirme imkânına sahip olur. Evet, aynen öyle.
MEHMET GÜNAL (Antalya) –
Değiştirmiyor, değiştirmiyor, “usule uygun görüş” diyor, karıştırma.
NURETTİN CANİKLİ (Devamla) –
Bakın, o zaman nedir? Eğer değiştirme yetkisi yoksa Meclis Başkanının, yasama
faaliyetine müdahale etme, yasama faaliyetini değiştirme yetkisi yoksa…
MEHMET GÜNAL (Antalya) – İç
Tüzük’e uygun çalışmasını denetleyecek.
NURETTİN CANİKLİ (Devamla) – …bu
idari bir görev, idari bir yetki çerçevesinde aldığı bir karardır ve bunun…
MEHMET GÜNAL (Antalya) – İç
Tüzük’e uygun çalışmasını denetler. “…denetler.” diyor, bak, oku, 14’üncü
maddeyi oku orada. 
NURETTİN CANİKLİ (Devamla) – Bir
görüştür daha doğrusu. Bunu önce netleştirmemiz gerekir. Bunun önemi çok büyük
değerli arkadaşlar. Neden? Meclis Başkanlığının bu kararı eğer idari bir
kararsa, idari bir yetki çerçevesinde kullanılan bir kararsa -ki öyledir, öyle
olması gerekir- o zaman Plan Bütçe Komisyonunun Başkanlığına yazıyı yazar, Plan
Bütçe Komisyonu Başkanı da yine aynı şekilde idari olarak buna cevap verir.
Daha sonra da Meclis Başkanı, görüşülmek üzere, şu anda gündemimizde olan,
görüşmeyi planladığımız bu tasarıyı Genel Kurula gönderir ve havale eder. 
Böyle bir yasama faaliyeti
çerçevesinde bu tasarı ya da teklifin Genel Kurulda görüşülmesi için süreç
tamamlanmış demektir, görüşülmesi için her şey bitmiş, tamamlanmış demektir.
Meclis Başkanı Plan Bütçe Komisyonu Başkanının cevabi yazısından sonra “Mutlaka
değiştirmeniz gerekir. Toplanmanız gerekir.” gibi bir yazı yazmıyor çünkü
yazamaz, böyle bir yetkisi yok. 
KAMER GENÇ (Tunceli) – Ya,
denetleme görevi var, komisyonları denetleme görevi var Meclis Başkanının. 
NURETTİN CANİKLİ (Devamla) – Aksi
hâlde bir idari makamın yasama faaliyetini tamamen ortadan kaldıracak, başka
şekilde, değiştirecek şekilde yetkiyi kullanması anlamına gelir ki bu millî
iradeye, demokrasiye, hukuka, her şeye tepeden tırnağa aykırıdır. 
MEHMET GÜNAL (Antalya) – Hangi
hukuk, hangi hukuk?
NURETTİN CANİKLİ (Devamla) –
Meclis Başkanlığı görüşünü yazar, komisyon ona cevaben kanaatini bildirir ki
buna benzer uygulamalar geçtiğimiz dönemlerde sayısız kez uygulanmıştır ve bu
kanunların da hemen hemen tamamına yakını, yani Meclis Başkanının bu şekilde
itiraz ettiği ama daha sonra ilgili komisyon başkanının da yapılan işlemin İç
Tüzük’e ve yasalara uygun olduğu şeklinde cevabi yazısıyla Genel Kurula gelen,
görüşülen sayısız kanun vardır değerli arkadaşlar. Bunların hepsi yürürlüktedir
şu anda, belki binlerce maddeden bahsediyoruz, binlerce madde söz konusudur. 
Bakın, Plan Bütçe Komisyonu bu
anlamda yasama faaliyeti yapıyor, gündemine hâkimdir ve iradeyi temsil ediyor. 
MEHMET GÜNAL (Antalya) – O zaman
bizi de çağırsaydı, karar vermeden önce üyeleri çağırsaydı. Komisyonu
toplamamıştır Başkan. 
NURETTİN CANİKLİ (Devamla) – Bu
anlamda millet iradesini temsil ediyor, milletvekili sıfatıyla Komisyon üyeleri
orada bu tartışmaları yapıyor, bu değerlendirmeleri gündeme getiriyorlar ve
kararını veriyor yasama faaliyeti çerçevesinde. Aynı şekilde Genel Kurulda da…
MEHMET GÜNAL (Antalya) – Eksik,
eksik. Eksik yapıyor. 
NURETTİN CANİKLİ (Devamla) –
Değerli arkadaşlar, şimdi, herkes farklı yorumlayabilir, farklı düşünebilir. 
MEHMET GÜNAL (Antalya) – Bizi
toplayıp karar alması gerekiyor.
NURETTİN CANİKLİ (Devamla) – Eğer
herkes her düşündüğünü uygulatmak isterse…
MEHMET GÜNAL (Antalya) – İşte onu
siz yapıyorsunuz. 
NURETTİN CANİKLİ (Devamla) –
…hiçbir şekilde yasama faaliyetinin yürütülmesi, millî iradenin hayata
geçirilmesi söz konusu olamaz. 
MEHMET GÜNAL (Antalya) –
Komisyonu yeniden toplaması lazım. 
NURETTİN CANİKLİ (Devamla) – Siz
öyle düşünüyorsunuz ama ben farklı düşünüyorum. Peki, sonuçta kararı kim
verecek? Sonuçta kararı Türkiye Büyük Millet Meclisi Genel Kurulu verecek…
MEHMET GÜNAL (Antalya) – Kim
yönetiyor orayı?
NURETTİN CANİKLİ (Devamla) –
…irade burada, milletin kendisi burada, milletinin iradesi muhalefetiyle
iktidarıyla burada. 
MEHMET GÜNAL (Antalya) – Başkanı
kim seçti Sayın Canikli? Başkanı da bu Genel Kurul seçti. 
(Mikrofon otomatik cihaz
tarafından kapatıldı)
NURETTİN CANİKLİ (Devamla) –
Dolayısıyla, Meclis Başkanı kendiliğinden bu iradeyi yasama faaliyetine
müdahale edecek şekilde kullanamaz. Kanun tasarısı usulüne uygun bir şekilde
görüşülmek üzere Meclis Genel Kuruluna gönderilmiş, sevk edilmiştir ve
görüşülecektir. 
Hepinize teşekkür ederim,
saygılar sunarım. (AK PARTİ sıralarından alkışlar)
BAŞKAN – Teşekkür ederim Sayın
Canikli. 
MAHMUT TANAL (İstanbul) – Sayın
Başkan…
BAŞKAN – Sayın Tanal, önce
bitirelim bu işi, ondan sonra sizi dinleyeceğim. 
Sayın Vural, buyurunuz. (MHP
sıralarından alkışlar) 
OKTAY VURAL (İzmir) – Teşekkür
ederim Sayın Başkan.
Değerli milletvekilleri, aziz
vatandaşlarım; burada hep beraber, birlikte Türk milletinin egemenliğini temsil
ediyoruz ve bir hukuk oluşturuyoruz. Hukuk devleti üzerine ve ona uyacağımıza
hepimiz namus ve şeref sözü verdik, yemin ettik. Eğer bir Meclis, milletin
hukukunu reddediyorsa, milletvekillerinin hukukunu reddediyorsa, kanuna ve İç
Tüzüğe aykırı iş ve eylemler yapıyorsa gerçekten tuz kokmuş demektir. 
O bakımdan, burada hukuka uymayan
idarecileri ve yöneticileri milletin hukukuna davet etmek, hukukun çerçevesine
çekmek Türkiye Büyük Millet Meclisinin asıl önemli görevidir. Şu anda bu
milletin hukuku, İç Tüzüğe göre… İç Tüzüğe göre, “yapamaz”, “edemez” hükümleri
var değerli milletvekilleri. “Yapamaz”, “edemez” hükümleri varken “Bunu
yapabilirim, edebilirim.” diyebilir misiniz? diyemezsiniz. Çünkü “yapamaz”,
“edemez” diyor. “Yapılamaz”, “edilemez” denilen hükümleri “Ben istediğim gibi
yaparım.” derseniz hukuku ayaklar altına alıyorsunuz yani millî iradeyi ayaklar
altına alıyorsunuz, milletin egemenliğini ayaklar altına alıyorsunuz; “Ben
istediğim her şeyi yaparım.” diyorsunuz. Meclis Başkanı da diyor ki size:
“Bunlarla ilgili rapor ve metin size iade edilmiştir, İç Tüzüğe aykırı.” İade
etmiş. Yapmanız gereken iş nedir? Komisyon olarak toplanarak İç Tüzük’e aykırı
iş yapan bu Komisyonda bununla ilgili bir karar oluşturmak. 
Ve biraz önce Sayın Canikli
“İdari bir karardır.” dedi. İdari bir karar ise, bu bir idari karar ise bu
idari karar doğrultusunda işlem yapmak komisyon başkanlarının görevi çünkü
denetleme görevi var, Türkiye Büyük Millet Meclisi Genel Kuruluna bilgi sunmak
zorunda bununla ilgili denetim sonucunda. Meclis Başkanlığıyla ilgili,
geldiğimiz zaman… Milletvekillerinin, burada milletvekillerinin, bu milletin
hakkını, hukukunu gasbeden bakanlarla ilgili fezlekeleri inceleme yetkisini
Meclis Başkanı engellediği zaman nasıl hukuka uygun oluyor ya da bir soruşturma
komisyonu kurulmasına ilişkin bir önergeyi reddetmesi nasıl mümkün olabiliyor?
Demek ki Genel Kurulu yönetme görevi olduğu gibi, bu konuda İç Tüzük’e aykırı
iş ve eylemlerle ilgili…
Değerli milletvekilleri, istirham
ediyorum, bu İç Tüzük’te “yapılamaz” diyor. “Yapılamaz” dedikten sonra
yapılamaz olan hususlar eğer bir iradeyle geliyorsa tuz kokmuş demektir ya!
İstirham ediyorum, kanun teklif edemez ve Meclis Başkanı bu iradesini ortaya
koyuyor. Elinizi vicdanınıza koyun değerli kardeşlerim, bu milletin hukukunu
ayaklar altına alıp yok saymak bu millete hakarettir, milletin egemenliğine
hakarettir, temsil ettiğimiz milletin iradesine hakarettir. Biz milleti hukuka
uymaya davet ediyoruz, Türkiye Büyük Millet Meclisi “Hukuksuzluk yaparım.”
diyor. Bununla ilgili, eğer iddia edildiği gibi, Meclis Başkanı iddiası gibi,
bu getirilen teklifler kanun tasarısıyla ilgili, çok ilişkili olduğuna ilişkin
bir irade beyanı varsa Komisyon Başkanı Komisyonu toplar, bu konuda bir
değerlendirme yapar. Neden? 
Değerli milletvekilleri, biz
raporu görüşüyoruz. Rapor ne zaman biter? Rapor, komisyon üyelerinin imzasıyla
tekemmül eder. Komisyon üyelerinin imzasıyla tekemmül etmiş bir rapora daha
sonra komisyon başkanının bir görüş ifade etmesi komisyon raporunu yok
saymaktır, komisyon üyelerinin iradesini yok saymaktır. 
NURETTİN CANİKLİ (Giresun) –
Komisyon raporunu yok saymıyor, zaten komisyon raporunda olan bir şeyi söylüyor
Başkan.
OKTAY VURAL (Devamla) - Adalet ve
Kalkınma Partili olan arkadaşlar, üye olan arkadaşlar, komisyon raporunu
görüşüyoruz. Komisyon raporu tekemmül ettirildikten sonra, imzalandıktan sonra
bu komisyon raporuna herhangi bir şey eklenebilir mi, mümkün müdür? Değildir. 
NURETTİN CANİKLİ (Giresun) –
Eklenemez. İçeriğini söylüyor işte, içeriğini söylüyor, doğru.
OKTAY VURAL (Devamla) -
Eklendiğine göre, bu durumda Komisyon Başkanı, Komisyon üyelerinin yetkisini
gasbetmiştir. Hukuka uyalım, bakın, hukuka uyalım. 
MEHMET GÜNAL (Antalya) – Bizim
Meclis Başkanının yazısından bile haberimiz yok, sıra sayısında gördük yani
sıra sayısında gördük. 
OKTAY VURAL (Devamla) - Kırk
sekiz saat geçmeden 3’ünde verilmiş bir kanun teklifini bile almışlardır. 
Değerli kardeşlerim, hukuk
ayaklar altına alınırsa Mecliste bir başkaları da bu milletin egemenliğini
ayaklar altına alır. Bunu kabul etmemiz mümkün değildir. Eğer darbeciler bu
milletin egemenliğini oluşturan hukuku ayaklar altına almışsa Türkiye Büyük
Millet Meclisinin de bu hukuku ayaklar altına alması kabul edilemez.
(Mikrofon otomatik cihaz
tarafından kapatıldı)
NURETTİN CANİKLİ (Giresun) -
Egemenlik burada, egemenlik burada.
OKTAY VURAL (Devamla) - O
bakımdan, bu konuda bu darbeci zihniyeti yani bu İç Tüzük’ü yok sayan bu
anlayışı tümüyle reddediyorum. 
YILMAZ TUNÇ (Bartın) - Genel
Kurula nasıl darbeci diyebilirsin?
NURETTİN CANİKLİ (Giresun) –
Meclisin kararı, Meclisin kararı. Milletin kararına darbeci diyemezsiniz.
OKTAY VURAL (Devamla) - Millî
iradeyi, millî egemenliği ve hukuku ayaklar altına alan bu zihniyetin
Türkiye’de hukuk devletini inşa etmesi mümkün değildir. 
NURETTİN CANİKLİ (Giresun) –
Darbe kararları burada verilmez, başka yerde verilir. 
OKTAY VURAL (Devamla) - O
bakımdan, sizi milletin hukukuna uymaya davet ediyorum. (MHP sıralarından
alkışlar)
BAŞKAN – Teşekkür ederim Sayın
Vural.
YILMAZ TUNÇ (Bartın) – Çok
talihsiz bir konuşma.
NURETTİN CANİKLİ (Giresun) –
Burası Türkiye Büyük Millet Meclisi, Türkiye Büyük Millet Meclisinin verdiği
karar.
MEHMET GÜNAL (Antalya) - Sayın
Başkanım, Sayın Vural’ın söylediği ne Başkanın yazısı ne de Komisyonun
Başkanlığa yazısı biz üyelere hiçbir şekilde sunulmamıştır. Raporun içine
konulduğuna göre bizim bunu Komisyonda görüşmüş olmamız lazım.
OKTAY VURAL (İzmir) - Rapor
görüşüldü efendim, tabii.
NURETTİN CANİKLİ (Giresun) –
Sayın Başkanım…
BAŞKAN – Bitirsinler, tamam.
MEHMET GÜNAL (Antalya) –
Haberimiz dahi sıra sayısının içinde görünce olmuştur. Üyeler olarak bizim bu
Meclis Başkanının yazısını gündeme alıp, görüşüp ona göre o yazıyla tartışmamız
gerekiyordu, eksik olmuş.
BAŞKAN – Sayın Tanal…
HASİP KAPLAN (Şırnak) - Sayın
Başkan…
BAŞKAN – Sırada Sayın Tanal var,
ondan sonra…
HASİP KAPLAN (Şırnak) – Tamam.
BAŞKAN – Buyurunuz.
V.- AÇIKLAMALAR (Devam)
16.- İstanbul Milletvekili Mahmut Tanal'ın, 639 sıra
sayılı Kanun Tasarısı’nın “Gelen Kâğıtlar” listesinde yer almadığına ilişkin
açıklaması

MAHMUT TANAL (İstanbul) –
Teşekkür ederim Sayın Başkan.
Şimdi, bugün görüşülmesi
düşünülen 639 sıra sayılı Tasarı mı deriz, Teklif mi deriz, artık ne dersek
diyelim, burada tabii, İç Tüzük’ün 51’inci maddesi uyarınca öncelikle Gelen
Kâğıtlar listesinde yayınlanmış olması lazım. Bakıyoruz, bunların hiçbirisi
Gelen Kâğıtlar listesine yazılmamış Değerli Başkan. Bu bir.
BAŞKAN – Yayınlandı, yayınlandı.
NURETTİN CANİKLİ (Giresun) –
Burada var bak, Gelen Kâğıtlarda var.
ÜNAL KACIR (İstanbul) – Bilmiyor
ki hangi listedir, Gelen Kâğıtlar listesi diye bunu gösteriyor.
MAHMUT TANAL (İstanbul) –
İkincisi: Aynı şekilde “Bir önceki Genel Kurul kapandığı zaman Başkan
tarafından görüşüleceği önceden bildirilmeyen hiç bir husus Genel Kurulda
konuşulamaz." diyor. 
Üçüncü bir olay…
BAŞKAN – Zaten bu dedikleriniz
için usul tartışması açtık, Sayın Genç de ifade etti görüşlerini aleyhte
olarak.
MAHMUT TANAL (İstanbul) – Son
cümle Değerli Başkan.
BAŞKAN – O zaman bir cümle
lütfen…
MAHMUT TANAL (İstanbul) – Peki,
bir cümle…
52’nci maddesinin son fıkrası
diyor ki: “Hükûmet veya esas komisyon tarafından gerekçeli olarak…” 
BAŞKAN – Paragraf oldu.
MAHMUT TANAL (İstanbul) – Genel
Kurulda bunun öncelikle görüşülmesinin bir gerekçesini ortaya koyması lazım,
hiçbir gerekçe ne size sunuldu, ne Genel Kurula sunuldu. Benim sizden
istirhamım şu: Bu İç Tüzük’ün hükümleri amir hükümlerdir, bu amir hükümlere
göre karar oluşturmanızı arz ediyorum.
Teşekkür ederim.
BAŞKAN – Teşekkür ederim.
HASİP KAPLAN (Şırnak) – Sayın
Başkan…
BAŞKAN – Buyurun.
17.- Şırnak Milletvekili Hasip Kaplan'ın, Meclis
Başkanı Cemil Çiçek ile Plan ve Bütçe Komisyonu Başkanının 639 sıra sayılı
Kanun Tasarısı’nın Komisyon raporuyla ilgili bilgi vermesi gerektiğine ilişkin
açıklaması

HASİP KAPLAN (Şırnak) – Sayın
Başkan, Komisyon raporu 13 Temmuz saat 12.00’de redakte edilerek son şekli
verildi ve İnternet’te bize, üyelere gönderildi. Muhalefet şerhi için saat
17.00’ye kadar süre tanındı. Ve saat 15.00’te muhalefet şerhimizi gönderdik.
Ancak, raporu aldıktan sonra bir gördük ki 14 Temmuz yani rapor tamamlanmış,
rapor üzerinde muhalefet şerhi yazmışız ama bir gün sonra rapora Meclis
Başkanlığının yazısı ve Komisyon Başkanlığının yazısı girmiş. Yani Komisyon
Başkanının 40 Plan ve Bütçe Komisyon üyesine bu yazıları tebliğ etmesi
gerekirdi tartışmaya açması gerekirdi, karar alması gerekirdi, ondan sonra
tamamlaması gerekirdi, buraya getirmesi gerekirdi ama Sayın Meclis Başkanı
Cemil Çiçek’in de Genel Kurulu bilgilendirmesi gerekirdi. Meclis Başkanı
Meclisin Başkanıdır. Meclisin Başkanının olan bir göreve… Ben 7 Temmuzda
dilekçe yazdım, grup adına yazdım, grup üzerinden yazdım ki resmî olsun. Meclis
Başkanının 7 Temmuzda verdiğim dilekçeye bugün rapor geldikten sonra, saat
18.45’te cevap verme, rapor Genel Kurula indikten sonra cevap verme yetkisi
yok. 14’üncü madde 6’ncı fıkra uyarınca Genel Kurula bilgi vermesi lazım. Genel
Kurula bilgi vermeden… Başkanlık görevinin mecburi hâli bu, usul kanunları
takdiri değil bu Başkanım, kanunidir, zorunludur. Meclis Başkanı Sayın Cemil
Çiçek’in bana değil Komisyon üyesi olarak, Genel Kurula bilgi vermesi lazım,
Komisyon Başkanının Komisyona bilgi vermesi lazım. Bu iki eksik tamamlandıktan
sonra da görüşmelerin başlaması lazım. Yoksa sakattır bu, “Hukuku çiğneyen bir
Meclis var ortada.” deriz yani. 
BAŞKAN – Teşekkür ederim, sağ
olun. 
VII.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun gündemdeki
sıralamanın yeniden düzenlenmesine; 639 sıra sayılı Kanun Tasarısı’nın İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi (Devam)

BAŞKAN - Adalet ve Kalkınma
Partisi Grubu önerisinin lehinde ilk söz, İstanbul Milletvekili Sayın Mehmet
Doğan Kubat’ın. 
Buyurun. (AK PARTİ sıralarından
alkışlar) 
MUSA ÇAM (İzmir) – Sayın Kubat,
Komisyonda çektiklerimizi bir biz biliriz bir de Allah bilir. 
MEHMET DOĞAN KUBAT (İstanbul) –
Sayın Başkanım, çok değerli arkadaşlarım; evet, usul tartışmaları bitti. Grup
önerimizde torba kanun olarak bilinen 639 sıra sayılı Kanun Tasarı ve
Teklifi’nin, bugün, gündemin dördüncü sırasına, kırk sekiz saat beklenmeksizin
alınarak eklenmesini ve görüşmelerine, inşallah, Genel Kurul tarafından
-önerimiz kabul edilirse- bugün başlanmasını önermekteyiz. 
Yine, engellilikle ilgili
uluslararası bir sözleşmenin gündemin beşinci sırasına alınıp görüşülmesini
istemekteyiz. 
Burada, tabii, muhalefetimizin de
eleştirileri elbette olacak. Komisyonda kırk gün sürdü, ama inşallah burada da
yapıcı eleştirilerle bu kanun hızlı biçimde bir an önce yasalaşır ve yürürlüğe
girer diyorum. 
Grup önerimize desteklerinizi
bekler, yüce heyetinizi saygılarımla selamlarım. (AK PARTİ sıralarından
alkışlar) 
BAŞKAN – Teşekkür ederim. 
OKTAY VURAL (İzmir) – Sayın
Başkan, efendim, şimdi, usul tartışması açıldı -bununla ilgiliydi usul
tartışması- bununla ilgili uyguladığınız usulün bu usul tartışması sonucunda
bir kararı olması gerekir. 
BAŞKAN – Onu ben başında
okumuştum. 
OKTAY VURAL (İzmir) – Efendim, o
zaman bir ara vermek lazım. Yani bu konuyla ilgili kararınızı “Usul tartışması
neticesinde benim uygulamamda herhangi bir değişiklik yoktur.” diye…
BAŞKAN – O zaman, tamam… 
OKTAY VURAL (İzmir) - …okuduktan
sonra yapılması gerekiyor. 
BAŞKAN – Peki, peki. 
OKTAY VURAL (İzmir) –
Dolayısıyla, ara verdikten sonra şey yapın. 
BAŞKAN – Peki, o zaman
söylüyorum, tutumum…
OKTAY VURAL (İzmir) – Efendim
ama… 
BAŞKAN – Sayın Vural, benim
tutumumla da alakalı bir durum değildi, ben sadece itirazlarınızı…
OKTAY VURAL (İzmir) – Uygulamayla
ilgili, uygulamayla ilgili.
IX.- USUL HAKKINDA GÖRÜŞMELER (Devam)
1.- 639 sıra sayılı Kanun Tasarısı’nın gündeme
alınmasının ve grup önerisine konu edilmesinin İç Tüzük hükümlerine uygun olup
olmadığı hakkında (Devam)

BAŞKAN – Yani, Meclisin kendi
içindeki uygulamasıyla alakalı bir konuda ben sizlerin itirazlarınızı dikkate
alarak bir usul tartışması açtım, dolayısıyla onda evvel de bir metin okudum bu
konuyla ilgili. 
Şimdi tekrarlıyorum o zaman:
Benim tutumumda bir değişiklik yoktur.
VII.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun gündemdeki
sıralamanın yeniden düzenlenmesine; 639 sıra sayılı Kanun Tasarısı’nın İç
Tüzük’ün 91’inci maddesine göre temel kanun olarak bölümler hâlinde görüşülmesine
ilişkin önerisi (Devam)

BAŞKAN - Şimdi, Adalet ve
Kalkınma Partisi Grubu önerisinin aleyhinde ilk söz Kocaeli Milletvekili Sayın
Mehmet Hilal Kaplan’a aittir. 
Buyurunuz. (CHP sıralarından
alkışlar) 
MEHMET HİLAL KAPLAN (Kocaeli) –
Sayın Başkan, değerli milletvekilleri; yüce Meclisi saygıyla selamlıyorum. 
Adalet ve Kalkınma Partisinin İç
Tüzük’ü tanımaz tavrı, hukuku ayaklar altına alma biçimi öteden beri biliniyor.
İlk kez değil, bundan önceki toplantılarda da bu çok sıkça konuşuldu; muhalefet
partisinin grup başkan vekilleri, milletvekilleri defalarca söylemesine rağmen
siz yine bildiğinizi okumaya devam ediyorsunuz, “Benim dediğim dedik, doğru
olan benim.” diyorsunuz, parmak sayısıyla bu işi çözmeye çalışıyorsunuz. 
Elbette ki bu İç Tüzük’e aykırı
hareketiniz önemli ancak Türkiye gündeminde çok daha önemli bir konu var. Ben
de sonucu değiştirmeyecek bu nedenden dolayı Türkiye gündeminde en az bu kadar
önemli olan bir konuyu sizlerle paylaşmak istiyorum. 
Gençlerimizin her gün ölüme terk
edildiği, her gün yeni gençlerimizin yaşamını yitirdiği ve Türkiye’de çok sıkça
da bahsedilmeye başlanılan bir uyuşturucu, “bonzai”den bahsetmek istiyorum. 
Değerli milletvekilleri… 
Sayın Başkan, uğultuyu kesmeniz
mümkün mü? 
BAŞKAN – Nasıl bir yöntemle keseyim?

Sayın milletvekilleri… 
KAMER GENÇ (Tunceli) – Bu kadar
kişi ayakta, bakın, hepsi ayakta. 
ERKAN AKÇAY (Manisa) – Hakaret
et, hakaret edince susuyorlar. 
KAMER GENÇ (Tunceli) – Ara verin
ara… 
BAŞKAN – Ara veremem de… Şimdi
arkadaşınız konuşuyor, ona öyle bir saygısızlık yapamam. 
KAMER GENÇ (Tunceli) – Bu kadar
kişi ayakta, bakın, hepsi ayakta. 
BAŞKAN – Yani “oturun” da
diyemem. 
Dolayısıyla, Sayın
milletvekilleri, lütfen hatibi dinleyebileceğimiz bir sakinlik alalım. 
Buyurun. 
MEHMET HİLAL KAPLAN (Devamla) –
Teşekkür ediyorum. 
Nedir bu…
MEHMET AKİF HAMZAÇEBİ (İstanbul)
- Sayın Başkan, acaba Sayın Bakan da dinler mi?
MEHMET HİLAL KAPLAN (Devamla) –
Nedir bu son günlerde gençlerimizin yaşamını yitirmeye başladığı, her gün pırıl
pırıl, gencecik çocuklarımızın ölümle burun buruna geldiği konu, bonzai denilen
madde nedir? 
Değerli milletvekilleri, bonzai,
doğal olmayan sentetik bir esrar türevi, bir kannabinoid bir maddedir.
Yapraklarına metanol, aseton, sinek ilacı, hatta fare zehri konulabilen ve buna
enjekte edilerek gençlere getirilen bir maddedir. 
Değerli milletvekilleri, şu anda
Türkiye’de 64’ten fazla bir türev bulunmaktadır.
ÜNAL KACIR (İstanbul) – Ya, doğru
da bunun içinde var mı bonzai?
MEHMET HİLAL KAPLAN (Devamla) –
Evet, şimdi anlatacağım sana. Türkiye’yi nasıl uyuşturduğunuzu, Meclisi nasıl
kandırmaya çalıştığınızı, en az bu kadar önemli olan bir konuyu anlatmak
istiyorum. (CHP sıralarından alkışlar)
ÜNAL KACIR (İstanbul) – Her şey
zamanında. 
MEHMET HİLAL KAPLAN (Devamla) –
Değerli milletvekilleri, pırıl pırıl gençler ölüyor; tabii, sizin bu konuda
herhangi bir sıkıntınız yok. 
Dün Kocaeli’nde, Bursa’da,
İstanbul’da, Ankara’da gençlerin ölümü sizin için hiç önemli değil, sizin için
burada “Nasıl kanun maddesini çiğnerim, nasıl dilediğimi yaparım.” önemli
diyorsanız, size diyeceğim bir şey yok.
BAŞKAN – Lütfen, rica ediyorum…
MEHMET HİLAL KAPLAN (Devamla) –
Değerli milletvekilleri…
ÜNAL KACIR (İstanbul) – Sayın
Başkan, gündemle alakalı değil.
BAŞKAN – Ya, rica ediyorum. 
MUHARREM VARLI (Adana) – Sayın
Kacır’ı alın oraya, çok meraklı oraya oturmaya!
BAŞKAN – Rica ediyorum, lütfen…
MEHMET HİLAL KAPLAN (Devamla) –
Değerli milletvekilleri, bakın, bonzai maddesinin etkilerinden biraz size
bahsetmek istiyorum: 2010 yılına kadar Türkiye’de kullanılan uyuşturucuyla
ilgili bonzai maddesi yok. 2010’dan başladı, 2011 yılında Emniyet Genel
Müdürlüğünün resmî kayıtlarında şöyle bir cümle yer alıyor; deniliyor ki:
“Artık öyle bir noktaya geldi ki önümüzdeki süreçte bu kullanım hızlı artacak,
yayılma o kadar olacak ki ölümler meydana gelecek; tedbir almamız lazım.”
2014’ün ilk altı ayı içerisinde bonzai kullanımı ve uyuşturucu kullanılması
yüzde 300 artmış bulunmaktadır. 
Neden yaygınlaşıyor? Neden durup
dururken iki yıl içerisinde bu kadar, yüzde 300 artıyor? Biliyorsunuz Türkiye,
Asya ile Avrupa arasında bir transit geçiş yolu üzerinde. Bu yol üzerinde ön
Asya’dan, Asya’dan gelen Avrupa’ya giden uyuşturucu trafiğinin en yoğun olduğu
yer maalesef Türkiye. Gençler arasında çok yaygın. Nedeni? Gelişme dönemindeki
gençlerin işsizlik nedeniyle, ekonomik sıkıntıları nedeniyle, büyük kentlerdeki
sosyal uyum sorunlarına karşı yaşadığı sıkıntıları bir an önce unutmak,
unutturmak için birileri tarafından gençlere özellikle empoze edilmeye
çalışılan bir dönem. 
Asıl ürkütücü bir tarafı şu: Çok
kolay ulaşılabilmesi. Sentetik olarak merdiven altlarında yapıldığı için park
yerlerinde, okul bahçelerinin önünde, kahvehanelerde yani yaşamın en çok,
kalabalık olduğu yerlerde maalesef çok sıkça kullanılıyor.
Değerli milletvekilleri, hızla
yayılmasının önemli bir nedeni de çok ucuz olması. Yani 1 liraya, 2 liraya, 10
liraya, 5 liraya ne yazık ki bu gençler bunu kullanmaktadırlar. Asıl arttırıcı
faktörlerden bir tanesi de, İnternet üzerinden, Facebook üzerinden satışının
yapılıyor olması. Şimdi size soruyorum değerli milletvekilleri: Milletin
Facebook, Twitter hesaplarını izliyorsunuz, milletin telefonlarını
dinliyorsunuz, hakkınızda, aleyhinizde herhangi bir şey olduğunda hemen gündeme
getirmesini biliyorsunuz, yirmi dört saat yedi gün Facebook üzerinden, İnternet
üzerinden satışı yapılan uyuşturucuyla ilgili Hükûmetiniz ne yazık ki bir tek
olumlu davranış sergilememiştir. 
Önemli bir etken -bu işi yapan
ailelere de özellikle seslenmek istiyorum- yakın arkadaş çevreleri. Gençlik
döneminde, ergenlik döneminde, çocuklarının içinin kıpır kıpır olduğu bir
dönemde, dışarıdan etkilenmenin aile içerisindeki etkilenmeden daha önemli
olduğu bir dönemde “Gel bu sıkıntılarını giderelim.” işsizse “Gel bu sıkıntını
aşalım.” “Bir kereden bir şey olmaz, sen erkek adamsın ne olur sana.” diyerek
en yakın arkadaş çevreleriyle başlayan… Ve bugün bilim adamlarının söylediği
çerçevede söylüyorum. Eğer bugünkü yayılma hızı devam ederse, Hükûmet, aileler
veya yetkililer önlem almazsa iki buçuk, üç yıl içerisinde Türkiye'de bonzaiden
toplu ölümler olacaktır. O zaman bu İç Tüzük’ün maddeleriyle ilgili bu kadar
önemli olan şeyi nasıl çiğniyorsak lütfen bununla da biraz daha duyarlı
olmanızı istiyorum.
Bir başka sorun, özellikle bu
konuda gençleri etkilerken diyorlar ki: “Bir kereden bir şey olmaz. Bu madde
bağımlılık yapmıyor, esrar gibi, morfin gibi bağımlılık yapmıyor.” Kocaman bir
yalan; bir kereden çok şey olur, bağımlılık olur, ölüm olur ve geleceğimiz olan
çocukların yaşamları kararır.
Değerli milletvekilleri, bazı
ailelerimizin, hepimizin dönem dönem empati yapmasını istiyorum, bu gencecik
çocuklar yaşamını yitirirken içinde bulunduğu koşullarda empati yapmanızı
istiyorum. “Benim çocuğum yapmaz. Bizden uzak dursun, başka ne olursa olsun.”
anlayışındaysa, bu Hükûmetin de şu ana kadar bu kadar gencecik ölümlere göz
yumması göz önünde bulundurulduğunda -devam ederse- biz bu işin içinden
çıkamayız. Bunu söylerken de siyasi parti ayrımı yapmaksızın, iktidar muhalefet
ayrımı yapmaksızın -bu çocuklar, bu gençler bizim geleceğimiz- gençlerimizin
yaşamını karartmamak adına hepimizin muhalefetiyle, Hükûmetiyle burada
yapılacak olan yasal düzenlemede çok ciddi önlem almamız lazım, yasal
düzenlemelerde cezai sorumlulukları artırmamız lazım, satışları sadece -halk
arasındaki deyimiyle- torbacıların elindeymiş gibi bir algıdan vazgeçmemiz
lazım. Evet, torbacılar var; okul önlerinde, kahvehanelerde, büfelerde,
kafelerde gençlerimizi kandırıyor. Deminki söylediğim sıralamalardan kandırıyor
ama asıl sorun Türkiye'de bu kadar baronlar var ve bu kadar rahat dağıtılıyor
ve Hükûmetin ne yazıktır bu konuyla ilgili ciddi bir önlem aldığını görmüş
değilim. Ben size soruyorum: Siz Türkiye'de uyuşturucunun ya da özellikle son
dönemdeki bonzainin transferini sağlayan baronların yakalandığını duydunuz mu
hiç? Sizi uyarıyorum, bu sorun hepimizin sorunudur, bunun üzerinde mutlaka
durmamız gerekiyor.
Bakın, ben Kocaeli
Milletvekiliyim. Kocaeli’nde biz son bir ay içerisinde 3 gencimizi bonzaiden
yitirdik. 19 yaşında, Gebze’den Ferhat Tarakçı, Derince’den Rıdvan Al,
Gölcük’ten Ramazan Uçar. Rıdvan Al 23 yaşında. Bir şeyi hatırlatayım size, sizi
yakından ilgilendiriyor. “Nasıl olsa bizim ailemiz mutaassıp bir ailedir, bizim
çocuklar olmaz…” Rıdvan Al, imam-hatip lisesi mezunudur, Gebze’de bir fabrikada
çalışıyor, arkadaşlarının kurbanı olarak 23 yaşında yaşamını yitirdi. 
Şimdi empati yapmanızı istiyorum.
Bu aileleri ziyarete gittim. Komşu ailelerden annenin biri beni aradı, dedi ki:
“Doktorum, milletvekili olarak değil doktor olarak bana yardım etmeni
istiyorum. Oğlum bonzai kullanıyor. Üç aydır biliyorum ama bunun tedavisini
yapamıyorum. AMATEM’e müracaat ettim, bana altı ay gün verdiler, sekiz ay gün
verdiler.” Ben aradım ilgili yeri. Maalesef, ilgili uzman arkadaşımız, doktor
arkadaşlarımız “Yoğunluktan dolayı bazen altı ay, bazen bir yıl biz de
veriyoruz.” dediler. 
Şimdi sizi uyarıyorum. Önümüzdeki
bu tehlikeyi görmezlikten gelme şansınız yok. Eylülde okullar açılacak.
Okulların önünde yine “torbacı” dediğiniz, “ayakçı” dediğiniz bir kısım, çocuklarımızın
kanına girecek, çocuklarınızın kanına girecek ve bu bataklığa saplanacak. Buna
izin vermeyelim. 
(Mikrofon otomatik cihaz
tarafından kapatıldı)
MEHMET HİLAL KAPLAN (Devamla) –
Muhalefetiyle iktidarıyla buna izin vermeyelim. 
Sürem dolduğu için; hepinize
teşekkür ediyor, saygılar sunuyorum. (CHP sıralarından alkışlar) 
BAŞKAN – Teşekkür ederim Sayın
Kaplan.
Sağ olun, çok teşekkür ederim. 
Adalet ve Kalkınma Partisi grup
önerisinin lehinde Bartın Milletvekili Sayın Yılmaz Tunç. 
Buyurunuz. (AK PARTİ sıralarından
alkışlar) 
YILMAZ TUNÇ (Bartın) – Sayın
Başkan, değerli milletvekilleri; AK PARTİ grup önerisinin lehinde söz aldım, bu
vesileyle Genel Kurulu saygılarımla selamlıyorum. 
AK PARTİ grup önerisi geniş
toplum kesimlerini ilgilendiren önemli bir torba tasarıyı içeriyor. Otuz sekiz
gündür Plan ve Bütçe Komisyonunda görüşmeleri devam eden ve sonuçta Genel
Kurula inen önemli bir tasarı. Soma maden şehitlerimizin yakınları ve
madencilerimizin çalışma şartlarıyla ilgili önemli düzenlemeler içeriyor. Bu
düzenlemelerin bir an önce yasalaşmasında fayda var. 
Bu nedenle grup önerisinin
lehinde olduğumu belirtiyor, hepinize hayırlı iftarlar diliyorum. (AK PARTİ
sıralarından alkışlar) 
BAŞKAN – Teşekkür ederim.
Adalet ve Kalkınma Partisi grup
önerisinin aleyhinde son söz Iğdır Milletvekili Sayın Sinan Oğan’da. 
Buyurunuz Sayın Oğan. (MHP
sıralarından alkışlar) 
SİNAN OĞAN (Iğdır) – Teşekkür
ederim Sayın Başkan.
Sayın Başkan, değerli
milletvekilleri; evet, iftara gideceğiz. O yüzden AK PARTİ’li arkadaşlar bir
dakika konuşup gidiyorlar ama kusura bakmayın, ben bir dakika konuşmayacağım.
SADIK YAKUT (Kayseri) – İki
dakika konuş! (AK PARTİ sıralarından “İftara gideceğiz.” sesleri)
SİNAN OĞAN (Devamla) - Değerli
arkadaşlar, dinleyin lütfen. Yani şurada kalmış yarım saat, yarım saatte
birbirimizi kırmayalım.
Değerli arkadaşlar, Meclise, tam
Meclisin kapanacağı sırada bir torba yasa geliyor. Bu torba yasa öncelikle
Soma faciasında hayatını kaybeden vatandaşlarımız için düşünülüyor ama zaman
geçtikçe Soma bir tarafta kalıyor. Otuz küsur gündür Mecliste bu görüşülüyor,
bizlerin defaatle “Bunu getirin, bir an önce Soma’yı çıkaralım, ondan sonra
diğer konuları görüşürüz.” sözlerimiz hiç dikkate alınmıyor ve Mecliste torba
dola dola koca bir ansiklopedi hâline geliyor. 
Bu torba yasanın tam adı nedir?
639 sıra sayılı yasa mı? Değil. Ben şimdi bunun tam adını okumaya kalksam
değerli arkadaşlar, yani görüşeceğimiz yasanın tam adını okumaya kalksam on
dakika. Yasanın adı, içini falan demiyorum, adını okuyup ondan sonra onun üzerindeki
düşüncelerimizi anlatmaya çalışsak on dakikalık süre yetmeyecek. Dolayısıyla da
değerli arkadaşlar, böyle olmaz. Yani her şeyi istismar ediyorsunuz bari
Soma’yı istismar etmeyin. Soma’dan yola çıktınız içini doldurdunuz. Elbette bu
süreç içerisinde bizim Milliyetçi Hareket Partisi olarak -madem önümüze bir
torba yasa geliyor- milletin gerçek sorunlarını ilgilendiren önergelerimiz oldu
ama bunların hiçbirisini de dikkate almadınız. Ama merak buyurmayınız, Genel
Kurul aşamasında da milletin hakkını savunmak için her türlü, o anlamdaki
önergelerimizi, milletimizin talep ettiği önergelerimizi getireceğiz. Siz de,
tabii ki, her zaman olduğu gibi reddetmeye devam edeceksiniz.
Değerli arkadaşlar, Meclis
Başkanının bir kıymetiharbiyesi yok mudur? Yani hukuksuzluk öyle bir boyuta
gelmiş ki “Dediğim dedik, çaldığım düdük.” noktasında -çok affedersiniz- olmaz
bu işler. Meclis Başkanının açık yazısı var burada. Burada diğer arkadaşlarımız
da Sayın Grup Başkan Vekilimiz Oktay Bey de ifade etti. Siz burada kalkıp
diyorsunuz ki: “Ya, Meclis Başkanı onu öyle diyebilir ama biz ne dersek o
olur.” O zaman Meclis Başkanına ben buradan çağrıda bulunuyorum: “Hukuksuzdur.”
dediği şeyi içinden çıktığı parti burada reddediyorsa Sayın Cemil Çiçek’i ben
istifaya davet ediyorum çünkü Sayın Cemil Çiçek’in dediğini siz burada kale
almadınız. Meclisin birliğini, bütünlüğünü Meclis Başkanı temsil eder ve
“Meclis Başkanının dediğinin –burada konuşan arkadaşlara dikkat ettim- hiçbir
kıymetiharbiyesi yok.” deniyor. Sayın Meclis Başkanının o zaman burada yapacağı
şey -yazdığı yazı eğer burada dikkate alınmıyorsa- o Meclis Başkanına düşen iş
istifasını vermektir. (MHP sıralarından alkışlar) Aksi takdirde burada o Meclis
Başkanının bundan sonra söylediğinin hiçbir kıymetiharbiyesi ve hükmü olmaz
değerli arkadaşlar. Ama Meclis Başkanına da bir çift sözüm daha olacak: Sayın
Meclis Başkanı, siz bunca hukuksuzluğa şimdiye kadar göz yumduysanız bundan
sonra sizin söyleyeceğinizin de hiçbir kıymetiharbiyesi olmaz. 
Burada 4 sayın eski bakanla ilgili
bir soruşturma komisyonu kuruldu. Ne oldu? “Yok efendim, içeriği, indeksi
hazırlanmamış.” diye geri gönderildi. Ya, eğer bu arkadaşlarımız gerçekten
suçsuzsa… Ben bu Meclisin bir üyesi olarak bu arkadaşlarımızın suçsuz olduğuna
inanmak istiyorum çünkü Türkiye Cumhuriyeti’nin bakanlarının yolsuzluk
yapmaması gerektiğini düşünüyorum ve yürekten “İnşallah bu arkadaşlarımız
yolsuzluk yapmamıştır, inşallah bu söylenenlerin geçerliliği yoktur.” diye
düşünüyorum. Bu arkadaşlarımızın ben suçsuz olması gerektiğine inanmak
istiyorum bir vatandaş olarak da bir milletvekili olarak da ama siz peşinen bu
komisyonun kurulmasını engelleyerek, ama siz köşe bucak bu savcılığın
hazırladığı dosyaları saklamaya çalışarak bende şöyle bir kanaat
uyandırıyorsunuz: “Ya ben böyle inanıyorum ama, inanmak istiyorum ama demek ki
bu arkadaşların saklayacakları, gizleyecekleri çok şey var. Cumhurbaşkanlığı
seçimi öncesinde bunlar çıkarsa vatandaşımız da bu iktidarın boğazına kadar
yolsuzluğa bulaştığı şeklinde bir düşünceye kapılır.” O zaman ne yapmak lazım?
Sizin yaptığınızı yapmak lazım. Cumhurbaşkanlığı seçimine kadar yolsuzluk
dosyalarını gizlemek lazım, saklamak lazım binbir bahaneyle. Bakın, minareyi
çalan kılıfını bulur. Siz eğer bunu bir defa Meclisin gündeminden, milletvekillerinin
aynı zamanda denetim yapması gereken görevinden mahrum etmek isterseniz bu defa
dersiniz ki: “Efendim, indeksi hazırlanmamış.” Öbür defa “Sayfa numarası yanlış
basılmış.” dersiniz. Yani sizde bahane çok arkadaşlar. Ama ben bu bahaneye
rağmen o 4 sayın eski bakandan şunu beklerdim: “Hayır arkadaş, bir an önce biz
aklanmak istiyoruz, bir an önce Türk milletinin karşısında ve yüce Meclisin
karşısında çıkıp aklanmak istiyoruz.” diye itirazda bulunmalarını beklerdim.
Aksi takdirde düşüncelerimiz o konuda değişir.
Değerli arkadaşlar, bu vesileyle
bir hususu da dikkatinize getirmek istiyorum.
BÜNYAMİN ÖZBEK (Bayburt) –
Gölbaşı’na gideceğiz kurban olayım, vallahi bak Gölbaşı’na gideceğiz.
SİNAN OĞAN (Devamla) – Ya arkadaş
sen burada iftara gideceksin ama neyi dikkate getireceğim biliyor musun?
BÜNYAMİN ÖZBEK (Bayburt) – Ya bir
dahaki…
SİNAN OĞAN (Devamla) – İftar
yapamayan Türkmen çocuklarını dikkate getireceğim. Biraz insafın olsun dur,
dur. (AK PARTİ sıralarından gürültüler)
BÜNYAMİN ÖZBEK (Bayburt) – İki
dakikada mı Türkmen…
SİNAN OĞAN (Devamla) – Bir dur,
bir sabret. Bak daha önce birkaç arkadaşınız öyle atladı düştü, sen düşme.
Bayburt Bayburt olalı Türkmeneli böyle bir zulüm görmedi, Bayburt Bayburt olalı
böyle bir zulmü Türkmeneli görmedi. Türkmen çocukları arasında hastalıklar
almış başını gidiyor. Her gün en az 10 Türkmen çocuğu hastalıktan ve
gıdasızlıktan hayatını kaybediyor. Konuştuğum bir Türkmen baba dedi ki: “Daha
kucağımdaki evladımı yolda kaçarken gömdüm öyle geldim. Şimdi dönsem onun
mezarını bulamam.”
Arkadaşlar, bazı konular vardır
ki “Geç geç, iftara gideceğiz.” denecek konular değil, bazı konular vicdan
meselesidir. Bugün iftarımızı açtığımızda boğazımızdan lokma geçerken o Türkmen
kardeşlerimizi de ne olur düşünün. 
Biz büyük bir devletiz, biz büyük
bir milletiz, biz oradaki her bir Türkmen çocuğu koruyup kollayabiliriz. Biz
büyük bir milletiz, büyük bir devletiz ama… Biraz önceki konuşmasında
-söyleyecektim, vakit yetmedi- ilk defa Hocamız “Biz Türk milletiyiz.” dedi, o
kadar sevindim ki. Hocama da buradan teşekkür ediyorum; Kıymetli Hocam,
hakikaten teşekkür ediyorum. Sayın Başbakan “Milletimiz, milletimiz” diyor ama
“Türk milletiyiz.” sözünü söylemekten hep geri duruyordu. 
NECATİ ÖZENSOY (Bursa) – Ayaklar
altına aldı o, ayaklar altına.
SİNAN OĞAN (Devamla) - Evet, biz
büyük bir milletiz, biz Türk milletiyiz ve biz orada kardeşlerimiz açken tok
yatanlardan değiliz, olmamalıyız. 
O sebeple AFAD’ı, o sebeple
Kızılayı ve devleti göreve çağırıyorum. Türkmen kardeşlerimiz orada ölüyor,
Türkmen kardeşlerimiz hastalıktan ölüyor, Türkmen kardeşlerimiz IŞİD zulmünden
ölüyor, Türkmen kardeşlerimiz Maliki’nin zulmünden ölüyor ve Barzani’nin
zulmünden ölüyor. Orada Barzani’nin, Maliki’nin ve IŞİD’in arasında kalmış
Türkmen kardeşlerimiz ama siz burada “Bunları geç, biz iftara gideceğiz, biz
birazdan karnımızı doyuracağız, Türkmen evladı ölmüş bana ne!” diyorsunuz. (AK
PARTİ sıralarından gürültüler) Ama, bunun hesabını bu dünyada Milliyetçi
Hareket Partisi sizden soracak, öbür dünyada da o Türkmen çocuklarının eli
yakanızda olacak. (Bursa sıralarından alkışlar)
NECATİ ÖZENSOY (Bursa) – Ne
bağırıyorsunuz, adam kendisi söylüyor burada “İftara gideceğiz.” Diye. Sen ne
bağırıyorsun?
III.- YOKLAMA

(CHP sıralarından bir grup
milletvekili ayağa kalktı)
MEHMET AKİF HAMZAÇEBİ (İstanbul)
– Sayın Başkan, yoklama talebimiz var.
BAŞKAN – Adalet ve Kalkınma
Partisi Grubunun önerisini oylarınıza sunmadan önce yoklama talebi vardır,
yerine getiriyorum.
Sayın Hamzaçebi, Sayın Ayaydın,
Sayın Kaplan, Sayın Öğüt, Sayın Tanal, Sayın Genç, Sayın Çıray, Sayın Susam,
Sayın Seçer, Sayın Sarı, Sayın Çam, Sayın Özcan, Sayın Öner, Sayın Çetin, Sayın
Ören, Sayın Öz, Sayın Tamaylıgil, Sayın Yalçınkaya, Sayın Haberal, Sayın
Köktürk.
Yoklama için iki dakika süre
veriyorum ve süreyi başlatıyorum. 
(Elektronik cihazla yoklama
yapıldı)
BAŞKAN – Toplantı yeter sayısı
yoktur. 
Birleşime tam bir saat ara
veriyorum; saat 20.20, 21.20’de burada olacağız. 
 Kapanma
Saati:20.20
BEŞİNCİ OTURUM
Açılma Saati:
21.21
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur)
----- 0 -----
BAŞKAN – Sayın milletvekilleri,
Türkiye Büyük Millet Meclisinin 116’ncı Birleşiminin Beşinci Oturumunu
açıyorum.
III.- YOKLAMA

BAŞKAN – Adalet ve Kalkınma
Partisi grup önerisinin oylanmasından önce istem üzerine yapılan yoklamada
toplantı yeter sayısı bulunamamıştı. 
Şimdi yoklama işlemini
tekrarlayacağım.
Yoklama için üç dakika süre
veriyorum ve başlatıyorum.
(Elektronik cihazla yoklama
yapıldı) 
BAŞKAN – Toplantı yeter sayısı
vardır.
VII.- ÖNERİLER (Devam)
A) Siyasi Parti Grubu Önerileri (Devam)
4.- AK PARTİ Grubunun, Genel Kurulun gündemdeki
sıralamanın yeniden düzenlenmesine; 639 sıra sayılı Kanun Tasarısı’nın İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi (Devam)

BAŞKAN – Öneriyi oylarınıza
sunuyorum: Kabul edenler… Kabul etmeyenler… Kabul edilmiştir.
İç Tüzük’ün 37’nci maddesine göre
verilmiş bir doğrudan gündeme alınma önergesi vardır, okutup işleme alacağım ve
oylarınıza sunacağım.
OKTAY VURAL (İzmir) – Sayın
Başkan, siz “Kabul edenler… Etmeyenler…” dediniz, kaldırdılar, kabul edilmedi.
BAŞKAN – Önergeyi okutuyorum:
VI.- BAŞKANLIĞIN GENEL KURULA SUNUŞLARI (Devam)
D) Önergeler
1.- İstanbul Milletvekili Mehmet Akif Hamzaçebi’nin,
(2/1851) esas numaralı Askerlik Kanununda Değişiklik Yapılması Hakkında Kanun
Teklifi’nin doğrudan gündeme alınmasına ilişkin önergesi (4/173)

Türkiye Büyük Millet Meclisi Başkanlığına
(2/1851) esas numaralı Askerlik
Kanunu’nda Değişiklik Yapılması Hakkında Kanun Teklifim için İç Tüzük’ün 37’nci
maddesi uyarınca doğrudan Genel Kurulun gündemine alınmak üzere işlem
yapılmasını saygılarımla arz ve talep ederim. 10/7/2014
 Mehmet
Akif Hamzaçebi
 İstanbul
OKTAY VURAL (İzmir) – Efendim,
“Kabul edenler… Kabul etmeyenler…” dediniz, kabul etmediler. 
BAŞKAN – Tutanağa bakayım, tamam.
OKTAY VURAL (İzmir) – “Kabul
edenler… Kabul etmeyenler…” dediniz efendim, son “Kabul etmeyenler”i sordunuz
siz. Kaldıranlar kabul etmeyenlerdi. 
ALİ ERCOŞKUN (Bolu) - Hayır, hayır.
BAŞKAN – İstanbul Milletvekili
Sayın Akif Hamzaçebi, buyurunuz. (CHP sıralarından alkışlar)
MEHMET AKİF HAMZAÇEBİ (İstanbul)
– Sayın Başkan, değerli milletvekilleri; sözlerime başlarken hepinizi saygıyla
selamlıyorum. 
Üzerinde konuştuğum teklif, Kasım
2013 tarihinde vermiş olduğum 1111 sayılı Askerlik Kanunu’na bir geçici madde
eklenmesini öngören bir tekliftir. Kamuoyunda “bedelli askerlik” olarak
isimlendirilen, bedelli askerlik yönündeki beklentileri karşılamak amacıyla,
bir sorunu çözmek amacıyla vermiş olduğumuz teklifi, bugün İç Tüzük’ün vermiş
olduğu bir imkânı kullanmak suretiyle huzurunuza getirmiş bulunuyorum. 
Değerli milletvekilleri,
Türkiye’de askerlik süresinin uzun olmasından kaynaklanan bir sorun vardır.
1927 yılında çıkmış olan 1111 sayılı Askerlik Kanunu, o dönemin ihtiyaçlarını
dikkate alarak ortaya konulmuş olan, kanunlaşmış olan bir düzenlemedir. Elbette
zaman içerisinde bu kanunda birçok değişiklik yapılmış olmakla birlikte, o
kanunun temel felsefesi, temel ruhu hâlen devam etmektedir. Kanun,
devlet-millet ilişkisinde veya devlet-birey ilişkisinde, vatandaş ilişkisinde
devletin ihtiyaçlarını öne alan, ona öncelik tanıyan, bu çerçevede bireyin,
vatandaşın ihtiyaçlarını ikinci plana atan bir anlayışa sahiptir. Artık 21’inci
yüzyılda, savunma konseptinin değiştiği bir yüzyılda, Türkiye’nin giderek
savunma konusunda daha farklı anlayışa sahip olduğu bu süreçte, bu kanundaki
temel kabullerin de değişmesi gerekmektedir. 
Temel kabullerden birisi şudur:
Türkiye’de askerlik süresi, zorunlu askerlik olması nedeniyle oldukça uzundur.
Askerlik süresinin uzunluğu, gençlerimizin gerek üniversiteyi bitirdikten sonra
veya diğer okulları bitirdikten sonra hayata atıldıkları zaman, bir işe girmiş
olmaları hâlinde askerliklerinin ertelenmesine yol açmaktadır. Bugün mesleki
kariyer planlaması yaparak yüksek lisans yapan, doktora yapan, TUS’a, uzmanlık
sınavına girmek suretiyle uzmanlık çalışması yürüten binlerce, on binlerce
üniversite mezunu gencimiz vardır. Yine, aynı şekilde, okulu bitirip, üniversiteyi
veya diğer okulları bitirip ekonomik hayatta işletmeler kurmak suretiyle bu
hayatta kendisine yer bulmuş, yer edinmiş olan gençlerimiz var. Bunlar oldukça
başarılı bir performans gösteriyorlar ancak askerlik süresinin uzunluğu
karşısında askere gitmeyi kendileri bugüne kadar ertelemişler. Şimdi, böyle bir
tabloda bu gençlerimize “İşini bırak, tasfiye et, kapat, gel askerliğini yap.”
demek oldukça büyük sorunlara yol açacak olan bir uygulama olacaktır.
Bugüne kadar bu saydığım
nedenlerden dolayı Türkiye’de 4 kez bedelli askerlik düzenlemesi yapılmıştır;
1987 yılında, 1992 yılında, 1999 yılında ve en son olarak da Kasım 2011
tarihinde. Kasım 2011 tarihinde yapılan düzenleme kamuoyundaki beklentileri
karşılamamıştır. Bu beklentiye yol açan bizzat Sayın Başbakanın kendisidir.
Beklentiye yol açan Sayın Başbakanın kendisi olduğuna göre, bu beklentiyi
gidermek de önce Sayın Başbakanın görevi olmak zorundadır. Ancak Kasım 2011’de
çıkarılan düzenleme, yanlış bir içeriğe sahip olması nedeniyle beklentileri karşılamadı.
Millî Savunma Bakanımızın geçmişte, altı ay kadar önce vermiş olduğu rakamlara
göre, o kanun kapsamına 470 bin gencimiz girdiği hâlde bunların sadece 70 bini
bu uygulamadan yararlanmıştır. Yani -o tarihten bu yana meydana gelen birikim
hariç- 400 bin gencimiz yararlanamamıştır.
Bu başarısızlığın gerisinde 2
neden yatmaktadır. Birincisi, konulan bedel yüksek oldu. Oysa, bu bedeli
ödeyemeyecek olan vatandaşlarımız vardı. Herkes için 30 bin liralık bedel
yüksekti -kimisi ödeyemeyecek durumda, kimisi hiç ödeyemeyecek durumda- ve yaş
yüksek belirlenmişti.
Şimdi, bizim teklifimizle şunu öngörüyoruz: 31
Aralık 2013 tarihi itibarıyla, 28 yaşından gün almış olanlar bundan yararlanacak ancak
aradan geçen zaman nedeniyle "31 Aralık 2014 itibarıyla 28 yaşından gün
almış olanlar" diye bunu düzeltmek gerekir.
Parası olmayanlar da bizim
teklifimizde para ödemeden temel askerlik hizmetlerini yapmış sayılacaklardır.
(Mikrofon otomatik cihaz
tarafından kapatıldı)
MEHMET AKİF HAMZAÇEBİ (Devamla)
- Bunun ayrıntıları bizim teklifimizde var.
YILDIRIM M. RAMAZANOĞLU
(Kahramanmaraş) - Nasıl ayırt edeceksiniz?
MEHMET AKİF HAMZAÇEBİ (Devamla)
- Sizlere zaman izin vermediği için daha fazla bilgi verme imkânım yok. Sizin
takdirinize sunuyorum.
Hepinize sevgiler, saygılar
sunuyorum. (CHP sıralarından alkışlar)
BAŞKAN - Teşekkür ederim Sayın
Hamzaçebi.
İstanbul Milletvekili Sayın
Aydın Ağan Ayaydın.
Buyurunuz. (CHP sıralarından
alkışlar)
AYDIN AĞAN
AYAYDIN (İstanbul) - Sayın Başkan, değerli milletvekilleri; Cumhuriyet Halk
Partisi Grup Başkan Vekili Sayın Akif Hamzaçebi'nin vermiş olduğu bedelli
askerlikle ilgili teklifin doğrudan gündeme alınmasıyla ilgili kişisel söz
almış bulunmaktayım. Bu vesileyle hepinizi saygılarımla selamlıyorum.
Sayın Başkan, değerli
milletvekilleri; bedelli askerlik için bekleyen yaklaşık 600 bin dolayında kişi
olduğu bizzat AKP'nin Genel Başkan Yardımcısı Sayın Numan Kurtulmuş tarafından
bundan on beş gün önce gündeme getirildi.
Bu, bilinen bir gerçek.
Türkiye'de askerliğini yapmamış yaklaşık 600 bin dolayında kişi bakaya kalmış
durumda. Bunların büyük bir kısmı okullarını bitirdikten sonra işe
atılmışlardır, ya bir işte görevli olarak çalışıyorlardır veyahut da kendi
işlerini kurmuşlardır ama bunlar, zamanla, askerlik yapmadıkları için birike
birike 600 bin dolayında sayıya ulaşmışlardır. Şimdi, bu insanlar, bu saatten
sonra "Ben askere gideceğim." dese de gidemiyor yani bugün
üniversiteyi yeni bitiren bir gencimiz, hemen, bitirir bitirmez askerlik
şubesine başvurup "Ben askere gitmek istiyorum." dediği vakit de
bunlar alınamıyor çünkü ihtiyaç fazlası asker var. İhtiyaç fazlası olduğu için
de bunlar alınamıyor, beklemektedirler. Bunun için, bu gençlerimize bir imkân
tanımak lazım. En azından, mevcut, bekleyen, bakaya durumuna düşen 600 bin
kişiden belki 100 bin, belki 80 bin kişi eğer yeni bir kanun çıkarsa hiç
beklemeden, bedel ödeyerek gidecektir. 2011 yılında bu Genel Kurulda bir
Bedelli Askerlik Kanunu çıkarttık ama o Bedelli Askerlik Kanunu’nda beklenen
fayda görülmedi. Neden görülmedi? İki şekilde görülmedi: Birincisi yaş 30 idi,
yüksek bir yaş vardı; eğer 29, 28 yaş olsaydı daha fazla kişi bedelli olarak
askere gidecekti. İkincisi bedeli çok yüksekti, 30 bin lira; 30 bin lira çok
yüksek bir bedeldir. Onun için, bugün, Sayın Akif Hamzaçebi’nin vermiş olduğu,
benim de ilk önce 2011 yılında verdiğim, daha sonra da 2012 yılında vermiş
olduğum bir bedelli askerlikle ilgili kanun teklifimiz vardı. Bunların üzerinde
bir an önce Meclis Genel Kurulunda -iktidarıyla muhalefetiyle- uzlaşarak,
şartlarını burada birlikte belirleyerek yeni bir bedelli askerlik kanunu
çıkarma ihtiyacı doğmuştur. Eğer biz, bu bedelli askerlik kanununu çıkarmazsak…
Böyle bir beklentinin varlığını hepimiz biliyoruz. Bütün siyasi partilerin
yetkilileri, yöneticileri ve milletvekilleri belirli aralıklarla bunu gündeme
getirmekte. O kişiler neden bunu gündeme getirmektedir? Çünkü seçim
bölgelerimize gittiğimizde, orada, bizim yolumuzu çeviren gençler vardır;
askerliğini yapmamış, evlenmiş, iki üç çocuk sahibi olmuş, işini kurmuş
-yanında onlarca insan çalışmakta- ve bu kişiler bunu bırakıp da askere gitmek
istemiyor, işini kaybetmek istemiyor, ailesinden uzaklaşmak istemiyor ama
gelmiş 30 yaşına, 29 yaşına. Bir bedelli askerliğe ihtiyaç vardır.
Bundan üç dört gün önce yine
iktidar partisine yakın bir gazetecinin “tweet”inden de öğrendik Sayın
Başbakanın da gündeminde seçim öncesi bir bedelli askerlik Kanunu olduğunu.
Onun için bu ne iktidarındır ne muhalefetindir, hepimizin gündeminde olması
gereken bir konudur. Bugün Türkiye'de bu haberi bekleyen yüz binlerce kişi
bedelli askerlik kanununun bir an önce çıkarılmasını beklemekte ama öyle bir
kanunu iktidarıyla, muhalefetiyle üzerinde uzlaşarak çıkarmalıyız ki bundan
herkes faydalanabilsin. 30 bin lira çok büyük bir rakamdır, gelin, bunu 14 bin,
15 bin lira seviyesine çekelim; 30 yaşı da 28 yaşa indirelim ve bu şekilde, 28
yaşından gün almış askerliği bekleyen gençlerimizin ve belirli kısıtlı
imkânlarla askerlik yapmak isteyen gençlerimizin önünü açalım, bunlar bir an
önce gitsin, vatani borcunu yerine getirsin, ondan sonra Türk ekonomisine, Türk
ekonomik hayatına katkıda bulunsun. Ya kendi işini kursun veyahut da nerede
çalışıyorsa orada, bundan sonraki hayatını, eşinin, dostunun, ailesinin
geçimini sağlasın.
Beni sabırla dinlediğiniz için
teşekkür ediyorum, saygılar sunuyorum. (CHP sıralarından alkışlar)
OKTAY VURAL (İzmir) – Karar yeter
sayısı…
BAŞKAN – Önergeyi oylarınıza
sunuyorum, karar yeter sayısı arayacağım. 
Kabul edenler… Kabul etmeyenler…
Kabul edilmemiştir, karar yeter sayısı vardır.
KAMER GENÇ (Tunceli) – Sayın
Başkan…
BAŞKAN – Efendim?
KAMER GENÇ (Tunceli) – Şimdi,
bakın, efendim, şu saatte bizim çalışmamız yasaya aykırı. Şimdi, daha önce
alınan karar var, kararda deniliyor ki, yani bugünkü çalışma saatimiz 25/6/2014
tarihinde 108’inci Birleşimde alınan kararla “15 ve 22 Temmuz Salı günlerindeki
birleşimde 15.00 ila 21.00 arası” denilmiş. Daha sonra, 8/7/2014
tarihinde 113’üncü Birleşimde alınan karara göre 15 Temmuzda “458 sıra sayılı
Kanun Tasarısı’nın işlerinin bitimine kadar” deniliyor ama AKP buna bağlı
kalmadı, bugün bir öneri daha getirdi ve 156 tane maddenin olduğu bir kanunda
bugün işte, bunun da gündeme alınmasını şey etti. Yani aşağı yukarı, bu 639
sıra sayılı bugün gündeme alınan Kanun’a göre, eğer buna göre hareket edersek bu
yirmi gün sonra, yirmi günden sonra geleceğimiz şey. 
Şimdi, bana göre, tabii, AKP’nin
grup başkan vekilleri çok yetersiz ve verdikleri önergenin anlamını bilmeyen
kişiler…
RAMAZAN CAN (Kırıkkale) – Sana ne
ya! 
KAMER GENÇ (Tunceli) – Şimdi,
bakın, bu duruma göre, 8/7/2014 tarihinde belirtilen meri çalışma günü
keenlemyekün olmuş, çünkü artık yeni bir…
BAŞKAN – 16’ncı sıra dâhil
çalışacağız kararı var. 
KAMER GENÇ (Tunceli) – Var ama
efendim, yani…
BAŞKAN – İşte, bugünkü önergeyle
de öne geçti.
KAMER GENÇ (Tunceli) – …ama o
zaman bugünkü önerileri yoktu.
BAŞKAN – İkinci bir kararla öne
geçti. 
KAMER GENÇ (Tunceli) – Şimdi,
Sayın Başkanım, bakın, siz o kürsüde otururken, bu AKP’lilerin getirdikleri
böyle mantıksız, kuralsız şeylere, lütfen, yani bunlara karşılık verin.
BAŞKAN – Şimdi, ben karşılık…
KAMER GENÇ (Tunceli) – Şimdi,
bugün getirdikleri öneride yeni bir Meclis çalışma saatinin belirlenmesi lazım.
Yani 159 maddelik bir kanun bitecek, ondan sonra 10 tane daha kanun bitecek.
Böyle bir şey olmaz yani…
BAŞKAN – İşte sırayı öne aldılar.

Evet, teşekkür ederim.
KAMER GENÇ (Tunceli) – Ama Sayın
Başkan, yani teşekkür etmek bir şey ifade etmiyor. 
BAŞKAN – Rica ediyorum, dinledim
ben sizi, tamamdır.
KAMER GENÇ (Tunceli) – Sayın
Başkan, bakın, ama…
BAŞKAN – Alınan karar gereğince
sözlü soru önergeleri ile diğer denetim konularını görüşmüyor ve gündemin
“Kanun Tasarı ve Teklifleri ile Komisyonlardan Gelen Diğer İşler" kısmına
geçiyoruz.
KAMER GENÇ (Tunceli) – Peki, o
zaman, efendim, 16’ncı sıraya kadar devam edecek misiniz Sayın Başkan? Ya bir
dinleyin! 
BAŞKAN – Rica ediyorum, dinledim
ben sizi.
KAMER GENÇ (Tunceli) – Ama
dinlediniz de…
BAŞKAN – Cevabınızı da verdim… 
KAMER GENÇ (Tunceli) – Efendim,
bu kadar tutarsız bir grubun önerisini kabul edemezsiniz ki! Böyle bir şey
olmaz ya!
BAŞKAN – Cevap da verdim. 
Teşekkür ederim.
BAŞKAN – 1'inci sırada yer alan,
Türkiye Büyük Millet Meclisi İçtüzüğünde Değişiklik Yapılmasına Dair İçtüzük
Teklifi ve Anayasa Komisyonu Raporu'nun görüşmelerine kaldığımız yerden devam
edeceğiz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)

BAŞKAN - Komisyon? Yok.
Ertelenmiştir.
2'nci sırada yer alan, Devlet
Sırrı Kanunu Tasarısı ve Avrupa Birliği Uyum Komisyonu ile Adalet Komisyonu
Raporlarının görüşmelerine kaldığımız yerden devam edeceğiz.
2.- Devlet Sırrı Kanunu Tasarısı ve Avrupa Birliği Uyum
Komisyonu ile Adalet Komisyonu Raporları (1/484) (S. Sayısı: 287)

BAŞKAN – Komisyon? Yok. 
Ertelenmiştir.
3’üncü sırada yer alan, Türkiye
Sağlık Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Kars Milletvekili
Yunus Kılıç ve Amasya Milletvekili Avni Erdemir ile 79 Milletvekilinin; Türkiye
Sağlık Enstitüleri Başkanlığı Kurulması ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Teklifi ve Sağlık, Aile,
Çalışma ve Sosyal İşler Komisyonu Raporu’nun görüşmelerine başlayacağız.
3.- Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı ile Kars Milletvekili Yunus Kılıç ve Amasya Milletvekili Avni Erdemir
ile 79 Milletvekilinin; Türkiye Sağlık Enstitüleri Başkanlığı Kurulması ile
Bazı Kanun ve Kanun Hükmünde Kararnamelerde Değişiklik Yapılmasına Dair Kanun
Teklifi ve Sağlık, Aile, Çalışma ve Sosyal İşler Komisyonu Raporu (1/937,
2/2229) (S. Sayısı: 615)

BAŞKAN – Komisyon? Yok.
Ertelenmiştir.
4’üncü sıraya alınan, İş Kanunu
ile Bazı Kanun ve Kanun Hükmünde Kararnamelerde Değişiklik Yapılmasına Dair
Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin'in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural'ın; İstanbul Milletvekili
Abdullah Levent Tüzel'in; Bingöl Milletvekili İdris Baluken'in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin'in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural'ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı'nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa
Çam'ın; Hatay Milletvekili Adnan Şefik Çirkin'in; Manisa Milletvekili Sakine
Öz'ün; Diyarbakır Milletvekili Emine Ayna'nın; İstanbul Milletvekilleri Gürsel
Tekin ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul Milletvekili
Sebahat Tuncel'in; Balıkesir Milletvekili Namık Havutça'nın; Trabzon
Milletvekili Mehmet Volkan Canalioğlu'nun; Trabzon Milletvekili Mehmet Volkan
Canalioğlu'nun; Kastamonu Milletvekili Emin Çınar ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kastamonu Milletvekili
Emin Çınar ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Bursa Milletvekili Sena Kaleli'nin; İstanbul Milletvekili
Mahmut Tanal'ın; Trabzon Milletvekili Mehmet Volkan Canalioğlu'nun; Mersin
Milletvekili Mehmet Şandır ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Kütahya Milletvekili Alim Işık ve Milliyetçi
Hareket Partisi Grup Başkanvekili İzmir Milletvekili Oktay Vural'ın; Balıkesir
Milletvekili Ahmet Duran Bulut ve Milliyetçi Hareket Partisi Grup Başkanvekili
Kayseri Milletvekili Yusuf Halaçoğlu ile 20 Milletvekilinin; Trabzon
Milletvekili Mehmet Volkan Canalioğlu'nun; Barış ve Demokrasi Partisi Grup
Başkanvekili Bingöl Milletvekili İdris Baluken'in; İstanbul Milletvekili
Süleyman Çelebi'nin; Tekirdağ Milletvekili Candan Yüceer'in; Samsun
Milletvekili Cemalettin Şimşek'in; Balıkesir Milletvekili Ayşe Nedret
Akova'nın; İzmir Milletvekili Rahmi Aşkın Türeli'nin; İzmir Milletvekili Rahmi
Aşkın Türeli'nin; Balıkesir Milletvekili Ayşe Nedret Akova'nın; İstanbul
Milletvekili Abdullah Levent Tüzel'in; İzmir Milletvekili Aytun Çıray'ın;
Balıkesir Milletvekili Ayşe Nedret Akova'nın; Konya Milletvekili Mustafa
Kalaycı ve Milliyetçi Hareket Partisi Grup Başkanvekili İzmir Milletvekili
Oktay Vural'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Balıkesir
Milletvekili Ayşe Nedret Akova'nın; Balıkesir Milletvekili Ayşe Nedret
Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkerelerinin
görüşmelerine başlıyoruz.
4.- İş Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı ile Ankara Milletvekili İzzet Çetin ve 13 Milletvekilinin;
Ankara Milletvekili İzzet Çetin’in; İstanbul Milletvekili Ferit Mevlüt
Aslanoğlu'nun; Yozgat Milletvekili Sadir Durmaz ve Milliyetçi Hareket Partisi
Grup Başkanvekili İzmir Milletvekili Oktay Vural’ın; İstanbul Milletvekili
Abdullah Levent Tüzel'in; Bingöl Milletvekili İdris Baluken’in; Bursa
Milletvekili Sena Kaleli ve 5 Milletvekilinin; Ankara Milletvekili İzzet
Çetin’in; Tekirdağ Milletvekili Candan Yüceer ve 3 Milletvekilinin;
Kahramanmaraş Milletvekili Mesut Dedeoğlu ile Milliyetçi Hareket Partisi Grup
Başkanvekili İzmir Milletvekili Oktay Vural’ın; Kırklareli Milletvekili Mehmet
Siyam Kesimoğlu ve 4 Milletvekilinin; Mersin Milletvekili Aytuğ Atıcı’nın;
Konya Milletvekili Mustafa Kalaycı ve Milliyetçi Hareket Partisi Grup
Başkanvekili İzmir Milletvekili Oktay Vural’ın; Adana Milletvekili Turgay
Develi'nin; İzmir Milletvekili Musa Çam'ın; Bartın Milletvekili Muhammet Rıza
Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe Nedret
Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa
Çam'ın; Hatay Milletvekili Adnan Şefik Çirkin'in; Manisa Milletvekili Sakine
Öz'ün; Diyarbakır Milletvekili Emine Ayna'nın; İstanbul Milletvekilleri Gürsel
Tekin ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan
Canalioğlu'nun; Mersin Milletvekili Mehmet Şandır ve Milliyetçi Hareket Partisi
Grup Başkanvekili İzmir Milletvekili Oktay Vural'ın; Kütahya Milletvekili Alim
Işık ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkerelerinin (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639) (x)

BAŞKAN – Komisyon? Burada. 
Hükûmet? Burada.
OKTAY VURAL (İzmir) – Sayın
Başkanım…
BAŞKAN – Efendim?
OKTAY VURAL (İzmir) – Efendim,
şeyden önce kısa bir söz talebim var, müsaade ederseniz.
BAŞKAN – Buyurun.
V.- AÇIKLAMALAR (Devam)
18.- İzmir Milletvekili Oktay Vural'ın, MHP Grubuna
mensup milletvekillerinin verdiği kanun tekliflerinin 639 sıra sayılı Kanun
Tasarısı’nın muhtevasında yer alıp almadığı konusunda Plan ve Bütçe Komisyonu
Başkanının bilgi vermesi gerektiğine ilişkin açıklaması

OKTAY VURAL (İzmir) – Sayın
Başkanım, biraz önce okudunuz, defalarca da bizim ismimiz geçti, grup başkan
vekilleri, kendi adım, Milliyetçi Hareket Partisi. Milliyetçi Hareket Partisi
Grubuna mensup milletvekilleri olarak, esnafımızın, taşeron işçilerin,
emeklilerin, polislerin sosyal güvenliği, borçların yeniden yapılandırılmasıyla
ilgili verdiğimiz kanun teklifleri birleştirilerek görüşülüyor ama maalesef bu
kanun bizim kanun tekliflerimizdeki muhtevada değil. Dolayısıyla, aslında,
sadece ve sadece Komisyon bu kanun tekliflerini bir sepete, bir çuvalın
içerisine koyarak bunların görüşülmesini temin etmek yerine, doğrudan doğruya
bir kanun tasarısı vesilesiyle gündemden çıkartmak istemiş. 
Bu bakımdan, Sayın Komisyon
Başkanı, bu, bizim verdiğimiz önergeler doğrultusunda Komisyon işlem yapmış mı,
katılmış mı, dikkate almış mı, bunlarla ilgili bilgi verirse hem kamuoyu hem
milletvekilleri gerçekten bundan faydalanır. Bizim kanun teklifimizin akıbeti
ne oldu, ret mi edildi, kabul mu edildi? Reddedildiyse biliyorsunuz,
reddedildiği zaman bir yıl müddetle getirmeme imkânımız var, kabul edildiyse
kabul edilen değil. Bu durumda biz kanun teklifimizin akıbetini öğrenmek
istiyoruz. Bu kadar milletvekilinin büyük gayret sarf ederek hazırladığı kanun
tekliflerinin muhtevasından uzak bir Plan ve Bütçe Komisyonu Raporu
münasebetiyle isimlerimizin geçirilmesi bir bakıma bu muhtevayla bağdaşık
değil, o bakımdan bu konuda Komisyon Başkanından bir izahat istirham ediyorum. 
Teşekkür ederim. 
NURETTİN CANİKLİ (Giresun) –
Sayın Başkanım, efendim, grup konuşmaları yapılsın, ondan sonra Komisyon
Başkanı zaten…
KAMER GENÇ (Tunceli) – Komisyon
Başkanı neyin karara bağlandığının farkında değil. 
BAŞKAN – Sayın Vural, şimdi mi
yerinden 60’ıncı maddeye göre söz vereyim, yoksa normal kendi…
OKTAY VURAL (İzmir) – Lütfen. Şu
anda verirseniz efendim biz…
BAŞKAN – Hayır hayır, 60’ıncı
maddeye göre söz vereceğim. 
NURETTİN CANİKLİ (Giresun) –
Sayın Başkanım, görüşmeler yapılsın, belki onlar içerisinde de Sayın Komisyon
Başkanının…
BAŞKAN – Hayır, ben şeyi
soruyorum. 
OKTAY VURAL (İzmir) – Efendim,
benim teklifim ne oldu yani ret mi edildi, kabul mu edildi?
BAŞKAN – Ben Sayın Komisyon
Başkanına 60’ıncı maddeye göre iki dakika söz veriyorum. 
Buyurun. 
19.- Plan ve Bütçe Komisyonu Başkanı Recai Berber'in,
İzmir Milletvekili Oktay Vural’ın yaptığı açıklamasında bazı ifadelerine
ilişkin açıklaması

PLAN VE BÜTÇE KOMİSYONU BAŞKANI
RECAİ BERBER (Manisa) – Sayın Başkan, değerli milletvekilleri; ben kanunun geneli
üzerinde grup adına yapacağım konuşmada bunlarla ilgili ayrıntılı, detaylı
bilgi verecektim ancak şimdi soru üzerine şunu belirteyim: Komisyonumuz ilk
toplantısında biliyorsunuz, bir alt komisyon kurulmasına karar verdi ve orada
çalışmalara başlandı ve alt komisyonda Adalet ve Kalkınma Partisine mensup
milletvekillerine ait 2; Cumhuriyet Halk Partisine mensup milletvekillerine ait
68; Milliyetçi Hareket Partisine mensup milletvekillerine ait 26; Halkların
Demokratik Partisine mensup milletvekillerine ait 12 olmak üzere toplam 108
kanun teklifi İç Tüzük’ün 35’inci maddesi uyarınca birleştirilmiş ve
görüşülmüştür. Bunlarla ilgili görüşmeler sonucunda hazırlanan alt komisyon
raporu ve metni üst komisyon çalışmalarımızda da esas alınmıştır. 
KAMER GENÇ (Tunceli) – Ya, 106
madde kabul edildi, sen 148 madde kabul ettin. 
PLAN VE BÜTÇE KOMİSYONU BAŞKANI
RECAİ BERBER (Manisa) – Üst komisyon çalışmalarında da grupların,
milletvekillerinin teklif ve önergeleri olmuştur -onlarla ilgili de ayrıca
bilgi vereceğim çalışmalar konusunda bilgi verirken- bunların hepsi
görüşülmüştür, birleştirilen kanunların hepsi gündeme alınmış ve görüşülmüştür.

Teşekkür ederim. 
MAHMUT TANAL (İstanbul) – Kabul
veya ret, nedir? Görüşülme tamam da ne oldu? 
OKTAY VURAL (İzmir) – Ne oldu, ret
mi edildi, kabul mü edildi, onu öğrenmek istiyoruz. 
ÜNAL KACIR (İstanbul) – Kabul
edilen kısımları içinde, reddedilen kısımlar dışında.
NURETTİN CANİKLİ (Giresun) –
Kabul edilmişse vardır zaten raporda, edilmemişse yoktur. 
YAHYA AKMAN (Şanlıurfa) – Metne
bakarsan anlarsın! 
ÜNAL KACIR (İstanbul) – Kabul
edilenler içinde, reddedilenler dışında! 
NURETTİN CANİKLİ (Giresun) –
Efendim, soru-cevapta… 
BAŞKAN – İki dakika daha süre
veriyorum.
PLAN VE BÜTÇE KOMİSYONU BAŞKANI
RECAİ BERBER (Manisa) – Sayın Başkan, alt komisyon raporu veya metni, bu
görüşmeler sonucunda, kabul edilen önergeleri içerecek şekilde üst komisyona
sunulmuştur. Dolayısıyla görüşmelerde önergelerin bir kısmı kabul edilmiş, bir
kısmı reddedilmiştir.
OKTAY VURAL (İzmir) – Hangileri
raporda? 
KAMER GENÇ (Tunceli) – Hangisi
kabul edilmiş, bunu söyler misiniz? 
PLAN VE BÜTÇE KOMİSYONU BAŞKANI
RECAİ BERBER (Manisa) – Toplam 360 önergenin 10 tanesi kabul edilmiştir.
Bunların 4 tanesi madde ihdası şeklindedir, diğerleri reddedilmiştir. Tek tek hepsini
söyleyemem. 
Teşekkür ederim.
MAHMUT TANAL (İstanbul) – Önerge
değil, kanun teklifi, kanun teklifi bizim. Biz önerge vermedik, kanun teklifi
verdik. 
OKTAY VURAL (İzmir) - Kanun
tekliflerini diyoruz biz, kanun tekliflerini söylüyoruz, önergeleri demiyoruz. 
MAHMUT TANAL (İstanbul) - Biz
önergeyi söylemedik Sayın Başkan.
MEHMET AKİF HAMZAÇEBİ (İstanbul)
– Sayın Başkan… Sayın Başkan… 
OKTAY VURAL (İzmir) - Onlar
önerge, kanun teklifini söylüyoruz. 
NURETTİN CANİKLİ (Giresun) –
Sayın Başkanım, soru-cevap bölümüne geçmedik efendim. Soru-cevapta sorulursa
cevap verilir Sayın Başkanım. Böyle bir usul yok efendim, böyle bir usul yok
Sayın Başkanım. 
OKTAY VURAL (İzmir) – Olur mu?
Kanun teklifimizin akıbetini öğrenmek istiyoruz ya! Ne oldu benim kanun teklifim?

NURETTİN CANİKLİ (Giresun) –
Soru-cevapta sorarsınız cevabı verilir yani. 
KAMER GENÇ (Tunceli) – Ne cevabı
be! Evvela bir anlayalım ya! Sen her şeyi dolduruşa getiriyorsun. 
BAŞKAN- Açıyoruz Sayın Hamzaçebi.

Buyurunuz. 
20.- İstanbul Milletvekili Mehmet Akif Hamzaçebi'nin,
639 sıra sayılı Kanun Tasarısı’nın başlığında yer alan ifadeler ile Türkiye
Büyük Millet Meclisi web sayfasında yer alan ifadelerin farklı olduğuna ilişkin
açıklaması

MEHMET AKİF HAMZAÇEBİ (İstanbul)
– Sayın Başkan, değerli milletvekilleri; şimdi bizim önümüzde olan sıra
sayısında yer alan ifadeler ile Türkiye Büyük Millet Meclisinin web sayfasında
yer alan ifadelerin bire bir, aynı olması lazım. Şimdi bir karşılaştırma
yaptım, görüşmekte olduğumuz bu sıra sayısında yer alan isim ile Türkiye Büyük
Millet Meclisinin web sayfasında yer alan isim birbirinden farklı yani biz
Ipad’den, İnternet’ten Meclis sayfasını takip ederken şüpheye mi düşeceğiz
acaba? Böyle bir şey olabilir mi? Yani hangisine itibar edeceğiz? 
Şimdi, şu denilebilir:
“Önünüzdeki basılı metin neyse ona itibar edin.” Peki, İnternet denilen
teknoloji ne için vardır? Ben, o nedenle bu farklılık giderilinceye kadar
görüşmelere ara verilmesini talep ediyorum efendim. 
ÜNAL KACIR (İstanbul) –
Emredersiniz!
NURETTİN CANİKLİ (Giresun) -
Sayın Başkanım…
MEHMET AKİF HAMZAÇEBİ (İstanbul)
– Kim o ukalalık yapan orada?
NURETTİN CANİKLİ (Giresun) –
Sayın Başkanım, müsaade eder misiniz.
ÜNAL KACIR (İstanbul) – Ne
ukalalığı? Ben söyledim, “Emredersiniz.” dedim. Ukala sensin!
MEHMET AKİF HAMZAÇEBİ (İstanbul)
– Ukalalık yapıyorsunuz.
ÜNAL KACIR (İstanbul) – Sensin
ukala!
BAŞKAN – Birleşime on dakika ara
veriyorum.
 Kapanma
Saati: 21.55
ALTINCI OTURUM
Açılma Saati:
22.02
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur)
----- 0 -----
BAŞKAN – Sayın milletvekilleri,
Türkiye Büyük Millet Meclisinin 116’ncı Birleşiminin Altıncı Oturumunu
açıyorum.
639 sıra sayı Kanun Tasarısı’nın
görüşmelerine devam edeceğiz. 
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
4.- İş Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Ankara
Milletvekili İzzet Çetin ve 13 Milletvekilinin; Ankara Milletvekili İzzet
Çetin’in; İstanbul Milletvekili Ferit Mevlüt Aslanoğlu'nun; Yozgat Milletvekili
Sadir Durmaz ve Milliyetçi Hareket Partisi Grup Başkanvekili İzmir Milletvekili
Oktay Vural’ın; İstanbul Milletvekili Abdullah Levent Tüzel'in; Bingöl Milletvekili
İdris Baluken’in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin’in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural’ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı’nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural’ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket Partisi
Grup Başkanvekili Mersin Milletvekili Mehmet Şandır ile 1 Milletvekilinin;
Ankara Milletvekili İzzet Çetin'in; Zonguldak Milletvekili Ali İhsan
Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan Kerim
Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; Balıkesir Milletvekili Ayşe Nedret
Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili
Durmuşali Torlak ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; İzmir Milletvekili Musa
Çam'ın; Hatay Milletvekili Adnan Şefik Çirkin'in; Manisa Milletvekili Sakine
Öz'ün; Diyarbakır Milletvekili Emine Ayna'nın; İstanbul Milletvekilleri Gürsel
Tekin ve Mahmut Tanal'ın; Erzincan Milletvekili Muharrem Işık'ın; İstanbul Milletvekili
Abdullah Levent Tüzel'in; İstanbul Milletvekili Abdullah Levent Tüzel'in;
Kocaeli Milletvekili Haydar Akar'ın; Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi ve İstanbul Milletvekili Ferit Mevlüt
Aslanoğlu'nun; İzmir Milletvekili Rahmi Aşkın Türeli'nin; Manisa Milletvekili
Özgür Özel'in; İzmir Milletvekili Rahmi Aşkın Türeli'nin; Batman Milletvekili
Ayla Akat Ata'nın; Bursa Milletvekili Sena Kaleli'nin; Mersin Milletvekili Ali
Öz ve Milliyetçi Hareket Partisi Grup Başkanvekili Mersin Milletvekili Mehmet
Şandır ile 1 Milletvekilinin; Osmaniye Milletvekili Hasan Hüseyin Türkoğlu ve
Milliyetçi Hareket Partisi Grup Başkanvekili Mersin Milletvekili Mehmet Şandır
ile 3 Milletvekilinin; Diyarbakır Milletvekili Altan Tan'ın; İzmir Milletvekili
Rahmi Aşkın Türeli'nin; İzmir Milletvekili Hülya Güven ve 34 Milletvekilinin;
İstanbul Milletvekili Sebahat Tuncel'in; Balıkesir Milletvekili Namık
Havutça'nın; Trabzon Milletvekili Mehmet Volkan Canalioğlu'nun; Trabzon
Milletvekili Mehmet Volkan Canalioğlu'nun; Kastamonu Milletvekili Emin Çınar ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Kastamonu Milletvekili Emin Çınar ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Bursa Milletvekili Sena
Kaleli'nin; İstanbul Milletvekili Mahmut Tanal'ın; Trabzon Milletvekili Mehmet
Volkan Canalioğlu'nun; Mersin Milletvekili Mehmet Şandır ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kütahya
Milletvekili Alim Işık ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Balıkesir Milletvekili Ahmet Duran Bulut ve
Milliyetçi Hareket Partisi Grup Başkanvekili Kayseri Milletvekili Yusuf
Halaçoğlu ile 20 Milletvekilinin; Trabzon Milletvekili Mehmet Volkan
Canalioğlu'nun; Barış ve Demokrasi Partisi Grup Başkanvekili Bingöl
Milletvekili İdris Baluken'in; İstanbul Milletvekili Süleyman Çelebi'nin;
Tekirdağ Milletvekili Candan Yüceer'in; Samsun Milletvekili Cemalettin Şimşek'in;
Balıkesir Milletvekili Ayşe Nedret Akova'nın; İzmir Milletvekili Rahmi Aşkın
Türeli'nin; İzmir Milletvekili Rahmi Aşkın Türeli'nin; Balıkesir Milletvekili
Ayşe Nedret Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkerelerinin (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639) (Devam)

BAŞKAN – Komisyon burada.
Hükûmet burada. 
Sayın milletvekilleri, Türkiye
Büyük Millet Meclisinin web sayfasında “Komisyon Raporları” arama formunda yer
alan “Sırasayısı” başlığı bölümüne teknik olarak sınırlı sayıda karakter
girildiğinden 639 sıra sayılı Rapor’un başlığı özel olarak yer almıştır. 
NURETTİN CANİKLİ (Giresun) – Özet
olarak…
BAŞKAN – Ancak, raporun asıl
metni olan pdf formu basılı sıra sayısıyla bire bir aynıdır. 
Teknik servisin verdiği bir bilgiyi
ben size aktardım. Bilgisayardan da anlamadığım için verileni…
MEHMET AKİF HAMZAÇEBİ (İstanbul)
– Sayın Başkan…
BAŞKAN – Evet. 
MEHMET AKİF HAMZAÇEBİ (İstanbul)
– İnternet’te bu “Komisyon Raporları” bölümüne girildiğinde bu tasarının, bu
sıra sayısının ismi yer almamaktadır. Yani ortalarda bir yerde kesilmekte
sonrasında teklif vermiş olan diğer arkadaşlarımızın isimleri yer almamaktadır.

PLAN VE BÜTÇE KOMİSYONU BAŞKANI
RECAİ BERBER (Manisa) – Yetmiyor, yetmiyor… 
MEHMET AKİF HAMZAÇEBİ (İstanbul)
– Yani 21’inci yüzyıldayız. Cumhurbaşkanı adayı Sayın Recep Tayyip Erdoğan
21’inci yüzyıl vizyonu çiziyor ama onun yönetimindeki Meclis Başkanlığının
İnternet sayfasından biz tasarıya ulaşamıyoruz. Böyle bir şey olamaz, bunu
kabul etmek mümkün değildir. 
BAŞKAN – Bana verilen bilgi buydu
Sayın Hamzaçebi. 
Şimdi, sayın milletvekilleri,
alınan karar gereğince bu tasarı İç Tüzük’ün 91’inci maddesi kapsamında temel
kanun olarak görüşülecektir. Bu nedenle, tasarı, tümü üzerindeki görüşmeler
tamamlanıp maddelerine geçilmesi kabul edildikten sonra bölümler hâlinde
görüşülecek ve bölümlerde yer alan maddeler ayrı ayrı oylanacaktır. 
Sayın milletvekilleri, Sayın
Kamer Genç tarafından Başkanlığımıza, İç Tüzük’ün 87’nci maddesine göre
teklifin Anayasa’ya aykırı olduğu gerekçesiyle komisyona iade edilmesine dair
bir önerge verilmiştir. İç Tüzük’ün 87’nci maddesinde kanunlarda ve İç Tüzük’te
aksine bir hüküm yoksa teklifin tümünün veya bir maddesinin komisyona iadesi
hakkında milletvekillerince önerge verilebileceği belirtilmektedir. İç Tüzük’ün
88’inci maddesi ise tasarı ve teklifin tümünün veya bazı maddelerinin komisyona
geri verilmesini esas komisyon ve hükûmetin isteyebileceğini düzenleyen özel
bir hüküm getirmektedir. Bu özel hüküm gereği esas komisyon ve hükûmet dışında
milletvekillerinin tasarı veya teklifin komisyona geri verilmesine yönelik
önerge vermeleri mümkün bulunmamaktadır. Tasarı ve tekliflerin komisyona geri
verilmesine yönelik Parlamento uygulaması da bu yöndedir. İç Tüzük’ün anılan
hükmü gereği önerge işleme alınamayacaktır. 
KAMER GENÇ (Tunceli) – Sayın
Başkan…
BAŞKAN - Bitireyim…
Örnek uygulamalar: 5 Nisan 2011,
birleşim 86; 21 Ocak 2014, birleşim 49. 
Evet, buyurunuz. 
KAMER GENÇ (Tunceli) – Şimdi,
efendim, bu şeyle… Yani, Türkiye Büyük Millet Meclisi başkan vekilleri ve
Başkanı İç Tüzük’ü siliyor. Şimdi, 87’nci maddede diyor ki… İç Tüzük hangi
hâllerde Hükûmet, hangi hâllerde komisyon ve hangi hâllerde milletvekillerine
tasarı ve teklifi komisyona iade etmesi konusunda bir yetki tanımış. 88’inci
madde, komisyon ve Hükûmete böyle bir yetki tanımış, 87’nci madde de
milletvekiline tanımış. 
Şimdi, bakın, getirilen bu
kanunda diyor ki: “İş Kanunu ile Bazı Kanun Hükmünde Kararnamelerde Değişiklik
Yapılmasına Dair Bazı Alacakların Yeniden Yapılandırılması Hakkında Kanun
Tasarısı.” Şimdi, bu kanunu incelediğiniz zaman 70 tane kanunda değişiklik
yapıyor. Yani, bir defa Plan ve Bütçe Komisyonu konuya vâkıf değil. Bakın,
biraz önce kaç tane teklifi birleştirerek siz ismini okudunuz, şimdi
vereceğimiz önergelerde bütün bu kanun tekliflerini yazacağız önergenin başına
ve bu en azından on dakika alacak. Yani böyle bir şey olmaz. 
Şimdi, burada “İş Kanunu ile Bazı
Kanun Hükmünde Kararnameler…” derken Amme Alacakları Tahsili Usulü Hakkında
Kanunu’nda var, Vergi Usul Kanunu’nda var, Harçlar Kanunu’nda var, Damga
Vergisi Kanunu’nda var, İdari Yargılama Usulü Kanunu’nda var, Ceza Kanunu’nda
var yani bütün kanunlarda var, ne kadar aklınıza gelirse. Şimdi, böyle bir
gayri ciddi Komisyon, Komisyon Başkanı konuya vâkıf değil, konuyu incelememiş… 
Biz diyoruz ki: Yani bu Türkiye
Büyük Millet Meclisinin bir saygınlığı var. Bu önergemizi siz haksız yere
işleme koymuyorsunuz yani bundan önceki uygulamalarınız da hep haksız.
Milletvekili diyor ki: “Bu kanun tasarı ve teklifi Anayasa’ya aykırıdır, İç
Tüzük’e aykırıdır, Komisyon bir daha incelesin.” Biz tartışalım bunu. Eğer
tartışıp yani… Zaten AKP çoğunluğu bunu kabul etmiyor.
BAŞKAN – Yapabileceğim benim bir
tek şey var; o da usul tartışması açmaktır.
KAMER GENÇ (Tunceli) – Ee, usul
tartışmasını açın.
BAŞKAN – Usul tartışması
açabilirsiniz.
KAMER GENÇ (Tunceli) - Ben
aleyhte söz istiyorum. 
BAŞKAN – Onun dışında ben bir şey
yapamam; dolayısıyla devam etmek zorundayız. 
İZZET ÇETİN (Ankara) – Sayın
Başkan, bana söz verecektiniz. 
BAŞKAN – Aleyhte Sayın Genç. 
NURETTİN CANİKLİ (Giresun) –
Efendim, usulün, neyin tartışması? 
BAŞKAN – Usul tartışması
açabilir, öyle bir hakkı var; onun dışında yok. 
Bir saniye… 
NURETTİN CANİKLİ (Giresun) –
Lehte.
OSMAN AŞKIN BAK (İstanbul) –
Lehte. 
MEHMET DOĞAN KUBAT (İstanbul) –
Lehte. 
MEHMET AKİF HAMZAÇEBİ (İstanbul)
– Aleyhte. 
BAŞKAN – Aleyhte Sayın Genç,
lehte Sayın Canikli, Kubat, aleyhte Sayın Hamzaçebi.
Evet, buyurunuz. 
KAMER GENÇ (Tunceli) – Lehte
çıksın konuşsun, konuşsun bakalım ne konuşacak? 
Yahu bu kadar akıldan ve izandan
yoksun insanlarla hiç karşılaşmadım.
NURETTİN CANİKLİ (Giresun) –
Sayın Başkanım, terbiye sınırlarını aşan, burada haddini bilmeyen… 
KAMER GENÇ (Tunceli) – Haddini
bilmeyen sensin. Önce, okuyarak gel buraya.
NURETTİN CANİKLİ (Giresun) –
Şimdi bakın, artık sınır buraya geldi. Lütfen, gerekeni yapın Sayın Başkan.
Gerekeni yapın…
BAŞKAN – Ne oldu? Duymadım.
NURETTİN CANİKLİ (Giresun)
–Sabrın da bir sınırı var.
BAŞKAN – Ne oldu? Duymadım.
NURETTİN CANİKLİ (Giresun) –
Efendim, yani kelimeler çok sert çıkacak. Lütfen gereğini yapın Sayın Başkanım.
Lütfen gereğini yapın. Sabrediyorum, sabrediyorum, sabrediyorum ama sabrın sonu
var, sabrın sınırı var Sayın Başkan.
BAŞKAN – Birleşime on dakika ara
veriyorum; grup başkan vekillerini rica ediyorum arkaya; ondan sonra da usul
tartışmasına devam edeceğim; tutanağa da bakacağız. 
 Kapanma
Saati: 22.08 
YEDİNCİ OTURUM
Açılma Saati:
22.24
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur)
----- 0 -----
BAŞKAN – Sayın milletvekilleri,
Türkiye Büyük Millet Meclisinin 116’ncı Birleşiminin Yedinci Oturumunu
açıyorum.
639 sıra sayılı Kanun Tasarısı’nın
görüşmelerine devam edeceğiz.
Komisyon ve Hükûmet burada.
Şimdi, usul tartışmasında ilk söz
lehte olmak üzere Giresun Milletvekili Sayın Nurettin Canikli’de. 
Buyurunuz.
Üçer dakika süre veriyorum.
KAMER GENÇ (Tunceli) – Efendim,
bu usul tartışmasının konusunu da açıklarsanız, unuttular çünkü bunlar.
BAŞKAN – Efendim.
KAMER GENÇ (Tunceli) – Usul tartışmasının
konusunu da açıklarsanız bunlar unuttular.
RECEP ÖZEL (Isparta) – Unutmadık,
unutmadık. Sen nereden biliyorsun unuttuğumuzu?
BAŞKAN – Anayasa’ya aykırılık
konusunda, komisyona iade konusunda bir usul tartışması…
Bu arada… Sayın Canikli özür dilerim,
iki dakika bekleteceğim sizi. Birbirimize hitap ederken sayın milletvekilleri,
lütfen, kırıcı, hakaret edici, incitici sözler burada kullanmayalım, onu
özellikle her birinizden rica ediyorum. Sarf edilen cümleler insanları çok
kırıyor. O açıdan bundan sonra buna dikkat etmenizi özel rica ediyorum.
Buyurunuz.
IX.- USUL HAKKINDA GÖRÜŞMELER (Devam)
2.- Tunceli Milletvekili Kamer Genç’in, 639 sıra sayılı
Kanun Tasarısı’nın Anayasa’ya aykırı olduğu gerekçesiyle Komisyona iade
edilmesi gerektiğine ilişkin önergesinin işleme alınmamasının İç Tüzük
hükümlerine uygun olup olmadığı hakkında

NURETTİN CANİKLİ (Giresun) –
Teşekkür ederim Sayın Başkan. 
Usul tartışmasında Başkanlık
Divanının tutumunun lehinde söz aldım. Hepinizi saygıyla selamlıyorum.
Değerli arkadaşlar, İç
Tüzük’ümüzün 87’nci maddesinde, biraz önce de gündeme geldi, “Kanunlarda veya
İçtüzükte aksine bir hüküm yoksa -bu çok önemli, belirleyici yani bu şekilde-
kanun tasarısı veya teklifinde bir maddenin reddi, tümünün veya bir maddenin
komisyona iadesi, bir maddenin değiştirilmesi, metne ek veya geçici madde
eklenmesi hakkında, milletvekilleri, esas komisyon veya Hükûmet değişiklik
önergeleri verebilir. Bu esaslar dairesinde milletvekilleri tarafından
Anayasaya aykırılık önergeleri dâhil her madde için yedi önerge verilebilir…”
Burada genel bir düzenleme yapıyor. Cümlenin girişinde; başka bir yerde, İç
Tüzük’ün başka bir bölümünde aksine bir hüküm yoksa bu kural, bu 87’nci madde
çerçevesinde şekillendiriliyor. 
Bir sonraki maddede, burada daha
özel bir düzenleme yapılıyor buna ilişkin ve “aksine hüküm” olarak
nitelendirebileceğimiz bir düzenleme yapılıyor. Yani biraz önce 87’nci maddede
okuduğum, okumaya çalıştığım o hükümle ilgili olarak, ona aykırılık olarak,
aksine bir hüküm olarak değerlendirilmesi gereken bir düzenleme yapıyor; o da:
“Metnin veya maddenin geri istenmesi” başlıklı madde. Burada görüşülmekte olan
kanun tasarısı veya teklifinin hangi hâllerde komisyona geri verilebileceğini
özel olarak düzenliyor. Orada da: “Esas komisyon veya Hükûmet, tasarı veya
teklifin tümünün, belli bir veya birkaç maddesinin, komisyona geri verilmesini,
bir defaya mahsus olmak üzere isteyebilir. Bu istem, görüşülmeksizin yerine
getirilir.” Bu düzenleme tartıştığımız konuyla ilgili özel düzenlemedir ve bu
özel düzenlemenin uygulanması gerekir. Bugüne kadarki bu hususla ilgili tüm
uygulama da zaten bu çerçevede yapılmaktadır. Bunun aykırı, aksi bir tane
uygulaması bugüne kadar olmamıştır.
Dolayısıyla İç Tüzük’ün hem
87’nci maddesinin birinci cümlesindeki o ifadeden dolayı, “aksine hüküm” olarak
kabul etmemiz gereken 88’inci maddesinin bu hükmü komisyona iade yetkisini
sadece komisyona ve Hükûmete vermektedir. Milletvekillerinin bu çerçevede
görüşülmekte olan kanun tasarı veya tekliflerinin yeniden görüşülmek üzere bir
ya da birkaç maddesinin veya tümünün komisyona gönderilmesini talep etme
yetkileri, imkânları yoktur. Dolayısıyla bu çerçevede yapılan bugüne kadarki
uygulama doğrultusunda Başkanlığın tutumu doğrudur.
Teşekkür ediyorum, saygılar
sunuyorum.
BAŞKAN – Teşekkür ederim.
Aleyhte olmak üzere Tunceli
Milletvekili Sayın Kamer Genç, buyurunuz.
KAMER GENÇ (Tunceli) – Sayın
Başkan, değerli milletvekilleri; şimdi, Türkiye Büyük Millet Meclisi
çalışmalarında Hükûmete, komisyona ve milletvekillerine verilmiş yetkiler var. 
Şimdi, Canikli, tabii, hangi okul
mezunu, onu bilmiyorum da... 
Şimdi, burada diyor ki:
“Kanunlarda ve İç Tüzük’te aksine bir hüküm yoksa, kanun tasarı ve
tekliflerinin bir maddesinin reddi…” Bir maddesinin reddini bütün herkes ister
mi? Komisyon da ister, Hükûmet de ister…
VEDAT DEMİRÖZ (Bitlis) –
Milletvekili de ister.
KAMER GENÇ (Devamla) -
…milletvekili de ister.
Bir maddesinin değiştirilmesini
Hükûmet de ister, komisyon da ister, milletvekili de ister.
Bir maddenin komisyona iadesini
Hükûmet de ister, komisyon da ister, milletvekili de ister. Bunu okuma yazması
olan herkesin bilmesi lazım.
Bir maddenin değiştirilmesini
Hükûmet de ister, komisyon da ister, milletvekili de ister.
Bakın, Türkiye Büyük Millet
Meclisinin çalışma felsefesini, gerçekleri bilmek lazım. Şimdi, o 88’inci madde
diyor ki: Bazı hâllerde bir komisyondan gelen metin yanlış olur, Hükûmet yanlış
yorumlar, der ki: “Arkadaş, ben bu maddeyi bu komisyona geri istiyorum.” Ama
milletvekili de isteyebilir çünkü komisyonun ve Hükûmetin farkına varmadığı
birtakım ilkeler var; işte, milletvekiline bu yetkiyi vermiş. O zaman 87’nci
maddeye bunun konulmasına gerek yoktu Sayın Başkanım. 
Şimdi, sizden önce, maalesef,
işte o komisyonu, Meclis Başkan Vekilliğini yürüten insanlarımızın
bilgisizlikleri, yetersizlikleri nedeniyle belli bir karar verme basiretinden
yoksun olduğu için yanındaki insanlara soruyorlar. Yanındaki insanlar da
AKP’nin meydana getirdiği tahakküm nedeniyle yanlış yorumluyorlar.
RECEP ÖZEL (Isparta) – Başkanım,
herkese hakaret ediyor.
KAMER GENÇ (Devamla) – Şimdi,
madde çok açık. Ben önerge vermişim, diyorum ki: Bakın, bu kanunun
başlangıcında 70 tane kanun değiştirildiği hâlde “İş Kanunu” diyor ve “Bazı
Kanun ve Kanun Hükmünde Kararnameler” diyor. Çok açık ve net, kanunun başlığı
ile metni birbirine uymuyor. 
Ayrıca, o kadar büyük
tutarsızlıklar yapılmış ki kanunda, işte, İç Tüzük’ün 35’inci maddesi ihlal
edilmiş, Anayasa’ya aykırı hükümler var. Ya arkadaşlar, getirdiğiniz bu kanunda
idari yargılama usulünde yürütmenin durdurmasını kaldırıyorsunuz ya. Böyle bir
şey olur mu? Anayasa’ya açıkça aykırı. Yürütmenin durdurulması kararı
Anayasa’nın 125’inci maddesinde kabul edilen bir ilke ama siz getirdiğiniz bu
tasarıyla, işte bu komisyonun cehaleti nedeniyle… Bakın, muhalefeti kastediyorum.
Eğer muhalefet partisi milletvekilleri eğer bunları dile getirmişlerse
çıkarsınız, burada dersiniz ki: “Biz bunları dile getirdik, AKP Grubu kabul
etmedi.” Gerçekten bu kadar açık, net, Anayasa’ya aykırı. Böyle bir hükmü de
kabul ediyorsunuz. Böyle bir şey olmaz ki.
(Mikrofon otomatik cihaz
tarafından kapatıldı) 
BAŞKAN – Sayın Genç, teşekkür
ederim.
OSMAN AŞKIN BAK (İstanbul) – Sen
profesör müsün, ordinaryüs müsün, nesin ya? Hangi okul mezunusun?
KAMER GENÇ (Tunceli) – Sen
cahilsin, cahil!
OSMAN AŞKIN BAK (İstanbul) –
Sensin cahil ya!
BAŞKAN – Lehte… Lütfen… Lütfen…
KAMER GENÇ (Tunceli) – Cahilsin,
cahilsin! Git, oku da gel!
OSMAN AŞKIN BAK (İstanbul) –
Ordinaryüs gibi ders veriyorsun. Boş konuşuyorsun! Hadi!
BAŞKAN – İstanbul Milletvekili
Sayın Doğan Kubat, buyurunuz. (AK PARTİ sıralarından alkışlar)
Cahillikten ben de aldığım için
nasibimi, lütfen…
Buyurunuz.
MEHMET DOĞAN KUBAT (İstanbul) –
Sayın Başkanım, çok değerli milletvekili arkadaşlarım; açılan usul
tartışmasında Başkanımızın tutumunun lehinde görüşlerimi ifade etmek üzere söz
almış bulunuyorum. Bu vesileyle yüce heyetinizi saygılarımla selamlarım.
Değerli milletvekilleri, İç
Tüzük’te bir kanun tasarı veya teklifinin Anayasa’ya aykırılık iddialarının ne
şekilde inceleneceği gerek komisyon aşamasında gerekse Genel Kurul aşamasında
İç Tüzük’te düzenlenmiştir. Komisyon aşamasında bu uygunluk denetimi İç
Tüzük’ün 38’inci maddesine göre yapılır. İç Tüzük’ün 38’inci maddesine göre
komisyonlar bu tasarı ve teklifleri resen Anayasa’nın özüne ve sözüne açıkça
veya örtülü biçimde aykırı olup olmadığını inceler, raporunu bağlar 42’ye göre
ve Genel Kurula gönderir ve bu işlem yapılmış.
MUSA ÇAM (İzmir) – Doğan Bey,
dinleyen mi vardı? Bunu defalarca dile getirdik “Anayasa’ya aykırı.” diye,
defalarca dile getirdik. Dinleyen mi var?
MEHMET DOĞAN KUBAT (Devamla) –
Dolayısıyla, herhangi bir şekilde Anayasa’ya aykırılık iddiasını ciddiye
almamış. Genel Kurul aşamasındaysa bu iddiaların nasıl gündeme getirileceği
yine 87’nci maddede…
KAMER GENÇ (Tunceli) – Ya, peki 87’nci
maddede yazılanlar ne?
MEHMET DOĞAN KUBAT (Devamla) – 81
ve 91’inci maddede dolaylı biçimde düzenlenmiş ve 84’üncü maddede düzenlenmiş. 
İZZET ÇETİN (Ankara) – 100’üncü
madde açık, Anayasa’ya aykırı, doğru söylüyor.
MEHMET DOĞAN KUBAT (Devamla) – Şimdi,
değişiklik önergeleri verilebilir, Anayasa’ya aykırılık iddiası da elbette ki
gündeme getirilebilir. 87’nci madde bir kanun tasarısı veya teklifinde bir
maddenin reddi veya değiştirilmesi veya geçici veya ek madde eklenmesine
ilişkin milletvekillerinin, esas komisyonun ve Hükûmetin önerge verebileceğini
söylüyor, tümünün iadesine ilişkin de burada 87’nci maddenin birinci fıkrasında
bir hüküm var, evet ama 87’nci maddenin birinci fıkrasının birinci cümlesi
“Kanunlarda veya İç Tüzük’te aksine bir hüküm yoksa” diyerek buna bir kısıtlama
getiriyor. 
Şimdi, 88’inci maddeye baktığımız
zaman da bir madde veya kanun tasarı veya teklifinin tümünün komisyona iadesini
isteme yetkisinin esas komisyon veya Hükûmete verildiğini görmekteyiz.
Dolayısıyla, 88’inci maddede 87’nci maddeye bir istisna oluşturulduğundan
dolayı milletvekillerinin bir kanun tasarı veya teklifinin tümünün iadesi
noktasında bir önerge verme haklarının olmadığını ortaya koymaktadır. Kaldı ki
81’inci madde ve 91’inci maddeye göre temel kanunlarla ilgili görüşmelerde biz
burada tümünü görüştükten sonra gruplar, şahıslar Anayasa’ya aykırılık
iddialarını dile getirebilecekler ve Genel Kurul eğer bunları geçerli görürse
maddelere geçilmesini reddederek bu Anayasa’ya aykırılık iddialarını karşılamış
olacaktır. Bunun dışında, maddeler üzerinde ancak Anayasa’ya aykırılık
önergeleri milletvekili tarafından verilebileceğinden tümünün iadesine yönelik
böyle bir önergenin işleme alınmaması noktasındaki Başkanlık tutumunun lehinde
olduğumu belirtiyor, yüce heyetinizi saygılarımla selamlıyorum. (AK PARTİ
sıralarından alkışlar)
BAŞKAN – Aleyhte, İstanbul
Milletvekili Sayın Akif Hamzaçebi.
MEHMET AKİF HAMZAÇEBİ (İstanbul)
– Sayın Mahmut Tanal konuşacak.
BAŞKAN – İstanbul Milletvekili
Sayın Mahmut Tanal, buyurunuz. (CHP sıralarından alkışlar)
MAHMUT TANAL (İstanbul) –
Teşekkür ederim Sayın Başkan.
Değerli milletvekilleri, hepinizi
saygıyla selamlıyorum.
Tabii, tartışmanın özü, bir: Bu
komple geri Komisyona gönderilebilir mi? İki: Anayasa’ya aykırı mı?
Bakın sayın milletvekilleri, bize
dağıtılan 639 sıra sayılı, kitapçıkta diyeceğim artık, sayfa 588’de Sayın
Meclis Başkanının aynen yazısı: “Komisyonlar kanun teklif edemezler, ancak
kendilerine havale edilen işler dışında başka işlerle uğraşmayın.” diyor. Ne
kadar, kaç tane kanun teklif edilmiş gayet rahat? Havale edilen 61 madde, şu
anda bize dağıtılan bu kitapçıkta –artık kitapçık diyeceğim ben, ismi belli
değil, âdeta faili meçhul cinayetler gibi faili meçhul bir kanun- 148 madde.
Yani bu açıdan bu Anayasa’nın yapımına, vesairesine aykırı mı? Aykırı. 
Efendim, gelelim teklif komple
geri gönderilebilir mi, gönderilemez mi noktasına. İç Tüzük ne diyor? Efendim
“Mevcut olan İç Tüzük kenar başlığı kanunun metnine dâhildir.” Kenar başlığına
bakalım yani tartışmanın bitmesi açısından Sayın Başkanım, kenar başlığında
madde 88’de “Metnin veya maddenin geri istenmesi” orada diyor ki: “Komisyon
veya Hükûmet bu kanun teklifini, hazır kabul edilen kanun teklifini veya
tasarıyı yanlış yaptı, hatalı yaptı. Yanlış imalatın, kötü bir hizmetin, kötü
bir yasanın ortaya çıkmaması için komplesini ben geri alırım.” Komisyon ve aynı
zamanda Hükûmet bunu geri isteyebiliyor.
Peki, bunun 87’nci maddesinde ne
diyor? 87’nci maddesinin de kenar başlığı “değişiklik önergeleri” yani burada
milletvekilleri bir korkuluk bahçesi değil, ben tüm milletvekili
arkadaşlarımızdan özür diliyorum yani bu cümleyi söylemek zorunda kalıyorum.
Efendim, milletvekili Anayasa'ya aykırı görecek “Yok efendim, sen bunu geri
isteyemezsin.” “Geri isteyemez.” şeklinde bir hükmü bana gösterir misiniz
arkadaşlar? 
KAMER GENÇ (Tunceli) – Geri
isteme değil, iade.
MAHMUT TANAL (Devamla) – “İade
edemez, değişiklik önergesi veremez.” diye bir hükmü gösterebilir misiniz? Açık
ve net, burada milletvekilinin hem Anayasa'dan doğan hakkı hem İç Tüzük’ten
doğan hakkı. Bu şekilde komplesinin Anayasa'ya aykırı olması nedeniyle
milletvekilinin komisyona iadesini talep etme yetkisi var ama Değerli Başkanım,
diyorsunuz ki: “Geçmişte böyle yok.” Geçmişteki kötü emsaller emsal olmaz tabii
ki; bu bir.
İkinci bir husus: Geçmişte
Meclisi idare edenlerin yanlış bir kararı -kötü emsal- emsal de olmaz. Netice
itibarıyla, işi bilen, cesur, yürekli Meclis Başkanı çıkar, o da sizsiniz. 
(Mikrofon otomatik cihaz
tarafından kapatıldı)
MAHMUT TANAL (Devamla) – O kadar
inanıyor ve güveniyoruz size. 
BAŞKAN – Teşekkür ederim, sağ
olasınız.
MAHMUT TANAL (Devamla) – O
anlamda kararınızı bu yönde oluşturmanızı arzu ediyor, saygılarımı sunuyorum.
(CHP sıralarından alkışlar)
BAŞKAN – Teşekkür ederim,
bilmukabele.
MEHMET AKİF HAMZAÇEBİ (İstanbul)
– Sayın Başkan…
BAŞKAN – Efendim?
MEHMET AKİF HAMZAÇEBİ (İstanbul)
– Efendim, usul tartışması sona erdi zannediyorum.
OKTAY VURAL (İzmir) – Bir kişi
daha var galiba.
MEHMET AKİF HAMZAÇEBİ (İstanbul)
– Bu konu öteden beri bir tartışma konusudur yani zaman zaman usul tartışmaları
yapılmıştır ama bir türlü Genel Kurulun aklında bu netleşmemiştir. O nedenle,
benim sizden talebim, bu konuyu Genel Kurulun oyuna sunarak kesinleştirelim
efendim.
NURETTİN CANİKLİ (Giresun) –
Hayır efendim, öyle bir şey olamaz Sayın Başkan.
MEHMET AKİF HAMZAÇEBİ (İstanbul)
– Hayır. Bu söylediğim, 60’ıncı maddede “Gerektiğinde oya başvurulur.” der. O
nedenle efendim oylamaya sunalım. Bunu da Türkiye Büyük Millet Meclisi Genel
Kurulunda sürekli bir tartışma konusu olmaktan çıkaralım efendim.
Teşekkür ederim.
NURETTİN CANİKLİ (Giresun) –
Uygulama bellidir efendim. Bu uygulama teamülünde oylama olamaz Sayın Başkanım,
öyle oylama olmaz.
BAŞKAN – Teşekkür ederim.
Şimdi, yapılan uygulamalar
çerçevesi içinde hiç böyle bir yol tutulmamış bugüne kadar. Teamüller çerçevesi
içinde özellikle ben kendim açtım usul tartışmasını. Dolayısıyla, tutumumda bir
değişiklik yoktur. 
Sayın Çetin, size 60’ıncı maddeye
göre bir dakika söz veriyorum, buyurunuz. 
V.- AÇIKLAMALAR (Devam)
21.- Ankara Milletvekili İzzet Çetin'in, 639 sıra
sayılı Kanun Tasarısı’nda yer alan kanun tekliflerinin Komisyonda usulüne uygun
görüşülmediğine ilişkin açıklaması

İZZET ÇETİN (Ankara) – Sayın
Başkan, tabii, söz sıramı zamanında vermiş olsaydınız anlamı olacaktı, epey
önce istemiştim. 
Gerçekten, bu kanun tasarısının
hem alt komisyonda hem esas Komisyonda görüşmeleri ve burada sizin kanun ismini
okurken saydığınız milletvekillerine ait kanun teklifleri komisyonlarda usulüne
göre görüşülmemiştir. Önergeye dönüştürülerek madde hâline getirilmesi için
çaba sarf edilmiş, Komisyon Başkanının söylediğinin tam aksine hiçbir önerge
iktidar partisi Komisyon üyelerinin imzasını taşımadığı sürece kabul
edilmemiştir. Dolayısıyla, bu kanun tasarısındaki milletvekillerine ait kanun
tekliflerinin kanuna yazılmasının tek amacı, onları gündemden düşürmek ve bir
yıl süreyle Meclise gelmelerini engelleme amacı bulunuyor. 
BAŞKAN – Teşekkür ederim. 
KAMER GENÇ (Tunceli) – Sayın
Başkan, benim önergemi niye işleme koymadın? 
OKTAY VURAL (İzmir) – Sayın
Başkan, önergem vardı.
BAŞKAN – İşleme alacağım. 
OKTAY VURAL (İzmir) – Sayın
Başkanım, istirham ediyorum…
BAŞKAN – Birleşime on dakika ara
veriyorum. 
Aradan sonra bakacağım efendim.
Sayın Yakut, sizi de davet
ediyorum. 
Kapanma Saati: 22.42
SEKİZİNCİ OTURUM
Açılma Saati:
22.50
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur)
----0----
BAŞKAN – Sayın milletvekilleri,
Türkiye Büyük Millet Meclisinin 116’ncı Birleşiminin Sekizinci Oturumunu
açıyorum. 
639 sıra sayılı Kanun
Tasarısı’nın görüşmelerine devam edeceğiz.
X.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
4.- İş Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı ile Ankara Milletvekili İzzet Çetin
ve 13 Milletvekilinin; Ankara Milletvekili İzzet Çetin’in; İstanbul
Milletvekili Ferit Mevlüt Aslanoğlu'nun; Yozgat Milletvekili Sadir Durmaz ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
İstanbul Milletvekili Abdullah Levent Tüzel'in; Bingöl Milletvekili İdris
Baluken’in; Bursa Milletvekili Sena Kaleli ve 5 Milletvekilinin; Ankara
Milletvekili İzzet Çetin’in; Tekirdağ Milletvekili Candan Yüceer ve 3
Milletvekilinin; Kahramanmaraş Milletvekili Mesut Dedeoğlu ile Milliyetçi
Hareket Partisi Grup Başkanvekili İzmir Milletvekili Oktay Vural’ın; Kırklareli
Milletvekili Mehmet Siyam Kesimoğlu ve 4 Milletvekilinin; Mersin Milletvekili
Aytuğ Atıcı’nın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural’ın; Adana Milletvekili
Turgay Develi'nin; İzmir Milletvekili Musa Çam'ın; Bartın Milletvekili Muhammet
Rıza Yalçınkaya'nın; İstanbul Milletvekilleri Mahmut Tanal ve Binnaz Toprak'ın;
İstanbul Milletvekili Mahmut Tanal'ın; İstanbul Milletvekilleri Mahmut Tanal ve
Gürsel Tekin'in; İstanbul Milletvekili Celal Dinçer'in; Manisa Milletvekili
Erkan Akçay'ın; Konya Milletvekili Mustafa Kalaycı ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Muğla Milletvekili
Nurettin Demir'in; Ankara Milletvekili Levent Gök'ün; Manisa Milletvekili Erkan
Akçay ve Milliyetçi Hareket Partisi Grup Başkanvekili Mersin Milletvekili
Mehmet Şandır'ın; İstanbul Milletvekili Ali Özgündüz'ün; Tekirdağ Milletvekili
Bülent Belen ve Milliyetçi Hareket Partisi Grup Başkanvekili Mersin
Milletvekili Mehmet Şandır'ın; Ankara Milletvekili İzzet Çetin'in; İstanbul
Milletvekilleri Aydın Ağan Ayaydın ve Ercan Cengiz'in; Kars Milletvekili
Mülkiye Birtane'nin; Manisa Milletvekili Erkan Akçay ve Milliyetçi Hareket
Partisi Grup Başkanvekili Mersin Milletvekili Mehmet Şandır ile 1
Milletvekilinin; Ankara Milletvekili İzzet Çetin'in; Zonguldak Milletvekili Ali
İhsan Köktürk'ün; İstanbul Milletvekili Mustafa Sezgin Tanrıkulu'nun; İstanbul
Milletvekili Mahmut Tanal'ın; İstanbul Milletvekili Mahmut Tanal'ın; İstanbul
Milletvekili Atila Kaya ve Milliyetçi Hareket Partisi Grup Başkanvekili İzmir
Milletvekili Oktay Vural ile 2 Milletvekilinin; Barış ve Demokrasi Partisi Grup
Başkanvekili Iğdır Milletvekili Pervin Buldan'ın; Burdur Milletvekili Ramazan
Kerim Özkan'ın; Hatay Milletvekili Mevlüt Dudu'nun; Hatay Milletvekili Mevlüt
Dudu'nun; Ankara Milletvekili Levent Gök'ün; Ankara Milletvekili Levent Gök'ün;
Kahramanmaraş Milletvekili Mesut Dedeoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ve 1 Milletvekilinin; Mersin
Milletvekili Ali Öz ve Milliyetçi Hareket Partisi Grup Başkanvekili Mersin
Milletvekili Mehmet Şandır ile 1 Milletvekilinin; Balıkesir Milletvekili Ayşe
Nedret Akova'nın; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır'ın; İstanbul Milletvekili Durmuşali
Torlak ve Milliyetçi Hareket Partisi Grup Başkanvekili Mersin Milletvekili
Mehmet Şandır ile 1 Milletvekilinin; İzmir Milletvekili Musa Çam'ın; Hatay
Milletvekili Adnan Şefik Çirkin'in; Manisa Milletvekili Sakine Öz'ün;
Diyarbakır Milletvekili Emine Ayna'nın; İstanbul Milletvekilleri Gürsel Tekin
ve Mahmut Tanal'ın; Erzincan Milletvekili Muharrem Işık'ın; İstanbul
Milletvekili Abdullah Levent Tüzel'in; İstanbul Milletvekili Abdullah Levent
Tüzel'in; Kocaeli Milletvekili Haydar Akar'ın; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi ve İstanbul
Milletvekili Ferit Mevlüt Aslanoğlu'nun; İzmir Milletvekili Rahmi Aşkın
Türeli'nin; Manisa Milletvekili Özgür Özel'in; İzmir Milletvekili Rahmi Aşkın
Türeli'nin; Batman Milletvekili Ayla Akat Ata'nın; Bursa Milletvekili Sena
Kaleli'nin; Mersin Milletvekili Ali Öz ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 1 Milletvekilinin; Osmaniye
Milletvekili Hasan Hüseyin Türkoğlu ve Milliyetçi Hareket Partisi Grup
Başkanvekili Mersin Milletvekili Mehmet Şandır ile 3 Milletvekilinin;
Diyarbakır Milletvekili Altan Tan'ın; İzmir Milletvekili Rahmi Aşkın
Türeli'nin; İzmir Milletvekili Hülya Güven ve 34 Milletvekilinin; İstanbul
Milletvekili Sebahat Tuncel'in; Balıkesir Milletvekili Namık Havutça'nın;
Trabzon Milletvekili Mehmet Volkan Canalioğlu'nun; Trabzon Milletvekili Mehmet
Volkan Canalioğlu'nun; Kastamonu Milletvekili Emin Çınar ve Milliyetçi Hareket
Partisi Grup Başkanvekili İzmir Milletvekili Oktay Vural'ın; Kastamonu
Milletvekili Emin Çınar ve Milliyetçi Hareket Partisi Grup Başkanvekili İzmir
Milletvekili Oktay Vural'ın; Bursa Milletvekili Sena Kaleli'nin; İstanbul
Milletvekili Mahmut Tanal'ın; Trabzon Milletvekili Mehmet Volkan Canalioğlu'nun;
Mersin Milletvekili Mehmet Şandır ve Milliyetçi Hareket Partisi Grup
Başkanvekili İzmir Milletvekili Oktay Vural'ın; Kütahya Milletvekili Alim Işık
ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Balıkesir Milletvekili Ahmet Duran Bulut ve Milliyetçi Hareket
Partisi Grup Başkanvekili Kayseri Milletvekili Yusuf Halaçoğlu ile 20
Milletvekilinin; Trabzon Milletvekili Mehmet Volkan Canalioğlu'nun; Barış ve
Demokrasi Partisi Grup Başkanvekili Bingöl Milletvekili İdris Baluken'in;
İstanbul Milletvekili Süleyman Çelebi'nin; Tekirdağ Milletvekili Candan
Yüceer'in; Samsun Milletvekili Cemalettin Şimşek'in; Balıkesir Milletvekili
Ayşe Nedret Akova'nın; İzmir Milletvekili Rahmi Aşkın Türeli'nin; İzmir
Milletvekili Rahmi Aşkın Türeli'nin; Balıkesir Milletvekili Ayşe Nedret
Akova'nın; İstanbul Milletvekili Abdullah Levent Tüzel'in; İzmir Milletvekili
Aytun Çıray'ın; Balıkesir Milletvekili Ayşe Nedret Akova'nın; Konya
Milletvekili Mustafa Kalaycı ve Milliyetçi Hareket Partisi Grup Başkanvekili
İzmir Milletvekili Oktay Vural'ın; Konya Milletvekili Mustafa Kalaycı ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
Balıkesir Milletvekili Ayşe Nedret Akova'nın; Balıkesir Milletvekili Ayşe
Nedret Akova'nın; Ankara Milletvekili İzzet Çetin'in; Manisa Milletvekili Hasan
Ören'in; Çanakkale Milletvekili Mustafa Serdar Soydan'ın; Manisa Milletvekili
Hasan Ören'in; Manisa Milletvekili Özgür Özel'in; Bursa Milletvekilleri Hüseyin
Şahin ve Önder Matlı ile 8 Milletvekilinin; İzmir Milletvekili Aytun Çıray'ın;
Manisa Milletvekili Hasan Ören’in; Denizli Milletvekili Mehmet Yüksel ve Çorum
Milletvekili Cahit Bağcı ile 37 Milletvekilinin; Manisa Milletvekili Erkan
Akçay ve Milliyetçi Hareket Partisi Grup Başkanvekili İzmir Milletvekili Oktay
Vural'ın; Manisa Milletvekili Sakine Öz'ün; Cumhuriyet Halk Partisi Grup
Başkanvekili İstanbul Milletvekili Mehmet Akif Hamzaçebi'nin Benzer Mahiyetteki
Kanun Teklifleri ve Plan ve Bütçe Komisyonu Raporu ile Türkiye Büyük Millet
Meclisi Başkanlığı ve Plan ve Bütçe Komisyonu Başkanlığı Tezkerelerinin (1/931,
2/115, 2/139, 2/158, 2/195, 2/282, 2/297, 2/298, 2/324, 2/368, 2/399, 2/434,
2/439, 2/453, 2/524, 2/528, 2/555, 2/601, 2/640, 2/689, 2/691, 2/798, 2/885,
2/896, 2/944, 2/1019, 2/1063, 2/1103, 2/1131, 2/1156, 2/1200, 2/1202, 2/1203,
2/1217, 2/1222, 2/1227, 2/1236, 2/1242, 2/1245, 2/1248, 2/1258, 2/1260, 2/1301,
2/1302, 2/1345, 2/1350, 2/1364, 2/1372, 2/1383, 2/1414, 2/1422, 2/1426, 2/1431,
2/1437, 2/1442, 2/1488, 2/1496, 2/1498, 2/1506, 2/1514, 2/1516, 2/1525, 2/1540,
2/1595, 2/1652, 2/1655, 2/1657, 2/1677, 2/1688, 2/1716, 2/1747, 2/1765, 2/1775,
2/1794, 2/1797, 2/1799, 2/1808, 2/1837, 2/1869, 2/1899, 2/1906, 2/1924, 2/1932,
2/1938, 2/1954, 2/1957, 2/1963, 2/1983, 2/1997, 2/2000, 2/2032, 2/2041, 2/2051,
2/2056, 2/2057, 2/2065, 2/2069, 2/2083, 2/2146, 2/2156, 2/2158, 2/2176, 2/2178,
2/2186, 2/2187, 2/2190, 2/2191, 2/2192, 2/2198) (S. Sayısı: 639) (Devam)
BAŞKAN – Komisyon ve Hükûmet
burada. 
Sayın milletvekilleri, 639 sıra
sayılı işte yer alan bir teklifin geri alınmasına ilişkin önerge vardır, okutup
oylarınıza sunacağım.
VI.- BAŞKANLIĞIN GENEL KURULA SUNUŞLARI (Devam)
D) Önergeler (Devam)
2.- İzmir Milletvekili Oktay Vural ve Kahramanmaraş Milletvekili Mesut
Dedeoğlu’nun birlikte verdikleri, 639 sıra sayılı Kanun Tasarısı’nda yer alan
(2/399) esas numaralı Kanun Teklifi’ni geri çektiklerine ilişkin önergesi
(4/174)
Türkiye Büyük
Millet Meclisi Başkanlığına
639 sıra sayılı Rapor’da yer alan Sayın Mesut
Dedeoğlu’yla beraber verdiği kanun teklifini geri çekiyoruz. 
Oktay Vural  Mesut
Dedeoğlu
 İzmir Kahramanmaraş

BAŞKAN – Oylarınıza sunuyorum…
III.- YOKLAMA

(CHP sıralarından bir grup milletvekili ayağa
kalktı) 
MEHMET AKİF HAMZAÇEBİ – Yoklama istiyoruz Sayın
Başkan.
BAŞKAN - Yoklama talebi vardır. 
Sayın Hamzaçebi, Sayın Türeli,
Sayın Demiröz, Sayın Çetin, Sayın Seçer, Sayın Aygün, Sayın Kalkavan, Sayın
Köktürk, Sayın Özel, Sayın Erdoğdu, Sayın Genç, Sayın Özdemir, Sayın Kuşoğlu,
Sayın Tamaylıgil, Sayın Atıcı, Sayın Öz, Sayın Küçük, Sayın Haberal, Sayın
Çelebi, Sayın Öğüt.
Yoklamayı başlatıyorum. 
İki dakika süre veriyorum. 
(Elektronik cihazla yoklama
yapıldı)
BAŞKAN – Toplantı yeter sayısı
yoktur. 
Birleşime beş dakika ara
veriyorum. 
 Kapanma
Saati: 22.54
DOKUZUNCU OTURUM
Açılma Saati: 23.00
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur)
----- 0 -----
BAŞKAN – Sayın milletvekilleri,
Türkiye Büyük Millet Meclisinin 116’ncı Birleşiminin Dokuzuncu Oturumunu
açıyorum.
III.- YOKLAMA

BAŞKAN - Yoklamayı tekrarlıyorum.
İki dakika süre veriyorum ve
başlatıyorum.
(Elektronik cihazla yoklama
yapıldı)
BAŞKAN – Toplantı yeter sayısı
yoktur. (CHP sıralarından alkışlar)
Alınan karar gereğince, kanun
tasarı ve teklifleriyle komisyonlardan gelen diğer işleri sırasıyla görüşmek
için, 16 Temmuz 2014 Çarşamba günü saat 14.00’te toplanmak üzere birleşimi
kapatıyorum. 
 Kapanma
Saati: 23.03





(x) Bu ifadeye ilişkin açıklama
16/07/2014 tarihli 117’nci Birleşim Tutanağı’nın … sayfasında “Geçen Tutanak
Hakkında Konuşmalar” bölümünde yer almıştır. 


(x) Bu bölümlerde Hatip tarafından Türkçe
olmayan bir dilde kelimeler ifade edildi. 


(x) 639 S. Sayılı Basmayazı tutanağa
eklidir.




