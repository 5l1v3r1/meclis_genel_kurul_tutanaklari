



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 68’inci
Birleşim
 9
Şubat 2017 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Mersin Milletvekili Aytuğ Atıcı’nın, Özgecan Aslan’ın katledilişinin
2’nci yıl dönümünde kadın cinayetleri ve hak ihlallerinde gelinen noktaya
ilişkin gündem dışı konuşması
2.- Adıyaman Milletvekili Behçet Yıldırım’ın, Adıyaman ilinin
sorunlarına ilişkin gündem dışı konuşması
3.- Kahramanmaraş Milletvekili Mehmet İlker Çitil’in, 12 Şubat
Kahramanmaraş’ın düşman işgalinden kurtuluşunun 97’nci yıl dönümüne ilişkin
gündem dışı konuşması

V.- AÇIKLAMALAR
1.- Niğde Milletvekili Ömer Fethi Gürer’in, Niğde’de çiftçilerin
yaşadığı sorunlara ve Hükûmet tarafından çiftçilere sağlanmayan desteklerin
yatlara, kotralara sağlandığına ilişkin açıklaması
2.- İstanbul Milletvekili Sibel Özdemir’in, demokrasi ve hukuk
devletinden yana olanların FETÖ darbe girişimiyle ilişkisi ispatlanmadan,
sorgusuz sualsiz, kanıtsız KHK’yla ihraç edilen bilim insanlarıyla dayanışma
içinde olacaklarına ilişkin açıklaması
3.- Edirne Milletvekili Okan Gaytancıoğlu’nun, tarım kredi
kooperatiflerinin Türk çiftçisinin tarımsal girdi ihtiyacına katkı sağlayan çok
önemli kuruluşlar olduğuna ve iyi yönetilemediğine ilişkin açıklaması
4.- Balıkesir Milletvekili Mehmet Tüm’ün, Türkiye’nin kamuya ait
neredeyse tüm varlıklarının Varlık Fonu’na devredildiğine ve Varlık Fonu
Yönetim Kurulunun çok farklı ve geniş bir alanda hizmet eden bu şirketleri
nasıl daha verimli yöneteceğini öğrenmek istediğine ilişkin açıklaması
5.- İstanbul Milletvekili Yakup Akkaya’nın, hiçbir suç isnadı yapılmadan
330’u akademisyen, 4.464 kişinin kamu görevinden çıkarıldığına ve bu antidemokratik
uygulamaların sorumlusunun AKP Hükûmeti ile onun koalisyon ortağı gibi çalışan
Anayasa Mahkemesi olduğuna ilişkin açıklaması
6.- Bursa Milletvekili Nurhayat Altaca Kayışoğlu’nun, MİT Müsteşarı
Hakan Fidan’ın Katar’da FETÖ mensuplarıyla barış görüşmeleri yaptığına dair
basında yer alan iddialara ilişkin açıklaması
7.- Mersin Milletvekili Serdal Kuyucuoğlu’nun, KHK’ların hukuksuz bir
şekilde kullanılmasından vazgeçilmesi gerektiğine, ihraç edilenlerin genel
sağlık sigortasından faydalanmalarının sağlanmasını beklediğine ilişkin
açıklaması
8.- Mersin Milletvekili Yılmaz Tezcan’ın, Özgecan Aslan’ın
katledilişinin 2’nci yıl dönümüne ve Türkiye’nin ilk şehir hastanesi olan
Mersin Şehir Hastanesinin açıldığına ilişkin açıklaması
9.- Adıyaman Milletvekili Behçet Yıldırım’ın, tartışmalı bir şekilde
Meclisten geçirilen Anayasa değişikliğinin referandum sürecinin sağlıklı
geçmesini sağlamanın iktidarın birinci görevi olduğuna ilişkin açıklaması
10.- Kahramanmaraş Milletvekili Nursel Reyhanlıoğlu’nun, 12 Şubat
Kahramanmaraş’ın düşman işgalinden kurtuluşunun 97’nci yıl dönümüne ilişkin
açıklaması
11.- Bursa Milletvekili Erkan Aydın’ın, referandum sürecinde devlet
memuru statüsünde olan kişilerin propaganda yapmasının yasalara aykırı olduğuna
ve buna uymayanlar hakkında yasal bir işlem yapılıp yapılmayacağını öğrenmek
istediğine ilişkin açıklaması
12.- Kayseri Milletvekili Çetin Arık’ın, AKP’nin yanlış uygulamalarına
dair bir şiir okumak istediğine ilişkin açıklaması
13.- Kırklareli Milletvekili Türabi Kayan’ın, Lüleburgaz’da sağlık ve
eğitim alanında yaşanan sorunlara ilişkin açıklaması
14.- İstanbul Milletvekili Onursal Adıgüzel’in, “hayır”cılara baktıkça
bölmek, kutuplaştırmak için çabalanan bu topraklarda yeşeren umudu gördüğüne
ilişkin açıklaması
15.- Balıkesir Milletvekili Ahmet Akın’ın, kanun hükmünde kararnamelerle
yapılan düzenlemelere ve halkın getirilmek istenen tek adam rejimini kabul
etmeyeceğine ilişkin açıklaması
16.- Mersin Milletvekili Hüseyin Çamak’ın, son KHK’yla eğitime kilit
vuracak derecede büyük akademik kıyımlar yaşandığına ve bu uygulamalardan
derhâl vazgeçilmesi çağrısında bulunduğuna ilişkin açıklaması
17.- Manisa Milletvekili Erkan Akçay’ın, 9 Şubat Milliyetçi Hareket
Partisinin kuruluşunun 48’inci yıl dönümüne ve Başbuğ Alparslan Türkeş başta
olmak üzere diğer âleme irtihal eden dava arkadaşlarına Allah’tan rahmet
dilediğine ilişkin açıklaması
18.- Manisa Milletvekili Özgür Özel’in, Milliyetçi Hareket Partisinin
48’inci kuruluş yıl dönümünü kutladığına, OHAL KHK’larında bir yetki sorunu
olduğuna, tüm siyasi partilere daha güçlü bir Meclis için Seçim Kanunu ile
Siyasi Partiler Kanunu’nda değişiklik yapma çağrısında bulunduğuna ilişkin
açıklaması

19.- Aksaray Milletvekili İlknur İnceöz’ün, Milliyetçi Hareket
Partisinin 48’inci kuruluş yıl dönümünü kutladığına, Anayasa değişikliğinin
güçlü Türkiye’nin hedeflerini gerçekleştirebilmesi noktasında hızlı ve etkin
karar alabilme sürecine ilişkin bir sistem değişikliği olup asla bir rejim
değişikliği olmadığına, 15 Temmuzun herkes için bir milat olduğuna ve terör
örgütleriyle mücadelenin kararlı bir şekilde süreceğine ilişkin açıklaması
20.- İstanbul Milletvekili Fatma Benli’nin, Diyarbakır Milletvekili
Mithat Sancar’ın 8/2/2017 tarihli 67’nci Birleşimde HDP Grup önerisi üzerinde
yaptığı konuşmasındaki bazı ifadelerine ilişkin açıklaması
21.- Muş Milletvekili Ahmet Yıldırım’ın, Türkiye’nin içte ve dışta
barışçıl bir siyaset izlemesi gerektiğine ve bununla hem uluslararası prestij
kazanılacağına hem de ülkedeki insanların mutlu olabileceği bir sonucun elde
edileceğine ilişkin açıklaması
22.- Manisa Milletvekili Özgür Özel’in, 2 Ocak 2017 tarihinde yapılan
Bakanlar Kurulu toplantısına istinaden 9 KHK yayımlanmasının ve bu kanun
hükmünde kararnamelerle yapılan düzenlemelerin Hükûmetin kendisine verilen
yetkiyi istismar ettiğini gösterdiğine ilişkin açıklaması
23.- Ekonomi Bakanı Nihat Zeybekci’nin, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
24.- Amasya Milletvekili Mehmet Naci Bostancı’nın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
25.- Manisa Milletvekili Özgür Özel’in, Ekonomi Bakanı Nihat Zeybekci
ile Amasya Milletvekili Mehmet Naci Bostancı’nın yaptıkları açıklamalarındaki
bazı ifadelerine ilişkin açıklaması
26.- Muş Milletvekili Ahmet Yıldırım’ın, MGK’nın 2 Ocak tarihli
toplantısında OHAL’in uzatılması kararı verildiği belirtilmesine rağmen Millî
Güvenlik Kurulu Genel Sekreterliğinin web sitesinde yılın ilk MGK’sının 31
Ocakta toplandığının bildirildiğine ve bu durumda OHAL uzatımının hükümsüz
olduğuna ilişkin açıklaması
27.- Ekonomi Bakanı Nihat Zeybekci’nin, Edirne Milletvekili Okan
Gaytancıoğlu’nun 443 sıra sayılı Kanun Tasarısı’nın 12’nci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
28.- Manisa Milletvekili Özgür Özel’in, sarf ettiği kelimelerin siyasi
eleştiri sınırları içinde değerlendirilmesini ümit ettiğine, Manisa
Milletvekili Erkan Akçay’ın şahsıyla, temsil ettiği siyasi parti ve göreviyle
ilgili incitici bir yaklaşımda bulunmasının söz konusu olmadığına ilişkin
açıklaması
29.- İstanbul Milletvekili Mehmet Muş’un, İstanbul Milletvekili Dursun
Çiçek’in 443 sıra sayılı Kanun Tasarısı’nın 15’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması

VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve 20 milletvekilinin, 28 Şubat
2015 tarihinde Dolmabahçe Sarayı’nda AKP Hükûmet yetkilileri ile HDP
temsilcilerinin yapmış olduğu görüşmelerin içeriğinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/459) 
2.- Antalya Milletvekili Çetin Osman Budak ve 27 milletvekilinin, sanayi
sektöründe yaşanan sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/460)
3.- Artvin Milletvekili Uğur Bayraktutan ve 24 milletvekilinin,
atanamayan polislerin yaşadığı sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/461)

VII.- ÖNERİLER
A) Siyasi Parti Grubu Önerileri
1.- HDP Grubunun, Van Milletvekili Nadir Yıldırım ve arkadaşları
tarafından, Van T Tipi Cezaevinde işkence iddialarının araştırılması amacıyla
16/1/2017 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 9 Şubat 2017 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
2.- CHP Grubunun, Uşak Milletvekili Özkan Yalım ve arkadaşları
tarafından, muhtarların sorunlarının araştırılarak alınması gereken önlemlerin
belirlenmesi amacıyla 15/1/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 9
Şubat 2017 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi

VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/666) ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 443) 
2.- Türkiye Cumhuriyeti ile Rusya Federasyonu Arasında Cezai Konularda
Karşılıklı Adli Yardımlaşma ve Suçluların İadesi Anlaşmasının Onaylanmasının
Uygun Bulunduğuna Dair Kanun Tasarısı (1/650) ve Dışişleri Komisyonu Raporu (S.
Sayısı: 439)
3.- Türkiye Cumhuriyeti Hükümeti ile Rusya Federasyonu Hükümeti Arasında
Türkiye Cumhuriyeti Topraklarında Bulunan Rus Defin Yerleri ile Rusya
Federasyonu Topraklarında Bulunan Türk Defin Yerleri Hakkında Anlaşmanın
Onaylanmasının Uygun Bulunduğuna Dair Kanun Tasarısı (1/656) ile Dışişleri
Komisyonu ve Milli Savunma Komisyonu Raporları (S. Sayısı: 440)
4.- Türkiye Cumhuriyeti Hükümeti ile Benin Cumhuriyeti Hükümeti Arasında
Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Tasarısı (1/682) ve Dışişleri
Komisyonu Raporu (S. Sayısı: 340)

IX.- SATAŞMALARA İLİŞKİN KONUŞMALAR
1.- Osmaniye Milletvekili Ruhi Ersoy’un, İzmir Milletvekili Ali Yiğit’in
443 sıra sayılı Kanun Tasarısı’nın 12’nci maddesiyle ilgili önerge üzerinde
yaptığı konuşması sırasında şahsına sataşması nedeniyle konuşması
2.- Manisa Milletvekili Özgür Özel’in, Osmaniye Milletvekili Ruhi
Ersoy’un sataşma nedeniyle yaptığı konuşması sırasında CHP Grubuna sataşması
nedeniyle konuşması
3.- Manisa Milletvekili Erkan Akçay’ın, Manisa Milletvekili Özgür
Özel’in sataşma nedeniyle yaptığı konuşması sırasında Milliyetçi Hareket
Partisine sataşması nedeniyle konuşması
4.- Manisa Milletvekili Özgür Özel’in, Manisa Milletvekili Erkan
Akçay’ın sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
5.- İstanbul Milletvekili Dursun Çiçek’in, İstanbul Milletvekili Mehmet
Muş’un yaptığı açıklaması sırasında şahsına sataşması nedeniyle konuşması

X.- OYLAMALAR
1.-  (S. Sayısı: 443) Serbest Bölgeler Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı’nın oylaması

XI.- YAZILI SORULAR VE CEVAPLARI
1.- Denizli Milletvekili Melike Basmacı’nın, TOKİ taksitlerine yapılan
zamma ve ev taksitlerini ödeyemeyen vatandaşlara ilişkin Başbakandan sorusu ve
Başbakan Yardımcısı Nurettin Canikli’nin cevabı (7/10649)
9 Şubat 2017 Perşembe
BİRİNCİ OTURUM
Açılma Saati: 14.03
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Mustafa AÇIKGÖZ
(Nevşehir)
----- 0 -----
BAŞKAN
– Türkiye Büyük Millet Meclisinin 68’nci Birleşimini açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, üniversite öğrencisi Özgecan Aslan’ın katledilişinin 2’nci yıl
dönümünde kadın cinayetleri ve hak ihlallerinde geldiğimiz nokta hakkında söz
isteyen Mersin Milletvekili Sayın Aytuğ Atıcı’ya aittir. (CHP sıralarından alkışlar)

Süreniz
beş dakika Sayın Atıcı.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Mersin Milletvekili Aytuğ Atıcı’nın, Özgecan Aslan’ın katledilişinin
2’nci yıl dönümünde kadın cinayetleri ve hak ihlallerinde gelinen noktaya
ilişkin gündem dışı konuşması
AYTUĞ
ATICI (Mersin) – Teşekkür ederim Sayın Başkan.
Değerli
milletvekilleri, iki yıl önce 11 Şubat’ta Mersin’in Tarsus ilçesinde kadına
yönelik şiddetin en aşağılık şekliyle ve vahşi duygularla bir güzel insan
Özgecan Aslan yaşamdan koparıldı. İki gün sonra o güzel insanın, Özgecan’ın
öldürülmesinin yıl dönümüdür. Bu vesileyle, Özgecan’ın şahsında, azalmayan
kadına şiddet ve azalmayan kadın cinayetlerini tekrar gündeme taşımak,
unutulmamasını sağlamak üzere gündem dışı söz almış bulunuyorum. Başta can
güvenliği olmak üzere Türkiye’nin gerçek gündemleri dışında hiçbir şeyle
uğraşmayan milletvekillerini de saygıyla selamlıyorum. 
Değerli
arkadaşlar, ülkemizde son on dört yılda halkımızın gelenekleri, inançları ve
gelişmişlik düzeyi değişmediği hâlde kadına yönelik şiddet yaklaşık yüzde 1.400
artmıştır, cinsel tacizler yüzde 450 oranında artmıştır. Çocuğa yönelik cinsel
istismar yüzde 434 oranında artmıştır. Dehşet verici değil mi? 2011 yılında
kadın cinayetleri sayısı 121 iken 2016 yılında neredeyse 3 misli, yani maalesef
328 oldu. 2011 öncesini hiç hesaba katmıyorum bile, hani kayıt olur-olmaz diye.
2011’den bugüne tam 3 kat artan kadın cinayetleri var. Görüldüğü gibi,
cinayetler, kadın cinayetleri giderek artıyor. 
Çok
önemli bir şey daha söyleyeyim: Bu cinayetlerin maalesef yüzde 50’si olağanüstü
hâl uygulaması döneminde ortaya çıkmıştır. Olağanüstü hâl uygulamaları
maalesef, maalesef kadın cinayetlerini engelleyememiştir ama görüyoruz ki terör
dışında her şeyi engellemiştir. Türkiye’de istikrar yok diyenler bence
yanılıyorlar. Bu rakamlar bize, kadınlara ve çocuklara yönelik cinsel
istismarın, şiddetin istikrarlı bir şekilde arttığını gösteriyor. Bu rakamlar,
suçların önlenmesinde sadece ceza yönteminin caydırıcı etkisinin olmadığını,
yetersiz olduğunu söylüyor. Eğitimin etkin bir şekilde kullanılması,
yöneticilerin kullandığı dili düzeltmesi ve uygulanan sosyal politikaların daha
etkili olması bizim için son derece önemlidir. Kadına yönelik şiddet ve cinsel
istismar suçlarında cezaların infazının ertelenmesi ya da infazda uygulanan
indirimlerin toplum vicdanında yarattığı yaraları bildiğimiz için bu yönde bir
kanun teklifi vermiştik. Dedik ki: Bir cinsel istismar, kadına yönelik şiddet
var ise ceza indiriminden kimse yararlanmasın. Ama gördük ki, maalesef, bu
önerimiz AKP’nin dikkatini yeterince çekmedi ve göz ucuyla bile bakılamadı. 
Son
on dört yılda giderek arttığı resmî rakamlarla ortada olan cinsel saldırı ve
çocuğun cinsel istismarı suçlarını engellemek için caydırıcılığı artıracak daha
etkin yasalara ihtiyaç var. 
Peki,
milletin bağrından kopup gelen ve milleti temsil eden bizler, milletin canını,
malını ve namusunu korumak için bu konuda bir çalışma yapıyor muyuz? Hayır,
yapmıyoruz. Ne yapıyoruz? Bir kısmımız “Başkanlık olsun.” diyor, bir kısmımız
“Başkanlık olmasın.” diyor.
Peki,
millet ne diyor? “Ayıptır yahu!” diyor. “Ayıptır. Benim dertlerimle ilgilenin.”
diyor. “Başkanlık sistemi, yeni Özgecan vakalarının meydana gelmesini
engelleyecek mi?” diye soruyor. Hayır, öyleyse atın çöpe. “Başkanlık sistemi
kadınlara ve çocuklara yönelik cinsel saldırıları önleyecek mi?” Hayır, öyleyse
atın çöpe. 
Bu
nedenle, kadınlarımız, özellikle kadınlarımız, kutuplaşmaya “Hayır.”
diyecekler. Kadınlarımız, şiddete “Hayır.” diyecekler. Kadınlarımız, kadın
cinayetlerine “Hayır.” diyecekler. Kadınlarımız, çocuk istismarına “Hayır.”
diyecekler. Ekonomik şiddete “Hayır.” diyecekler. Ve yine, kadınlarımız,
bunların hiçbirine deva olmayan bu Anayasa değişikliğine “Hayır.” diyecekler.
Bizler,
Özgecan’a ve mağdur edilen tüm kadınlara yapılanları unutturmak istemiyoruz.
Bir tek kişinin her şeye karar vermesi yerine ortak akıl, şeffaf yönetim ve
demokrasiyi kurabilirsek inanın her şeyin üstesinden gelebiliriz. 
(Mikrofon
otomatik cihaz tarafından kapatıldı) 
BAŞKAN
– Sayın Atıcı, lütfen tamamlayınız.
AYTUĞ
ATICI (Devamla) – Teşekkür ederim Sayın Başkan.
Bu
vesileyle, Özgecan’ın anısını yaşatmış ve ailesinin acılarını bir nebze
hafifletmiş olacağız. Ölüm yıl dönümünde Özgecan’ı tekrar rahmetle, saygıyla anıyorum,
ailesine yeniden başsağlığı diliyorum, onların acılarını paylaşıyorum ve
ülkemizde, özellikle kadına yönelik şiddete ve çocuk istismarına “Dur.” diyecek
yasalar yapılmasını istiyorum. Bu yasalar yapılmadan, herhangi bir yasaya,
herhangi bir Anayasa değişikliğine el uzatan, onları yapmaya çalışan
milletvekillerini de kınıyorum. 
Saygılarımla.
(CHP sıralarından alkışlar) 
BAŞKAN
– Teşekkür ederiz Sayın Atıcı. 
Gündem
dışı ikinci söz Adıyaman’ın sorunları hakkında söz isteyen Adıyaman
Milletvekili Sayın Behçet Yıldırım’a aittir. (HDP sıralarından alkışlar) 
Süreniz
beş dakika, buyurun. 
2.- Adıyaman Milletvekili Behçet Yıldırım’ın, Adıyaman ilinin
sorunlarına ilişkin gündem dışı konuşması
BEHÇET
YILDIRIM (Adıyaman) – Teşekkürler Başkanım. 
Sayın
Başkan, değerli milletvekilleri; bugün, Adıyaman’ın en önemli sorunlarının
başında gelen tütün konusunda görüşlerimi ifade etmek için söz almış
bulunmaktayım. Genel Kurulu ve ekranları başında bizleri izleyen sevgili
halkımı saygıyla selamlıyorum. 
Konu
tütün olunca özellikle bir hekim olarak, tütün ve mamullerinin insan sağlığına
ve topluma verdiği zararlardan dolayı kullanılmasına karşı olduğumu belirteyim.
Şu anda uygulanan, kapalı yerlerde sigara içmeme yasağını olumlu buluyor ve
destekliyorum. 
Adıyaman
hep huzur kenti olarak anılır ama İçişleri Bakanı Süleyman Soylu’nun “Açık
kıyılmış tütün, bunun altını çiziyorum. Bu, başımıza yeni bir dert olarak
çıkmaktadır.” cümlesi Adıyaman’ın huzurunu kaçırmıştır. Bakanın bu
açıklamasıyla beraber, tütün üretiminin yasaklanacağı haberi Adıyaman’da çok
olumsuz bir hava estirdi. 
Adıyaman’da
kıyılmış tütün üretimi, hem gelenekselleşmiş bir yaşam modeli, bir kültür hem
de bir gelir kaynağıdır. İlimizde yaygın olarak, aile tarımı şeklinde
üretilmekte, gelir açısından ilin ekonomisinde önemli bir yer işgal etmektedir.
Bu nedenle tütün, çoğu yerlerde küçük aile işletmelerine özgü bir tarımsal ürün
olma karakteri göstermektedir. Tütün aynı zamanda istihdam sorununa da bir
çözüm getirmektedir. 
Adıyaman
ilinde tütün üretiminin yaygın olmasının temel nedenlerinden biri bu bölgede
yetişen tütün kıyılmak suretiyle içilebilen özelliklere sahip bir tütün
olmasından dolayı oldukça geniş bir tüketici kitlesine sahiptir. 
Soruyorum:
Adıyaman’da binlerce ailenin geçim kaynağı olan sarmalık kıyılmış tütün
üretimini yasaklayarak, köylüyü, çiftçiyi, küçük üreticiyi bitirip hangi
uluslararası sermaye şirketine alan açıyorsunuz? Hangi sigara şirketinin
şikâyetinden dolayı kendi üreticinizi cezalandırıyorsunuz? Hani her şeyde
millîydiniz? Yabancı sigara şirketleri kazanacağına, bırakın, kendi üreticiniz
kazansın. Kendi üreticinize niye bu düşmanlık? Sigara yasağını getirmek
istiyorsanız o zaman yabancı sigara firmalarından başlayın, üreticinizden
değil. 
Adıyaman’da
eskiden TEKEL fabrikası vardı. TEKEL’de tütün kotası düşürüldü, sonra tamamen
kaldırıldı, ne oldu? Tütün üretiminden sadece köylü, işçi kazanmıyordu, tüm
Adıyaman kazanıyordu, esnafı kazanıyordu; her türlü üretim alanını doğrudan
etkiliyordu.
Peki,
yasakladınız da ne oldu? TEKEL tütün alırken, Adıyaman tütün üretirken, halk
bugüne göre çok daha iyi bir konumda idi. Alım gücü vardı, köyden kente
sağlıksız, altyapısız göç duruyordu. Bugün bu göç arttı. Şehirde işsizler
ordusu birikti. Adıyaman bir ırgat şehri oldu. Adıyaman’ın şu anda büyük bir
kısmı ırgat. Bu üretim yasaklarıyla beraber tamamen yoksulluğa mahkûm edilmiş
bir ırgat, mevsimlik işçi şehri olacaktır. 
Tütünün
yasaklanması yerine “Nasıl daha kaliteli tütün yetiştirebiliriz, bunu dışarıya
nasıl ihraç edebiliriz?” onun araştırmasının yapılması gerekir. Dağ köylerinde
yapılan küçük ölçekli aile tarımını yasaklayacağınıza çevreyi, ekolojiyi
tarumar eden taş ocaklarını, maden ocaklarını yasaklayın diyorum.
Adıyaman
tütününün piyasada kendiliğinden oluşmuş bir marka değeri vardır, piyasada
etkin bir yere sahiptir. Adıyaman tütününün iç pazardaki payının hızla artması
yabancı sigara markalarının tüketimini düşürmüştür.
Karadenizli
olan İçişleri Bakanına buradan sesleniyorum: Dağ köylerinin ve Çelikhan
ilçemizin ana gelir kaynağı olan tütünden elinizi çekin. Giresun için fındık ne
demekse, Rize için çay ne demekse, Adıyaman Çelikhan ilçesi için de tütün o
demektir. 
Bu
yasağa karşı olduğumu her platformda dile getireceğim. Bugün referandum süreci
başladığından dolayı belki yasağı erteleme düşüncesinde olabilirsiniz.
Referandumdan sonra da yasağı getirip getirmeyeceğinizi açık yüreklilikle
kamuoyuna açıklamanızı bekliyorum.
Aynı
şekilde iktidar partisine mensup Adıyamanlı vekil arkadaşlarımdan da bu konuda
bir açıklama bekliyorum. Her gün onlarca kişi bu konu hakkında beni aramakta,
eminim sizleri de aramaktadırlar. Bu yasağa kesinlikle karşı olduklarını tahmin
ediyorum. Bu yasağın uygulanmaması konusunda herhangi bir girişimleri var mı,
kamuoyu merak ediyor. Halka verecekleri bir sözleri, bir taahhütleri var mı?
Yasağı engelleyemezlerse halka ne diyecekler? Adıyaman halkı AKP’yi çok
severdi. On beş yıldır iktidarda olan AKP, Adıyaman’a hangi iş sahasını açtı,
hangi fabrikayı kurdu? 
Adıyaman,
AKP’den alacaklıdır. Yanı başındaki, küçük bir deniz büyüklüğündeki Atatürk
Barajı suyundan yararlandırılmadı, susuz tarıma mahkûm edildi. Çevreyi, doğayı
katleden küçük HES’lerin peşinde koşacağımıza bu Atatürk Barajı’ndan neden
yararlanamıyoruz?
AKP,
bırakın iş, istihdam sağlamayı, elimizdeki tütün ekimi ve satışını da
yasaklamakta, dağ köylerinin ve Çelikhan’ımızın can damarını kesmeye
çalışmaktadır. Binlerce aile ve insanın ekmek kapısı olan bu sahayı halka
kapatmayın. İyileştirmeler yapalım, yasal statü verelim, güvenceli üretim ve
güvenceli pazar oluşturalım. 
Bugün
Adıyaman’da şehirlisinden köylüsüne, memurundan işçisine, sağcısından
solcusuna, bürokratlarına, gazetecisine, STK’lara sorun, hiç kimse bu yasağı
kabul etmez; herkes yasağa karşı olduğunu haykıracaktır.
(Mikrofon
otomatik cihaz tarafından kapatıldı) 
BAŞKAN
– Sayın Yıldırım, lütfen tamamlayın.
BEHÇET
YILDIRIM (Devamla) – Teşekkürler Başkanım.
Bu
nedenle, Hükûmeti bu konuda Adıyamanlı tütün üreticisinin sesini duymaya ve
gelenek hâline gelmiş, binlerce ailenin geçim kaynağı olan küçük üreticiyi
dinlemeye ve desteklemeye davet ediyorum. Adıyaman’ı daha da yoksullaştıracak,
daha da ırgatlaştıracak bu yasaklama fikrinden bir an önce vazgeçmeye davet
ediyorum. 
Genel
Kurulu ve halkımı saygıyla selamlıyorum.
BAŞKAN
– Teşekkür ederiz Sayın Yıldırım.
Gündem
dışı üçüncü söz, 12 Şubat Kahramanmaraş’ın düşman işgalinden kurtuluşunun yıl
dönümü münasebetiyle söz isteyen Kahramanmaraş Milletvekili Sayın Mehmet İlker
Çitil’e aittir. 
Buyurunuz
Sayın Çitil. (AK PARTİ sıralarından alkışlar) 
Süreniz
beş dakika. 
3.- Kahramanmaraş Milletvekili Mehmet İlker Çitil’in, 12 Şubat
Kahramanmaraş’ın düşman işgalinden kurtuluşunun 97’nci yıl dönümüne ilişkin
gündem dışı konuşması
MEHMET
İLKER ÇİTİL (Kahramanmaraş) – Sayın Başkan, değerli milletvekilleri;
Kahramanmaraş’ımızın düşman işgalinden kurtuluşunun 97’nci yıl dönümü nedeniyle
gündem dışı söz almış bulunmaktayım. Sizleri, ekranları başında bizleri izleyen
Kahramanmaraşlı hemşehrilerimizi ve tüm vatandaşlarımızı en kalbî duygularımla
selamlıyorum. 
Sözlerime
başlamadan önce, devam eden Fırat Kalkanı operasyonunda içlerinden biri de
Kahramanmaraşlı hemşehrimiz olmak üzere şehit olan kardeşlerimize Allah’tan
rahmet, yaralı askerlerimize de acil şifalar diliyorum; aziz milletimize de
sabır, metanet ve başsağlığı diliyorum.
Sizlere
Arif Nihat Asya’nın bir kıtasıyla seslenmek istiyorum:
“Maraş
Türkiye’min kalem kaşıdır,
Maraş
Türkiye’min köşe taşıdır,
Maraş
tarihleri inşa ettiren,
Koca
Sinanların ustabaşıdır.”
Değerli
milletvekilleri, büyük Türk milletinin tarih sahnesinde kaderinin yazıldığı
Millî Mücadele Dönemi'nin önemli cephelerinden biri, kadim şehrimiz
Kahramanmaraş'ımız olmuştur. Millet olarak tarihten bu yana ezansız, bayraksız,
vatansız ve milletsiz kalamayacağımızın en önemli nişanesi, Maraş'ımızın
bayraklaşmış vatan savunması ve 12 Şubat ruhu olmuştur. Ecdadımızın “Maraş bize
mezar olmadan düşmana gülzâr olmaz.” diyerek yaptığı destansı vatan savunması
için Kurtuluş Savaşı sonrası basın toplantısı düzenleyen Fransız generalin
tarihî kayıtlara geçen “Biz Maraş’tayken yerde miydik, gökte miydik bunu bile
anlayamadık.” sözleri son derece manidardır. Bu kadim şehrin kahraman evlatları
işgal döneminde her mahallede teşkilatlanarak 12 Şubat 1920 tarihine kadar
yirmi iki gün, yirmi iki gece devam eden savaştan tek yürek, tek bilek olmuş
bir vaziyette zaferle çıkmıştır. Vatan, iman, bayrak ve namus için mücadele
eden ecdadımız şanlı savaşımızda alnının akıyla bu kutlu zafere imzasını
atmıştır.
Millî
Mücadele'ye tüm fertleriyle topyekûn bir şekilde katılan ve "kendi kendini
kurtaran şehir" unvanıyla millî dayanışmanın en güzel örneğini veren
medeniyetler beşiği Kahramanmaraş'ımız, 5 Nisan 1925 tarihinde Türkiye Büyük
Millet Meclisinden İstiklal Madalyası, 7 Şubat 1973 tarihinde de “kahramanlık”
unvanıyla tarihteki yerini almıştır.
Kahramanmaraş’ımızda
işgal kuvvetlerine ilk kurşunu sıkarak kurtuluş mücadelesinin kıvılcımını
ateşleyen merhum Sütçü İmam ile Abdal Halil Ağa, Rıdvan Hoca, Çakmakçı Sait,
Arslan Bey, Senem Ayşe, Yörük Selim, Şehit Evliya, Mıllış Nuri, Doktor Mustafa
ve ardı sıra yürüyen pek çok isimsiz kahramanla yazılan bu destan, nesilden
nesile aktarılacak ve diri tutulacak millî bir ruhun ve tarih şuurunun adı
olmuştur. 
Kahramanmaraş’ımızın
bir evladı olarak gururla ifade ediyorum ki, Kahramanmaraş, Kurtuluş Savaşı'nda
sadece kendi toprağının değil, civar illerin de yardımına koşarak topyekûn bir
savunmanın, düşmanların güçlü silahları ve asker üstünlüğüne rağmen onurlu ve
iman dolu bir direnişin adı olmuştur.
Değerli
milletvekilleri, Çanakkale'de, Kahramanmaraş'ta, İnönü'de verilen kutlu
mücadelelerden zaferle çıkan bu aziz milletin torunları olarak bizler, 15
Temmuz günü yaşadığımız hain kalkışma ve darbe girişiminde bir kez daha
gösterdik ki bu aziz millet, millî egemenliğine ve özgürlüğüne pranga vurdurmayacak
ve hiçbir şart altında vesayeti kabul etmeyecektir. 
Buradan,
bu Gazi Meclisimizin kürsüsünden, vatanımızın birliği ve bütünlüğü adına canını
seve seve feda eden 15 Temmuz şehitlerimizi bir kez daha rahmetle ve minnetle
anıyorum. Tedavileri devam eden isimsiz kahramanlarımıza da Rabb’imden acil
şifalar diliyorum. 
Siyasi
hayatımızda neredeyse her on yılda bir yaşanan darbeler ve üstüne iktidara
gelen koalisyonlarla ne yazık ki gerçek bir ilerleme ve büyüme kaydedilememiş,
aksine her anlamda geriye doğru bir gidiş olmuştur.
Osmanlı
dönemi dâhil, bugüne kadar düzenlenen anayasaların hemen hemen tamamı
olağanüstü süreçlerde ve vesayetçi zihniyete sahip seçkinler tarafından,
devleti hukukla sınırlamaktan ziyade, toplumu hizaya sokmak adına hazırlanmış
metinler olmuştur ve biraz önce bahsettiğim gibi, darbelerden sonra da
yürürlüğe girmişlerdir.
AK
PARTİ’mizin tek başına iktidara geldiği 2002 yılından bu yana ekonomik, siyasi
ve iktisadi anlamda çok büyük gelişme kaydedilmiştir. Aynı şekilde, büyük bir
ivme kazanarak bugünlere gelen demokrasimizin önünü açacak, istikrar ve
istikbalimizin güvencesi olacak cumhurbaşkanlığı hükûmet sistemini içeren
Anayasa değişiklik paketimiz Sayın Cumhurbaşkanımızın da onayının ardından aziz
milletimizin önüne gelecektir. 
Şunun
altını özellikle çizmek istiyorum ki, rejim değişikliği değil, sistem
değişikliği olacaktır bu. Artık söz de karar da milletimizin diyoruz ve yeni
Türkiye için “evet” diyoruz.
Bu
duygu ve düşüncelerle sözlerimi tamamlarken istiklal ve istikbal mücadelesinde
canlarını vermiş aziz şehitlerimize Allah'tan rahmet, gazilerimize minnet
duygularımı ifade ediyor, ülkemizdeki huzur ve istikrar ortamını sağlamak adına
hayatlarını kaybeden tüm güvenlik güçlerimize ve vatandaşlarımıza da Allah’tan
rahmet, kalanlara da başsağlığı ve metanet diliyorum.
Saygılarımı
sunuyorum. (AK PARTİ sıralarından alkışlar) 
BAŞKAN
– Teşekkür ederiz Sayın Çitil.
Sayın
milletvekilleri, gündeme geçmeden önce, sisteme giren ilk on beş milletvekiline
yerlerinden bir dakika söz vereceğim.
Sırasıyla
başlıyoruz.
Sayın
Gürer, buyurunuz.
V.- AÇIKLAMALAR
1.- Niğde Milletvekili Ömer Fethi Gürer’in, Niğde’de çiftçilerin
yaşadığı sorunlara ve Hükûmet tarafından çiftçilere sağlanmayan desteklerin
yatlara, kotralara sağlandığına ilişkin açıklaması
ÖMER
FETHİ GÜRER (Niğde) – Sayın Başkan, 3 Şubat 2017 tarihinde AKP Hükûmeti
yatlardan, kotralardan ve teknelerden alınan yüzde 18’lik KDV’yi yüzde 1’e
indirdi ve yüzde 8 olan özel tüketim vergisini tamamen kaldırdı. Üreticiler ve
çiftçiler için ihtiyaç olan traktörlerin katma değer vergisi ise yüzde 8 olarak
devam ediyor. Mazot yarı fiyatına verilecek diyen Hükûmet, aradan dört ay
geçmesine rağmen, çiftçilere verdiği bu sözü yerine getirmediği gibi, mazot
4,70 liraya çıktı. Çiftçi için gerekli bu indirim de hâlâ sallanıyor.
Niğde
çiftçisi yer altı suyu çıkararak tarım yapmak zorunda. Bu nedenle, elektrikle
yer yüzüne çıkardığı bu sulama suyunun maliyeti hem üretimi artırıyor hem de
çiftçinin ödeme güçlüğü yaşamasına neden oluyor. Abone açma kapama dahi sorun.
Kayıp-kaçak parası ödeyen, icralık olan çiftçi, kuyularının devrinde de büyük
sorunlarla karşılaşıyor. Niğde çiftçisinin ürettiği ürün de değer bulmuyor.
Çiftçilere sağlanmayan destekler Hükûmet tarafından yatlara, kotralara
sağlanıyor.
Teşekkür
ederim.
BAŞKAN
– Sayın Özdemir…
2.- İstanbul Milletvekili Sibel Özdemir’in, demokrasi ve hukuk
devletinden yana olanların FETÖ darbe girişimiyle ilişkisi ispatlanmadan,
sorgusuz sualsiz, kanıtsız KHK’yla ihraç edilen bilim insanlarıyla dayanışma
içinde olacaklarına ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
Ülkemizin
önde gelen iktisatçılarından Profesör Doktor Korkut Boratav, son KHK
ihraçlarına ilişkin “1948’de babamı, 1980’de beni, bugün de asistanımı
üniversiteden attılar. Şu anda yapılan, 12 Eylülden ve diğerlerinden de daha
kötüdür.” dedi. Evet, bugün yapılanlar ne 12 Eylül ne de başka hiçbir dönemde
yapılanlarla karşılaştırılamayacak kadar daha yıkıcı, daha despot ve daha
hukuksuzdur. Her dönem demokrasiden ve hukuk devletinden yana olan bizler; FETÖ
darbe girişimiyle ilişkisi, bağlantıları ispatlanmadan, ortaya koyulmadan, bir
gece yarısı sorgusuz sualsiz, kanıtsız, KHK’yla ihraç ettiğiniz, dünya görüşü
ne olursa olsun bilim insanlarıyla bir arada ve dayanışma içinde olacağız. Düşünen,
yazan, üreten, buluş yapan bilim insanları en kısa sürede görevlerine dönünceye
kadar bu dayanışma ve ortak mücadelemizi…
(Mikrofon
otomatik cihaz tarafından kapatıldı)
BAŞKAN
– Sayın Gaytancıoğlu…
3.- Edirne Milletvekili Okan Gaytancıoğlu’nun, tarım kredi
kooperatiflerinin Türk çiftçisinin tarımsal girdi ihtiyacına katkı sağlayan çok
önemli kuruluşlar olduğuna ve iyi yönetilemediğine ilişkin açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Tarım
kredi kooperatifleri Türkiye'nin tüm bölgelerine dağılmış, Türk çiftçisinin
tarımsal girdi ihtiyacına katkı sağlayan çok önemli bir kuruluştur, kuruluşunda
bir numaralı ortak olan Ulu Önder Mustafa Kemal Atatürk bulunmaktadır. Ancak
AKP yönetimindeki Türk tarımı maalesef tüm kurumları olduğu gibi tarım kredi
kooperatiflerini de iyi yönetememektedir. Tarım kredi kooperatifleri piyasaya
göre düşük fiyat, düşük faizli girdi yerine ya da faizsiz girdi yerine dara
düşmüş üreticiyi yüksek fiyat, yüksek faizle inim inim inletiyor. Örneğin en çok
kullanılan üre gübresi 1 Ocakta yani bir ay önce 1.100 liraydı, şimdi 1.210
lira. Mazotu peşin alırsanız 4 lira 35 kuruş, vadeli alırsanız 4 lira 67 kuruş;
bu örnekleri çoğaltabiliriz. Çiftçide bu girdileri alabilecek peşin para var
mıdır? Bu kadar çok vergide yapılandırma yaptınız, çiftçi borçlarında neden
yapmıyorsunuz? Bugün çiftçinin tarım kredi…
(Mikrofon
otomatik cihaz tarafından kapatıldı)
BAŞKAN
– Sayın Tüm…
4.- Balıkesir Milletvekili Mehmet Tüm’ün, Türkiye’nin kamuya ait
neredeyse tüm varlıklarının Varlık Fonu’na devredildiğine ve Varlık Fonu
Yönetim Kurulunun çok farklı ve geniş bir alanda hizmet eden bu şirketleri
nasıl daha verimli yöneteceğini öğrenmek istediğine ilişkin açıklaması
MEHMET
TÜM (Balıkesir) – Teşekkür ederim Sayın Başkan.
Yayınlanan
bir kararnameyle Türkiye'nin kamuya ait neredeyse tüm varlıkları Varlık Fonu’na
devredildi. Gerekçe olarak bu şirketlerin daha verimli ve etkin yönetileceği
gösterilmektedir. Sayın Bakana soruyorum: 5 kişiden oluşan Varlık Fonu Yönetim
Kurulu çok farklı ve geniş bir alanda hizmet eden bu şirketleri nasıl daha
verimli yönetecek? Bu 5 kişinin özelliği nedir? Bunlara ne kadar ücret
ödeniyor? Yönetim Kurulunca atanacaklardan en az beş yıl deneyim istenmektedir.
Örneğin yönetime atanan Yiğit Bulut’un bugüne kadar yönettiği bir tek şirket
var mıdır, varsa bu hangi şirkettir? Varlık Fonu’na devredilen şirketleri
yabancı kredi kuruluşlarına rehin göstererek kredi mi alacaksınız veya bu
şirketleri yandaşlara mı satacaksınız? Bu konuda kamuoyu sizden hayırlı bir açıklama
beklemektedir.
BAŞKAN
– Sayın Akkaya…
5.- İstanbul Milletvekili Yakup Akkaya’nın, hiçbir suç isnadı yapılmadan
330’u akademisyen, 4.464 kişinin kamu görevinden çıkarıldığına ve bu
antidemokratik uygulamaların sorumlusunun AKP Hükûmeti ile onun koalisyon
ortağı gibi çalışan Anayasa Mahkemesi olduğuna ilişkin açıklaması
YAKUP
AKKAYA (İstanbul) – Dün hiçbir suç isnadı ve işlemi yapılmadan sırf OHAL’in
sağladığı imkânlarla 330’u akademisyen, 4.464 kişi kamu görevinden çıkartıldı.
Dün yaşadıklarımız bir kez daha bizi haklı çıkartıyor. Allah korusun,
referandumda “evet” çıkması durumunda bu ülkenin neler yaşayacağının bir
göstergesidir KHK’larla alınan uygulamalar. Alınan kararların hiçbirine itiraz
hakkı yok, alınan kararların hiçbirinin denetim imkânı yok ve siz buna “Hukuk
içinde yapılanlar.” diyorsunuz. Bu antidemokratik uygulamaların tek sorumlusu
AKP Hükûmeti ile onun koalisyon ortağı gibi çalışan Anayasa Mahkemesidir. OHAL
uygulamalarına denetimsizlik kararı veren Anayasa Mahkemesi üyelerinin demokrasiden
uzak bir anlayışta olması ülkemiz adına utanç vericidir. 
BAŞKAN
– Sayın Kayışoğlu…
6.- Bursa Milletvekili Nurhayat Altaca Kayışoğlu’nun, MİT Müsteşarı
Hakan Fidan’ın Katar’da FETÖ mensuplarıyla barış görüşmeleri yaptığına dair
basında yer alan iddialara ilişkin açıklaması
NURHAYAT
ALTACA KAYIŞOĞLU (Bursa) – Teşekkürler.
Bugün,
basında yer alan bir iddiaya göre MİT Müsteşarı Hakan Fidan Katar’da FETÖ
mensuplarıyla barış görüşmeleri yapıyormuş. Benim de meslektaşlarımdan duyduğum
iddiaya göre, Bursa’da gerçekleşen etkin pişmanlık tahliyelerinin altında
tamamen duygusal ilişkilerin olduğu belirtiliyor. Son KHK’larla, özellikle de
dün yayımlanan KHK’yla ihraç edilenlerin cumhuriyetçi, demokrat, solcu
ağırlıkta olduğunu da göz önüne aldığımızda, basında çıkan FETÖ’yle barış
görüşmeleri iddialarının gerçek olma ihtimali yüksek görünüyor. Bu durumda,
paralel ile AKP’nin yollarının kesişip aynı menzile yürümeye devam etmesi
hâlinde 15 Temmuzda sokağa çıkanların da terörist ilan edilip edilmeyeceğini
merak ediyorum.
Herkese
hayırlı çalışmalar. (CHP sıralarından alkışlar)
BAŞKAN
– Sayın Kuyucuoğlu…
7.- Mersin Milletvekili Serdal Kuyucuoğlu’nun, KHK’ların hukuksuz bir
şekilde kullanılmasından vazgeçilmesi gerektiğine, ihraç edilenlerin genel
sağlık sigortasından faydalanmalarının sağlanmasını beklediğine ilişkin
açıklaması
SERDAL
KUYUCUOĞLU (Mersin) – Teşekkürler Sayın Başkan.
Sayın
Başbakana sormak istiyorum: 15 Temmuz darbesini bahane edip OHAL ilan ederek
“Darbecileri temizleyeceğiz.” dediniz. FETÖ’cülerin tasfiyesi diye son olarak
4.464 öğretmen ve akademisyeni görevden attınız. Darbenin arkasına sığınıp
yurtsever ve demokratları tasfiye ediyorsunuz. OHAL fırsatçılığı ve KHK’larla
devlette sizin gibi düşünmeyenleri ihraç ediyorsunuz, KHK’ları hukuksuz ve
adaletsizlik için kullanıyorsunuz. Bir an önce bundan vazgeçin.
Aile
ve Sosyal Politikalar Bakanına sormak istiyorum: İhraç edilen vatandaşlarımızın
genel sağlık sigortasından faydalanmaları için gelir testi yapılmıyor. Bu
insanlar Türkiye Cumhuriyeti vatandaşı değil midir? Yapılanlar vatandaşa eziyet
değil midir? Bu konuda Bakanlığınızın acilen gerekli düzeltmeyi yapmasını
bekliyoruz. 
BAŞKAN
– Sayın Tezcan...
8.- Mersin Milletvekili Yılmaz Tezcan’ın, Özgecan Aslan’ın
katledilişinin 2’nci yıl dönümüne ve Türkiye’nin ilk şehir hastanesi olan
Mersin Şehir Hastanesinin açıldığına ilişkin açıklaması
YILMAZ
TEZCAN (Mersin) – Teşekkürler Sayın Başkan.
Özgecan
Aslan’ın Tarsus ilçesindeki okulundan evine dönmek üzere bindiği minibüste
vahşice katledilmesinin üzerinden iki yıl geçti. Kadını zayıf, korumasız, âciz
görerek ona şiddet uygulayan alçak ve zavallıları bir kez daha lanetliyor ve
kınıyorum.
3
Şubat Cuma günü Cumhurbaşkanımız Sayın Recep Tayyip Erdoğan, Başbakanımız Sayın
Binali Yıldırım, bakanlarımız ve milletvekillerimizin katılımıyla Türkiye'nin
ilk en büyük şehir hastanesini ilklerin şehri Mersin’de açtık. Emeği geçen
herkese teşekkür ediyorum. 
Hekim
olan bir milletvekili arkadaşınız olarak, vatandaşlarımızın yıllarca sağlık
alanında çektiği sıkıntılara yakından tanıklık ettim. Sigortalının devlet
hastanesine kabul edilmediği, ilaç bulunmadığı, parasını ödeyemeyen hastaların
rehin tutulduğu günleri gördüm; bunlar, AK PARTİ hükûmetleri zamanında tarihe
karıştı. Bugün, açtığımız Mersin Şehir Hastanemiz 12 bin poliklinik kapasitesi,
1.300 yatak, 5 bine yakın sağlık personeli, 230 poliklinik odası ile 51
ameliyathane, 210 yatak...
(Mikrofon
otomatik cihaz tarafından kapatıldı)
BAŞKAN
– Sayın Yıldırım...
9.- Adıyaman Milletvekili Behçet Yıldırım’ın, tartışmalı bir şekilde
Meclisten geçirilen Anayasa değişikliğinin referandum sürecinin sağlıklı
geçmesini sağlamanın iktidarın birinci görevi olduğuna ilişkin açıklaması
BEHÇET
YILDIRIM (Adıyaman) – Teşekkürler Başkanım.
Parlamentonun
üçüncü büyük partisinin eş genel başkanları, grup başkan vekilleri, toplamda 12
milletvekili cezaevinde tutsakken komisyonda ve Mecliste yeterince
tartışılmadan görüşülen, gizli oylanması gerekirken başta bakanların bile açık
oy kullandığı sözüm ona Anayasa değişiklik teklifi kabul edildi. Referandum
tarihi bile belirlenmemişken devletin yayın organlarında, çamur medyasında,
sosyal medyada “hayır” diyenleri ötekileştiren, kutuplaştıran, cepheleştiren
yayınlar görmekteyiz; hatta “hayır” diyenlerin hakaret ve şiddete maruz
kaldıklarına dair haberler almaktayız, geçen hafta Kadıköy Meydanı’nda
yaşanılanlardaki gibi. Bu konuda sorumluluğun büyüğü iktidara düşmektedir.
Toplumu gerdiren yayınların, çatışmalı ortamlara sürükleyen tutum ve
davranışların önüne geçilmelidir. Tartışmalı bir şekilde Meclisten geçirilen bu
teklifin referandum sürecinin sağlıklı geçmesi iktidarın birinci görevi
olmalıdır.
BAŞKAN
– Sayın Reyhanlıoğlu...
10.- Kahramanmaraş Milletvekili Nursel Reyhanlıoğlu’nun, 12 Şubat
Kahramanmaraş’ın düşman işgalinden kurtuluşunun 97’nci yıl dönümüne ilişkin
açıklaması
NURSEL
REYHANLIOĞLU (Kahramanmaraş) – Teşekkür ediyorum.
Kahramanmaraş’ın
düşman işgalinden kurtuluşunun 97’nci yılı bu hafta Kahramanmaraş’ta coşkuyla
ve heyecanla kutlanmaya devam ediyor. 12 Şubat günü şehrimiz için çok önemli
bir gün. Kadını, erkeği, yaşlısı, çocuğu Allah için, vatan için, bayrak için
tüm imkânsızlıklara rağmen canını ortaya koyarak şehrimizi düşmanlardan
kurtardı. Bu kutlu zafer şehrimize hem İstiklal Madalyası hem “kahraman”
unvanını getirdi. “Maraş bize mezar olmadan düşmana gülizar olmaz.” anlayışıyla
esarete boyun eğmeyen, göğsü iman dolu atalarımızın gayretini Cenab-ı Allah
mutlak bir zaferle mükâfatlandırdı. İşte bu zaferde emeği olan, kurtuluşumuzun
en büyük sembolü Sütçü İmam başta olmak üzere, şehit haberini aldığı kocasının
silahını kuşanıp kıyafetlerini giyerek düşmana karşı koyan Senem Ayşe ve bu
kutlu zaferde emeği olan tüm kahramanlarımızı rahmet ve minnetle anıyorum.
Kahramanmaraş’ımızın düşman işgalinden kurtuluşunu kutluyorum.
(Mikrofon
otomatik cihaz tarafından kapatıldı)
BAŞKAN
– Sayın Aydın…
11.- Bursa Milletvekili Erkan Aydın’ın, referandum sürecinde devlet
memuru statüsünde olan kişilerin propaganda yapmasının yasalara aykırı olduğuna
ve buna uymayanlar hakkında yasal bir işlem yapılıp yapılmayacağını öğrenmek
istediğine ilişkin açıklaması
ERKAN
AYDIN (Bursa) – Teşekkür ederim Sayın Başkan. 
Görünen
o ki iktidar partisi, referandum sürecini eşitsizlik, adaletsizlik ve etik
olmayan değerler üzerine oturtacak. Dün akşam yayınlanan KHK’yla medyanın iktidarın
borazanı olması için tüm yollar açıldı. Diğer yandan, resmî kurumların
idarecileri illerde halka baskı yaparak, bilgileri orta 3 fen bilgisi
kitabından öteye gitmeyen bazı akademisyenler de sözüm ona “evet” kampanyası
yapmaya başladı. Ahlak, vicdan ve etik değerler gibi evrensel kavramları
anımsatmayacağım bile ama devlet memuru statüsünde olan bu kişilerin propaganda
yapması yasalara aykırı. Acaba Hükûmet bu konuda yasal bir işlem yapacak mı,
yoksa “Dalkavukluk iyidir.” deyip göz mü yumacak? 
Şunu
bir kez daha hatırlatmak isterim: Bugüne kadar saray soytarısı olup da tarihe
geçen tek bir kişi olmamıştır. Referandum sürecinde herkesin aklını başına
almasını temenni ediyorum. 
BAŞKAN
– Sayın Arık…
12.- Kayseri Milletvekili Çetin Arık’ın, AKP’nin yanlış uygulamalarına
dair bir şiir okumak istediğine ilişkin açıklaması
ÇETİN
ARIK (Kayseri) – Teşekkür ederim Sayın Başkan. 
AKP’nin
yanlış uygulamaları yurdum insanını şair yaptı. 
“Her
şeyi herkesten iyi bilirsin/ İşine gelirse zehir gibisin/ Bilmiyorum, nasıl
cevap verirsin/ Kimse senin kadar aldanmaz usta/ Kimseyi duymadın kendinden
başka/ Aykırı sesleri duysaydın keşke/ Görmezden gelinen iğrenç bu aşka/ Aç da
bir bak kimler bulunmaz usta/ Demokrasi su ise testi laiklik/ Testi kırılırsa
biter kardeşlik/ Bizi millet yapan bu beraberlik/ İlkeler olmadan yürümez usta/
Mühür bende diye kimse kollanmaz/ Eğer kollanırsa düzen sağlanmaz/ Devlet
kesesinden ağalık olmaz/ İsteyene her şey verilmez usta.”
Teşekkür
ederim. (CHP sıralarından alkışlar)
BAŞKAN
– Sayın Kayan…
13.- Kırklareli Milletvekili Türabi Kayan’ın, Lüleburgaz’da sağlık ve
eğitim alanında yaşanan sorunlara ilişkin açıklaması
TÜRABİ
KAYAN (Kırklareli) – Teşekkür ediyorum Sayın Başkan. 
Lüleburgaz
Devlet Hastanesi kırk yıl önce yapıldı. Kırk yıl önce Lüleburgaz’ın nüfusu 25
bindi, bugün nüfusu 150 bin olmuştur. Hastane aynı, yatak sayısı aynı. Hastalar
özel hastanelere parasızlıktan gidemiyor. Devlet hastanelerinde bakımsızlık diz
boyu, gelen hastalara sanki “Özel hastanelere gidin.” der gibi. 2 özel hastane
de FETÖ’cülükten kapatılmıştır. 
Devletin
asıl görevlerinden olan sağlık ve eğitim can çekişiyor. Hastaneler yetersiz,
okullar yetersiz. Halkımız sağlıksız ve eğitimsiz bir şekilde yaşıyor.
Lüleburgaz’a devlet hastanesi yapımı neden bu kadar ertelenmiştir? Lüleburgaz’a
yeterli okul ne zaman yapılacaktır? Yapılmayacaksa halkımızdan vergi niçin
alınıyor ve alınan bu vergiler nereye harcanıyor diyorum, teşekkür ediyorum. 
BAŞKAN
– Sayın Adıgüzel…
14.- İstanbul Milletvekili Onursal Adıgüzel’in, “hayır”cılara baktıkça
bölmek, kutuplaştırmak için çabalanan bu topraklarda yeşeren umudu gördüğüne
ilişkin açıklaması
ONURSAL
ADIGÜZEL (İstanbul) – Teşekkürler Sayın Başkan. 
Sayın
Başbakan geçtiğimiz günlerde kamuoyuna bir çağrı yaptı ve dedi ki:
“’Hayır’cılara bakın, ona göre karar verin.” Biz de Sayın Başbakanın sözlerine
açıklık getirmek için dalga dalga tüm Anadolu’ya yayılan “hayır” sesinin
sahiplerine baktık kimmiş bu “hayır”cılar diyerek? 
“Hayır”cılara
baktığımızda çocuklarının geleceğini tek kişinin iradesine teslim etmek
istemeyen anaları, babaları gördük; şarkılarla, türkülerle direnen kadınları
gördük; mahsulleri depolarda çürümeye terk edilen çiftçilerin emeğini, alın
terini gördük; tüm olumsuzluklara inat, bir arada yaşama umuduna sarılan
gençleri gördük. Yani, Sayın Başbakan, “hayır”cılara baktıkça biz sizin bölmek,
kutuplaştırmak için çabaladığınız bu topraklarda size rağmen yeşeren umudu
gördük. 
Teşekkür
ediyorum. (CHP sıralarından alkışlar)
BAŞKAN
– Sayın Akın…
15.- Balıkesir Milletvekili Ahmet Akın’ın, kanun hükmünde kararnamelerle
yapılan düzenlemelere ve halkın getirilmek istenen tek adam rejimini kabul
etmeyeceğine ilişkin açıklaması
AHMET
AKIN (Balıkesir) – 15 Temmuz darbesini kendilerine Allah’ın bir lütfu olarak
değerlendiren zihniyet darbeyi resmen fırsata çevirmiş durumda. Olağanüstü hâl
kapsamında bugün bir kanun hükmünde kararname daha yayınlandı. Kanun hükmünde
kararnameler çoktan amacını aştı, bu işin suyu da çıktı. 
Bugün
yayınlanan kararnamede yer alan kış lastiği zorunluluğu, işsizlik sigortası,
Bankacılık Kanunu, özel öğretim kurumları ve diğer bazı düzenlemelerin
olağanüstü hâlle nasıl bir ilgisi kurulmuş, anlayabilmiş değiliz. 
Olağanüstü
hâl koşullarında referandum yapıldığıyla yetinilmiyormuş gibi şimdi bir de bu
kanun hükmünde kararnameyle propaganda üstünlüğü elde edilmeye çalışılıyor.
Propaganda dönemi yayınlarında eşitliği sağlayacak Yüksek Seçim Kurulu
denetimini etkisiz hâle getiriyorlar. 
Hükûmet
olma ve olağanüstü hâlin size sağladığı tüm avantajları kullanarak kendinizin bile
savunamadığı bu ucube değişikliğe halkımıza “evet” dedirtmeye çalışıyorsunuz.
Ne yaparsanız yapın yüce halkımız getirmek istediğiniz tek adam rejimini kabul
etmeyecektir. (CHP sıralarından alkışlar)
BAŞKAN
– Teşekkür ederiz sayın milletvekilleri.
Normalde
15 milletvekili konuştu ancak 1 milletvekilimiz, yaşı itibarıyla, hızlı
gençlerle uğraştığı için ya da yarıştığı için sisteme girmeyi başaramamış. Bu
nedenle yaşı itibarıyla kendisine pozitif ayrımcılık yapıyorum, Sayın Çamak’a
söz veriyorum. (CHP sıralarından alkışlar)
Buyurun.
16.- Mersin Milletvekili Hüseyin Çamak’ın, son KHK’yla eğitime kilit
vuracak derecede büyük akademik kıyımlar yaşandığına ve bu uygulamalardan
derhâl vazgeçilmesi çağrısında bulunduğuna ilişkin açıklaması
HÜSEYİN
ÇAMAK (Mersin) – Aslında onlarla yarışırım ya, neyse öyle olsun.
Teşekkür
ederim Sayın Başkan.
Son
KHK’yla eğitime kilit vuracak derecede büyük akademik kıyımlar yaşandı. Daima
özgürlük ve insan haklarının yanında olan bu aydın duruşlarının bedelini
ihraçla ödediler. 
Ey
iktidar, önce size bu kararları aldıran Ankara Üniversitesi Rektörünün kim
olduğunu araştırın. Kraldan çok kralcı geçinen bu şahsiyet böylesi çılgınca
yönlendirmelerle her şeyden önce sizin iktidarınızın altını oymaya
çalışmaktadır. 
Çağrıda
bulunuyorum: Memleketi uçuruma sürüklemeyin. Bu uygulamalardan derhâl
vazgeçerek aklı ve vicdanı kılavuz edinin. Bilimle gidilmeyen yolun sonu
karanlıktır.
Teşekkür
ederim.
BAŞKAN
– Teşekkür ederiz sayın milletvekilleri.
Şimdi
sayın grup başkan vekillerine söz vereceğim sırasıyla.
Sayın
Akçay, buyurun.
17.- Manisa Milletvekili Erkan Akçay’ın, 9 Şubat Milliyetçi Hareket
Partisinin kuruluşunun 48’inci yıl dönümüne ve Başbuğ Alparslan Türkeş başta
olmak üzere diğer âleme irtihal eden dava arkadaşlarına Allah’tan rahmet dilediğine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Bugün
Milliyetçi Hareket Partisinin 48’inci kuruluş yıl dönümü. Milliyetçi Hareket
Partisi 9 Şubat 1969’da milliyetçilik mefkûresini kendine rehber edinerek
millet-devlet beraberliğiyle, devleti ebet müddet şiarıyla kurulmuş ve Türk
siyasi hayatındaki yolculuğuna başlamıştır. Milliyetçi Hareket Partisi
kurulduğu günden bu yana Türkiye’yi büyük ufuklara taşımak ülküsüyle siyaset,
ekonomi ve sosyal hayattaki sorunları aşmak için elini her zaman taşın altına
koymuş, sorumluluk ve inisiyatif almıştır. Milliyetçi Hareket Partisi her zaman
meşruiyet zemininde yer almış, hiçbir zaman vesayet odaklarına geçit
vermemiştir, tabi olmamıştır. 12 Mart 1971 askerî muhtırasında, 1970’li yılların
hükûmet kuruluşlarında, 1977’deki Türkiye Büyük Millet Meclisi Başkanı
seçiminde, 12 Eylül askerî müdahalesinde, 28 Şubatta, 27 Nisan e-muhtırasında
ve 2007’de Türkiye Büyük Millet Meclisinde Cumhurbaşkanlığı seçimindeki 367
garabetine itibar etmeyerek ve parti kapatma davalarında demokrasinin, hukukun,
meşruiyetin yanında yer almıştır. Bunun en yakın örneğini 15 Temmuzda yaşadık.
Milliyetçi Hareket Partisi devletin, meşru hükûmetin ve millî iradenin
arkasında dimdik durmuş, darbeci hainlere geçit vermeyerek bu büyük badirenin
atlatılmasında tarihî bir misyon üstlenmiştir. Biz demokrasiye ve hukuk
devletine sahip çıktık, millî devlet ülküsünden vazgeçmedik ve üniter devlet
yapımızın savunuculuğunu tavizsiz yerine getirdik. 
(Mikrofon
otomatik cihaz tarafından kapatıldı) 
BAŞKAN
– Sayın Akçay, ek sürenizi veriyorum, buyurun. 
ERKAN
AKÇAY (Manisa) – Doğru siyaseti doğru zamanda uyguladık. Gelişmeleri sadece
bugün için değil; dün, bugün, yarın perspektifiyle yorumladık. “Önce ülkem ve
milletim, sonra partim ve ben” ilkesini felsefemizin özüne yerleştirdik. Bu
anlayıştan hareketle, hiçbir zaman sorumsuz davranmadık, günübirlik yaşamadık,
istismara bel bağlamadık, siyasetimizi aldatma ve kandırma üzerine kurmadık,
akıntıya yön vermek için gayret gösterdik, kimseye diyet borcumuz olmadı.
Siyasetimizde pazarlık, menfaat beklentisi yoktur, olmamıştır, olmayacaktır.
Ülkemizi her zaman karşılıksız sevdik. Bizler dün olduğu gibi, bugün de “Millî
devlet, güçlü iktidar” şiarıyla siyasal duruşumuzdan, “Dik baş, tok karın, mutlu
yarın.” diyerek sosyal hedefimizden, inançlarımızla kimliğimiz…
BAŞKAN
– Lütfen tamamlayınız.
ERKAN
AKÇAY (Manisa) – Tamamlıyorum Sayın Başkan.
BAŞKAN
– Buyurunuz.
ERKAN
AKÇAY (Manisa) - …arasındaki bağı savunmaktan geri durmayacağız. 
Bu
vesileyle, partimizin bu kutlu ve meşakkatli yolculuğunda beraber yürüdüğümüz
ülkü ve gönül erlerinin hayatta olanlarına uzun ömürler, başta partimizin
kurucusu Başbuğ’umuz Alparslan Türkeş olmak üzere diğer âleme irtihal eden dava arkadaşlarımıza Allah’tan rahmet
diliyorum. Kuruluş yıl dönümümüzün devletimize, aziz milletimize,
demokrasimize, siyasetimize, Türk ve İslam dünyasına ve insanlığa hayırlar
getirmesini diliyor, Milliyetçi Hareket Partisinin daha nice yıllara aynı şevk,
aynı heyecan, aynı coşku ve aynı ruhla erişmesini temenni ediyorum.
Teşekkür
ederim Sayın Başkan.
BAŞKAN
– Teşekkür ederiz Sayın Akçay.
Sayın
Özel, buyurunuz.
18.- Manisa Milletvekili Özgür Özel’in, Milliyetçi Hareket Partisinin
48’inci kuruluş yıl dönümünü kutladığına, OHAL KHK’larında bir yetki sorunu
olduğuna, tüm siyasi partilere daha güçlü bir Meclis için Seçim Kanunu ile
Siyasi Partiler Kanunu’nda değişiklik yapma çağrısında bulunduğuna ilişkin
açıklaması
ÖZGÜR
ÖZEL (Manisa) – Sayın Başkanım, öncelikle, biz de Meclisimizin muhalefet partilerinden
biri olan, Türk siyasi hayatının önemli partilerinden biri olan Milliyetçi
Hareket Partisinin kuruluş yıl dönümünü kutladığımızı ifade etmek istiyoruz ve
Milliyetçi Hareket Partisinin tüm üyelerinin, tüm sevenlerinin ne kadar
cumhuriyet sever, cumhuriyet rejimine ne kadar bağlı, parlamenter sisteme ne
kadar gönülden bağlı kişiler olduğunu biliyoruz ve bu kuruluş yıl dönümünün
bundan sonraki süreçteki aldıkları tüm kararlarında hayırlara vesile olmasını
temenni ediyoruz. 
Cumhuriyet
Halk Partisi olarak, bugün yayımlanan KHK ve bir süredir yayımlanan KHK’larla
ilgili birazdan Meclis Başkanlığından ve yönetiminizden bir talebimiz olacak. 2
Ocak günü yapıldığı iddia edilen ve 2 Ocak gününden sonra yayımlanan onca kanun
hükmünde kararnameye rağmen, dün ve bugün birer kararname daha yayımlanıp
bunların Cumhurbaşkanının başkanlığında 2 Ocak günü alınan kararlar olduğu
ifade ediliyor. Bu, Anayasa Mahkemesinin kapsam, süre ve konu bakımından
denetlemesi gereken ama kendini yok hükmünde sayarak denetlemediği OHAL
KHK’larında şimdi bir yetki sorunu da ortaya çıkmış durumda. Bu KHK’ların
çıkabilmesi için orada bulunması gereken bakanların bulunmadığı, geçmişte
alınan imzalarla yedi saat yapılan bir toplantıya atfen onlarca KHK’nın
peyderpey yayımlandığı bir süreç hem Türkiye Büyük Millet Meclisinden alınan
yetkiye aykırı hem Anayasa’ya aykırıdır. Bu konuda birazdan Başkanlığınızdan
bir talebimiz de olacak ama bugün içinde bulunduğumuz süreçte gerek Sayın
Başbakan gerek “evet” kampanyası yürütenler saldırgan bir üslup takınmış
durumdalar.
(Mikrofon
otomatik cihaz tarafından kapatıldı) 
BAŞKAN
– Ek sürenizi veriyorum Sayın Özel.
Buyurun.
ÖZGÜR
ÖZEL (Manisa) – Altına imza atmış oldukları rejim değişikliğini savunamaz
durumda oldukları için birtakım saldırganlık içindeler, içerik tartışmasına
girince de kaçak güreşiyorlar. Meclisin güçlendirildiğini iddia eden bir söylem
var. Meclisin yetkilerinin yüzde 85’i Saray’a devrediliyor ve bu noktada
“Meclis güçleniyor.” diyor.
Biz
şimdi buradan siyasi partilerimizin tamamına bir çağrıda bulunuyoruz. Meclisin
güçlenmesi, yürütme ve yasama organlarının birbirinden ayrı olmasına,
yürütmenin başındakinin yasamayı tayin etmemesine ve talimatlandırmamasına
bağlıdır. Bunun bir tane yolu var, Seçim Kanunu’nda ve Siyasi Partiler Kanunu’nda
değişiklik yaparak tüm milletvekili adaylarının belirlenmesinin partilerin tüm
üyelerinin katılımıyla yapılacak bir ön seçimle yapılmasıyla mümkündür. (CHP
sıralarından alkışlar)
Şimdi,
burada, Cumhuriyet Halk Partisi olarak, 10 Marta kadar çalışacağı öngörülen
Mecliste tüm partilerin mutabakatıyla milletvekilleri…
(Mikrofon
otomatik cihaz tarafından kapatıldı)
BAŞKAN
- Sayın Özel, tamamlayın lütfen.
ÖZGÜR
ÖZEL (Manisa) – Toparlıyorum efendim.
Eğer
referandum olursa Meclisin 10 Marta kadar çalışması, daha sonra tatile
girmesiyle ilgili bir öngörü var. Önümüzde zaman var, Siyasi Partiler Kanunu ve
Seçim Kanunu’nda bir değişiklik yapalım. Bütün partilerin milletvekili aday
listelerini liderleri değil, oluşturdukları birkaç kişilik komisyonlar değil,
tam anlamıyla tüm üyeleri oy kullanarak yapılacak ön seçimler belirlesin. O
zaman buraya kimse lider icazetiyle gelmez, lider sultasına tabi olmaz, güçlü
Meclis olur. (CHP sıralarından alkışlar) “Evet” çıkarsa da, “hayır” çıkarsa da
Meclis güçlenir, Meclis kazanır, demokrasi kazanır. Bu talebimize diğer
partilerden cevap bekliyoruz.
Teşekkür
ederim. (CHP sıralarından alkışlar)
BAŞKAN
– Teşekkürler Sayın Özel.
Sayın
İnceöz, buyurun.
19.- Aksaray Milletvekili İlknur İnceöz’ün, Milliyetçi Hareket
Partisinin 48’inci kuruluş yıl dönümünü kutladığına, Anayasa değişikliğinin
güçlü Türkiye’nin hedeflerini gerçekleştirebilmesi noktasında hızlı ve etkin
karar alabilme sürecine ilişkin bir sistem değişikliği olup asla bir rejim
değişikliği olmadığına, 15 Temmuzun herkes için bir milat olduğuna ve terör
örgütleriyle mücadelenin kararlı bir şekilde süreceğine ilişkin açıklaması
İLKNUR
İNCEÖZ (Aksaray) - Sayın Başkan, değerli milletvekilleri; ben de sözlerime
başlarken Milliyetçi Hareket Partisinin -köklü ve etkili bir parti hareketi-
kuruluşunun 48’inci yıl dönümünü tebrik ediyorum. Bu vesileyle, gerçekten, Türk
siyasi tarihinde, hayatında önemli yeri ve katkıları olan Milliyetçi Hareket
Partisinin kurucusu ve hareketin lideri olan merhum Alparslan Türkeş’i de
rahmetle anıyorum. Allah rahmet eylesin. 
Değerli
milletvekilleri, Meclis kısa bir süre önce çok önemli bir düzenleme yaptı,
Anayasa’da çok önemli sistem değişikliğini öngören, hükûmet sistemine ilişkin
bir düzenleme gerçekleştirdi. Ben, bu anlamda süreçte katkı veren, katılımlarıyla
olumlu katkı veren herkese yürekten teşekkür ediyorum. Burada, Anayasa
değişikliğiyle gerçekleştirmeye çalıştığımız şey, bugüne kadar Türk siyasi
tarihimize baktığımızda, hayatına baktığımızda ülkemizin önünü açmak, hızlı
karar alabilmek, güçlü Türkiye'nin önüne koyduğu hedefleri gerçekleştirebilmesi
noktasında hızlı ve etkin karar alabilme sürecine ilişkin sistemdeki sorunları
çözmek adına yapılmış önemli bir değişikliktir; asla bir rejim değişikliği
değildir, bunun altını çize çize söylüyoruz. Cumhuriyet hepimizin
cumhuriyetidir, cumhuriyetle ilgili bir değişiklik söz konusu değildir. Bunu
gerek Sayın Başbakanımız gerek Sayın Cumhurbaşkanımız ve bizler her fırsatta
özellikle dillendirmekteyiz. Anayasa değişikliğiyle ve önümüzdeki referandum süreciyle
yapılmak istenen şey, Cumhurbaşkanlığı sistemiyle hükûmet etme sistemine ve
modeline ilişkin Türkiye’de kalıcı, güçlü sistemi temin etmek. Burada, bütün
tartışmaları tek adam üzerinde yoğunlaştırmak, sanki bir tek adam düzeni
getiriliyormuş gibi algılar oluşturmaya çalışmak da bu düzenlemeye ve sisteme
haksızlıktır. Burada kişilerle ilgili bir düzenleme söz konusu değil, sistemle
ilgili…
(Mikrofon
otomatik cihaz tarafından kapatıldı) 
BAŞKAN
– Ek sürenizi veriyorum Sayın İnceöz. 
İLKNUR
İNCEÖZ (Aksaray) - …memleketimizde kalıcı ve süreç yönetimiyle alakalı
sorunları giderici bir düzenlemedir. Bu anlamda, düzenlemeye geniş bir
perspektiften bakmak gerekmektedir. Sistem, ülkemizin önünü açacak, hızlı karar
alacak, etkin çözüm üretecek bir sistem öngörmektedir.
Bununla
birlikte, dün de söyledim, Türk Silahlı Kuvvetlerimiz burada DEAŞ terör
örgütüne karşı, PKK’ya, PYD’ye karşı önemli bir mücadele vermekte. Özellikle El
Bab’da Fırat Kalkanı Harekâtı’nın 170’inci gününde dün 2 şehidimiz vardı,
burada şehit sayısı artmıştır, 5 olmuştur; ben onlara da Allah’tan rahmet
diliyorum, yaralılarımıza, oradaki gazilerimize acil şifalar diliyorum.
Burada
şunu unutmamamız gerekmektedir: Türkiye, öyle bir süreçten geçmekte ki, artık
terör örgütlerinin önündeki perdenin kalktığı, herkesin saflarını net olarak…
(Mikrofon
otomatik cihaz tarafından kapatıldı)
BAŞKAN
- Tamamlayın lütfen.
İLKNUR
İNCEÖZ (Aksaray) – …belirlediği, DEAŞ’la, PKK’yla, DHKP-C’yle ve FETÖ terör
örgütüyle kararlı mücadelenin, artık mücadelenin ötesinde taarruz şeklinde
Türkiye'nin terör örgütlerini bitirme noktasında kararlı olduğu bir süreci hep
beraber yaşamaktayız. Bu anlamda da, dün de özellikle vurguladım, 15 Temmuz
bizim için, her birimiz için milattır, terör örgütleriyle mücadele kararlı bir
şekilde sürecektir ve bu mücadeleye, her birimizin yapıcı katkı sunacak çözüm
önerileriyle de sürece güç katmalarını herkesten bekliyoruz.
Teşekkür
ediyorum.
BAŞKAN
– Teşekkür ediyoruz.
Sayın
milletvekilleri, gündeme geçmeden önce Sayın Benli’nin bir söz talebi var dün
yapılan bir konuşmada isminin geçtiğine dair.
Buyurun
Sayın Benli.
20.- İstanbul Milletvekili Fatma Benli’nin, Diyarbakır Milletvekili
Mithat Sancar’ın 8/2/2017 tarihli 67’nci Birleşimde HDP Grup önerisi üzerinde
yaptığı konuşmasındaki bazı ifadelerine ilişkin açıklaması
FATMA
BENLİ (İstanbul) – Teşekkür ederim Sayın Başkan.
Dün
Genel Kurulda bulunmadığım bir zaman diliminde Mithat Sancar, başka AK PARTİ
milletvekillerinin isimlerini sayarak ve benim adımı da zikrederek “Beraber
uzun yıllar boyunca insan hakları mücadelesinde bulunduk, insan hakları sadece
siz söz konusu olduğunuzda mı olur?” tarzında sataşmada bulunmuştur. Sadece
kayıtlara geçmesi için ifade etmem gerekiyor ki, 28 Şubat sürecinde binlerce
dilekçe yazdığım, yüzlerce dava kaybettiğim, hayatımın on üç senesini başörtüsü
yasağını kaldırmak için harcadığım doğrudur. Ancak beni 1997 yılından itibaren
tanıyan herkes bilir ki, ben, aslında sadece ben değil, benim gibi düşünen bir
sürü insanla birlikte kendimizle alakalı olmayan pek çok konuda hak
mücadelesinde bulunduk, bulunmaya da devam ediyoruz. Çünkü insan hakları hiç
kimsenin tekelinde ve inhisarında olan bir durum değildir. Neyi, ne zaman,
nerede, ne şekilde söyleyeceğimizi sorgulamak da kimsenin takdirinde ya da
inhisarında olan bir husus değildir.
Çok
teşekkür ederim söz verdiğiniz için. (AK PARTİ sıralarından alkışlar)
BAŞKAN
– Teşekkürler Sayın Benli.
Sayın
milletvekilleri, gündeme geçiyoruz.
Başkanlığın
Genel Kurula sunuşları vardır.
Meclis
araştırması açılmasına ilişkin üç önerge vardır, ayrı ayrı okutuyorum:
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Artvin Milletvekili Uğur Bayraktutan ve 20 milletvekilinin, 28 Şubat
2015 tarihinde Dolmabahçe Sarayı’nda AKP Hükûmet yetkilileri ile HDP
temsilcilerinin yapmış olduğu görüşmelerin içeriğinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/459) 
Türkiye Büyük Millet Meclisi Başkanlığına
Türk
kamuoyunu ve Cumhurbaşkanı Erdoğan'ı da son derece rahatsız eden 28 Şubat 2015
tarihinde Dolmabahçe Sarayı’nda AKP Hükûmet yetkilileri ile HDP temsilcilerinin
yapmış olduğu görüşmelerin içeriğinin araştırılıp tespit edilmesi ve Meclisi ve
kamuoyunu doğru bilgilendirmek amacıyla Anayasa’nın 98’inci ve İç Tüzük’ümüzün
104’üncü ve 105’inci maddeleri gereğince Meclis araştırma komisyonu açılmasını
saygılarımızla arz ederiz.
1)
Uğur Bayraktutan  (Artvin)
2)
Orhan Sarıbal  (Bursa)
3)
Veli Ağbaba (Malatya)
4)
Nihat Yeşil  (Ankara)
5)
Vecdi Gündoğdu  (Kırklareli)
6)
Mehmet Göker (Burdur)
7)
Ünal Demirtaş  (Zonguldak)
8)
Candan Yüceer (Tekirdağ)
9)
Kadim Durmaz  (Tokat)
10)
İrfan Bakır  (Isparta)
11)
Mahmut Tanal (İstanbul)
12)
Tur Yıldız Biçer  (Manisa)
13)
Muharrem Erkek  (Çanakkale)
14)
Hüseyin Çamak  (Mersin)
15)
Mevlüt Dudu  (Hatay)
16)
Yakup Akkaya (İstanbul)
17)
Kemal Zeybek  (Samsun)
18)
Bülent Öz  (Çanakkale)
19)
Elif Doğan Türkmen  (Adana)
20)
Nurhayat Altaca Kayışoğlu  (Bursa)
21)
Musa Çam  (İzmir)
Gerekçe:
28
Şubat 2015 günü, Hükûmetten 4, HDP'den 3 temsilci Dolmabahçe Sarayı'nda bir
araya gelmiş, yarım saatlik bir ön görüşmeden sonra televizyon kamerası
karşısında bir mutabakat metni açıklamıştı.
Görüşmeye
Hükûmet adına Başbakan Yardımcısı Yalçın Akdoğan, İçişleri Bakanı Efkan Ala,
AKP Grup Başkan Vekili Mahir Ünal ile Kamu Düzeni ve Güvenliği Müsteşarı
Muhammet Dervişoğlu katılmıştı. Ancak 3 hafta sonra Cumhurbaşkanı Erdoğan’ın
“Dolmabahçe mutabakatını asla kabul etmiyorum, bilgim de yoktu.” bağlamında
ifadeleri olmuştu.
Ancak
22’nci Dönem TBMM Başkanı ve AKP Hükûmetinin Başbakan Yardımcısı Bülent Arınç
CNN TÜRK’te Taha Akyol'un Eğrisi Doğrusu programında “Oturma düzeni dâhil,
kimin nasıl konuşacağı, taraflar o konuda anlaştılar. Cumhurbaşkanının
haberinin olduğunu biliyorum. Bana söylendiği kadarıyla sayın Başkanımız da
sayın Yalçın Akdoğan da gelişmelerden anında kendisini bilgi sahibi
kıldıklarını ifade ettiler. Kaldı ki sanıyorum mart ya da nisan ayıydı, sayın
Cumhurbaşkanının bu görüntüyü eleştiren bazı sözleri oldu. Bu sözlere ben
Hükûmet Sözcüsü olarak karşılık vermek durumunda kaldım. Oradaki bir cümlem
sayın Cumhurbaşkanı bu gelişmelerden haberdardır.” şeklinde ifadeleri olmuş ve
Cumhurbaşkanın ifadelerini yalanlamıştı.
Cumhurbaşkanı
Erdoğan'ı rahatsız eden Dolmabahçe görüşmelerinin içeriği hakkında birçok
iddialar ve görüşler mevcuttur. Hükûmet ve muhalefet kanadı görüşmeleri birçok
farklı şekilde yorumlamakta ve toplumda büyük bir muamma oluşmaktadır. Bu
görüşmeler Cumhurbaşkanı Erdoğan'ın bilgisi dâhilinde mi olmuştur yoksa
gerçekten de bu görüşmeler Cumhurbaşkanı Erdoğan'ın bilgisi haricinde mi
olmuştur?
Yukarıda
belirtilen hususlar ışığında, Dolmabahçe görüşmelerinde Hükûmet ile HDP
yetkililerinin görüşmelerinin TBMM bilgisi dâhilinde olması için Anayasa’nın
98’inci ve İç Tüzük’ümüzün 104’üncü ve 105’inci maddeleri gereğince Meclis
araştırma komisyonu açılmasını saygılarımızla arz ederiz.
2.- Antalya Milletvekili Çetin Osman Budak ve 27 milletvekilinin, sanayi
sektöründe yaşanan sorunların araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/460)
Türkiye Büyük Millet Meclisi Başkanlığına
Sanayi
sektöründe yaşanan sorunların incelenmesi ve Türk sanayisinin yüksek katma
değer yaratan ve rekabetçi bir yapıya kavuşturulmasını sağlayacak önlemlerin
belirlenmesi amacıyla Anayasa'nın 98 ve TBMM İçtüzüğü'nün 104 ve 105'inci
maddeleri kapsamında bir Meclis araştırması açılması konusunda gereğini arz
ederiz. 
1)
Çetin Osman Budak (Antalya)
2)
Mazlum Nurlu (Manisa)
3)
Kadim Durmaz (Tokat)
4)
Yakup Akkaya (İstanbul)
5)
Orhan Sarıbal (Bursa)
6)
Kazım Arslan (Denizli)
7)
Gülay Yedekci (İstanbul)
8)
Kemal Zeybek (Samsun)
9)
Tur Yıldız Biçer (Manisa)
10)
Mustafa Sezgin Tanrıkulu (İstanbul)
11)
Nihat Yeşil (Ankara)
12)
Uğur Bayraktutan (Artvin)
13)
Türabi Kayan  (Kırklareli)
14)
Candan Yüceer (Tekirdağ)
15)
Ceyhun İrgil (Bursa)
16)
Hüseyin Yıldız (Aydın)
17)
Ahmet Akın (Balıkesir)
18)
Tekin Bingöl (Ankara)
19)
Veli Ağbaba (Malatya)
20)
Onursal Adıgüzel (İstanbul)
21)
Vecdi Gündoğdu (Kırklareli)
22)
Ünal Demirtaş (Zonguldak)
23)
Mehmet Göker (Burdur)
24)
İrfan Bakır (Isparta)
25)
Mahmut Tanal (İstanbul)
26)
Muharrem Erkek (Çanakkale)
27)
Hüseyin Çamak (Mersin)
28)
Mevlüt Dudu (Hatay)
Gerekçe:
Ülkelerin
kalkınma ve gelişmesinde sanayi sektörünün önemi büyüktür. Sanayinin geliştiği
ülkelerde sürekli büyümenin sağlandığı, refahın arttığı, işsizliğin azaldığı
görülmektedir.
Türkiye
ekonomisi de büyümektedir, ancak üretime değil tüketime dayalı bu büyüme, ne
işsizliği ne de yoksulluğu azaltmaktadır. AKP hükûmetlerinin yanlış siyasi
tercihleri nedeniyle, Türkiye'de bir ithalat patlaması yaşanmıştır. Türkiye,
2003-2015 döneminde 2 trilyon 282 milyar dolarlık ithalat, 1 trilyon 181 milyar
dolarlık ihracat gerçekleştirmiş ve bu dönemde 1,1 trilyon dolarlık dış ticaret
açığı vermiştir.
Türkiye'nin
dış ticarette bu kadar yüksek miktarda açık vermesinin en önemli nedeni, imalat
sanayi üretiminin düşük teknolojili ürünlere dayalı olmasıdır.
AKP,
2008 yılında "Türkiye Sanayi Stratejisi Vizyonu" başlığı altında bir
arama konferansı gerçekleştirmiş ve Türkiye'nin önüne "Orta ve yüksek
teknolojili ürünlerde Avrasya'nın üretim üssü olmak" hedefi konmuştur. Bu
hedefe odaklanan ve 72 eylem içeren 2011-2014 Türkiye Sanayi Stratejisi
Belgesi'nin dönemi tamamlanmıştır. Her ne kadar bakanlık belgelerinde
"2011 yılında eylemlerin yüzde 85'inde, 2012 yılında yüzde 85'inde, 2013
yılında yüzde 82'sinde ve 2014 yılında ise yüzde 90'ında başarı
kaydedilmiştir." ifadeleri yer alsa da 2008-2014 döneminde sanayi
sektöründeki dönüşüm konusunda ciddi bir mesafe alındığı söylenemez. Resmî
açıklamalara göre, 2003-2014 yılları arasında düşük ve orta teknolojili
ürünlerde 90 milyar dolar dış ticaret fazlası verirken, yüksek ve orta yüksek
teknolojili ürünlerde ise dış ticaret açığı 438 milyar dolardır. Bu rakam
başarısızlığın belgesidir.
Türkiye'nin
önüne 2015-2018 dönemi için "Avrasya'nın üretim üssü" yerine
"Afro-Avrasya'nın tasarım ve üretim üssü" hedefi konurken, yalnızca
hedef büyüterek Türkiye mesafe alamaz. Ayakları yere basmayan plan ve belgelerle,
sanayinin rekabet gücünün artması, imalat sanayisinde yüksek katma değerli
ileri teknoloji ürünlerinin üretilmesi mümkün değildir. Türkiye'nin bu
anlayışla orta gelir tuzağından çıkması da mümkün değildir.
Türk
sanayisinde dönüşüm için öncelikle köklü bir zihniyet değişimi gereklidir.
Akıldan, bilimden, özgür üniversiteden, yaratıcı düşünceden, AR-GE'ye kaynak
ayırmaktan, nitelikli bir eğitim sisteminden yana tutum almak gereklidir.
Yatırım ortamının iyileştirilmesi, hukuk güvenliğinin kurumsallaşması
gereklidir. ODTÜ gibi aklı ve bilimi rehber edinen kurumları hedef yapmamak
gereklidir. Türkiye, bu yola girmediği sürece, hamasi söylemlerle bir yere
varılması mümkün değildir.
TBMM,
ülkemizin gelişmesine katkı sağlamak üzere sorumluluk üstlenmeli, Türkiye'nin
4'üncü Sanayi Devrimini de ıskalamaması için yapısal dönüşümün önünü açacak bir
çalışmayı yapmalıdır.
Bu
nedenlerle sanayi sektöründe yaşanan sorunların incelenmesi ve Türk sanayisinin
yüksek katma değer yaratan ve rekabetçi bir yapıya kavuşturulmasını sağlayacak
önlemlerin belirlenmesi amacıyla bir Meclis araştırması açılması gerekli
görülmektedir. 
3.- Artvin Milletvekili Uğur Bayraktutan ve 24 milletvekilinin,
atanamayan polislerin yaşadığı sorunların araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/461)
Türkiye Büyük Millet Meclisi Başkanlığına
Atanamayan
polislerin yaşadığı sorunların tespit edilmesi ve mülakatlarda yaşanan keyfî
uygulamaların araştırılması amacıyla Anayasa'nın 98’inci ve İç Tüzük’ümüzün
104’üncü ve 105’inci maddeleri gereğince Meclis araştırma komisyonu açılmasını
saygılarımızla arz ederiz.
1) Uğur
Bayraktutan  (Artvin)
2) Ceyhun
İrgil  (Bursa)
3) Musa
Çam  (İzmir)
4) Kadim
Durmaz (Tokat)
5) Kazım
Arslan (Denizli)
6) Orhan
Sarıbal  (Bursa)
7) Candan
Yüceer  (Tekirdağ)
8) Hüseyin
Yıldız  (Aydın)
9) Tekin
Bingöl  (Ankara)
10) Utku
Çakırözer  (Eskişehir)
11) Veli
Ağbaba (Malatya)
12) Nihat
Yeşil  (Ankara)
13) Vecdi
Gündoğdu  (Kırklareli)
14) Mehmet
Göker  (Burdur)
15) İrfan
Bakır  (Isparta)
16) Mahmut
Tanal  (İstanbul)
17) Tur
Yıldız Biçer  (Manisa)
18) Muharrem
Erkek  (Çanakkale)
19) Hüseyin
Çamak  (Mersin)
20) Mevlüt
Dudu  (Hatay)
21) Yakup
Akkaya  (İstanbul)
22) Kemal
Zeybek  (Samsun)
23) Bülent
Öz  (Çanakkale)
24) Elif
Doğan Türkmen  (Adana)
25) Nurhayat
Altaca Kayışoğlu  (Bursa)
Gerekçe:
YGS
sınavında başarılı olduktan sonra mülakat, yazılı sınav, sonrası on beş günlük
ağır intibak eğitimi, tam teşekküllü bir hastaneden “polis olur” yazılı sağlık
raporu alarak, iki yıllık Polis Meslek Yüksek Okulunu okumaya hak kazanıp iki
yıl eğitim gördükten sonra polis meslek yüksek okullarından mezun olmaya bir
hafta kala iç güvenlik paketinin içindeki kanun ile "Polis okulunu
başarılı şekilde bitirenler polis akademisinin yapacağı sınavda başarılı olma
şartıyla Emniyet Genel Müdürlüğü kadrolarına aday polis memuru olarak atanır.”
hükmü getirilmiştir. Mezuniyetlerine bir hafta kala, silah seri numaralarının
bile belli olmasına rağmen mülakat sınavı yapılacağı tebliğ edilmiştir. Mezuniyetlerinden
dokuz gün sonra, o günü takip eden üç gün içinde mülakat sınavları yapılmıştır.
Mülakat sınavında polis mesleğiyle ilgili sorular sorulup bilgi düzeyleri
ölçülecekti fakat “Denizli horozu gibi öt.” (Aydın Polis Meslek Yüksekokulu),
“Çorum’un plakası kaç?”, “Çorum valisi, emniyet müdürü kim?” gibi polislik
mesleğiyle bağdaşmayan sorular sorularak okulda ceza puanı çok olup okul
başarısı sırasında gerilerde olan kişiler başarılı sayılıp Emniyet Genel
Müdürlüğü kadrolarına aday polis memuru olarak atanmışlardır. Derslerinde
başarılı, hiç ceza almayan öğrenciler hiçbir gerekçe ve sebep gösterilmeden
başarısız sayılarak polis olma hakları engellenmiştir. Okullarında derece yapan
öğrenciler sebepsiz yere mülakatlardan elenmiştir. Geleceğini, gençliğini,
eğitimini, tüm zamanını bu uğurda feda etmiş ancak karşılığını alamamış
toplamda 1.803 polisin atamalarının yapılması ve yaşadığı mağduriyetlerin
giderilmesi gerekmektedir.
Yukarıda
belirtilen hususlar ışığında, polis meslek yüksekokullarında yaşanan keyfî
mülakat iddialarının tespiti ve atanamayan polislerin sorunlarının belirlenip
çözüm yollarının araştırılması amacıyla Anayasa’nın 98’inci ve İç Tüzük’ümüzün
104’üncü ve 105’inci maddeleri gereğince Meclis araştırma komisyonu açılmasını
saygılarımızla arz ederiz.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
Sayın
milletvekilleri, birleşime on dakika ara veriyorum.
Kapanma Saati: 15.02
İKİNCİ OTURUM
Açılma Saati: 15.19
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Fehmi KÜPÇÜ (Bolu)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 68’inci Birleşiminin
İkinci Oturumunu açıyorum. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım. 
VII.- ÖNERİLER
A) Siyasi Parti Grubu Önerileri
1.- HDP Grubunun, Van Milletvekili Nadir Yıldırım ve arkadaşları
tarafından, Van T Tipi Cezaevinde işkence iddialarının araştırılması amacıyla
16/1/2017 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 9 Şubat 2017 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
9/2/2017
Türkiye Büyük Millet Meclisi Başkanlığına
Danışma
Kurulu 9/2/2017 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Ahmet
Yıldırım 
 (Muş)

 Grup
Başkan Vekili 
Öneri:

16
Ocak 2017 tarihinde Van Milletvekili Sayın Nadir Yıldırım ve arkadaşları
tarafından verilen, Van T Tipi Cezaevinde işkence iddialarının araştırılması
amacıyla Türkiye Büyük Millet Meclisine verilmiş olan 3612 sıra numaralı Meclis
Araştırması Önergesi’nin, Genel Kurulun bilgisine sunulmak üzere bekleyen diğer
önergelerin önüne alınarak 9/2/2017 Perşembe günlü birleşiminde sunuşlarda
okunması ve görüşmelerin aynı tarihli birleşiminde yapılması önerilmiştir. 
BAŞKAN
– Halkların Demokratik Partisi grup önerisinin lehinde olmak üzere ilk
konuşmacı Şırnak Milletvekili Sayın Aycan İrmez. 
Buyurun
Sayın İrmez. (HDP sıralarından alkışlar) 
Süreniz
on dakika. 
AYCAN
İRMEZ (Şırnak) – Teşekkür ederim Sayın Başkan.
Sayın
Başkan, değerli milletvekilleri; Genel Kurulu saygıyla selamlıyorum.
Türkiye
birbirini tetikleyen ve karşılıklı olarak birbirini büyüten siyasi, ekonomik ve
diplomatik krizler toplamının tam ortasındadır. AKP Hükûmetinin büyük bir
sorumsuzluk örneği sergileyerek neden olduğu siyasi istikrarsızlık ekonomik
krizi her geçen gün daha da derinleştirmektedir. Türkiye kendi kamu
şirketlerini ipotek altına koyan bir ülkeye dönüşmüştür. Türkiye Kürt
fobisinden bir türlü kurtulamadığı için yoksul askerlerini Suriye’de kurban
veren bir ülke konumundadır. Muhalif gazeteciler, aylarca, hiçbir iddianame
olmadan cezaevlerinde tutulabilmektedir. Hakikat ters yüz edilmekte, yaygın medya
kanalları üzerinden algı operasyonlarıyla halkın bilgi alma hakkı bile
gasbedilmektedir. Bilgi alma hakkı yok edildiği gibi, akademide de bir çöle
dönüşmüş durumdadır. Kimse gerçekten nerede ne olduğunu bilemez konuma
gelmiştir. Siyasi iklim demokratik bir uzlaşı ortamından koparılmış, tüm ülkede
bir korku iklimi hâkim konuma gelmiştir. 
Değerli
arkadaşlar, kimse, nerede neler yaşandığını bilemez bir duruma gelmiştir ve bu
yerlerin başında, devletin mutlak hâkim olarak birinci dereceden sorumluluğu
altında olan cezaevleri gelmektedir. 
Bugün,
HDP milletvekilleri olarak bizler cezaevi ziyareti gerçekleştiremiyoruz,
cezaevlerinde neler olup bittiğine dair kapsamlı bir inceleme yapma şansımız
olmuyor. Bu ülkenin Adalet Bakanı geçtiğimiz dönem Plan ve Bütçe Komisyonunda
bunu açık bir şekilde itiraf etti, “HDP milletvekillerinin cezaevlerini ziyaret
etmesini doğru bulmuyoruz.” dedi. Vekiller olarak böyle bir ayıbın ve korkunun
muhatabı oluyoruz ama inceleme yapamıyor olmak gözümüzün kulağımızın orada
olmasına engel teşkil etmiyor. 
Ben
şimdi oldukça sınırlı olan vaktimde, bizlere iletilen yüzlerce hak ihlali ve
işkenceyi anlatacağım.
Değerli
milletvekilleri, bugün Türkiye âdeta açık hava hapishanesine dönüştürülmüş
durumdadır. AKP Hükûmetinin antidemokratik uygulamaları her yurttaş üzerinde
açık bir şekilde hissedilir duruma gelmiştir. Cezaevlerinin durumu da farklı
değildir. Cezaevlerinde o kadar ağır hak ihlalleri, keyfî uygulamalar ve
işkence vakaları yaşanmaktadır ki bu uygulamalar 12 Eylül dönemini aratır hâle
getirmiştir. Cezaevlerinde uzun süredir ağır insan hakkı ihlalleri ve insan
onuruna aykırı uygulamalar yaşanmaktadır. Tutuklu ve hükümlülere yönelik
uygulanan işkence, kötü muamele ve hak ihlalleri kimi zaman cezaevlerinde
ölümlere dahi yol açabilmektedir. Tutuklu ve hükümlüler bu şekilde ikinci bir
cezalandırma mekanizmasına tabi tutulmaktadırlar. 
Değerli
milletvekilleri, cezaevlerinden gelen haberler içinde en korkunç olanlardan bir
tanesi de Van T Tipi Kapalı Cezaevinde yaşananlardır. Avukatların bizlere
aktardığı bilgilere göre, Van T Tipi Cezaevine sevk edilen mahpuslar cezaevine
girişleri sırasında dayatılan çıplak aramayı kabul etmeyince kendilerine yoğun
işkence yapılmıştır. 1990’larda Hizbullah’ın uyguladığı vahşi bir yöntem olan
domuzbağı yöntemi bir işkence biçimi olarak uygulamaya konulmuş durumdadır.
Mahpusların maruz kaldıkları işkenceden sonra revire çıkma talebi dahi
reddedilmiş, aksine kendilerine işkence yapılmaya devam edilmiştir. 
İşkence
gören mahpuslardan biri olan Ferit Hasçelek’in avukatları üzerinden bizlere
aktardığı bilgilere göre, kendisine işkence yapan kişiler “Biz gardiyan
değiliz. Bu cezaevi gerçek cezaevi olacak, bu yüzleri unutmayın.” diyerek
işkence gören mahpusları tehdit etmiştir. Cezaevi personeli olmayan bu
kişilerin buralara yerleştirildiği ve kendilerine “A takımı” veya “hazır
kuvvet” gibi isimler verdikleri söylenmektedir. Bu korkunç bilgilere
kulaklarınızı tıkayacak ve görmezden mi geleceksiniz değerli milletvekilleri? 
Değerli
arkadaşlar, bu uygulamaların bir kısmı sıklıkla basına yansıdığı ve kamuoyu
tepkisiyle karşılandığı hâlde cezaevi politikalarında bir değişikliğe
gidilmemiş ve bu durum Türkiye’nin demokratikleşmesinin önündeki en büyük
engellerden biri olarak varlığını korumaktadır. Cezaevinde kalan tüm tutuklu ve
hükümlüler devletin sorumluluğu altındadır ve bu kişiler insani bir muameleye
tabi tutulmalıdırlar. Anayasa’da eşitlik ilkesine vurgu yapılırken yurttaşların
içeride ya da dışarıda olmasına bakılmaz, ancak bu ülkede artık adını koyalım
ki cezaevlerine yönelik özgün bir cezaevi politikası ve rejimi mevcuttur.
Özellikle 15 Temmuz darbe girişiminden sonra ilan edilen ve aylardır kesintisiz
devam eden OHAL koşullarında cezaevleri âdeta bir işkencehaneye
dönüştürülmüştür. Çok sayıda ulusal ve uluslararası kuruluş da yurttaşların hem
gözaltı hem cezaevi sürecinde ağır hak ihlali ve işkenceye maruz
bırakıldıklarını anlatan beyan ve delilleri ortaya koyarak bu durumu
raporlaştırmışlardır. Cezaevlerinde rutin bir şekilde tutuklu ve hükümlülere
yönelik darp, hakaret, tehdit, işkence ve kötü muamele, hukuki dayanağı olmayan
sevk ve nakiller, çıplak arama, başta hasta tutsaklar olmak üzere sağlık
hakkına erişiminin engellenmesi, keyfî şekilde verilen disiplin cezaları ve bu
cezalara karşı savunma haklarının kısıtlanması, avukat görüşmelerine kısıtlama
getirilmesi, mahkeme süreci devam eden tutuklu ve hükümlülerin yargı
çevresinden uzaklaştırılarak adil yargılanma haklarının ihlal edilmesi,
iletişim hakkının engellenmesi, televizyon ve radyo yayınlarının kısıtlanması,
hapishanelerde askerî darbe ürünü uygulamaların dayatılması, baskın tarzında
gelişen aramalar, günlük kullanılan araç gereçlere el konulması gibi
uygulamalar cezaevi politikası hâlini almıştır. Bugün cezaevlerinde hiçbir
hukuki dayanağı olmayan uygulamalar, cezaevlerini her zamankinden daha fazla
kolektif cezalandırma mekânlarına dönüştürmüştür. OHAL en çok da cezaevlerini
vurmuştur değerli arkadaşlar. Cezaevlerinde uzunca bir süredir uygulanan
kolektif cezalandırma politikası OHAL ilanıyla birlikte daha da
şiddetlenmiştir. Sadece cezaevindeki tutuklu ve hükümlülere değil, onlarla
birlikte aynı zamanda onların yakınlarına yönelik hak ihlalleri de ayyuka
çıkmıştır. Avukat görüşlerinin kısıtlanması veya tamamen engellenmesi, “Avukat
görüşleri izlenebilir veya dinlenebilir, hatta kayda alınabilir.” şeklinde
kararname çıkartılması, aile ve aile dışından 3 kişiyle görüş hakkının
yasaklanması, tutuklu ve hükümlülere yönelik telefon ve mektup yasağı üzerinden
geliştirilen son derece katı iletişim yasağı, kitap sınırlamasının getirilmesi,
bazı gazetelerin cezaevine girişinin engellenmesi, cezaevi idaresinin keyfî
tutumları ve tahliyelere izin verilmemesi gibi tamamen keyfî uygulamalar zaten
özgürlükleri ellerinden alınmış yurttaşlar üzerinde katmerleşmiş bir işkence aracı
hâline gelmiştir. 
Ceza
İnfaz Sisteminde Sivil Toplum Derneğinin yaptığı açıklamaya göre de Türkiye'de
son on yılda 111 adet yeni ceza infaz kurumu açıldı. Yeni açılanlarla birlikte
ceza infaz kurumu sayısı 372'ye, kapasiteleri ise 197.297'ye yükseldi.
Türkiye’de AKP’nin iktidara geldiği 2002 yılından bugüne kadar olan tutuklu ve
hükümlü sayısı 4 kat artarak bütün zamanların en yüksek seviyesine ulaşmıştır.
Bunun açıklaması şudur ki değerli arkadaşlar: Önce içeri at, sonra suç yarat.
Hukukun en temel ilkesi bu şekilde ayaklar altına alınmıştır. Yargının
kendisinin siyasi bir cezalandırma aracına dönüştürüldüğü bir zaman diliminden
geçiyoruz. Hâlen devam eden KCK davalarını hatırlayalım, o davanın iddianamesi
bile yıllar sonra hazırlanabildi, ortada suç yoktu, suç sonradan uydurulmaya
çalışıldı.
Türkiye'de
cezaevlerinde şu an 330'a yakın ağır hasta olmak üzere bine yakın hasta tutsak
mevcuttur. Adalet Bakanı Bekir Bozdağ, 10 Ocak 2017'de yaptığı açıklamada,
hapishanelerde 2009'dan Ekim 2016'ya kadar 2.300 kişinin hayatını kaybettiğini
söyledi. Çözüm süreci boyunca ortada hastane raporları olmasına rağmen, ağır
hasta mahpusların bırakılmasının nedeninin cemaat ortaklığı olduğunu bugünlerde
Adli Tıp Kurumuna gerçekleştirilen tutuklamalardan anlıyoruz.
Peki,
şimdi, neden devam ediyor işkence? Sormak istiyorum: Bu sefer kim kandırıyor
sizleri? Bakın, somut bir örneğini vermek istiyorum, Hakkâri İl Genel Meclisi
Üyesi Sibel Çapraz, kötüleşen sağlık durumuna rağmen hâlâ cezaevinde
tutulmakta. Bu siyasetçi, bağırsakları dışarıda yaşıyor ve mahpusların
yardımıyla hayatını idame ettirmeye çalışıyor. Türkiye İnsan Hakları Vakfı ve
Uluslararası Af Örgütünün basına ve kamuoyuna duyurdukları bilgilere göre,
doktorların verdiği “Cezaevinde kalmaya elverişli değildir.” raporlarına rağmen
maalesef tedavisi geciktiriliyor ve cezaevinde tutuluyor. Yani bunu hangi
vicdan kaldırır, bir kere daha sormak istiyorum bu Meclis huzurunda. 
İşkence
insanlık suçudur. Bugün kendisi de rehin tutulan ve hak ihlallerine maruz
bırakılan Eş Genel Başkanımız Sayın Selahattin Demirtaş'ın Adalet Bakanına bir
çağrısı olmuştu: "Cezaevlerinde işkence yok diyorsunuz. Ben de var
diyorum. Eğer varsa istifa etmeye hazır mısınız? Yoksa ben istifa
edeceğim." demişti. Böylesine açık bir çağrıya yanıt vermek yerine, eş
genel başkanlarımız da dâhil olmak üzere, 12 milletvekilimizi rehin aldınız. Bu
çağrımızı yineliyoruz. Buyurun birlikte gidelim ve inceleyelim.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın İrmez. 
Grup
önerisinin aleyhinde olmak üzere Ankara Milletvekili Sayın Aydın Ünal. 
Buyurun.
(AK PARTİ sıralarından alkışlar)
Süreniz
on dakika. 
AYDIN
ÜNAL (Ankara) – Teşekkür ediyorum Sayın Başkan. 
Çok
değerli arkadaşlar, HDP’nin grup önerisiyle ilgili gerekçeyi, buradaki
iddiaları inceledik, bununla ilgili çeşitli görüşmelerimiz de oldu. Öncelikle,
konuşmamın başında şunu ifade etmek istiyorum: Bu gerekçede ifade edilen ya da
gerekçede zikredildiği gibi, İnsan Hakları Derneği Van Şubesi ve Özgürlükçü Hukukçular
Platformunun iddiaları, bizim yaptığımız görüşmelerde, yetkililerle yaptığımız
görüşmelerde tamamen yalanlanmış durumda. Şunu özellikle ifade etmem lazım: Üst
araması 5275 sayılı Kanun’un 36’ncı maddesi ve tüzüğün de 46’ncı maddesine göre
yapılıyor, bütün dünyada yapıldığı gibi, Avrupa Birliğinde yapıldığı gibi
yapılıyor, utanma duygusu ihlal edilmeyecek şekilde arama yapılıyor. Ayrıca, bu
aramada mahkûm ya da gözaltındaki kişi, tutuklu ya da mahkûm tamamen
çırılçıplak aramaya tabi tutulmuyor, belli birtakım kıyafetler giydirilerek
aramalar yapılıyor. Şimdi, bu Van T Tipi Cezaevinde yapılan aramalarda bazı
tutuklu ve hükümlülerin direndikleri ve bizim yaptığımız görüşmelerde de
aramanın gerçekleşmesi için direnişe orantılı bir zor kullanıldığı ifade ediliyor.
Yani bu gerekçede veya bu grup önerisinde ifade edilen iddiaların, bu sivil
toplum örgütünün ortaya koyduğu iddiaların, raporların asılsız olduğunu en
başta ifade etmek istiyorum. 
Şimdi,
şunu görmemiz lazım: AK PARTİ, Adalet ve Kalkınma Partisi çok uzun, çok köklü
bir mücadelenin ardından bugünlere gelmiş partidir. Bu mücadele sadece 2001
yılında başlayan bir mücadele değildir, onun çok daha öncesinden başlayan,
belki yüzyıllara sâri bir mücadeledir. Bu mücadelenin içinde de AK PARTİ, AK
PARTİ’nin taşıdığı dava çok büyük zorluklara maruz kalmıştır. Bu zorluklar
arasında işkence de var, bu zorluklar arasında hapsedilme de var, bu zorluklar
arasında partinin kapatılması var. En çok şahit olduğumuz konulardan bir tanesi
AK PARTİ’nin taşıdığı o davanın, o mücadelenin şiddetle ya da silahlı terör
örgütleriyle birlikte gösterilmesi çabasıdır. Hatta, bunun son örneklerini de
son yıllarda yaşıyoruz. DAİŞ terör örgütü ile AK PARTİ’yi bir arada göstermek
gibi bir Fetullahçı çabanın, Fetullah Gülen tarafından ortaya konulan bir
çabanın farklı kesimler, farklı kaynaklar tarafından -bu kürsü de dâhil olmak
üzere- çok sık dile getirildiğini görüyoruz. AK PARTİ’nin en belirgin özelliği
hiçbir zaman şiddete başvurmamış olması, hiçbir zaman şiddeti onaylamamış olmasıdır
ve bu mücadelenin bugün, iktidara gelmesinin altında yatan temel neden de AK
PARTİ’nin şiddetle arasına koyduğu mesafedir. Biz mücadelemizi şiddetten uzak
bir şekilde verdik, şiddeti onaylamadık, şiddete tevessül etmedik; partimiz
kapatılmasına rağmen, işkenceler görmemize rağmen, içimizdeki birçok
milletvekilinin geçmişte hapishanelerde yatmış olmasına rağmen hiçbir şekilde
şiddete başvurmadık.
Yine,
bir başka husus, Diyarbakır Cezaevi arkadaşlar. Biliyorsunuz, Diyarbakır
Cezaevi konusunu devlet katında ilk dile getirenlerden biri kurucu Genel
Başkanımız Sayın Recep Tayyip Erdoğan’dır. Diyarbakır Cezaevinde yaşanan
işkenceleri dile getirmiştir, bunu birkaç kez konuşmalarında vurgulamıştır.
Yine, biz bu dönemde AK PARTİ Grubu olarak, 1980 sonrasında Diyarbakır
Cezaevinde yaşanan işkenceleri incelemek için bir komisyon, bir alt komisyon
kurduk ve bu komisyon da Sayın Orhan Miroğlu’nun başkanlığında çok başarılı,
çok faydalı çalışmalar yaptı, yapmaya da devam ediyor. Sayın Orhan Miroğlu,
kendisi de Diyarbakır Cezaevinde işkence görmüş bir milletvekilimizdir.
Açıkçası, o komisyonda tanıkları dinlerken, orada işkence görmüş kişileri
dinlerken ben de dâhil olmak üzere birçok arkadaşımız gözyaşlarımızı tutamadık.
O işkence görenlerin ırkına bakmadan, onların ideolojisine bakmadan, hatta,
kendilerine isnat edilen suçlara dahi bakmadan insanlık dışı muameleye maruz
kalmaları karşısında şaşkına döndük ve bir insan olarak birçok konuda da,
birçok noktada da utandık ve Diyarbakır Cezaevinin bir daha yaşanmaması bizim en
büyük arzumuzdur. Diyarbakır Cezaevinde yaşananların veya onun en hafifinin,
her ne şekilde olursa olsun, işkencenin hiçbir şekilde yaşanmaması bizim en
büyük arzumuzdur ve biz bunun da mücadelesini verdik. AK PARTİ daha 2002 yılı
sonunda iktidara gelir gelmez işkenceye sıfır tolerans göstereceğini
söylemiştir ve gerçekten de o dönemden itibaren işkenceye sıfır tolerans
gösterilmiştir. 
Evet,
işkence iddiaları vardır, bu işkence iddialarının büyük bir kısmı da terör
örgütlerinin ortaya koyduğu veya terör örgütleriyle iltisaklı sivil toplum
örgütlerinin, medyanın ortaya koyduğu iddialardır. Avrupa’nın, özellikle,
işkence üzerinden Türkiye’yi sıkıştırmak gibi bir politikası vardır, maalesef,
burada bir algı operasyonu yapılmaktadır. Ha, işkence yok mudur? Elbette, bazı
münferit olaylar yaşanıyor olabilir, bunlardan da gerek bizler milletvekili
olarak haberimiz olduğunda gerek Hükûmetimiz haberi olduğunda bununla ilgili
şikâyetleri tek tek değerlendirmekte ve üzerine gitmektedir. Burada özellikle
vurguluyorum, işkence bir insanlık suçudur. Hiçbir şekilde kabul edilemez,
hiçbir şekilde mazereti olamaz, hiçbir şekilde gerekçesi olamaz işkencenin ve
işkencenin olmaması için, hiçbir şekilde yaşanmaması için de biz, dediğim gibi,
2002’den beri mücadele veriyoruz, bundan sonra da bu mücadeleyi çok kararlı bir
şekilde sürdüreceğiz. Ama, “İşkence var.” diyerek AK PARTİ’yi, AK PARTİ
Hükûmetini sıkıştırmaya çalışmak gibi bir operasyonun olduğunu da çok iyi
biliyoruz. 
TAHSİN
TARHAN (Kocaeli) – Ya, kim sıkıştıracak ya! Hep buna sığınıyorsunuz.
AYDIN
ÜNAL (Devamla) – Dediğim gibi, bu, 2002 sonundan itibaren çok sık şekilde
kullanılıyor. Hatta, bunun çok da bariz bir örneği var. 15 Temmuz akşamında,
birçoğumuz da bu Meclis çatısının altındaydık, Anayasa’yı ortadan kaldırmak için,
devleti yıkmak için, yasaları ortadan kaldırmak için bir darbe girişimi
yapıldı. Ertesi gün, 16 Temmuz sabahında bu darbe girişimi konuşulacağına, bu
darbe girişiminin arkada bıraktığı şehitler, yaralılar konuşulacağına,
maalesef, işkence iddiaları konuşulmaya, mağduriyetler konuşulmaya başlandı.
Bunların tamamı art niyetli yaklaşımlar, bunların tamamı art niyetli iddialar.
Herkes, hepimiz, sizler nasıl işkenceye sıfır tolerans gösteriyorsanız biz de
sıfır tolerans gösteriyoruz, insanlıktan kaynaklanan bir tepki, bir reaksiyon
gösteriyoruz, buna da ebediyen inşallah hep sıfır tolerans göstereceğiz. 
Van
T Tipi Cezaevindeki iddiaları da inceledik, bununla ilgili raporları da aldık,
bununla ilgili iddiaların da bizzat bürokratlar tarafından, ilgililer tarafından
incelendiğini gördük. Cezaevleri Hükümlü ve Tutukluları İnceleme Komisyonunun
bir üyesi olarak da bu konuda –gerçi işkenceyi incelemek bizim görev alanımız
içinde değil ama- cezaevlerinde incelemelerimizi yapıyoruz. Dün, Balıkesir
Cezaevinde incelemeleri yaptı alt komisyon, bugün de yine Bursa Cezaevinde
incelemeleri yapıyor. 
Bunun
bir terör propagandası olarak kullanılmasına karşıyız arkadaşlar. Yani
işkencenin bir terör propagandası olarak, terör örgütünü haklı göstermenin bir
aracı olarak veya terörü meşrulaştırmanın bir aracı olarak kullanılmasına
kesinlikle karşıyız ve bununla da sonuna kadar mücadele edeceğiz. Bu mücadeleyi
“İşkence yoktur.” diyerek, inkâr ederek yapmayacağız; bütün iddiaları tek tek
inceleyeceğiz, bu iddiaların yalan olduğunu ortaya koyacağız, eğer münferit
hatalar varsa bu münferit hatalarla ilgili soruşturmaları, araştırmaları
yapacağız ama “İşkence yapılıyor.” algısının, “İşkence yapılıyor.” algı
operasyonunun terörün bir propagandası, terör örgütünün bir propagandası hâline
gelmesine de asla izin vermeyeceğiz. Bunun mutlaka bilinmesi lazım. (AK PARTİ
sıralarından alkışlar) Fetullahçı terör örgütü bunu yapmaya çalışıyor. 15
Temmuz sonrasında özellikle Fetullahçı askerlere yönelik, Fetullahçılara
yönelik işkence yapıldığına dair bir yalanı yaymaya çalışıyor, buna prim
vermedik, vermiyoruz ve vermeyeceğiz. Aynı şekilde, PKK terör örgütünün de
tutuklulara, hükümlülere işkence yapıldığı yönündeki kendisini meşrulaştırmaya,
kendisini haklı çıkarmaya veya kendi reklamını yapmaya dönük propagandasına
alet olmayacağız ve terörle mücadele ettiğimiz gibi, işkenceyle mücadele
ettiğimiz gibi bu tür algı operasyonlarıyla da mücadele etmeye devam edeceğiz.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Ünal.
Grup
önerisinin lehinde olmak üzere ikinci konuşmacı İstanbul Milletvekili Sayın
Mahmut Tanal. 
Buyurun
Sayın Tanal. (CHP sıralarından alkışlar)
Süreniz
on dakika.
MAHMUT
TANAL (İstanbul) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum. 
Tabii,
cezaevlerinin tarihine baktığımız zaman öncelikle Ceza Kanunu ve Ceza
Muhakemesi Kanunu’nun bir parçası olan Ceza İnfaz Yasası tarihte hep bugüne
kadar vardı, var olacak çünkü insanın olduğu her yerde mutlak suretle suç
olmuştur. Ancak, bu suçların adil bir şekilde yargılanması lazım ve adil
yargılanan suçluların veya şüphelilerin, sanıkların adil bir şekilde de infaz
kurumlarında cezasının infaz edilmesi lazım. 
Ceza
infaz kurumlarının bugüne kadar olan tarihçesine baktığımız zaman amacı nedir?
Amacı, hep çağdaş bir infaz yasasından yana olmuştur ancak tarihe baktığımızda
-Türkiye Cumhuriyeti’nin tarihi daha önceki Osmanlı tarihinden geliyor- o
dönemde, Osmanlı döneminde egemen olan infaz yasası var mıydı, cezaevleri var
mıydı, hürriyeti bağlayıcı cezalar var mıydı? İlk dönemlerde yoktu. Osmanlı o
dönemde İslam hukukuyla, şeriatla idare edildiği için cezaevlerine pek fazla
yer verilmemekteydi. Ta 1840 yıllarından itibaren cezaevleri değil, bedensel
anlamda bir yerlerde tutuklu bırakılıyor ve -bu da zamanla geliyor-
1851-1856’dan sonra kale burçları zindan olarak kullanılıyor. Bu kale burçları
zindan olarak kullanıldığı dönemlerde oralar rutubetli, havasız ve aynı zamanda
ışık görmez, güneş görmez ortamlardı. Geliyoruz ta Islahat Fermanı’na kadar,
Islahat Fermanı’ndan sonra cezaevleri ibaresi gündeme geliyor ve o dönemde
kanunla cezaevleri kuruluyor. Ancak, o dönemden itibaren mevcut olan, bu
burçlarda bulunan, kalelerde bulunan zindanlar daha da iyileştirmeye doğru yer
alıyor ve cumhuriyet kurulduktan sonra -765 sayılı Türk Ceza Kanunu’yla
birlikte- 1926’dan itibaren cezaevleriyle Türkiye Cumhuriyeti devleti tanışmış
oluyor.
Şimdi,
bu tarihçeye baktığımız zaman... Biraz önce konuşan sayın hatip dedi ki:
“Efendim, siz bana ‘Türkiye’de eziyet, işkence var mı, yok mu?’ şeklinde... Bu,
terör örgütlerinin propagandasıdır. Bunlar külliyen yalandır.” Türk Dil
Kurumuna bakarsanız eziyetin, işkencenin anlamı maddi ve manevi anlamda yapılan
eziyettir; aşırı gerginlik yaratmaktır, sıkıntılı durum ve azap yaratmaktır. 
Sesleniyorum,
sayın bakan da karşımızda, iktidarın sözcüleri de karşımızda; daha dün kanun
hükmünde kararnameyle görevden alınan bu öğretim üyelerine, bu öğretmenlere bu
bir eziyet değil mi, bu bir işkence değil mi? Sizin eziyet ve işkence
anlayışınıza göre sopayla mı dövmek lazım veya ipe mi germek lazım? Eziyet
anlayışınız ne? (CHP sıralarından alkışlar) Türk Dil Kurumuna bakın, dünyadaki
literatüre bakın; kişiye maddi ve manevi anlamda eza veriyorsa, cefa çektiriyorsa,
sıkıntıya düşürüyorsa, gerginlik yaratıyorsa bu bir eziyettir. Yani bunun bir
başka izahatı yok. Mutlak suretle tekmeyle, tokatla, sopayla vurmak eziyet,
işkenceyse bu, çağ dışı değerli arkadaşlar; böyle bir anlayış yok, dünya bu
anlayışı çoktan bıraktı.
Şimdi,
cezaevlerinde yaşanan sorunlara baktığımız zaman değerli arkadaşlar, size
başlıklar şeklinde sayacağım.
Bir:
Odak... Yer veriyorum, İstanbul Silivri Cezaevinde 6, 7, 8 no.lu koğuşlarda
avukatların, müvekkilleriyle görüşmeye gittikleri zaman, kâğıt kalem almaları
yasak, kâğıt ve kalemle avukat görüşmeye giremiyor. Peki bu avukat niçin
gidiyor oraya? Müvekkiliyle konuşup müvekkiline faydalı, yararlı bir savunma
yapmak için gidiyor; onun haklarını, hukukunu öğretmek için, öğrenmek için gidiyor.
Orada bu görüşmeler yapıldığı zaman bir gardiyanın nezaretinde kamera kayıtları
alınarak bu şekilde görüşmeler tamamlanıyor. Oradaki şüpheli veya sanığın
bahsettiği konularla ilgili ifade ettiği açıklamaların tamamı kamera kaydına
alındığı için delil teşkil ediyor ve onu da mahkemelerde kullanıyorlar. Peki,
sormazlar mı sizlere: Anayasa’nın 38’inci maddesinin (5)’inci fıkrasında “Kimse
kendi aleyhine bir beyanda bulunmaya zorlanamaz.” denilmektedir. Avukatıyla
görüşürken hukuka aykırı yöntemlerle bu işi niçin alıyorsunuz, delil
yaratıyorsunuz? 
Değerli
arkadaşlar, başında bu gardiyan ve aynı zamanda kamera kayıtlarını yaptıktan
sonra hatta elinde kalem bulunanlar… Size çıplak bir örnek vereyim: Siz benim
bu gözlüğümü zorla alırsanız gasba girer ama benim haberim olmadan bunu
alırsanız hırsızlığa girer. Avukat eğer size bunu orada anlatırsa müvekkili
size herhangi bir açıklamada bulunamıyor. Bunun aynısını avukat müvekkiline
anlatmak zorundadır. Hatta ve hatta vatandaşın avukattan yararlanabilmesi için,
hukuki bilgisinden yararlanabilmesi için olayı tüm çıplaklığıyla öğrenmesi
lazım. Nasıl ki bir hasta doktora gidiyorsa, doktorun hastasına teşhis
koyabilmesi için onun tüm tetkiklerini yapması gerekiyorsa avukatın da
müvekkiliyle ilgili tüm olayları bilmesi lazım değerli arkadaşlar. Siz, eğer
bir doktora “Tetkiki yapmayın, eksik yapın.” derseniz teşhisi eksik koyacak.
Hukukçunun da olayı tüm çıplaklığıyla öğrenmesi lazım. Ama, mevcut olan bu
uygulamayla avukatlar şunu söylüyor müvekkillerine: “Bak, şu anda kameraya
alınıyoruz, tüm konuşmalarımız kayda geçiriliyor, senin aleyhine delil teşkil
edebilir, onun için ona göre konuş, ben sonuçlarına katlanmam.” diyor. Peki,
avukat o zaman niçin gider oraya? Herhâlde psikolojik anlamda vatandaşı tatmin
etmek için oraya gitmiyor. 
Şimdi,
Türkiye’de bir tane Adalet Bakanlığı var, farklı bir Adalet Bakanlığı yok.
Şimdi, Ankara’daki, Sincan’daki cezaevinde hafta sonu görüşmeleri var,
cumartesi, pazar günü avukatlar görüşebiliyor; İstanbul’da hafta sonu
görüşemiyor. İstanbul’daki Silivri cezaevlerinde 6, 7, 8, 9’da uygulama farklı,
diğerlerinde farklı; aynı siyasi suçlular. Peki, arkadaşlar, farklı bir Adalet
Bakanlığı mı var, nedir bu uygulama? 9 no.luda kâğıt parayla içeri giremiyorsun
sayın vekilim, kâğıt para. Avukat, üstündeki kâğıt parayı çıkaracak, görüşmeyi
öyle sağlayacak. 
Şimdi,
Metris Cezaevinde, Metris’te kâğıt, kalem, dosya hiçbir şey alınmıyor. Burada,
hatta Silivri’de siz müvekkille görüşmeye gittiğiniz zaman avukatı olarak
müvekkilinizle tokalaşmanız bile yasak. Bu anlamda söylenecek çok şey var.
Mesela, eğer bir ülkede fabrikalar kapanıyorsa, cezaevlerinin sayısı sürekli
artıyorsa o toplum sağlıklı bir toplum değil. 
3
Kasım 2012’de AKP siyasi iktidara geldiği zaman Türkiye’de 60.561 kişi
tutukluydu -hükümlü ve tutuklu dâhil- 21 Eylül 2016 tarihi itibarıyla 193.047
kişi tutuklu yani geometrik olarak 3 kat artmış. Nereden nereye? Eğer bir
ülkede sürekli cezaevlerinin kapasitesi artıyorsa, oranı artıyorsa burada
sağlıklı bir gelişme yok. 
26’ncı
Dönemde, aşağı yukarı biz bir buçuk yıldır buradayız, toplam 8 tane cezaevi
dolaşılmış, onun da listesi burada bende. O dolaşılan cezaevleri de fazla
şikâyetlerin geldiği yerler değil. Hatta ve hatta 2 binin üzerinde şikâyet
İnsan Hakları İnceleme Komisyonuna gelmiş ama herhangi bir etkin araştırma
yapılmamış. Bu anlamda -söyleyeyim ben- arkadaşımız diyor ki: Keyfî muamele,
işlemler 574, resmî, İnsan Hakları İnceleme Komisyonuna geliyor. Yargı
kararlarından memnuniyetsizlik 860, sağlık sorunlarından 204, fiziki koşullardan
207 şikâyet geliyor. Sincan Kadın Cezaevinden bir örnek: Çocuk otuz günlük,
normal aşılarının olması gerekiyor. Çocuğu anneden alıyorlar, anne cezaevinde,
çocuğu sağlık ocağına götürüyorlar, saatlerce geç geliyor ve orada iki ayrı aşı
yapılmış. Anne, o aşıların yanlış yapıldığını söylüyor, bu şekilde sıkıntılar
var. Yahu, arkadaş, o anne çocukla birlikle sağlık ocağına niçin götürülmez?
Orada, cezaevinin bulunduğu alanda aşı yapılacak imkân yok. Bunu herhangi bir
hukukla, herhangi bir ahlakla, herhangi bir uluslararası sözleşmeyle izah etme
şansına sahip değiliz.
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Sayın Başkan, bir dakika…
MAHMUT
TANAL (Devamla) - Bitiriyorum. 
BAŞKAN
– Sayın Tanal, tamamlayın.
Buyurun.

MAHMUT
TANAL (Devamla) - Bitiriyorum.
Sağ
olun Değerli Başkanım. 
Şimdi,
değerli arkadaşlar, bu bahsettiğim, mesela bu Sincan Cezaevinde on yedi gündür
bebek gözaltında, elli üç günlükken -gözaltına alınıp on yedi gün gözaltında
kaldıktan sonra- anne sütü verilemiyor çocuğa. 
Peki,
on yedi gün gözaltında, elli üç günlük bir çocuğa eğer anne sütü verilmiyorsa
bizim Ceza Kanunu’muzda, İnfaz Kanunu’nun 2 ve 3’üncü maddesinde zalimane,
insanlık dışı, aşağılık, aşağılayıcı, onur kırıcı davranış değil mi bu? Yani
ceza kanunlarımız mükemmel, eksiklik yok, daha da iyileştirilebilir. Ama,
rahmetli bir hocamız derdi ki: “Kötü bir kanun, iyi bir uygulayıcı elinde iyi
olur; iyi bir kanun, kötü bir uygulayıcı elinde kötü olur.” Sorun insan unsuru
değerli arkadaşlar. 
Teşekkür
ediyorum. 
Saygılarımı
sunuyorum. (CHP sıralarından alkışlar) 
BAŞKAN
- Teşekkür ederiz Sayın Tanal. 
Grup
önerisinin aleyhinde ikinci ve son konuşmacı, Ankara Milletvekili Sayın Jülide
Sarıeroğlu. 
Süreniz
on dakika. 
Buyurun.
(AK PARTİ sıralarından alkışlar)
JÜLİDE
SARIEROĞLU (Ankara) – Kıymetli milletvekilleri, Genel Kurulu saygıyla
selamlıyorum. 
HDP
Grubunun Van T Tipi Cezaeviyle ilgili grup önerisi üzerine partim adına söz
almış bulunuyorum. Sözlerimin hemen başında, dün Fırat Kalkanı Harekâtı’nda
şehit olan, bugün de son yolculuklarına uğurladığımız İzmir’den Yahya Efiloğlu,
Adana’dan Gökhan Kılıç, Kayseri’den Tarık Koçoğlu, Karabük’ten Umut Aytekin
kardeşlerime ve kendi seçim bölgem olan Ankara’dan Mahmut Uslu kardeşime
Allah’tan rahmet dilemek istiyorum. 
Diğer
taraftan, bugün de Fırat Kalkanı Operasyonu’yla ilgili acı haberler aldık, 5
şehidimizin olduğu, yaralılarımızın olduğu bilgileri geldi. Tüm şehitlerimize
ben bu vesileyle Allah’tan rahmet diliyorum, ailelerine ve aziz milletimize de
sabırlar diliyorum. Yine, yaralı kardeşlerimize ve gazilerimize de şifa
diliyorum. 
Grubumuz
adına Ankara Milletvekilimiz Sayın Aydın Ünal, konuyla ilgili, grup önerisiyle
ilgili çok kapsamlı bir değerlendirme gerçekleştirdi. Biliyorsunuz dün serbest
bölgelerle ilgili bir kanun görüşmesine başladık, gündemimiz bu anlamda yoğun,
bir sonraki oturumda da CHP’nin grup önerisini gerçekleştireceğiz. Bu anlamda
ben sözlerimi oldukça kısıtlı tutacağım. 
HDP
Grubunun vermiş olduğu önerinin içerisinde geçen hususlarla ilgili
-Meclisimizin çatısı altında- İnsan Hakları İnceleme Komisyonumuz çok kapsamlı
çalışmalar yapıyor. Bu anlamda 26’ncı Yasama Döneminde Komisyonumuza 7.311
başvuru olmuş durumda. Bu başvurulardan 2.790’ı ceza infaz kurumlarına ilişkin.
Bunların 2.491’iyle ilgili Komisyonumuz tarafından inceleme gerçekleştirilmiş
durumda. HDP Grup önerisine de konu olan kötü muameleyle ilgili 155, işkenceyle
ilgili de 8 başvuru bulunmakta. İnsan Hakları İnceleme Komisyonunun,
biliyorsunuz, çalışma usul ve esaslarında alınan başvurularla ilgili öncelikli
olarak bilgi alınması. ardından kimi durumlarda idari soruşturma açılması için
Adalet Bakanlığına konunun iletilmesi, sonrasında da cumhuriyet savcılığına suç
duyurusu şeklinde işlemler gerçekleştirilmekte. Bu bağlamda, İnsan Hakları
İnceleme Komisyonumuzun titizlikle çalışmalarını yürüttüğünü söylemek
istiyorum. 
Yine,
İnsan Hakları İnceleme Komisyonumuzun altında cezaevleriyle ilgili
çalışmalarını yürüten Hükümlü ve Tutuklu Hakları Alt Komisyonumuz bulunmakta.
Komisyonumuz da bugün Balıkesir’de, dün de zaten Bursa’da yine bu cezaevleriyle
ilgili incelemelerini sürdürmekte. 2016 yılı içerisinde Ankara Açık Ceza İnfaz
Kurumuna ziyaret gerçekleştirdi. Bakırköy Kadın Kapalı Ceza İnfaz Kurumuna,
Tekirdağ Ceza İnfaz Kurumuna, yine Kırıkkale F tipi Yüksek Güvenlikli Kapalı
Ceza İnfaz Kurumuna, Eskişehir Ceza İnfaz Kurumuna, İstanbul’da Çocuk Eğitim
Evi ve Ümraniye’de E ve T tipi Kapalı Ceza İnfaz Kurumuna ziyaretler
gerçekleştirdi. 2017 yılında da çalışmalarını sürdürmekte. 
Yine,
bugün, HDP Grup önerisine konu olan hem şahıslarla ilgili hem de konuyla
ilgili, işkence ve kötü muameleyle ilgili HDP Muş Milletvekili Sayın Burcu
Köksal’ın, dün itibarıyla İnsan Hakları İnceleme Komisyonu’muza da 2 tane
başvurusu söz konusu. Bu anlamda bu başvuruların değerlendirileceğini,
titizlikle inceleneceğini buradan belirtmek istiyorum. 
Genel
olarak, zaten iktidara geldiğimiz günden itibaren ceza infaz kurumlarıyla
ilgili düzenlemeler büyük bir titizlikle yürütülmekte, hem fiziki şartların hem
de her türlü şart ve imkânların insan onuruna yaraşır şekilde oluşması için
çalışmalar yürütülmekte. Tüm ceza infaz kurumlarında yapılan uygulamalarımızın
-özellikle son bölümünde konuşmamın- uluslararası normlara uygun olduğunu,
kanun, tüzük ve yönetmelikler çerçevesinde yapılmakta olduğunu, hükümlü ve
tutuklulara yönelik işkence ve kötü muamelenin kesinlikle söz konusu
olmadığını, sıfır tolerans ilkesiyle bu konulara yaklaşıldığını belirtmek
istiyorum. 
Diğer
taraftan, böyle somut iddialar veya başvurular olduğu takdirde de -ki bu
konuda, bugünkü grup önerisine ilişkin hususlarla ilgili Adalet Bakanlığımızın
bir incelemesi ve konuyla ilgili basın açıklaması da olmuş durumda kesinlikle
söz konusu olmadığına dair, adı geçen şahıslarla ilgili- bu tarz veya farklı
şekilde iddialar ve başvurularda gerek Adalet Bakanlığımız gerek İnsan Hakları
İnceleme Komisyonumuz tavizsiz ve istisnasız şekilde “sıfır tolerans” ilkesiyle
gerekli incelemeleri yapmakta, gereken neyse de yerine getirmektedir deyip tüm
Genel Kurulu saygıyla selamlıyorum. İyi çalışmalar diliyorum. (AK PARTİ
sıralarından alkışlar) 
BAŞKAN
– Teşekkür ederiz Sayın Sarıeroğlu. 
III.- YOKLAMA
(CHP sıralarından bir grup milletvekili ayağa kalktı)
ÖZGÜR ÖZEL (Manisa) - Yoklama istiyoruz Sayın Başkan.
BAŞKAN
- Grup önerisini oylarınıza sunacağım, ancak bir yoklama talebi var; yoklama
işlemini gerçekleştireceğiz. 
Sayın
Özel, Sayın Tanal, Sayın Tarhan, Sayın Basmacı, Sayın Kayışoğlu, Sayın
Hürriyet, Sayın Aydın, Sayın Erkek, Sayın Şeker, Sayın Çam, Sayın Çamak, Sayın
Yalım, Sayın Durmaz, Sayın Tüm, Sayın Altay, Sayın Ayata, Sayın Akaydın, Sayın
Tümer, Sayın Bakır, Sayın Kuyucuoğlu. 
Yoklama
için iki dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı)
BAŞKAN
– Sayın milletvekilleri, toplantı yeter sayısı yoktur.
Birleşime
on beş dakika ara veriyorum.
Kapanma Saati: 16.01
ÜÇÜNCÜ OTURUM
Açılma Saati: 16.15
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Fehmi KÜPÇÜ (Bolu)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 68’inci Birleşiminin
Üçüncü Oturumunu açıyorum. 
III.- YOKLAMA
BAŞKAN
- Halkların Demokratik Partisi Grubu önerisinin oylamasından önce istem üzerine
yapılan yoklamada toplantı yeter sayısı bulunamamıştı. 
Şimdi
yoklama işlemini tekrarlayacağım.
Yoklama
için üç dakika süre veriyorum ve süreyi başlatıyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır. 
VII.- ÖNERİLER (Devam)
A) Siyasi Parti Grubu Önerileri (Devam)
1.- HDP Grubunun, Van Milletvekili Nadir Yıldırım ve arkadaşları
tarafından, Van T Tipi Cezaevinde işkence iddialarının araştırılması amacıyla
16/1/2017 tarihinde Türkiye Büyük Millet Meclisi Başkanlığına verilmiş olan
Meclis araştırması önergesinin, Genel Kurulun 9 Şubat 2017 Perşembe günkü
birleşiminde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
- Halkların Demokratik Partisinin grup önerisini tekrar oylarınıza sunuyorum:
Kabul edenler… Kabul etmeyenler… Öneri kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır. Okutup işleme alacağım ve oylarınıza sunacağım.
2.- CHP Grubunun, Uşak Milletvekili Özkan Yalım ve arkadaşları
tarafından, muhtarların sorunlarının araştırılarak alınması gereken önlemlerin
belirlenmesi amacıyla 15/1/2017 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin, Genel Kurulun 9
Şubat 2017 Perşembe günkü birleşiminde sunuşlarda okunmasına ve ön
görüşmelerinin aynı tarihli birleşiminde yapılmasına ilişkin önerisi
9/2/2017
Türkiye Büyük Millet Meclisi Başkanlığına
Danışma
Kurulu, 9/2/2017 Perşembe günü (Bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Özgür
Özel
 Manisa
 Grup
Başkan Vekili
Öneri:
Uşak
Milletvekili Özkan Yalım ve arkadaşları tarafından, “muhtarların sorunlarının
araştırılarak alınması gereken önlemlerin belirlenmesi” amacıyla 15/1/2017
tarihinde Türkiye Büyük Millet Meclisi Başkanlığına verilmiş olan Meclis
araştırma önergesinin (1034 sıra no.lu) Genel Kurulun bilgisine sunulmak üzere
bekleyen diğer önergelerin önüne alınarak 9/2/2017 Perşembe günlü birleşiminde
sunuşlarda okunması ve görüşmelerinin aynı tarihli birleşiminde yapılması
önerilmiştir.
BAŞKAN
– Cumhuriyet Halk Partisi grup önerisinin lehinde olmak üzere ilk konuşmacı
Uşak Milletvekili Sayın Özkan Yalım. 
Buyurun.
(CHP sıralarından alkışlar)
Sayın
Yalım, süreniz on dakika.
ÖZKAN
YALIM (Uşak) – Teşekkür ederim Sayın Başkan.
Çok
değerli arkadaşlar ve de bizi izleyen bütün vatandaşlarıma hayırlı günler
diliyorum. 
Evet,
değerli arkadaşlar, maalesef, dün, yine El Bab’da 5 Mehmetçik’imiz, 5 askerimiz
şehit oldu. Buradan şehit olan 5 askerimize Allah’tan rahmet ve de ailelerine
başsağlığı diliyorum, sabırlar diliyorum. 
Aynı
şekilde, dün, 687 sayılı Kanun Hükmünde Kararname’yle etüt merkezlerinin
kapanmasıyla ilgili yeni bir kanun çıkarıldı. Buradan çok sayıda, etüt
merkezinde çalışan öğretmenlerin işsiz kalacağını da bilerek onlara da geçmiş
olsun diyorum. Diliyorum inşallah Hükûmet bu hatalı karardan bir an önce geri
döner ve de bu öğretmenlerin de işsiz kalmasına sebep olmaz. Onlara da saygı ve
sevgilerimi sunuyorum. 
Çok
değerli arkadaşlar, bugün konumuz, önergemiz. Seçilmişlerin en başı,
biliyorsunuz, değerli muhtarlardır, en yüksek makam ise Cumhurbaşkanlığıdır.
Ben çok değerli muhtarlarımıza ve siz milletvekili arkadaşlarıma ve bizi
izleyen bütün vatandaşlarımıza şöyle sesleniyorum, özellikle muhtar
kardeşlerimize: Değerli muhtarlarımız, sizin çok sayıda, çok adette çok ciddi
problemleriniz var. Ancak 35 defa, her defasında 400 civarında muhtar
Beştepe’ye toplanıyor. Ben de buradan özellikle şunun altını çizmek istiyorum:
Muhtarları Beştepe’ye toplamayla muhtarların sorunları çözülmüyor çok değerli
arkadaşlar. 
Muhtarlarımızın
başlıca sorunlarına girmeden önce, ilk önce bilgiler vereceğim. Türkiye
Muhtarlar Konfederasyonu Genel Başkanı Hüseyin Akdeniz’den aldığım bilgilere
göre, Türkiye'de toplamda 50.192 muhtar görev yapmaktadır. Bunların 641 kişisi,
bayan muhtardır. Buradan hem bütün muhtarlarımıza ama özellikle bayan
muhtarlarımıza da selamlarımı ve saygılarımı sunuyorum. Ülkemizde 31.963’ü
mahalle muhtarı, 18.219’u da köy muhtarı olmak üzere toplamda 50.192 muhtarımız
vardır.
Değerli
arkadaşlar, muhtarlarımızın o kadar çok sorunları var ki, o ana çözümlerinden
önce, ben size başlıca sıkıntı yaşadıkları konuları anlatacağım. Arkadaşlarımla
birlikte yaklaşık bir hafta çalışmadan sonra bütün muhtarlarımızın hem
isimlerine hem de cep telefonlarına ulaştık ve hepsine mesaj gönderdik ve de
çok sayıda muhtarımız geri dönüş yaptı. Bu muhtarlarımızdan birkaç tane örnek
vereceğim size, özellikle, sıkıntılı ana hatlardan başlıca birkaç tanesini
örnek vereceğim size. Her insanın olduğu gibi muhtarların da lanse edemeseler
de kendi siyasi görüşleri var. Maalesef, kendi siyasi görüşleri oradaki yerel
iktidara veya genel iktidara uymuyorsa, kaymakamlar tarafından ve il genel
meclisi tarafından o muhtarlarımızın hiçbir işinin yapılmadığını, ne yolunun ne
suyun herhangi bir işinin yapılmadığının altını çizdiler. Buradan bunu
özellikle belirtmek istiyorum değerli arkadaşlar. 
Çorum
bölgesinden birkaç tane muhtarımız aradı, kendi köylerinde görev yapan
bekçilerin, çobanların belirli bir zamandan sonra köy bütçesinden paralarını
alamadıklarından mahkemeye verildiklerini hatta köyün mal varlıklarına bile
haciz konulduğunu belirttiler. Aynı şekilde Adana bölgesinden muhtarlar aradı.
Bunların isimlerini aslında vermek isterim ama yanlış anlaşılır, onun için
vermek istemiyorum. Çok sayıda muhtarımızın kendi bölgesinde görüşlerinin aynı
görüşte olmadığından dolayı, eşinin tayininin olmadığı, herhangi bir çocuğunun
sıkıntılarıyla ilgili, yaşadığıyla ilgili genel anlamda sıkıntıları anlattılar.
Ben
geneldeki sıkıntıları muhtarlarımız bir postacı gibi çalışıyor. Muhtarlıklara
bankalardan gelen tebligatlar, mahkemelerden gelen tebligatlar sayın
muhtarlarımıza teslim ediliyor ve muhtarlarımız o teslim edilen tebligatları
kişileri tek tek arayıp onlara teslim ediyor, ceplerinden bir de telefon parası
harcayarak. Bunun yanında bunun da bir hukuki sorumluluğu var. Eğer gerekli
imzayı almadan bu tebligatı teslim ederlerse hukukla da karşı karşıya
gelebiliyorlar. Bu tebligatları saat 22.00’de, 23.00’te sayın muhtarlarımız,
muhtarlıkları açarak teslim aldıklarını, onların işlerini gördüklerini
söylüyorlar, seve seve yaptıklarının altını çiziyorlar. 
En
önemli konulardan bir tanesi de kaybolan nüfus cüzdanlarının çıkarılırken talep
formunu sadece muhtarların verebilmesi. Çok değerli milletvekili arkadaşlarım,
bir vatandaş nüfus cüzdanını kaybettiği anda, inanın, bu talep formunu nüfus il
müdürlüğü bile vermiyor veya nüfus ilçe müdürlüğü bile vermiyor. Kim veriyor
biliyor musunuz? Sadece ve sadece muhtarların düzenlediği talep formuyla
alabiliyorlar. Bu talep formundan çok sayıda muhtarımız sıkıntı yaşamış. Sahte
evrakla, sahte belgeyle, sahte ehliyetle gelip, bu talep formunu alıp,
başkasına ait olan bir fotoğrafı da yapıştırıp… İşte, haksız yere kredi çekme
vesaire gibi olaylarla karşı karşıya geldiklerinden bazı muhtarlarımız bile
hâkim karşısına çıkmış durumda. Bundan dolayı da muhtarlarımızın ciddi derecede
sıkıntı yaşadığını ve belirli zorluklarla karşı karşıya geldiğini özellikle
belirtmek istiyorum.
Şimdi,
gelelim muhtarlarımızın genel sıkıntısına, 4 maddeyle toparladım. Çok değerli
arkadaşlar, muhtarlarımızın maaşları “ödenek” diye geçiyor. Geçen sene bizim
zorlamalarımızla asgari ücrete eşitlenen muhtarların maaşı 1/1/2017 tarihi
itibarıyla 1.385 TL oldu. Ancak, maaşları “ödenek” diye geçiyor. Her insanın
olduğu gibi, muhtarların da kredi kartı borcu veya kredi borcundan dolayı
maaşlarına haciz geliyor. Ancak, muhtarların maaşları “ödenek” diye geçtiğinden
Türkiye’de çok sayıda muhtarın maaşının tamamı, yüzde 100’ü hacizlenmiş
durumdadır. 
Diğer
taraftan, en önemlisi, bütün seçilmiş olan makamların SSK’sının devlet
tarafından yatırıldığını biliyoruz. Ancak, 50.391 muhtarın hiçbirinin SSK’sı devlet
tarafından yatırılmıyor. Muhtarımız kendisi, cebinden bir şekilde yatırmaya
çalışıyor ama çoğu da yatıramıyor. Ne oluyor? Hasta olduğunda vesaire ailesi,
eşi, çocukları hasta olduğunda veya kendisi hasta olduğunda kendi primini de
yatıramadığından hastanelerde bile bakılamıyor. Maalesef, bu memlekette
mültecilere bakılıyor, muhtarlarımıza bile devlet tarafından ücretsiz
bakılmıyor.
Diğer
taraftan, muhtarlarımız biliyorsunuz canını dişine takıyor, köyünde bir şeyler
yapmak istiyor, mahallesinde bir şeyler yapmak istiyor; özellikle camide, cami
duvarında, caminin içinde, köy odasında vesaire. Buralara çimento, taş, tuğla
vesaire alırken maalesef tamamını KDV’li ve ÖTV’li rakamlardan ödüyor.
Muhtarlarımızın talebi ve de bence de olması gereken bu: Nasıl beyaz eşyada
ÖTV’yi, KDV’yi kaldırdıysak, bir köylünün ihtiyacı olan camideki, okuldaki, köy
odasındaki ihtiyaçlarını da muhtarların KDV’siz bir şekilde alma hakkının
getirilmesini buradan talep ediyoruz. 
Diğer
taraftan, değerli arkadaşlar, özellikle bir an önce, biraz önce de altını
çizdim, SSK’larının devlet tarafından yatırılması ve de emeklilik hakkının
kazandırılması gerekiyor; sağlık sigortası da aynı şekilde.
Gelelim,
muhtarlarımız çalışırken, biliyorsunuz, özellikle köylerde ve dağ köylerindeki
muhtarlarımızın doğal olarak ihtiyacı olan -kanunu gereği- köylüyü, köyü
korumak adına silah alıyorlar ve de silah ruhsatı alıyorlar. Biliyorsunuz,
silah ruhsatının taşıma ücreti çok yüksek. Muhtarlarımız görev yaptığı müddetçe
bu silah ruhsatına ücret ödemiyor. Ancak, görevleri bir veya iki dönem veya
daha fazla; görevleri bitikten sonra almış oldukları silahların ruhsat
parasını, harcırahını ödemek zorunda kalıyorlar. 
Değerli
arkadaşlar, emekli olamayan bir kişi, görevi bittikten sonra 2 bin-3 bin TL
silah ruhsatının harcını nasıl ödeyecek? Onun için, çok değerli muhtarlarımızın
görev süreleri bittikten sonra da aynı şekilde, beylik silahının silah
ruhsatlarının ömür boyu ücretsiz olmasını buradan talep ediyoruz.
Çok
sayıda köy muhtarımız, 1.385 TL’den daha fazla geliri olmadığından hem
çiftçilik yapıyor hem hayvancılık yapıyor. Biliyorsunuz, muhtarlar çiftçilik
yaparken hiçbir destek de yok ki ürettiği tahılı para etmiyor; büyüttüğü,
beslediği hayvanından sağdığı süt, maalesef, 85-90 kuruş. Daha önce de söylediğim
gibi, sütün sudan ucuz olduğu bir memlekette yaşıyoruz. 
Muhtarlarımızın
başlıca sorunları bunlar. Biz, buradan, başlangıçta seçilmiş olan, en birinci
makam olan muhtarlarımızın haklarına sahip çıkıyoruz. 
Bu
önergeye, araştırma önergesine özellikle iktidar partisi, AK PARTİ
milletvekilleri tarafından destek verilmesi ve de bu önergenin geçmesi
dileğiyle hepinizi saygı ve sevgilerimle selamlıyorum, bütün muhtarlara
saygılarımı sunuyorum. 
İyi
günler olsun, hayırlı günler olsun. (CHP sıralarından alkışlar) 
BAŞKAN
– Teşekkür ederiz Sayın Yalım. 
Grup
önerisinin aleyhinde olmak üzere Adana Milletvekili Sayın Muharrem Varlı. 
Buyurun.
(MHP sıralarından alkışlar)
Süreniz
on dakika.
MUHARREM
VARLI (Adana) – Teşekkür ederim. 
Sayın
Başkan, değerli milletvekilleri; hepinizi saygıyla selamlıyorum. 
Cumhuriyet
Halk Partisinin vermiş olduğu önergenin her ne kadar aleyhinde de söz alsak
lehinde oy kullanacağımızı ve doğru bir önerge olduğunu, doğru bir araştırma
önergesi olduğunu buradan beyan etmek istiyorum. Tabii, İç Tüzük gereği
mecburen aleyhinde söz almak zorunda kaldık ama lehinde görüş belirteceğimizi
belirtmek istiyorum. 
Muhtarlarımız
çok önemli görevler yapıyorlar. Yani, köyde, hele de tüzel kişiliğini
yitirmemiş köylerdeki muhtarlık seçimleri çok hararetli geçer. Bazen kavgaların
olduğu, bazen canların yandığı muhtarlık seçimleri de olmuştur çünkü muhtarlar
köylerinde kaymakamdır, validir, başbakandır, cumhurbaşkanıdır, o köyün her
şeyidir muhtarlar. Hastası olan muhtara koşar, cenazesi olan muhtara koşar;
kaymakamlıktan, valilikten temin edilmesi gereken ihtiyacı olan her
vatandaşımız muhtara koşar; muhtarın bu problemleri çözmesini bekler. Jandarma
evrak gönderir, evrakın karşılığını muhtardan bekler veya polis karakolu evrak
gönderir, evrakın karşılığını muhtardan bekler, muhtar bunlara da çözüm bulmak
zorundadır. Yani, muhtar, her işe bakandır aslında ama muhtar, hak ettiğinin
karşılığını da alamayandır aynı zamanda. 
Yani,
şöyle bir örnek vermek isterim, kendi seçim bölgemden söyleyeyim: Bir mahallenin
50 bin, bazen 100 bin seçmeni olur. Burada muhtar seçilen arkadaşımız göreve
başlar. Yine, 3 bin nüfuslu bir ilçenin de belediye başkanlığı seçimi olur,
oradaki belediye başkanı da göreve başlar. Onun makam arabası vardır, şoförü
vardır, her türlü ihtiyacını giderecek ödenekleri vardır; maddi açıdan, sosyal
yaşantı açısından muhtarlarımızdan kat kat daha fazla kullanacağı, elinde her
türlü değerleri vardır. Ama, 50 bin, belki 100 bin seçmenin oyunu alarak
seçilmiş bir muhtar ile 3 bin seçmenin oyunu almış, seçilmiş bir belediye
başkanını karşılaştırdığınız zaman arasında dağlar kadar uçurum var ne yazık
ki. İşte, muhtarlara hak ettiğini vermek açısından bir örnek vermek istedim
hepinize. 
Şimdi,
bir iyileştirme yapıldı, elbette ki bu iyileştirmeden dolayı, yapanlara da
teşekkür ediyoruz ancak bu iyileştirme yeterli değil. Yani, muhtarların her gün
mahallesinden veya köyünden şehre gitmesi, orada, efendim, seçmenlerinin işini
takip etmesi, beraber götürdüğü insanlara orada belki yemek yedirmesi,
arabasının benzini, mazotu derken bu maaşla muhtarlık yapması mümkün değil
değerli arkadaşlarım. Onun için, muhtarlarımızın maaşlarının mutlaka
iyileştirilmesi lazım.
657’ye
tabi devlet memuru statüsünde görülmelerine rağmen, sigortaları devlet
tarafından karşılanmıyor ne yazık ki. Muhtarlar almış oldukları maaşla hem bu
işleri görecekler hem insanların ihtiyaçlarını karşılayacaklar -onların
hastasını alıp hastaneye götürecek arabasıyla, mazot yakacak, gerekirse yemek
yedirecek- hem de cebinden sigortasını ödeyecek. Dolayısıyla, böyle bir
mağduriyet var, bu mağduriyetin de bir an önce çözülmesi lazım. 
Zaten,
Milliyetçi Hareket Partisinin seçim beyannamesinde de muhtarlarımızın
maaşlarının iyileştirilmesi, sigortalı sayılması noktasında vaatlerimiz vardı
ancak iktidar tabii Adalet ve Kalkınma Partisi olunca şu anda onlara
sesleniyoruz, diyoruz ki: Lütfen bu iyileştirmeyi yapın. Sayın Grup Başkan
Vekili, dinliyorsunuz, lütfen bu iyileştirmeyi yapın. Muhtarlarımız çok önemli
görevler yapıyorlar. Muhtarlarımıza sahip çıkalım, muhtarlarımızı koruyalım.
Onlar hakikaten, demin de söylediğim gibi, bir köyün veya bir mahallenin hem
muhtarı hem başbakanı hem cumhurbaşkanı, her şeyi yani o orada muhtar, her şey
ondan bekleniyor. Onun için muhtarlarımıza bu manada yardımcı olalım. 
Az
önceki konuşmacı arkadaşımız da bahsetti, muhtarlar görev süresince silah
ruhsatına para ödemiyorlar ancak görevleri bittikten sonra silah ruhsatlarına
para ödemek zorunluluğu var, böyle bir zorunlulukla karşı karşıyalar. Bunu da
kanunla düzenlemek lazım yani muhtarlarımız bu kadar önemli görevler yaparken,
muhtarlarımıza bu kadar önemli sorumluluklar yüklemişken, böyle bir hak da
vermişken ömür boyu ruhsata para ödememesini de temin etmemiz lazım çünkü bu
konuda da çok büyük mağduriyetler yaşıyorlar muhtarlar. 
Yine,
eskiden köy muhtarlarının tamamında tüzel kişilik yetkisi vardı. E, şimdi, bu
büyükşehir yasasıyla birlikte, köy muhtarı olmasına rağmen bu tüzel kişilik
kaldırıldı yani orada muhtar kendi adına veya köyü adına hiçbir şey yapamıyor,
her şeyi belediyeden beklemek zorunda. Hâlbuki elinde imkânları var, o köyün
geliri var kullanılabilecek veya o köyün yapılabilecek işleri varken her şeyi
belediyeden yaptırmak zorunda kalıyor. Muhtarların, bence köy muhtarlarının
özellikle tüzel kişiliklerini geri vermemiz lazım ve bu silah ruhsatıyla
alakalı mağduriyetlerini de bir an önce çözmemiz lazım. Muhtarların bu
beklentileri var bizden.
Değerli
arkadaşlarım, yine, muhtarlar ziraat odasının ve sulama birliklerinin tabii
delegesi değiller yani muhtarlar orada her türlü görevi yaparken, o delegelerin
oluşması için sandık koyar, ön seçim dahi veya o köyün içerisindeki insanlar
arasından bir seçim yaparken muhtarlar, buraların tabii üyeleri değiller. Bir
an önce bununla da ilgili bir kanuni düzenleme yaparak muhtarlarımızı ziraat
odalarının ve sulama birliklerinin tabii delegesi hâline getirmemiz lazım. Bu
da önemli bir gelişme olur, muhtarlarımızın lehine olur.
Az
önceki arkadaşımız da bahsetti ama biraz daha yüzeysel geçti. Bu posta
evraklarıyla ilgili, götürüyorlar, kişiye tebliğ ediyorlar, kişi almıyor,
tebligatı kabul etmiyor. İcra mahkemesinden gelmiş veya efendim, başka bir
mahkemeden gelmiş, cezası var, kişiye tebliğ ediyorlar, kişi tebliği kabul
etmiyor. O tebliği muhtara veriyorlar. Muhtar aldığı zaman eğer o kişiye kabul
ettiremezse o sorumluluğu muhtar üzerine almış oluyor ve bundan dolayı da
yargılanıyor. Bu yasadan dolayı da yargılanıyor. Bu da önemli bir mağduriyet.
Bunu gidermemiz lazım, bunu kaldırmamız lazım. Yani bir başka insanın
sorumluluğunu niye bir muhtara yıkıyoruz değerli arkadaşlarım? Yani adam
tebligatını almıyorsa muhtar niye sorumlu olsun bundan? Bunu da düzenlememiz
lazım. Posta tebligatıyla alakalı bir düzenleme yapmak lazım. Muhtarlarımızı
buradan da kurtarmak lazım. 
Şimdi,
yerel yönetimlerin ilk ayakları dedik muhtarlarımıza. Yani hakikaten yerel
yönetimlere baktığınız zaman… Bunu, Sayın Cumhurbaşkanı da söylüyor muhtarları
buraya davet ettiğinde, Sayın Başbakan da söylüyor, herkes söylüyor “Yerel
yönetimlerin ilk ayağı” diye. Çok önemli de görevler yapıyorlar, doğru. Ama
yani biz onlara gerçekten hak ettiklerini veriyor muyuz? Gerçekten muhtarları
koruyacak, efendim, muhtarların kendilerini koruyabileceği veya muhtarların o
insanların hakkını, hukukunu savunmak adına sarf ettikleri enerjiyi, sarf
ettikleri mesaiyi alabilecek nitelikte bir katkıda bulunuyor muyuz? Hayır.
Muhtara şu anda herhâlde asgari ücret değerinde bir maaş veriliyor. Bakın
değerli arkadaşlarım, yani bir köyden şehre gitmek, o şehirde jandarmada,
hastanede veya başka bir yerde işi olan bir kişinin işini takip etmek, onunla
birlikte bir gününü, mesaisini harcamak, gerekirse onların yemeğini yedirip
onları ağırlamak ne kadar para bir hesapladınız mı hiç? Yani herhâlde en
azından bir 20 liralık mazot yakar, herhâlde bir 50-100 liralık yemek yedirir.
Yani bunu ayın yirmi günü yaptığını farz edin, en az 2.500-3.000 lira gibi bir
rakam zaten vatandaşa harcıyor muhtar. E, biz ne kadar maaş veriyoruz
muhtarlara? Asgari ücret bedelinde veriyoruz, üstelik sigortalarını da ödemiyoruz
yani. Dolayısıyla, 1.300-1.400 lira gibi bir rakam muhtarlara veriliyor ama
bunun en az 400 lirası da sigortaya gidiyor yani Sosyal Güvenlik Kurumuna
yatırmak zorunda kalıyor muhtarlarımız. Onun için, muhtarların maaşlarını
düzenlememiz lazım. Muhtarların hak ettiğini vermemiz lazım. 
Sayın
Cumhurbaşkanı muhtarları çağırıyor buraya, toplantılar yapıyor, onlara ne kadar
önem verdiğini anlatıyor, onların ne kadar önemli insanlar olduğunu anlatıyor
ama bunu kanuni düzenlemelerle de yapmamız lazım ki muhtarlar da gerçekten
önemliler mi değiller mi, onlar da farkına varsınlar bunun yani. 
Bunu
yapmamız lazım. Muhtarlarımızı bu sorumluluklardan kurtarmamız lazım. Onların
hak ettiği değeri onlara vermemiz lazım diyor, hepinize saygılar sunuyorum.
(MHP ve CHP sıralarından alkışlar) 
BAŞKAN
– Teşekkür ederiz Sayın Varlı. 
Grup
önerisinin lehinde olmak üzere ikinci konuşmacı Muş Milletvekili Sayın Ahmet
Yıldırım.
Süreniz
on dakika. 
Buyurun.
(HDP sıralarından alkışlar)
AHMET
YILDIRIM (Muş) – Teşekkür ederim Sayın Başkan.
Sayın
Başkanım, değerli milletvekilleri; ben de CHP’nin muhtarlarla ilgili vermiş
olduğu araştırma önergesinin lehinde partim adına söz almış bulunuyorum. Hepinizi
saygıyla selamlıyorum.
Açıkçası,
muhtarlar, bir toplumun demokrasisindeki kılcal damarları temsil ederler.
Demokrasinin toplum içindeki kılcal damarları, en küçük demokrasi hücreleri
muhtarlıklardır ve bulundukları yerlerde seçimle iş başına gelmiş olmaları
hasebiyle bize göre bütün atanmışlardan daha değerli bir noktaya tekabül eder görevleri.
Hatta o ildeki en büyük ita amiri olan validen de veya en yüksek devlet memuru
olan Başbakanlık Müsteşarından da daha değerlidir. En azından yönetmeye talip
olduğu sınırlar içerisindeki topluluğun rızasını almıştır. 
Ancak,
ben, muhtarların özlük hakları açısından yaşamış olduğu problemlere geçmeden
önce, son günlerde belediyelerde kayyumlarla başlayan bir sürecin giderek
muhtarlıklara, köylere, mahallelere kayyumlar atamaya dönüştüğünü bütün Genel
Kurulun bilgisine sunayım. Sadece son bir ayda, Bitlis ilimizin Hizan ilçesi
başta olmak üzere farklı köylerinde 30’a yakın muhtar, “Valinin keyfi öyle
istedi.” diye ya da “Siyasi iktidarın hoşuna gitmiyor uygulamaları.” diye,
belki de “Saray toplantılarına katılmıyor.” diye görevden uzaklaştırıldılar. Biz,
bir yandan, şüphesiz, muhtarlarımızın özlük haklarıyla hemhâl olalım ama bunun
yanı sıra, özellikle muhtarların seçilmiş olma hâline göstereceğimiz saygıyı da
göz ardı etmeyelim çünkü siyasi iktidar belli bir süredir, kendi vesayetçi
anlayışını bu ülkeye hâkim kılmak için, kendisi gibi düşünmeyen bütün toplumsal
muhalif kesimlere karşı deyim yerindeyse bir savaş başlatmış durumdadır. Çünkü
kendisi gibi düşünmeyen siyasetçiler hedefte, kendisi gibi düşünmeyen yerel
yöneticiler hedefte, kendisi gibi düşünmeyen muhtarlar hedefte, kendisi gibi
düşünmeyen aydın, yazar, çizer, akademisyenler hedefte. 
Bir
saat önce partimizin milletvekilleriyle birlikte Ankara Üniversitesi Cebeci
yerleşkesinde, KHK’yla ihraç edilen akademisyenlerle bir araya geldik. Bu
ülkenin geleceğine dair ne kadar büyük bir umut sahibi iseler, aynı oranda, bu
iktidarın bu ülkeye sunabileceği katkı anlamında da çok fazla bir umutlarının
kalmadığını ifade ediyorlar. Bu ülke er geç düzlüğe çıkacak, bu ülke
akademisyen ve aydın vicdanıyla yarınlara uzanacak, güzel günler görecek ama
oradaki akademisyenlerden emekli öğretim üyesi biri -bizim gibi ziyarete
gelmişti- cumhuriyet tarihi boyunca üniversitelerde gerçekleştirilen kıyımlar
içerisinde bir tek 1947’de Niyazi Berkes, Pertev Boratav, Behice Boranlara
dönük Dil ve Tarih-Coğrafya Fakültesinde gelişen kıyım dışında hepsini
yaşadığını söyledi. 1956 kıyımını yaşadığını söyledi. 1961 darbesini, 1971
muhtırasını, 12 Eylül darbesini ve 28 Şubat kıyımlarını gördüğünü ama hepsinde
az biraz da olsa hukuk olduğunu, yargı yolunun açık olduğunu… Bir yargılama
süreci sonrasında hepsi geri döndüler. Ama bugünkü iktidarın KHK’larla ihraç
etmiş oldukları akademisyenlere ve kamu görevlilerine dönük, bırakın yargı
yolunu açık tutmayı ve adil bir karar çıkmasını, şu Meclisin kapısını KHK’yla
ihraç edilmiş olan kamu görevlilerine kapattığını biliyor musunuz? 100 bin kamu
görevlisi şu Meclise giremiyor? Oysa bu Meclisin sahibi o halkımız; asil olan
onlar, vekil olan bizleriz. Meclis asile kapalı, vekilin konformizmine açık.
Nasıl bir akıldır ki KHK’larla ihraç edilmiş 100 bin kamu emekçisi Meclise
giremiyor. Peki, bir yurttaş, mağdur olduğu düşüncesiyle burada İnsan Hakları
Komisyonuna ya da Dilekçe Komisyonuna dilekçe vermek, şikâyette bulunmak üzere
nasıl hakkını arayacak? Biz, hukukun, yasaların emrettiği şekilde hak arama
kanallarını yurttaşlarımıza açık tutmazsak bunlar nereye gidecekler? 
Belli
bir süredir yargının boğazına kadar siyasallaştığını, yargının iktidarın sopası
hâline geldiğini söyledik ve referanduma kadar, toplum vicdanında mahkûm olmuş
ve referandumda da halkın tokadını görecek olan bu siyasi iktidar,
siyasallaştırdığı yargı marifetiyle toplumsal muhalefet üzerinde –deyim
yerindeyse- tam bir baskı politikası, tam bir hukuk terörü estiriyor.
Size
bir örnek vereyim: Bakın, Diyarbakır Adliyesinde bir buçuk ay önce 8. Ağır Ceza
Mahkemesi kuruldu. Bir buçuk aylık bir mahkeme -az biraz hukuku bilen,
adliyeleri bilen herkes bilir- dosya yoğunluğu en az olan mahkeme. Eş Genel
Başkanımız Sayın Selahattin Demirtaş’ın iddianamesi geçen hafta o mahkemede
kabul edildi ve kabul eden mahkeme, Eş Genel Başkanımızın tutuklanmasından altı
ay sonraya, iddianamenin kabul edilmesinden üç ay sonraya duruşma günü verdi.
Şimdi, düşünsenize, Allah aşkına, yeni kurulmuş, bir buçuk aylık bir mahkemenin
dosya yoğunluğu yok, bir duruşmayı nasıl üç ay sonraya verebilir? Oysa hukuk
teamülleri, Türk Ceza Kanunu iddianame kabul edildikten sonra bir ay içerisinde
ilk duruşma gününün olmasını emreder. 
Diğer
Eş Genel Başkanımız Sayın Figen Yüksekdağ’ın iddianamesi bir aydır çıkmasına
rağmen, bu iddianameyi kabul edecek mahkeme arıyor bu hukuk düzeni. Diyarbakır
Adliyesi “Ankara görsün.” diyor, Ankara “Yetki bende mi, bir inceleyeyim.”
diyor. 
Gerek
eş genel başkanlarımız gerek milletvekillerimiz gerekse belediye başkanı, il,
ilçe yöneticilerimizin tamamının referandum takvimine endeksli bir şekilde
siyasi soykırım operasyonuna tabi tutulduğunu ve bunların talimatının yargıya
siyasi iktidar tarafından verildiğini, devletin ve Hükûmetin derin
dehlizlerinde bunların planlandığını biz çok iyi biliyoruz. Yoksa yeni kurulmuş
bir mahkeme nasıl olur da üç ay sonraya duruşma günü verir? Ama biliyoruz, Eş
Genel Başkanımız Sayın Selahattin Demirtaş’ın geçen hafta kabul edilmiş
iddianamesi için 28 Nisana gün verilmesinin nedeni, referandum aradan çıktıktan
sonradır. Tabii, HDP siyasi iktidarın korkulu rüyası olmuş; üç yıldır başkanlık
hayallerinin önündeki, engel olan parti biziz. Ya değilse, neden eşit
koşullarda bir referandum çalışması yürütmeyi ve onun koşullarını sağlamayı
düşünmüyorsunuz, öncelemiyorsunuz? 
Soruyorum:
Bir buçuk ay önce kurulmuş, dosya yoğunluğu olmayan bir mahkeme, kabul ettiği
iddianamede nasıl üç ay sonraya gün verir? Tek nedeni var: Operasyonlar da
siyasiydi ve referanduma endeksliydi, aynı şekilde duruşmalar da, tahliyeler de
referanduma endeksli olacak ama toplum vicdanı öyle bir şeydir ki -açık
söyleyeyim, öyle bir tokat yiyecek ki siyasi iktidar- şimdiye kadar belki de
AKP dışında hiç kimseye oy vermemiş birçok yurttaş, bu son bir yıldaki haksız,
vicdanlarda mahkûm olmuş uygulamalarından ötürü bu Anayasa paketinde iyi bir
ders verecektir, göreceğiz biz bunları.
Kayyumları
üzerinden belediyeleri gasbeden iktidar ne diyordu? Hiçbir iddianameye
yansımayan, hiçbir soruşturma tutanağında bulunmayan belediyelerin, efendim,
örgüte para aktardığını, efendim, hendek kazdığını söylüyordu. O zaman
söyleyelim: Bakın, belediyelere ilk müdahale, gasbetme girişimi Ekim 2015’te,
bu ülkede, bu memlekette hendek mendek yokken Batman Belediyesinin 18 meclis
üyesi ve eş başkanının görevden uzaklaştırılmasıyla başladı. Ekim 2015’te
hendek mi vardı? Batman’da hendek mi kazıldı? Ama muradınız öyle bir şey değil
ki. Batman’dan başladı, hiçbir şekilde hendeğin, çatışmanın olmadığı yerlerde
belediyeleri gasbeden… Çünkü konu muhtarlardı. 
Seçilmişlere
karşı saygısızlık anlamına gelen her türlü uygulamayı mevcut iktidar döneminde
gördüğümüzü ve önergenin lehinde oy kullanacağımızı söyleyerek bütün Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Yıldırım.
Önergenin
aleyhinde olmak üzere ikinci ve son konuşmacı Niğde Milletvekili Sayın Alpaslan
Kavaklıoğlu.
Süreniz
on dakika.
Buyurun.
(AK PARTİ sıralarından alkışlar) 
ALPASLAN
KAVAKLIOĞLU (Niğde) – Sayın Başkanım, yüce Meclisin değerli üyeleri; Cumhuriyet
Halk Partisinin muhtarların sorunlarının araştırılması amacıyla vermiş olduğu
Meclis araştırması açılması teklifinin aleyhinde söz almış bulunuyorum.
Hepinizi saygıyla selamlıyorum.
Değerli
milletvekilleri, köy ve mahalle muhtarlıkları yerel yönetimlerimizin temelidir.
442 sayılı Köy Kanunu’nda muhtar, köyde devlet tüzel kişiliğinin temsilcisi
olarak devlet işlerini, köy tüzel kişiliğinin temsilcisi olarak köy işlerini
yapmakla görevlendirilmiştir. Aynı zamanda kamu görevlisidir muhtar. 
ÖZKAN
YALIM (Uşak) – O zaman öneriyi kabul edeceksiniz, değil mi Sayın Hatip?
ALPASLAN
KAVAKLIOĞLU (Devamla) – Muhtarlarımızın sorunlarını biliyoruz ve hükûmetlerimiz
tarafından bugüne kadar çok önemli çalışmalar yapıldı. Muhtarlara değer ve önem
veriyoruz, vermeye devam edeceğiz. Muhtarlık, bizim gönlümüzde, milletimize
itibarlı bir hizmet icrasıdır. Vatandaş ile devlet arasında köprü olan
muhtarlarımız bizim yerel birimlerde gözümüz, kulağımızdır. 
Değerli
milletvekilleri, ülkemizde son on beş yıldır sürmekte olan istikrarlı yönetim,
muhtarlarımızın konumlarında önemli gelişmeler sağlamıştır. Muhtarlarımızın
yasalardan kaynaklanan görevlerini gerektiği gibi yapabilmeleri için muhtar
ödeneklerinde hükûmetlerimiz tarafından dönem dönem iyileştirmeler yapılmıştır.
Aralık 2002 tarihinde yani AK PARTİ iktidara gelmeden önceki hâliyle 97 lira,
sadece 97 lira muhtar ödeneği varken 2016 yılında bu 1.310 TL’ye ulaşmış, bugün
itibarıyla da 1.406 TL ödenmektedir. Bu yeterli mi? Elbette, yeterli diyemeyiz
ama şundan eminiz ki, Hükûmetimizin muhtarların hem ödenekleriyle hem de sosyal
güvenlikleriyle ilgili iyileştirmeler yapma konusunda gayretleri olduğunu
biliyoruz. 
ÖZKAN
YALIM (Uşak) – Sosyal güvenliği ödenmiyor Sayın Hatip. 
ALPASLAN
KAVAKLIOĞLU (Devamla) – Bir de şunu söylemekte fayda var: Muhtarlar,
biliyorsunuz, SGK kapsamında çalışan değil, aynı milletvekilleri gibi. Çalışan
olmadığı için maaşları olmuyor, maaş yok. O yüzden ödenekleri var ve ödenekleri
kendilerine ödeniyor, bu SGK giderlerini de kendileri karşılıyor. Ancak
Hükûmetimizin bu konuda gayret içinde olduğunu biliyoruz, eminiz, güveniyoruz. 
ÖZKAN
YALIM (Uşak) – Hadi, hayırlısı o zaman. 
ALPASLAN
KAVAKLIOĞLU (Devamla) – Muhtarlarımıza yönelik getirilen sosyal güvenlik
düzenlemelerinden biri de sosyal güvenlik ve genel sağlık sigortası
kanunlarıyla muhtarların emeklilik haklarının iyileştirilmesi olmuştur. Kısa ve
uzun vadeli sigorta kollarının uygulanması bakımından, kendi adına ve hesabına
bağımsız çalışan köy ve mahalle muhtarları arasındaki uygulama farklılıkları
kaldırılmıştır. Sigortalılığın başlangıcı, köy ve mahalle muhtarları için
seçildikleri tarihten itibaren başlamaktadır. Kendi adına ve hesabına bağımsız
çalışan köy ve mahalle muhtarları için sigortalılığın sona ermesi, muhtarlık
görevlerinin sona erdiği tarihten itibaren; hizmet akdiyle çalışan muhtarların
ise yeniden çalışmaya başladığı tarihten itibaren kesilecektir. Böylelikle
sigortalılık süresi bakımından muhtemel bir boşluk oluşmasının önüne geçilmiş
olmaktadır.
Değerli
arkadaşlar, muhtarlarımız için yaptığımız düzenlemeler bu kadarla sınırlı
değildir. AK PARTİ iktidarları döneminde köylerin temel altyapı sorunları
çözüldüğü için muhtarlar artık, hizmetler sayesinde daha memnun şekilde
görevlerini sürdürmektedirler. Muhtarlarımız bu yapılanları hiçbir zaman
unutmamıştır ve inkâr etmemiştir. 
Muhtarlarımıza
aldıkları ödenekler ve sosyal hakların düzenlenmesi dışında da önemli
iyileştirmeler sağlanmıştır. Muhtarların yerel yönetim organlarına demokratik
katılımı bizim dönemimizde artırılmıştır. Köylere Hizmet Götürme Birliği
yönetim kurullarına, Sosyal Yardımlaşma ve Dayanışma Vakfı mütevelli
heyetlerine kendi aralarından temsilci seçebilmeleri sağlanmıştır. Mahalle
muhtarlarına, belediye hizmetlerinin belediyenin ihtiyaçlarına uygun olarak
yürütülmesi için belediyeyle iş birliği yapma görevi verilmiştir. Belediyelere
de mahallenin ve muhtarlığın ihtiyaçları ve sorunları için gerekli yardım ve
desteği sağlama görevi verilmiştir.
Sayın
Başkan, değerli milletvekilleri; muhtarlarımızın taleplerinin takibi konusunda
yapılan önemli düzenlemelerden bahsetmek istiyorum. İçişleri Bakanlığı
tarafından 2015 yılında “Muhtar Talepleri” konulu bir genelge yayımlanarak
taleplerin takibinin elektronik ortamda yapılması için “Muhtar Bilgi Sistemi”,
“MUBİS” adı altında bir web sitesi oluşturulmuştur. İçişleri Bakanlığına bağlı
Mahalli İdareler Genel Müdürlüğünde Muhtarlar Daire Başkanlığı kurulmuştur.
İlgili genelgeyle, muhtarlarımızın taleplerini yakından takip etmek amacıyla
büyükşehir belediyelerinde muhtarlar daire başkanlığı, diğer belediyelerde ise
muhtarlar müdürlüğü kurulması sağlanmıştır. Valiliklerde 1 vali yardımcısı,
büyükşehirlerde genel sekreter yardımcısı ve diğer belediyelerde ise 1 başkan
yardımcısı muhtarlarımızın taleplerinin takip edilmesinden sorumlu tutulmuştur.
19 Ekim Muhtarlar Günü olarak ilan edilmiş, 2016 yılında ilk kez Muhtarlar Günü
ülke genelinde kutlanmıştır. Muhtarlarımızın yetki bakımından güçlendirildiği
ve taleplerine de ne kadar önem verildiği görülmektedir. 
Değerli
arkadaşlar, Türkiye’de hâlen 31.868 mahalle muhtarı, 18.297 köy muhtarı olmak
üzere 50.165 muhtar bulunmaktadır. Muhtarlarımız en rahat dönemlerini bizimle
birlikte yaşamaktadırlar. 
Bu
konuda özellikle Sayın Cumhurbaşkanımızın muhtarlara verdiği öneme değinmek
istiyorum.
ÖZKAN
YALIM (Uşak) – Muhtarlar çocuklarına hasta oldukları zaman baktıramıyorlar.
ALPASLAN
KAVAKLIOĞLU (Devamla) - Sayın Cumhurbaşkanımız göreve başladığından beri
ülkemizin dört köşesinden muhtarlarımızı Külliye’de ağırlamaktadır. Şimdiye
kadar 36’ncı Muhtarlar Toplantısı yapılmıştır. Sayın Cumhurbaşkanımız 50 bin
muhtarın tamamını Cumhurbaşkanlığı Külliyesi’nde ağırlayacak. Şu ana kadar
16.126 muhtarımız, yaklaşık üçte 1’inden fazlası Külliye’de misafir edilmiştir.
Buraya gelen muhtarlarımız, iletmek istediği sorun ve ihtiyaçlarını doğrudan
aktarma fırsatı bulmaktadır. Sorunları ve ilettikleriyle yakından
ilgilenilmekte, mutlaka geri dönüş sağlanmaktadır. Bu da Sayın
Cumhurbaşkanımızın muhtarlarımıza verdiği büyük önem ve değeri açık bir şekilde
göstermektedir. 
Ayrıca,
darbe girişiminin olduğu 15 Temmuz gecesi Akıncı Ana Jet Üssü’nde şehit düşen
Ankara Kahramankazan ilçesi Ahi Mahallesi Muhtarı Ali Anar’ı ve darbecilere
karşı direnirken şehit düşen İstanbul Üsküdar Acıbadem Mahallesi Muhtarı Mete
Sertbaş’ı ve bütün şehitlerimizi buradan rahmetle ve minnetle anıyorum. 
Hükûmetimiz,
on beş yıldır, iktidarı boyunca muhtarlarımıza gereken önemi ve desteği
vermiştir. Muhtarlarımızın bütün sorunlarıyla yakından ilgilenilmiş, sorunların
çözülmesi noktasında büyük mesafeler katedilmiştir. Hükûmetlerimiz döneminde
muhtarlarımıza verilen değer sonucu muhtarlarımızın toplum ve bürokrasi
içindeki saygınlıkları da artmıştır. 
Cumhuriyet
Halk Partisinin muhtarlarımızın içinde bulundukları ekonomik, siyasi ve sosyal
sorun ve sıkıntıların tespit edilmesi, gerekli önlemlerin alınması ve halkımıza
çok daha verimli hizmet sunulması için Anayasa’nın 98’inci ve Türkiye Büyük
Millet Meclisi İçtüzüğü’nün 104’üncü ve 105’inci maddeleri uyarınca Meclis
araştırması açılması talebinin uygun olmadığını belirtiyor, hepinizi saygıyla
selamlıyorum. (AK PARTİ sıralarından alkışlar)
ÖZKAN
YALIM (Uşak) – Oldu mu şimdi ya?
BAŞKAN
– Teşekkür ederiz Sayın Kavaklıoğlu.
ÖZKAN
YALIM (Uşak) – Muhtarları Beştepe’ye topluyorsunuz ama işlerini görmüyorsunuz. 
BAŞKAN
– Sayın milletvekilleri, Cumhuriyet Halk Partisi Grup önerisini oylarınıza
sunuyorum: Kabul edenler… Kabul etmeyenler… Öneri kabul edilmemiştir. 
NURHAYAT
ALTACA KAYIŞOĞLU (Bursa) – AKP “Hayır.” dedi. 
AHMET
YILDIRIM (Muş) – Sayın Başkan…
BAŞKAN
– Sayın Yıldırım, söz talebiniz var. Şimdi mi istiyorsunuz?
AHMET
YILDIRIM (Muş) – Şimdi istiyorum Sayın Başkan.
BAŞKAN
– Peki, buyurun.
V.- AÇIKLAMALAR (Devam)
21.- Muş Milletvekili Ahmet Yıldırım’ın, Türkiye’nin içte ve dışta
barışçıl bir siyaset izlemesi gerektiğine ve bununla hem uluslararası prestij
kazanılacağına hem de ülkedeki insanların mutlu olabileceği bir sonucun elde
edileceğine ilişkin açıklaması
AHMET
YILDIRIM (Muş) – Sayın Başkan, bugün 9 Şubat; 8 Şubat 1991 günü, Körfez Savaşı
öncesinde, 8 siyasi partinin bir araya gelerek Körfez Savaşı’na karşı duruşunu
ve ülkemizin de bu savaşa girmemesi üzerinden bir ortak platform kurduğunu ve
bunların İstanbul’da bildiri dağıttıklarını biliyoruz; elimde eski gazete kupürleri
de var. Bildiri dağıtanlar arasında dönemin Refah Partisi İstanbul İl Başkanı
Sayın Recep Tayyip Erdoğan da vardı. “Bizim, Orta Doğu’da gelişebilecek hiçbir
savaşa prim vermemiz de söz konusu değildir.” Ülkemizin de Orta Doğu’da savaş
değil barış yanlısı bir politika izlemesi gerektiğini o gün ifade etmişti. Ama,
aynı Cumhurbaşkanı, bugün Orta Doğu’da cereyan eden her çatışmalı ortama
ülkemizi sürükleyen, ülkemizin gençlerinin yaşamını yitirmesine sebep olan bir
politik hat izliyor.
İçte
ve dışta Türkiye'nin bir barışçıl siyaset izlemesi gerektiğini, bununla hem
uluslararası bir prestij kazanma hem de ülke içinde bütün insanlarımızın mutlu
olabileceği bir sonucu elde edeceğimizi ifade etmek istiyorum.
Teşekkür
ederim.
BAŞKAN
– Teşekkür ederiz Sayın Yıldırım.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel… 
22.- Manisa Milletvekili Özgür Özel’in, 2 Ocak 2017 tarihinde yapılan
Bakanlar Kurulu toplantısına istinaden 9 KHK yayımlanmasının ve bu kanun
hükmünde kararnamelerle yapılan düzenlemelerin Hükûmetin kendisine verilen
yetkiyi istismar ettiğini gösterdiğine ilişkin açıklaması
ÖZGÜR
ÖZEL (Manisa) – Sayın Başkan, 687 sayılı Kanun Hükmünde Kararname Resmî
Gazete’de yayımlandı. Bundan iki gün önce, 7 Şubat gününde de 686 sayılı Kanun
Hükmünde Kararname yayımlanmıştı. Bu kanun hükmünde kararnamelerin
içerikleriyle ilgili çok şey konuşulabilir ancak bu kanun hükmünde kararnameler
Anayasa'mıza göre, Millî Güvenlik Kurulunun önerisi, Cumhurbaşkanı
başkanlığında toplanan Bakanlar Kurulunun karar alması ve ertesi gün Mecliste
oylanmasıyla bir olağanüstü hâl ilanı sırasında Anayasa'nın ve ilgili kanunun
verdiği bir yetkiye göre çıkarılmaktadır. 
Bugün
çıkan kararname okunduğunda, bu toplantının -yani bir OHAL KHK’sı çıkıyorsa
Cumhurbaşkanının varlığında bir Bakanlar Kurulu toplantısı olması lazım- 2 Ocak
günü yapıldığı ifade edilmektedir. Bundan önce, 2 Ocak günü böyle bir
toplantının yapıldığı kamuoyunun malumudur. Bir toplantı yapıldı 2 Ocakta, o
günden beri de yapılmıyor. 2 Ocaktan sonra makul bir süre içinde, oradaki
toplantıda alınan kararlar ve varsa bir kanun hükmünde kararnamenin
yayımlanması beklenir. 6 Ocak günü 679, 680, 681 sayılı Kanun Hükmünde
Kararnameler Resmî Gazete’de yayımlanmıştı bundan tam bir ay iki gün önce;
ardından, 23 Ocakta 3 tane daha, yine 2 Ocağa atfen. Şimdi de “Biz bir kanun
hükmünde kararname kaleme aldık.” diyor sayın bakanlar, “İmzaladık, kararını
verdik.” diyorlar. Bunu ne zaman yaptınız? “Biz bunu 2 Ocakta yapmıştık.”
diyorlar.
Şimdi,
her ne kadar Anayasa Mahkemesi kendi varlığını ve kendi yetkisini inkâr eden
bir şekilde “Ben kapsam ve süre bakımından KHK’ları denetlemeyeceğim.” demiş
olmasına rağmen, bugün, burada tamamen hukuk alanının, hukuk denetiminin dışına
çıktığı için, Anayasa Mahkemesi “Ben bakmıyorum kardeşim.” diye yarattığı
hukuksuzluk alanında, Hükûmet bu yetkiyi fütursuzca, nasılsa bir denetim yok
diye, sanki bulunmuş boş bir çek karnesini dolduruyormuşçasına dönüp dönüp
sadece, bu hafta bir Bakanlar Kurulu toplantısı yapma zahmetine katlanmadan
Cumhurbaşkanı Başkanlığında “Ben bir KHK daha çıkarmıştım, şimdi aklıma geldi.”
diyerek “2 Ocakta bunu imzalamıştık.” diyorlar. Bu, makullük sınırlarının
dışında, otuz dört gündür yayınlanmamış. Örneğin, bugün koyduğunuz maddeler,
iki gün önceki KHK’daki söylediğiniz 6 maddeden sonra bugünkü 14 madde niye
yok? Bugünkü madde 2 Ocakta kararlaştırıldıysa, yazıldıysa neden iki gün önceki
KHK 6 değil de 20 madde olup ikisi birden yayınlanmıyor? Şeklen bu yetki
kullanılıp, aslında bir yerlerde Meclisin vermiş olduğu yetkinin dışında -tıkır
tıkır tıkır bir yerlerde yazıp- bu verilen yetki devri istismar edilerek,
kötüye kullanılarak şu anda kanun hükmünde kararname fabrikasından çıkarılıp
sayın bakanlar ki bir bakan imzasının ne demek olduğu son derece önemlidir,
“Biz bunu geçmişte de imzalamıştık.” diyorlar. 
Şimdi,
2 değerli bakanın varlığında soruyorum: Bir kez, 2 Ocakta, böyle bir toplantıda
toplam 291 maddeyi ve ekli listelerini okumaya kalksanız, o süre yetmez.
Bunlar, 2 Ocaktaki toplantıya atfen bugünlerde yayımlanıyor. 2 Ocakta, örneğin
Sayın Bakan… Kapsam yönünden son derece tartışmalı bir mevzu ya, terörle ilgili
bir yetki alınmış; kar lastiğini kullanma zorunluluğunu düzenlediler bugün, kar
lastiği. Sayın Bakan, 2 Ocaktaki toplantıda kar lastiği düzenlemesini imzaladınız
mı? İmzaladıysanız, 6 Ocak günü kar lastiği kullanma zorunluluğunu niye
yayımlamadınız? Haziran ayında değiliz. Bunda bir kamu yararı görüyorsanız…
MEHMET
DOĞAN KUBAT (İstanbul) – Cevabını alalım Özgür Bey, cevabını alalım Bakandan. 
ÖZGÜR
ÖZEL (Manisa) – …bu neden 6 Ocak günü değil de bugün yayımlandı? O günden
bugüne kadar toplam 9 KHK yayımlandı, sürekli “2 Ocakta konuştuk biz bunları.”
diyorlar. 
Şimdi,
siyaset, bu yüce Meclis, edilen yeminler…
MEHMET
NACİ BOSTANCI (Amasya) – Sayın Başkanım, böyle bir usul yok. 
ÖZGÜR
ÖZEL (Manisa) – Nasıl bir usul yok? 
MEHMET
NACİ BOSTANCI (Amasya) – Yarım saattir konuşuyor. Açık oturum yapsın o zaman. 
BAŞKAN
– Sayın Bostancı, konuşan bir grup başkan vekili…
MEHMET
NACİ BOSTANCI (Amasya) – Açık oturum yapsın.
BAŞKAN
– …ben sözünü kesemem. 
ÖZGÜR
ÖZEL (Manisa) – Peki, ben bunu nasıl…
MEHMET
NACİ BOSTANCI (Amasya) – Anladık onu, sordun, cevap versinler.
MAHMUT
TANAL (İstanbul) – Kanun hükmünde kararnameyle kâr lastiği mi var? 
ÖZGÜR
ÖZEL (Manisa) – Bir şey söyleyeceğim, Meclisin yasama yetkisini verdiniz…
BAŞKAN
– Sayın Özel…
ÖZGÜR
ÖZEL (Manisa) – …adam otuz dört gün geriye kanun hükmünde kararname çıkarıyor. 
BAŞKAN
– Sayın Özel…
MEHMET
NACİ BOSTANCI (Amasya) – Böyle bir usul yok.
ÖZGÜR
ÖZEL (Manisa) – Ben ne yapacağım? Ben ne yapacağım? 
MEHMET
NACİ BOSTANCI (Amasya) – Böyle bir usul yok. Geldiğinde konuşursun.
ÖZGÜR
ÖZEL (Manisa) – Seninki gibi de usul yok, sizinki gibi de yok; vicdansızlık bu!
(CHP sıralarından alkışlar) 
MEHMET
NACİ BOSTANCI (Amasya) – Senin yaptığın gibi bir usul de yok.
ÖZGÜR
ÖZEL (Manisa) – Yok böyle bir usul. O yetki bizim, o yetki bizim; gittiniz,
verdiniz, ne yapıyorsunuz? (AK PARTİ sıralarından “Hop, hop!” sesleri) 
BAŞKAN
– Sayın Özel…
ÖZGÜR
ÖZEL (Manisa) – Böyle saçmalık olmaz. 
MEHMET
NACİ BOSTANCI (Amasya) – Terbiyesizlik yapma!
ÖZGÜR
ÖZEL (Manisa) – Böyle saçmalık olmaz.
MEHMET
DOĞAN KUBAT (İstanbul) – Özgür, sakin ol. 
BAŞKAN
– Sayın Özel, lütfen…
ÖZGÜR
ÖZEL (Manisa) – Elbette dile getireceğim. 
MEHMET
NACİ BOSTANCI (Amasya) – Aaa!
MEHMET
DOĞAN KUBAT (İstanbul) – Tamam, 60’a göre yap. 
ÖZGÜR
ÖZEL (Manisa) – Elbette getireceğim. Adam diyor ki: “Meclisin yasama yetkisini
aldım.” 2 Ocakta toplanmış…
BAŞKAN
– Sayın Özel…
MEHMET
NACİ BOSTANCI (Amasya) – Bir grup başkan vekili ya yerinden söz alır konuşur
yahut da bağlamı gelir, çıkar orada konuşur. 
BAŞKAN
– Sayın Bostancı…
MEHMET
NACİ BOSTANCI (Amasya) – Yarım saat burada konferans dinleyemeyiz. 
ÖZGÜR
ÖZEL (Manisa) – Defalarca konuşuyorsunuz burada. Bu yetki bizim, bizim, bu
Meclisin.
BAŞKAN
– Sayın Özel…
MEHMET
NACİ BOSTANCI (Amasya) – Böyle bir şey yok, usule uyacaksın. 
ÖZGÜR
ÖZEL (Manisa) – Bu yetki Meclisin. 
BAŞKAN
– Sayın Özel…
MEHMET
NACİ BOSTANCI (Amasya) – Usule uyulmasını bekliyorsun, sen usule uyacaksın.
ÖZGÜR
ÖZEL (Manisa) – Bu yetki Meclisin. 
BAŞKAN
– Lütfen… Ne dediğiniz, ne sorduğunuz anlaşıldı Sayın Özel. 
ÖZGÜR
ÖZEL (Manisa) – Sayın Başkan…
BAŞKAN
– Burada yapmış olduğunuz eleştiri tamamıyla Hükûmete dair yapılan bir
eleştiri. Başkanlık Divanı olarak bizim bu konuda söz söyleme yetkimizin ya da
bu kararın nasıl alındığına dair, hayata geçip geçmediğine dair bir bilgimizin
olmadığını varsayarak…
MAHMUT
TANAL (İstanbul) – Parlamentoya getirsinler ya. 
BAŞKAN
- …bu konuda Hükûmeti temsilen şu anda 2 Bakanın da burada olduğunu görüyoruz
ve biliyoruz. Dolayısıyla, ne dediğiniz zaten anlaşıldı, biraz uzun da
konuştunuz. Eğer Hükûmeti temsilen Sayın Bakanlar sorduğunuz ya da yapmış
olduğunuz eleştiriye cevap vermek isterlerse kendilerine söz vereceğim. Ancak,
vermek istemezlerse yine onların takdirine bırakacağız Sayın Özel. Burada benim
onlara “İllaki bu konuya cevap verin, Sayın Özel’in eleştirilerine cevap
verin.” deme yetkim yok. 
ÖZGÜR
ÖZEL (Manisa) – Sayın Başkan…
BAŞKAN
– Ne dediğiniz en azından anlaşıldı Sayın Özel. Ben sizden rica ediyorum…
ÖZGÜR
ÖZEL (Manisa) – Sayın Başkan, son cümlemi söylerken sadece ve sadece yapılan
ayıp deşifre oluyor diye, bu korkunç iş deşifre oluyor diye, döneminizde
yapılan bu usulsüzlük, bu Meclis aklıyla alay etme, “Terörle mücadele
edeceğim.” diye alınan yetkiyle kar lastiği kullanımını düzenleyip, bunu da
bugün yapıp “2 Ocakta biz bu kararı almıştık.” yalanı deşifre oluyor diye,
siniri bozulan birisi mevkidaşına hakaret ediyor; bu kabul edilebilir bir şey
değil.
MEHMET
DOĞAN KUBAT (İstanbul) - Hakaret yok, eleştirdi sadece.
BAŞKAN
– Peki, Sayın Özel, lütfen…
ŞİRİN
ÜNAL (İstanbul) – Yeter artık Başkanım ya!
ÖZGÜR
ÖZEL (Manisa) – Ben, Cumhuriyet Halk Partisi Grup Başkan Vekiliyim...
BAŞKAN
– Sayın Özel, ara vermek durumunda kalacağım, çok rica ediyorum.
ÖZGÜR
ÖZEL (Manisa) – Sayın Başkan, ben cümlemi toparlıyorum, cümlemi toparlıyorum. 
Ara
verebilirsiniz, o sizin yetkinizde, ben bir şey demem. Ben yetkisinde
olmayanların kullandığı yetkiyi söylüyorum.
BAŞKAN
– Tamam, ben de size diyorum ki şu anda Hükûmeti temsilen 2 bakan var ve ne
dediğiniz anlaşıldı Sayın Özel.
ŞİRİN
ÜNAL (İstanbul) – Yeter artık ya!
ÖZGÜR
ÖZEL (Manisa) – Ya, son cümlemi…
BAŞKAN
– Peki, son cümlenizi söyleyin. 
Buyurun.
ÖZGÜR
ÖZEL (Manisa) – Peki, anlaşıldıysa cevaplasınlar. Tamam, anlaşıldıysa
cevaplasınlar Sayın Başkan, anlaşıldıysa cevaplasınlar. (CHP sıralarından alkışlar)
BAŞKAN
– Peki.
Sayın
Bakan cevap verecek.
Buyurun
Sayın Bakan.
23.- Ekonomi Bakanı Nihat Zeybekci’nin, Manisa Milletvekili Özgür
Özel’in yaptığı açıklamasındaki bazı ifadelerine ilişkin açıklaması
EKONOMİ
BAKANI NİHAT ZEYBEKCİ (Denizli) – Teşekkür ediyorum Sayın Başkan.
Hükûmetin
kanun hükmünde kararname çıkarma yetkisi yüce Meclis tarafından verilmiştir.
Bu, Meclisin kararıyla Hükûmetin kanun hükmünde kararname çıkarma yetkisidir.
Artı, Hükûmetin almış olduğu tüm kanun hükmünde kararnameler de bu Meclisin
onayına tekrar gelmektedir, bunun tartışması da o dönemde yapılır. 
NURHAYAT
ALTACA KAYIŞOĞLU (Bursa) – Ne zaman? Aylar oldu, gelmiyor.
EKONOMİ
BAKANI NİHAT ZEYBEKCİ (Denizli) – Ben şunu asla kabul etmiyorum: “Efendim, bu
kanun hükmünde kararnamede geçen maddeleri siz görüştünüz mü, görüşmediniz mi?”
Bunu Hükûmete ve bu Meclisin iradesiyle verilmiş olan o yetkiye de saygısızlık
olarak görüyorum. Günü geldiğinde, bu çıkarılan kanun hükmünde kararnamenin
bütün maddeleri en ince detayına kadar yine yüce Meclis tarafından
tartışılacaktır. Sözü olan varsa oraya çıkar, söyler bu sözlerini.
Teşekkür
ederim Sayın Başkan. (AK PARTİ sıralarından alkışlar)
MUSA
ÇAM (İzmir) – Parlamentonun işi ne o zaman, Parlamentonun işi ne Sayın Bakan?
BAŞKAN
– Teşekkürler Sayın Bakan.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, sizden önce Sayın Bostancı söz istedi, isterseniz onu dinleyelim.

ÖZGÜR
ÖZEL (Manisa) – Tabii, tabii. Ben son derece saygılıyım.
BAŞKAN
– Sayın Özel, size daha sonra söz vereceğim.
Buyurun
Sayın Bostancı.
24.- Amasya Milletvekili Mehmet Naci Bostancı’nın, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkan, teşekkür ediyorum.
Sayın
Özel Hükûmetin kanun hükmünde kararnamelerine ilişkin bir usulsüzlük iddiası
çerçevesinde, burada usulüne uygun olmayan tarzda bir konuşma yapıyor. Eğer
birilerinin usule uymasına çalışıyor isek kendimiz bunu usulüne uygun bir
tarzda yapmak durumundayız, yoksa kendi kendimizle çelişiriz; bu bir. 
İkincisi,
ben kendisine hakaret etmedim. Sadece, yaptığı işin Meclisin buradaki çalışma
usullerine uygun bir şey olmadığını söyledim. Zatıalileri sözlerine de kuvvet
kazandırma kastı olduğunu düşündüğüm bir hiddetle buraya kadar geldiler. Bu
tavır uygun bir tavır değil. Yani, hepimizin burada iddiaları olabilir,
değerlendirmeleri olabilir ama sözlerin arkasına hiddet koymak ve bunun
üzerinden böyle farklı bir ambiyans yaratmaya çalışmak çok yanlış bir şey. 
Teşekkür
ediyorum. 
BAŞKAN
– Teşekkürler Sayın Bostancı. 
Sayın
Özel, buyurun. 
25.- Manisa Milletvekili Özgür Özel’in, Ekonomi Bakanı Nihat Zeybekci
ile Amasya Milletvekili Mehmet Naci Bostancı’nın yaptıkları açıklamalarındaki
bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, ben birazdan hangi hakareti yaptığını kendisine
hatırlatacağım. Yarın ikimizin o kelimeyle anılmasını istemediğim için birazdan
hatırlatacağım. “Doğru değil.” derse söz alıp söyler. Ne söylediğini duydum; bu
bir. 
İki:
Bir grup başkan vekili normal usuller içerisinde, normal kullanılan yetkilerde
hiddetlenirse, hiddetinde bir makul dışılık olursa zaten onu kendisi taşıyamaz.
Ama, dün burada, kürsüden de defalarca dile getirildi; aynı yetkiyle suçsuz
günahsız insanlar, suçsuz günahsız çocukların anneleri, babaları işsiz,
çocuklar aşsız bırakılıyor, ekmeğiyle oynanıyor insanların. Bir tane suçu var;
adam “hayır” demiş, bilmem ne demiş. Bir yetkinin suistimali var. Bugün bir
suçüstü hâli var. Kar lastiğinin terörle mücadeleyle ne alakası var? Ama, sen
bunu alıp da “2 Ocakta bu kararı aldım.” dersen, amaç da güvenlikse kışın
ortasında, bugüne kadar yayımlamadığına göre, bu şimdi aklına geldi, gittin
oraya koyuyorsun. Ben bunu söylerken Sayın Bakandan cevap bekliyorum, Sayın
Bakana diyorum ki: Görüşüldü mü, görüşülmedi mi? Görüşülmediği açık ama
görüşüldüyse “Görüşüldü.” desin ama Sayın Bakan bir şeyi bilsin: Anayasa’nın
120’sine göre verilen yetki, İç Tüzük’ün 126’sına göre bu kanun hükmünde
kararnamelerin derhâl Meclise gelip yirmi günde komisyondan, komisyondan
geçmediyse geldiğinden itibaren bir ay içinde buradan geçmesini öngörüyor.
Bugüne kadar 21 KHK geldi, sadece 5’i kanunlaştı. Süresi dolmuş ve buraya gelmemiş
9 tane KHK var. Sizin grubunuz bunu “Müeyyidesi yok.” diye savunuyor. Kenan
Evren’in aklına gelmemiş günü içinde görüşülmeyen KHK’nın başına ne geleceği,
bunu istismar ediyorsunuz, getirip de yasalaştırmıyorsunuz. Size verilen yetki,
benim “hayır” oyu kullanmış olmam, Meclisin verdiği yetkinin takipçisi olmamamı
gerektirmez. Size bu yüce Meclisin verdiği yetki…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – …o darbe kalkışması sırasında terör eylemi yaptıkları hiç
şüpheli olmayan kişilerle mücadele içindi. 
BAŞKAN
– Sayın Özel, lütfen tamamlayınız.
ÖZGÜR
ÖZEL (Manisa) – Tabii.
Oysa,
siz, kar lastiği, başka bir şeyin lastiği veya bugünkü gibi, Yüksek Seçim
Kurulunun referandumda televizyonlar sizinle bize eşitsiz davranırsa onlara
para cezası kesme yetkisini elinden alma… Bunun için alınmadı ki bu yetki.
Neresi terörle mücadele? “2 Ocakta ben onları görmedim.” derseniz, belki
Hükûmet yetki aşımını, haksızlığı itiraf etmiş olur ama siz şahsen büyük,
tarihî bir hatadan kendinizi korumuş olursunuz. Size terörle mücadele diye
yetki verdi 2 parti grubu, Meclisin verdiği yetkiyle kar lastiği şeyi
çıkarıyorsunuz. Bu Meclise hakaret ediyorsunuz, bu Meclisin aklıyla
oynuyorsunuz. 2 Ocak gününden bugüne kadar 9 kere 2 Ocak kararlarını yayımlıyorsunuz.
O kadar yetkiye inanıyorsanız, her hafta toplanırsınız Sayın Cumhurbaşkanının
başkanlığında, her hafta KHK çıkarırsınız. O zaman yetkinin suistimalini
tartışmayız, başka bir şeyi tartışırız, Türkiye’yi OHAL’de tutmayı tartışırız
ama bugün bu yaptığınız, tarih önünde çok büyük bir hukuk katliamıdır, anayasa
katliamıdır. Bakın, burada çok kolay söylenen bazı laflar sonra sıkıntı oluyor
ama…
ŞİRİN
ÜNAL (İstanbul) – Başkanım, sabah oldu, sabah.
ÖZGÜR
ÖZEL (Manisa) - …değme diktatörlükte, değme faşizmde böyle uygulamalar yok.
Bunu yapmayın Sayın Bakan, buna alet olmayın Sayın Bakan. (CHP sıralarından
alkışlar) 
BAŞKAN
– Teşekkür ederiz Sayın Özel.
Sayın
Yıldırım…
26.- Muş Milletvekili Ahmet Yıldırım’ın, MGK’nın 2 Ocak tarihli
toplantısında OHAL’in uzatılması kararı verildiği belirtilmesine rağmen Millî
Güvenlik Kurulu Genel Sekreterliğinin web sitesinde yılın ilk MGK’sının 31
Ocakta toplandığının bildirildiğine ve bu durumda OHAL uzatımının hükümsüz
olduğuna ilişkin açıklaması
AHMET
YILDIRIM (Muş) – Sayın Başkan, aynı konuyla alakalı olarak çok kısa bir
açıklama yapacağım. 
Bakın,
2 Ocak günü MGK’nın toplandığı ve 20 Ocaktan itibaren OHAL’in 3’üncü defa üç
aylığına uzatıldığını karar altına alan bir Başbakanlık tezkeresi buraya
geldiğinde, o zaman tutuklanmamış olan, siyasi bir rehine olmamış olan parti
sözcümüz 2 Ocakta MGK’nın toplanıp toplanmadığını sormuştu. Buradan hareketle
“MGK toplandı.” denmişti. Peki, şimdi soruyorum: Geçen hafta, 31 Ocak 2017 günü
toplanan MGK’nın 6 maddelik kararı burada, Millî Güvenlik Kurulu Genel
Sekreterliğinin web sitesinde. Ne diyor biliyor musunuz 31 Ocakta? “Yılın ilk
MGK’sı toplandı.” Hani 2 Ocakta toplanmıştı ve OHAL de ona göre uzatılmıştı? O
günden bugüne kadar yayımlanan 9 KHK OHAL’e bağlı olarak hükümsüzdür. Böyle bir
şey olabilir mi? Ya değilse, bunu teşhir ettiği için mi Ayhan Bilgen’i
tutukladınız? 2 Ocakta toplanmamış, Millî Güvenlik Kurulu Genel Sekreterliği
söylüyor. “Yılın ilk MGK’sı 31 Ocakta toplandı.” diyor ve “6 maddelik karar
aldı.” diyor. OHAL hükümsüzdür. 
Buradan
yurttaşlara çağrımdır: Bu OHAL kapsamında çıkarılan KHK’lardaki mağduriyetiniz
3’üncü OHAL uzatımının hükümsüzlüğü üzerinden hükümsüzdür, tanımayınız. OHAL
uzatılmamıştır, böyle bir MGK kararı da yoktur, MGK da toplanmamıştır. Bunu
Millî Güvenlik Kurulu Genel Sekreterliği geçen hafta, 31 Ocak günü söylüyor.
Bunu özellikle Meclisin ve kamuoyunun bilgisine sunmak isterim. Bunu teşhir
eden parti sözcümüz Ayhan Bilgen belki de bu sebeple, bunu teşhir ettiği için
siyasi iktidar tarafından tutuklanmıştır. 
BAŞKAN
– Teşekkür ederiz Sayın Yıldırım.
Sayın
milletvekilleri, gündemin "Kanun Tasarı ve Teklifleri ile Komisyonlardan
Gelen Diğer İşler" kısmına geçiyoruz.
1'inci
sırada yer alan, Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Sanayi, Ticaret,
Enerji, Tabii Kaynaklar, Bilgi ve Teknoloji Komisyonu Raporu'nun görüşmelerine
kaldığımız yerden devam edeceğiz.
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/666) ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 443) (x)
BAŞKAN
– Komisyon? Burada.
Hükûmet?
Burada.
Dünkü
birleşimde, İç Tüzük’ün 91’inci maddesine göre temel kanun olarak görüşülen 443
sıra sayılı Kanun Tasarısı’nın birinci bölümünde yer alan 7’nci maddesi
üzerinde verilen ilk önergenin oylama işleminde kalınmıştı. 
Şimdi,
önergeyi hatırlatmak amacıyla tekrar okutup oylarınıza sunacağım. 
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu Tasarısı’nın 7’nci maddesinin
tasarı metninden çıkarılmasını arz ederiz. 
Kamil
Aydın (Erzurum) ve arkadaşları
BAŞKAN
– Önergeyi oylarınıza sunuyorum… 
III.- YOKLAMA
(CHP
sıralarından bir grup milletvekili ayağa kalktı) 
ÖZGÜR
ÖZEL (Manisa) – Yoklama talebimiz var. 
BAŞKAN
– Bir yoklama talebi var. 
Yoklama
talebini gerçekleştireceğiz, daha sonra oylama işlemine devam edeceğiz. 
Sayın
Özel, Sayın Tarhan, Sayın Tanal, Sayın Kayışoğlu, Sayın Hürriyet Kaplan, Sayın
Basmacı, Sayın Aydın, Sayın Arık, Sayın Yalım, Sayın Gürer, Sayın Akın, Sayın
Gaytancıoğlu, Sayın Usluer, Sayın Yüceer, Sayın Tüm, Sayın Bektaşoğlu, Sayın
Engin, Sayın Özdemir, Sayın Gökdağ, Sayın Tuncer. 
Yoklama
için iki dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı yoktur. 
Birleşime
on dakika ara veriyorum. 
Kapanma Saati: 17.24
DÖRDÜNCÜ OTURUM
Açılma Saati: 17.34
BAŞKAN: Başkan Vekili Pervin BULDAN
KÂTİP ÜYELER: İshak GAZEL (Kütahya), Mustafa AÇIKGÖZ
(Nevşehir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 68’inci Birleşiminin
Dördüncü Oturumunu açıyorum. 
lll.- YOKLAMA
BAŞKAN
- 443 sıra sayılı Kanun Tasarısı’nın 7’nci maddesi üzerinde Erzurum
Milletvekili Kamil Aydın ve arkadaşları tarafından verilen önergenin
oylamasından önce, istem üzerine yapılan yoklamada toplantı yeter sayısı
bulunamamıştı.
Şimdi
yoklama işlemini tekrarlayacağım. 
Yoklama
için iki dakika süre veriyorum ve süreyi başlatıyorum.
(Elektronik
cihazla yoklama yapıldı) 
BAŞKAN
– Sayın milletvekilleri, toplantı yeter sayısı vardır.
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/666) ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 443) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 7’nci maddesinin
aşağıdaki şekilde değiştirilmesini arz ve teklif ederiz.
Onursal
Adıgüzel (İstanbul) ve arkadaşları
MADDE
7- 3218 sayılı Kanunun Geçici 3 üncü maddesinin ikinci fıkrasının (a) bendinin
ilk cümlesinde geçen, "Serbest bölgelerde üretim faaliyetinde bulunan
mükelleflerin bu bölgelerde imal ettikleri ürünlerin satışından elde ettikleri
kazançları" ibaresinden sonra gelmek üzere "ile serbest bölgelerde,
bakım, onarım, montaj, demontaj, elleçleme, ayrıştırma, ambalajlama,
etiketleme, test etme, depolama, film endüstrisi hizmetleri, ses ve görüntü
kayıt, call center faaliyetleri, Ar-Ge ve Ar-Ge'ye dayalı hizmet ve döviz
kazandırıcı niteliği olan diğer hizmet alanlarında faaliyette bulunan ve
hizmetin tamamını Türkiye'de yerleşmiş olmayan kişilerle, işyeri, kanuni ve iş
merkezi yurtdışında ve Serbest Bölgelerde bulunanlara veren hizmet
işletmelerinin, söz konusu hizmetlere konu malların serbest bölgelerden
Türkiye'ye herhangi bir şekilde girişi olmaksızın yabancı bir ülkeye
gönderilmesi veya Serbest Bölgedeki şirketlere teslimi şartıyla bu hizmetlerden
elde ettikleri kazançları" ifadesi eklenmiştir. İkinci fıkrasının (b)
bendi "Bu bölgelerde üretilen ürünlerin (fason üretim dâhil) FOB bedelinin
ve (a) bendinde belirtilen hizmet ve faaliyetlerin toplam fatura tutarının en
az % 85'ini yurtdışına ihraç eden mükellefler ile bu mükelleflere üretim yapan
fason üreticilerin istihdam ettikleri personele ödedikleri ücretler üzerinden
asgari geçim indirimi uygulandıktan sonra hesaplanacak gelir vergisi, verilecek
muhtasar beyanname üzerinden tahakkuk eden vergiden indirilmek suretiyle terkin
edilir. Bu oranı % 50’ye kadar indirmeye ve kanuni seviyesine kadar yükseltmeye
Bakanlar Kurulu yetkilidir. Bakanlar Kurulu bu yetkiyi, stratejik, büyük
ölçekli veya öncelikli yatırımlara yönelik olarak, bölge, sektör ya da faaliyet
alanı itibarıyla farklılaştırılarak veya kademelendirilerek kullanabilir.
Yıllık satış tutarı bu oranın altında kalan mükelleflerden zamanında tahsil
edilmeyen vergiler cezasız olarak, gecikme zammıyla birlikte tahsil
edilir" şeklinde değiştirilmiştir. İkinci fıkrasının (c) bendinde geçen
"Bu bölgelerde gerçekleştirilen faaliyetlerle ilgili olarak yapılan
işlemler ve düzenlenen kâğıtlar damga vergisi ve harçlardan" ibaresinden
sonra gelmek üzere ", bölgelere satılan ve bölgelerde üretilen elektrik
enerjisi TRT payı ile enerji fonundan" ibaresi eklenmiştir.
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde Tekirdağ Milletvekili Sayın Candan Yüceer konuşacaktır.
Buyurun.
(CHP sıralarından alkışlar)
CANDAN
YÜCEER (Tekirdağ) – Sayın Başkan, değerli milletvekilleri; tabii, iki gündür
üzücü haberler alıyoruz. El Bab’dan -dün 5 şehidimiz vardı- bugün yine 5 şehit
haberi aldık maalesef. Üzülerek ifade ediyorum ki birilerinin uyguladığı yanlış
politikaları ocaklara düşen şehit ateşi olarak halkımız ödüyor. Şehitlerimize
Allah’tan rahmet diliyorum; yakınlarına, ulusumuza başsağlığı diliyorum.
Sayın
Başkan, dün gece bir OHAL kararnamesiyle vahşi bir kıyımın daha yaşandığına
tanık olduk. Bu OHAL kararnamesiyle, aralarında İbrahim Kaboğlu, Murat Sevinç
gibi anayasa hukukçularının olduğu, 330 akademisyenin olduğu tam 4.478 kişi
ihraç edildi. EĞİTİM SEN’li öğretmenler, akademisyenler, maalesef bu şekliyle
sınır tanımaz bir muhalif avının yeni kurbanları oldular. Şimdi ben derin bir
sessizlik içinde olan AKP milletvekillerine sormak istiyorum, özellikle de 28
Şubatta mağdur olmuş ve bu mağduriyeti bir pehlivan tefrikası gibi anlatan
milletvekillerine sormak istiyorum: Ya, bu haksızları, haksızlıkları görmeyecek
kadar yüreğiniz nasır mı bağladı ya da “Haksızlık karşısında susan dilsiz
şeytandır.” hadisini mi unuttunuz? Şimdi, sizler haksızlığa uğradığınızda,
mağdur olduğunuzda “insan hakları” diyeceksiniz ama muhalifler olduğunda, sizin
gibi düşünmeyenler olduğunda susacaksınız, susmanın da ötesinde,
dinlemeyeceksiniz, duymayacaksınız. Ya, ne zaman siz kendi sesinize bu kadar
meftun oldunuz? Anladık, mağdur olmayı bıraktınız, mağrurluğa terfi ettiniz,
mazlumluktan zalimliğe terfi ettiniz ama sonunuz mahcubiyettir, bunu bilin,
sonunuz mahcubiyettir. 
Şunu
da bilmenizi isterim ki böyle kararnamelerle bu insanlara boyun eğdiremezsiniz.
Eninde sonunda boynu bükük kalacak olan sizlersiniz. Bakın, bir dönem altına
makam arabaları tahsis ettiğiniz Zekeriya Öz’e bakarsanız ne demek istediğimi
çok iyi anlarsınız. Eğer bu yetmezse dönün, 12 Eylülün zalim paşalarına bakın.
Eğer bu da yetmezse 28 Şubat muktedirlerine bakın. Çünkü, onlar da kendilerini
bu ülkenin sahibi sanıyorlardı, onlar da suçsuz insanları haysiyet
cellatlığıyla karalamayı marifet sayıyorlardı, onlar da insanların elinden
ekmeklerini alıyorlardı, onlar da çok kibirliydiler ama onlar da kibirlerinin
ve zulümlerinin altında kaldılar, sizler de kalacaksınız. 
Değerli
arkadaşlar, baktığımızda bu insanlara, tek bir ortak yön var: Hepsi muhalifler,
hepsi bu tek adam rejimini getirmek için hazırlanan Anayasa değişikliğine
karşılar ama hiç kimse, vicdan kırıntısı taşıyan hiç kimse “Bu insanlar
FETÖ’cüdür.”, “Bu insanlar PKK’lıdır.” diyemez. Kimseye bunların terörist
olduğunu, teröre destek verdiğini söyleyemezsiniz. Amacınız belli, amacınız
herkesi susturmak, muhalifleri susturmak. Artık “Ya taraf olacaksınız ya
bertaraf olacaksınız.” demiyorsunuz. Artık diyorsunuz ki: “Ya benden tarafsınız
ya da düşmansınız.” Ama, yapmaya çalıştığınız bir güzellik değil. Gülüşü
alınmış bir toplum yaratıyorsunuz, dikensiz bir gül bahçesi istiyorsunuz, güzel
bir toplum bırakmıyorsunuz, bütün renkleri soldurdunuz. Acaba ileride
çocuklarınıza, torunlarınıza ne diyeceksiniz? “Ne yapıyordun?” dediklerinde ne
diyeceksiniz, ben gerçekten çok merak ediyorum. 
Şimdi,
ihraç ettiğiniz bu akademisyenler, bu aydın insanlar, onurlu, vicdanlı insanlar
bu zulmünüzü bir onur nişanesi olarak yüreklerinde taşıyacaklardır. (CHP
sıralarından alkışlar) Tıpkı 12 Eylülde 1402’lik olanlar gibi, tıpkı Barış
davası sanıkları gibi onlar da aynı şerefle bunu taşıyacaklardır çünkü tarih
bize şunu gösterdi: Tarih her zaman haklının, hakkaniyetin kazandığını gösterdi
çünkü zulümle abat olan kimse yok, sizler de olamayacaksınız. 
Size
Tekirdağ’dan bir örnek vermek istiyorum. Darbe girişimine “Allah’ın bir lütfu.”
dediniz, bütün demokratların, bütün muhaliflerin, bütün solcuların tepesine
bindiniz ya Tekirdağ’dan da örnek: Bu son KHK’larla beraber, sırf EĞİTİM SEN’li
diye, sırf bu tek adam rejimine karşı diye birçok öğretmeni, birçok insanı
ekmeğinden ettiniz, işinden ettiniz ama gittiğiniz yol yol değil. 
Amacınızı
biliyoruz, bu yolda yol temizliği ama bu yol ne sizi ne de bu memleketi düze
çıkarmayacaktır diyorum, hepinize saygılar sunuyorum. (CHP sıralarından
alkışlar)
BAŞKAN
– Teşekkür ederiz Sayın Yüceer.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 443 sıra sayılı Kanun Tasarısı’nın 7’nci maddesinin aşağıdaki şekilde
değiştirilmesini arz ve teklif ederiz.
Mustafa
Elitaş (Kayseri) ve arkadaşları
“
“MADDE 7- 3218 sayılı Kanunun geçici 3 üncü maddesinin ikinci fıkrasının (a)
bendinin ilk cümlesine "elde ettikleri kazançları" ibaresinden sonra
gelmek üzere "ile serbest bölgelerde, bakım, onarım, montaj, demontaj,
elleçleme, ayrıştırma, ambalajlama, etiketleme, test etme, depolama hizmeti
alanlarında faaliyette bulunan ve hizmetin tamamını Türkiye'de yerleşmiş
olmayan kişilerle, işyeri, kanuni ve iş merkezi yurtdışında bulunanlara veren hizmet
işletmelerinin, söz konusu hizmetlere konu malların serbest bölgelerden
Türkiye'ye herhangi bir şekilde girişi olmaksızın yabancı bir ülkeye
gönderilmesi şartıyla bu hizmetlerden elde ettikleri kazançları" ibaresi
eklenmiş ve (b) bendi aşağıdaki şekilde değiştirilmiştir.
"b)
Bu bölgelerde üretilen ürünlerin FOB bedelinin en az % 85'ini yurtdışına ihraç
eden mükelleflerin istihdam ettikleri personele ödedikleri ücretler üzerinden
asgari geçim indirimi uygulandıktan sonra hesaplanan gelir vergisi, verilecek
muhtasar beyanname üzerinden tahakkuk eden vergiden indirilmek suretiyle terkin
edilir. Bu oranı % 50'ye kadar indirmeye ve kanuni seviyesine kadar yükseltmeye
Bakanlar Kurulu yetkilidir. Bakanlar Kurulu bu yetkiyi, stratejik, büyük
ölçekli veya öncelikli yatırımlar ile konusu, sektörü ve niteliği itibarıyla
proje bazında desteklenmesine karar verilen yatırımlara yönelik olarak, bölge,
sektör ya da faaliyet alanı itibariyle farklılaştırarak veya kademelendirerek
kullanabilir. Yıllık satış tutarı bu oranın altında kalan mükelleflerden
zamanında tahsil edilmeyen vergiler cezasız olarak, gecikme zammıyla birlikte
tahsil edilir." "
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA ALTUNYALDIZ
(Konya) – Olumlu görüşle takdire bırakıyoruz Sayın Başkan.
BAŞKAN
– Hükûmet?
EKONOMİ
BAKANI NİHAT ZEYBEKCİ (Denizli) – Katılıyoruz Sayın Başkan.
BAŞKAN
– Gerekçeyi okutuyorum:
Gerekçe:
3218
sayılı Serbest Bölgeler Kanunu’nun temel amacı, ihracata yönelik yatırım ve
üretimi teşvik etmek olup bu amaç çerçevesinde kanunun getirdiği teşvikler
genel olarak üretici ve ihracatçılara yöneliktir. Böylece, üretici ve
ihracatçılara istihdam nedeniyle katlandıkları mali yüklerin hafifletilmesi
açısından önemli bir destek sağlanmaktadır. Gelir stopaj teşviki işçilere
sağlanan avantaj olmayıp işverenlerin istihdam maliyetini azaltmaya yönelik bir
teşviktir. Dolayısıyla, çalışanların bu teşvik unsuru üzerinden hak iddia
etmeleri söz konusu olmayacaktır. Bu düzenlemeyle, işçi üzerinden hesaplanan
gelir vergisi stopajı teşvikinin işverene ait olduğu hususunun açıklığa
kavuşturulması ve uygulamada ortaya çıkan ihtilafların giderilerek
öngörülebilirliğin sağlanması amaçlanmaktadır.
Ayrıca
6745 sayılı Kanun’a uygun olarak madde hükmüne “ …konusu, sektörü ve niteliği
itibarıyla proje bazında desteklenmesine karar verilen yatırımlara…” ibaresi
eklenerek dış ticaretimiz açısından özel önem taşıyan yatırımların serbest
bölgelerde desteklenmesinin önü açılmaktadır.
BAŞKAN
- Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir.
Biraz
önce kabul edilen önergeyle tasarının 7’nci maddesi tümüyle düzenlenmektedir.
Bu nedenle, maddede ibare değiştirmeyi öngören Muş Milletvekili Ahmet Yıldırım
ve arkadaşlarının önergesini işleme alma imkânı kalmamıştır. Önergeyi işlemden
kaldırıyorum. 
Kabul
edilen önerge doğrultusunda 7’nci maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir. 
8’inci
madde üzerinde üç ayrı önerge vardır, ayrı ayrı okutuyorum:
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 8’inci
maddesindeki “yer alan” ibarelerinin “geçen” şeklinde değiştirilmesini arz ve
teklif ederiz.
 Tahsin
Tarhan Erkan Aydın Çetin
Arık
 Kocaeli Bursa Kayseri
 Candan
Yüceer Muharrem Erkek
 Tekirdağ Çanakkale
Türkiye Büyük Millet Meclisi Başkanlığına
Görüşülmekte
olan 443 sayılı Kanun Tasarısı’nın 8’inci maddesinde yer alan “son fıkrası ile
geçici” ibaresinin “son fıkrası ve geçici” şeklinde değiştirilmesini arz ve
teklif ederiz. 
 Ahmet
Yıldırım Aycan İrmez Burcu
Çelik
 Muş Şırnak Muş
 Erol
Dora Saadet Becerekli
 Mardin Batman
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu Tasarısı’nın 8’inci maddesinde
geçen “aynı maddenin” ifadesinin “7 nci maddenin” şeklinde değiştirilmesini arz
ve teklif ederiz.
 Emin
Haluk Ayhan Mehmet Necmettin Ahrazoğlu Baki
Şimşek
 Denizli Hatay Mersin
 İsmail
Faruk Aksu Ahmet Selim Yurdakul Kamil
Aydın
 İstanbul Antalya Erzurum
 Deniz
Depboylu Ruhi Ersoy
 Aydın Osmaniye
BAŞKAN
– Komisyon son okunan önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde Antalya Milletvekili Sayın Ahmet Selim Yurdakul. 
Buyurun.
(MHP sıralarından alkışlar)
AHMET
SELİM YURDAKUL (Antalya) – Sayın Başkan, değerli milletvekilleri, saygıdeğer
vatandaşlarım; serbest bölgeler hakkındaki mevzuatı değiştirecek olan 443 sıra
sayılı Kanun Tasarısı’nın 8’inci maddesi için Milliyetçi Hareket Partisi Grubu
adına söz aldım. 
Muhterem
vatandaşlar, on beş yıldır ülkemizi yöneten Adalet ve Kalkınma Partisi bu kanun
tasarısını uluslararası yatırımları ülkemize çekmek için hazırladığını ifade
etmiştir. Öncelikle, hukukun ve adaletin bu kadar örselendiği, liyakatin
alaşağı edildiği bir ülkede bunu sağlamak gerçekten çok zordur. Açıkça ifade
etmek lazım, AKP Hükûmeti, demokratik ilkeleri esas alan sosyal, ekonomik ve hukuki
hiçbir reformu hayata geçirmediği için bugün ülkemiz bu hâldedir. Bugün ülke
çapında milyonlarca mağdur vatandaşımız varsa, bunun sebebini orada burada
aramaya gerek yoktur, AKP iktidarı tüm samimiyetiyle sorumluluğu üzerine
almalıdır.
Bakın,
emeklilerimiz ve memurlarımız, insan gibi yaşayacak bir maaş alamıyor. AKP
Hükûmetinin 2017 yılının başında memurlarımız ve emeklilerimize yaptığı yüzde
3’lük zammın üzerinden daha bir ay bile geçmeden ocak ayında enflasyon yüzde
2,46 oranında artmıştır yani verdiğiniz zam daha ilk aydan eriyip gitmiştir.
Hâkim ve savcı maaşlarına kısa bir süre önce kanun hükmünde kararnameyle yüzde
25 zam yapıldı, bazı kadrolar için 2.100 liralık bir zam demek bu. Elbette
yapılsın, yapılsın ama bu ülkede yalnızca hâkim ve savcılar mı yaşıyor? Yani 80
milyon nüfusumuzun 40 milyonu hâkim, 40 milyonu savcı mı ki yalnızca bu iki
meslek grubuna zam yaptınız? Milliyetçi Hareket Partisi olarak memurlarımıza,
emeklilerimize, tüm işçilere ve asgari ücretlilere refah sağlayacak adil bir gelir
artışı sağlamanız gerektiğine inanıyoruz. Bugün müteahhitlere ve iş adamlarına
sağladığınız vergi indirimlerini ve teşviklerini vatandaşlar için de talep
ediyoruz. Vatandaşların hakkını, vatandaşların taleplerini ne zaman
duyacaksınız? 
Saygıdeğer
Adalet ve Kalkınma Partisi milletvekilleri, tüccarlara ve müteahhitlere farklı
bir sevgi duyuyorsunuz, bunu biliyoruz ancak tüm vatandaşlarımız için aynı
sevgiyi hissediyorsanız, gelin bu teklifimizi ivedilikle görüşelim. Vatandaşlar
için isteğimiz hibe arsa değil, karşılıksız kredi de değil, yalnızca huzur ve
çalışmalarının karşılığı için birazcık refah payı verilmesi. 
Biz
büyük bir ülkeyiz. Çanakkale Ayvacık’taki depremden sonra yeniden gördük ki
millî gelirden pay alması gerekenler sade vatandaşlarımızdır, briket duvarlı,
kanalizasyonsuz köylerdeki garip vatandaşlarımızdır, tuğla duvarına sıva bile
çekemeyen necip Türk evlatlarıdır. 
Bugün
serbest bölgeleri konuşuyoruz. Tabii ki yatırımcı gelsin, tabii ki uluslararası
ticaretteki payımız artsın ama vatandaşlarımız yalnız kalmasın. Turizmde yüzde
30’luk bir kayıp söz konusu. Perşembenin gelişi çarşambadan belliydi, o zaman
da sizleri uyardık. Başta Antalya olmak üzere Milliyetçi Hareket Partisi olarak
büyük bir heyetle ziyaretler yaparak çözüm önerileri getirdik, sizlere de
sunduk. Önlem almakta maalesef çok geç kaldınız. 
Muhterem
vatandaşlar, çay kaşığıyla verdiğini kazanla geri alan bir Hükûmet tarafından
çalakalem yönetilen bir ülke hâline geldik. Eğer AKP hükûmetleri Milliyetçi
Hareket Partisinden aldığı 2023 vizyonunun reformlarını da okumuş olsaydı bugün
ülkemiz adil, huzurlu, sınır komşularıyla iyi geçinen, teknoloji üreten,
verdiği kaliteli eğitimle göz dolduran ve aynı zamanda yabancı gerçek
yatırımcıların reel sektöre yatırım yapmak için sıraya girdiği bir cazibe
merkezi olabilirdi. Lakin, AKP kolay yolu seçti ve son koalisyon hükûmetinin
acı bir reçete karşılığında ülkemizi düze çıkaran politikalarını alarak üstüne
maalesef bir tuğla bile koymadı. Milliyetçi Hareket Partisi olarak
nasihatlerimizi dikkatle dinleseydiniz ülkemiz bugün gerçekten parlayan bir
yıldız olabilirdi. 
Hepinizi
sevgi ve saygıyla selamlarken bugün maalesef El Bab’da da şehit olan tüm
şehitlerimize Allah’tan rahmet dileriz. Mekânları cennet, ruhları şad olsun. 
Hepinizi
saygı ve sevgiyle selamlıyorum. (MHP sıralarından alkışlar)
BAŞKAN
– Teşekkür ederiz Sayın Yurdakul. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 443 sayılı Kanun Tasarısı’nın 8’inci maddesinde yer alan “son fıkrası ile
geçici” ibaresinin “son fıkrası ve geçici” şeklinde değiştirilmesini arz ve
teklif ederiz.
Ahmet
Yıldırım (Muş) ve arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkanım.
BAŞKAN
– Hükûmet katılıyor mu?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Buyurun Sayın Dora.
EROL
DORA (Mardin) – Sayın Başkan, değerli milletvekilleri; 443 sıra sayılı Serbest
Bölgeler Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 8’inci maddesi üzerinde Halkların
Demokratik Partisi adına söz almış bulunuyorum. Genel Kurulu saygıyla
selamlıyorum.
Değerli
milletvekilleri, üzerinde görüştüğümüz tasarı bağlamında, bu konuşmamda seçim
bölgem olan Mardin ilinde bulunan serbest bölgeye dair birkaç noktaya değinmeyi
lüzumlu görüyorum. Mardin Serbest Bölgesi 27/9/1994 tarih ve 6028 sayılı
Bakanlar Kurulu Kararı’yla yer ve sınırları tespit edilmiş, bölge 21/11/1995
tarihinde faaliyete geçmiştir. 
Mardin
Serbest Bölgesi, Mardin Organize Sanayi Bölgesi içinde brüt 515 bin
metrekarelik açık alan üzerinde kurulmuştur. Yüzde 51’i özel idareye ve kalan
yüzde 49’u da 29 yerli girişimciye aittir. Dünyanın sayılı kalkınma
projelerinden olan GAP kapsamında bulunan bölge, aynı zamanda Güneydoğu Anadolu
Bölgesi’nin tek serbest bölgesidir. Tabii, gerek GAP projesi gerek Mardin
Serbest Bölgesi yüksek ideallerle, hayallerle uygulamaya konulmuş olsa da bugün
geldiğimiz noktada sonuçları bakımından içler acısı bir durumdadır. 
Sayın
Başkan, değerli milletvekilleri; Türkiye Odalar ve Borsalar Birliğinde 8 Nisan
2015 tarihinde düzenlenen ve dönemin Başbakanı Sayın Ahmet Davutoğlu’nun da
katıldığı 8’inci Ticaret ve Sanayi Şûrası öncesinde Kızıltepe Ticaret Borsası
ev sahipliğinde Mardin’in genel sorunları ve çözüm önerileriyle ilgili bir
istişare toplantısı yapılmıştı. İstişare toplantısında, Mardin’in hemen her
ilçesinden ticaret odası temsilcileri katılmış ve ortak bir deklarasyon
yayımlanmıştı. Deklarasyonda Mardin Serbest Bölgesi’ne ilişkin yapılan vurgu
aynen şöyledir: “Mardin Serbest Bölgesi atıl durumdadır. Mardin Serbest
Bölgesi’nde herhangi bir yatırımcı faaliyet göstermemektedir.” Evet, Mardin’de
sembolik bir serbest bölge bulunmaktadır ancak burada, sadece ve sadece
deterjan üreten yerli bir firma faal durumdadır. Bu serbest bölge istihdam
yaratmak veya katma değer üretmekte âciz kalmıştır. Bunun yanı sıra, serbest
bölgelerin kurulma amaçlarından biri olan yabancı sermaye girişinin Mardin
Serbest Bölgesi’nde işlemediği de aşikârdır.
Sayın
Başkan, değerli milletvekilleri; özelde Mardin, genelde ise GAP illeri bakımından
durum içler acısıdır. Serbest bölgeler projesi gibi GAP projesi de bölgeyi
kalkındırmak şöyle dursun, bölgenin mevcut sorunlarının daha da katmerleşmesine
yol açmış ve bir kambur hâline gelmiştir. GAP sulama kanalları ve Mardin
depolaması bir türlü bitirilememiş ve hayata geçirilememiştir. Yine, Mardin
özelinde, enerji sağlıklı biçimde tedarik edilememektedir. Mardin’de enerji
tedariki hem tarımda hem sanayide sorunludur. Özellikle tarımsal sulamada
yaşanan uzun süreli enerji kesintilerinin bölgeyi ekonomik bakımdan felç ettiği
ortadadır. 
Değerli
milletvekilleri, bakınız, bugün GAP kapsamında bulunan illerin ekonomik
durumuna kısaca bir göz attığımızda durumun vahametini açıkça görebilmekteyiz.
2016 TÜİK verilerine göre, GAP kapsamında olan Batman, Mardin, Siirt ve Şırnak
yüzde 24,8 oranıyla Türkiye’de işsizliğin en yüksek olduğu iller olarak
açıklanmıştır. Yine bu iller, Türkiye ortalamasının çok çok üzerinde oranlarda
göç vermeye devam etmektedir. Son bir yılı aşkın süredir bölgede olup biteni de
eklediğimizde GAP bölgesi ekonomik anlamda büyük bir yıkımla karşı karşıya
bırakılmıştır. Her türlü ticari faaliyetin âdeta askıya alınmasının yanında,
bölge insanı, yerleşim yerlerinin yıkılması nedeniyle evsiz kalmıştır. Temel
insan haklarından biri olan barınma hakkı bile askıya alınmış durumdadır.
Değerli
milletvekilleri, yurttaşlarımızın temel güvenlik, barınma, sağlık ve eğitim
haklarının askıya alındığı bir süreçte bu sorunları gidermek noktasında en
küçük bir adımın bile atılmasından imtina edilmesi, buna karşın, sözüm ona,
serbest bölgelere ilişkin yasal düzenlemelerle ülke ekonomisinin düzlüğe
çıkarılacağı biçiminde beklentiler yaratılması gerçekçi değildir. 
Hükûmete
gerçek sorunlarımıza ilişkin gerçekçi politikalar geliştirmek noktasında bir kez
daha çağrımı yeniliyor, Genel Kurulu saygıyla selamlıyorum. (HDP sıralarından
alkışlar)
BAŞKAN
– Teşekkür ederiz Sayın Dora.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 8’inci
maddesindeki “yer alan” ibarelerinin “geçen” şeklinde değiştirilmesini arz ve
teklif ederiz.
Erkan
Aydın (Bursa) ve arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde Bursa Milletvekili Sayın Erkan Aydın. 
Buyurun.
(CHP sıralarından alkışlar)
ERKAN
AYDIN (Bursa) – Sayın Başkan, çok değerli milletvekilleri; 443 sıra sayılı
Kanun Tasarısı’nın 8’inci maddesi üzerine verdiğimiz önergeyle ilgili söz almış
bulunmaktayım.
Öncelikle,
El Bab’ta dün akşam ve bugün şehit olan bütün askerlerimize Allah’tan rahmet,
milletimize de başsağlığı diliyorum.
Geldiğimiz
noktada iktidarın rejim değiştirme çabalarını, bir türlü normalleşmeyen; tam
tersi, her gün daha da kötüleşen bir süreci hep birlikte yaşıyor, tanıklık
ediyoruz. Meclisin devre dışı bırakılması, Anayasa’nın değiştirilmesi,
yanlışlara ve tavizlere dayalı dış politika; görevlerinden men edilen memurlar,
aydınlar ve zor yetiştirdiğimiz akademisyenler ve “evet” ile “hayır”la
kutuplaşan bir Türkiye. Bana göre, cumhuriyetin bitme noktası, bitirilme
noktası. Benim gibi düşünenler arasında eminim ki Adalet ve Kalkınma Partisine
mensup olan, oy veren vatandaşlarımız da var. Bakın, buna, bu kanaate nereden
varıyoruz? Dün ve bugün birçok yandaş gazeteci, köşe yazarı artık kendi
köşelerinden isyan ettiler; bu akademisyenlerin, bu yurtsever, aydın
akademisyenlerin ihraç edilmesine “Yeter artık! Bu kadar da olmaz.” dediler,
“Cumhurbaşkanı kandırılıyor.” dediler, “Bürokratik bir katliam var.” dediler.
Aslında onlar da aynı sizler gibi gittiğimizin yolun yol olmadığını gördüler.
“Herkesi hapse atacağız; herkesi susturacağız, sindireceğiz, gözaltına
alacağız.” diyerek ileri gitmiş, demokrasiyi getirmiş dünyada maalesef tek bir
örnek yok. Demokrasinin sorunlarının çözümü sadece ve sadece daha fazla
demokrasidir, demokrasiden uzaklaşmak değildir. O yüzden hep birlikte elimizde
olan bu Türkiye Büyük Millet Meclisi çatısı altında demokrasiyi, özgürlükleri
ve daha iyi yaşam alanlarını artırmak varken tek bir kişiye hapsedilen ve
karanlığa doğru giden ülkenin gidişatını değiştirmemiz lazım diye düşünüyorum.
Bu
filmin adı “korku imparatorluğu” mu diye soruyorum, nereye kadar gidecek
diyorum. KHK’ların adını da “kanun hükmünde karanlık” olarak değiştirmek
zorunda kaldık çünkü her dakika bir KHK, her gün bir ay öncesinden alınmış
kararlarla sunulan KHK, içerisinde de OHAL’in ilan edilme gerekçesi olan terör
ve güvenlikle hiçbir alakası olmayan kar lastiği kullanımıyla ilgili KHK. Bir
İçişleri Bakanlığı genelgesiyle yayımlanabilecek bir konu kanun hükmünde
kararnameyle geliyor. 
Muhaliflerin
bastırılması demokrasiyle bağdaşmaz. Otoriter kurumlar, otoriter liderler için
çekici olabilir ancak ülke için gayet geri giden bir durumdur ve sonu hayır
değildir. Herkes biliyor ki gemi su alıyor, herkes biliyor ki kaptan yalan
söylüyor ve herkes biliyor ki zarlar hileli. Küçük bir azınlığın çoğunluğa
hükmettiği, bütün çoğunluğu da kendi isteği doğrultusunda yönettiği bir ülkeden
de iyi bir sonuç çıkmaz. Bu ülkenin vatandaşları da günü geldiğinde bununla
ilgili yanlışların hesabını sorar. Bu, tarihte her zaman öyle olmuştur, haklı
olan eninde ya da sonunda kazanmıştır. 
Umudu
kırmak istemiyoruz; tabii ki umut, bizim sahip olduğumuz en büyük değerlerden
ve mücadele azmimizin de ayakta kalmasına sebep olan en önemli unsur. Ancak
umudu kıracağını düşünenlerin bu çabalarının nafile olduğunu bir kenara
yazmaları gerekir. Bu, en karanlık günlerde bile ortaya çıkan bir kişinin
domino etkisiyle yarattığı etkiyle koca koca korku imparatorluklarının
yıkıldığını da tarih defalarca yazmıştır. 
En
son olarak da şu dizeyle sözlerimi bitirmek istiyorum: “Niceleri geldi, neler
istediler/ Sonunda dünyayı bırakıp gittiler/ Sen hiç gitmeyecek gibisin değil
mi?/ O gidenler de hep senin gibiydiler.” diyorum, hepinize hayırlı akşamlar,
hayırlı sonuçlar diliyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederiz Sayın Aydın. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
8’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
9’uncu
madde üzerinde bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 9’uncu maddesinin
tasarı metninden çıkarılması için gereğini saygılarımızla arz ederiz. 
 Tahsin
Tarhan Tacettin Bayır Atila
Sertel
 Kocaeli İzmir İzmir
 Yaşar
Tüzün Murat Bakan Hüseyin
Yıldız
 Bilecik İzmir Aydın

BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI HÜSEYİN
ALTUNYALDIZ (Konya) – Katılmıyoruz Sayın Başkan. 
BAŞKAN
– Hükûmet katılıyor mu? 
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan. 
BAŞKAN
– Önerge üzerinde Aydın Milletvekili Sayın Hüseyin Yıldız.
Buyurun.
(CHP sıralarından alkışlar) 
HÜSEYİN
YILDIZ (Aydın) – Sayın Başkan, değerli milletvekilleri; hepinizi saygıyla
selamlıyorum. 
El
Bab’da şehit olan askerlerimize Allah’tan rahmet diliyorum, ülkemizin başı sağ
olsun diyorum, yaralılara da acil şifalar diliyorum. 
Değerli
arkadaşlar, biliyorsunuz, 19 Ağustos 2016 tarihinde Mecliste bir kanun teklifi
kabul edildi, 6741 sayılı Kanun’la “Türkiye Varlık Fonu” diye bir fon kuruldu.
Tabii, bu, dünyanın diğer ülkelerinde de kuruluyor; Suudi Arabistan, Katar,
Almanya, Japonya gibi ülkelerde bütçe fazlalığı veya petrolden, doğal gazdan
gelen gelirler o fona aktarılarak gelecek olan nesillere yatırım amacıyla
kullanılır. Ben o gün şunu düşünmüştüm: Ya bizim doğal gazımız yok, petrolümüz
yok, bütçe fazlalığımız yok. Bu ülkenin vatandaşları birilerini büyükşehir
belediye başkanı yaptı, milletvekili yaptı, başbakan yaptı, Cumhurbaşkanı
yaptı, 1.560 odalı saray verdi, özel 10 tane uçak verdi ve köşkler verdi. Bunu
düşünerek “Nasıl olsa bir gün ben buradan, dünyadan gideceğim diye İsviçre
bankalarındaki bu paranın onda 1’ini yani 50 milyar dolarını getirip bu fona
aktarırım, gelecek nesillere anca kendimi affettiririm.” der diye düşünmüştüm.
Ama ne hikmetse, çıkan KHK’yla Cumhuriyet Halk Partisinin, Atatürk’ün, İsmet
İnönü’nün, Adnan Menderes’in, Özal’ın, Ecevit’in kurduğu, bütün yatırımları…
HÜSEYİN
ŞAHİN (Bursa) – Yalan, yalan.
HÜSEYİN
YILDIZ (Devamla) – …Ziraat Bankası, BOTAŞ, PTT, Türk Hava Yolları, Türkiye
Petrolleri Ortaklığı, Borsa İstanbul, TÜRKSAT, Halk Bankası, Eti Maden, ÇAYKUR,
Millî Piyango bütün hepsi bu fona aktarıldı arkadaşlar. Neyle? KHK’yla. Peki,
bu kurumların toplam şirket aktifi ne 2015’te biliyor musunuz? 643 milyar dolar
değerli arkadaşlar. Yani siz şu an ayrı bir hazine, ayrı bir fon
oluşturuyorsunuz. Düşünün, Türkiye Cumhuriyeti’nin bütün paraları bir yere
gelir, oradan dağıtılır ama siz, daha referanduma girmeden, gitmeden, sonuçları
almadan hemen yeni bir hazine olayını oluşturuyorsunuz değerli arkadaşlar. 
HÜSEYİN
ŞAHİN (Bursa) – Söylediklerinin hepsi yalan.
HÜSEYİN
YILDIZ (Devamla) – Evet, yalan(!)
HÜSEYİN
ŞAHİN (Bursa) – Hepsi yalan. Sallıyorsun oradan.
HÜSEYİN
YILDIZ (Devamla) – Şimdi, siz ne yapıyorsunuz biliyor musunuz? Türkiye Varlık
Fonu, devlet hazinesinin içinin boşaltılmasıdır; tek adamlık, saltanat
hazinesinin oluşturulmasıdır. 
HÜSEYİN
ŞAHİN (Bursa) – Yalan! 
HÜSEYİN
YILDIZ (Devamla) – Devletin mali birliğinin ve bütünlüğünün parçalanmasıdır,
Meclis denetiminin devre dışı bırakılmasıdır. (CHP sıralarından alkışlar) 
HÜSEYİN
ŞAHİN (Bursa) – O da yalan.
HÜSEYİN
YILDIZ (Devamla) – Değerli arkadaşlar, hazine tektir ve devlete aittir. Bu
nedenle, devlete ait gelirler tek bir hesapta toplanır ve giderler buradan
yapılır. Ama siz ne yaptınız biliyor musunuz? 643 milyarlık o yatırımları fona
devrettiniz. 
Ben
size bir şey soracağım. Bu kürsüden sormuştum cevap vermediniz. On beş yıldan
beri 3 trilyon dolar para kullandınız. Madem on beş yıldan beri kurduğunuz bu
şirketler nerede? 3 trilyon dolarlık yatırımlarınız nerede? Neden bu fona
aktarmadınız? Hani tüneller, hani havaalanları, hani otoyollar, hani köprüler…
Çünkü onların hiçbirinin parasını siz ödemediniz ki. Yap-işlet-devret olarak
yaptırdınız, hiçbiri size ait değil. Şu an ikinci bir hazine oluşturuyorsunuz
ya… “İki ayyaş” dediğimiz adamların yatırımlarıyla ayakta duruyorsunuz
haberiniz var mı değerli arkadaşlar?
Değerli
milletvekilleri, değerli AKP milletvekilleri, gerçekten bu fonun başına
getirilen adamları düşündüğünüzde, akşam gidip çocuklarınız acaba size ne
soruyor ya? “Ya sevgili babacığım, siz ne yapıyorsunuz? Bizim geleceğimizi 4
kişinin eline veriyorsunuz.” demiyorlar mı size?
12
yaşındaki bir çocuk bana mail attı biliyor musunuz? “Sayın Vekilim, biz sizi
oraya gönderdik. Bizim haklarımızı, ülkemizi bize doğru şekilde bırakmanızı
istiyorduk. Ama, maalesef, sizler bir kişinin geleceği için ülkeyi yok
ediyorsunuz.” dedi. Ve 12 yaşındaki bir çocuk sorguluyor değerli arkadaşlar.
Acaba sizin çocuklarınız size sormuyor mu bu soruyu değerli arkadaşlar?
(Mikrofon
otomatik cihaz tarafından kapatıldı) 
HÜSEYİN
YILDIZ (Devamla) - Üzülerek söylüyorum ben: Kümese müdür aranıyormuş, tilki
başvurmuş, mülakatta geçmiş, “Kaç para maaş istersin?” demişler, “Gülmekten
konuşamıyorum, ne verirseniz verin.” demiş. Varlık Fonu’na atanan Yiğit
Bulut’un maaşı ticari sırmış.
Takdir
sizin. (CHP sıralarından alkışlar) 
BAŞKAN
– Teşekkür ederiz Sayın Yıldız.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… 9’uncu madde kabul
edilmiştir.
Birinci
bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz. 
İkinci
bölüm 10 ila 15’inci maddeleri kapsamaktadır. 
İkinci
bölüm üzerinde gruplar adına ilk konuşmacı, Milliyetçi Hareket Partisi Grubu
adına İzmir Milletvekili Sayın Ahmet Kenan Tanrıkulu. (MHP sıralarından
alkışlar) 
Süreniz
on dakika, buyurun. 
MHP
GRUBU ADINA AHMET KENAN TANRIKULU (İzmir) – Sayın Başkan, sayın
milletvekilleri; görüştüğümüz kanun tasarısının ikinci bölümü üzerine
Milliyetçi Hareket Partisi Grubu adına söz almış bulunmaktayım. Öncelikle Genel
Kurulumuzu saygıyla selamlıyorum. 
Değerli
milletvekilleri, Türkiye ekonomisine yeterli katma değer yaratması beklenen
serbest bölgeler, uzun bir süreden bu yana maalesef beklediği ilgiyi görememiş
ve gerekli destekleri de alamamıştır. Bu görüştüğümüz, görüşmeleri hâlen devam
eden tasarı mevcut sorunları da tam karşılayabilecek düzeyde değil ve maalesef,
yine geç kalmış bir tasarıdır. Ancak “Zararın neresinden dönülürse kârdır.”
sözünü hatırlatarak bu tasarının ikinci bölümü üzerindeki görüşlerimizi dile
getirmeye gayret edeceğim. İşte, bu yüzden, faaliyette olan serbest
bölgelerimizin yatırım çekmesi, özellikle yabancı yatırım çekmesi, teknolojik
yenilikleri geliştirmesi ve ihracatı artırması konusunda istenen başarıya
ulaşamadığı gerçeği bütün çıplaklığıyla karşımızda durmaktadır. Son beş yıla
baktığımız zaman, maalesef, serbest bölgelerimizdeki ticaret hacmi de giderek
geriye düşmektedir. 
Sayın
milletvekilleri, hemen her konuşmacının bu kürsüde dile getirdiği gibi, serbest
bölgelerimizin faaliyette olanlarının sayısı 18’dir. Biraz önce konuşan Sayın
Erol Dora’nın da belirttiği gibi, bu 18’in içerisinde sayılmayan Mardin gibi
bölgelerimizde de maalesef hiçbir faaliyet yoktur. Ancak, 57’nci Hükûmet
döneminde kurulan 4 serbest bölge ki bunlardan bir tanesi TÜBİTAK MAM 1999
yılında, diğeri 2000 yılında kurulan Denizli ve aynı yıl kurulan Bursa ve daha
sonra Kocaeli gibi serbest bölgeleri de dâhil ettiğimiz zaman, ceman 18 serbest
bölge faaliyette bulunuyor. 
İlk
olarak 1985 yılında çıkarılmış ve bir ekonomi politikası aracı olarak serbest
bölgeler günümüz Türkiyesi’nin ekonomi uygulamalarına miras bırakılmış. Ancak
daha sonra 1999 yılında çıkarılan 4458 sayılı Gümrük Kanunu’yla bu bölgelerin
AB gümrük mevzuatıyla da uyumlaştırılması sağlanmış değerli milletvekilleri.
Daha sonraki yıllarda yine 57’nci Hükûmet döneminde öncelikle 2000 yılında
çıkarılan organize sanayi bölgeleri, daha sonra, bir yıl sonra 2001 yılında
çıkarılan teknoloji geliştirme bölgeleri ve nihayetinde 2002 yılında çıkarılan
endüstri bölgeleri kanunları bu tip ekonomi politikasını daha iyi, daha güzel,
daha verimli hâle getirmek için ortaya konulan sanayi bölgeleri kanunlarıdır ve
bu kanunlar yatırımları teşvik etmek için, yatırımcıyı çekmek için ve sonuçta
da sınırları tasdikli üretim bölgeleri hâlinde faaliyet sürdürmüştür bugüne
kadar. Bu yolla da yabancı sermaye girişinin teşvik edilmesi, artırılması
amaçlanmıştır. Ancak yine, biraz önce belirttiğim gibi, son on dört yıldaki
uygulamalarımıza baktığımız zaman maalesef bu saydığım bütün bölgelerin
hepsindeki sorunların kulak ardı edildiğini ve burada yaşanan ekonomik
kayıpların da Türkiye ekonomisindeki diğer krizlere kapı araladığını görüyoruz.
Bu
tasarıyla -özellikle ikinci bölümde de belirttim- Bakanlar Kurulunun arazi ve
tesislerde acele kamulaştırma yetkisi alması ve daha sonra yurt dışında
kurulacak serbest bölgelerin Türkiye’de yerleşik bir şirket eliyle kurulmasına
da yine Bakanlar Kurulu vasıtasıyla izin verilmesi sağlanmıştır. 
Sayın
milletvekilleri, ülkemizdeki finansal sistemin şirketlerin ihtiyacı olan
yeterli mali kaynağı sağlayamaması, günümüz ekonomisinde de 2 tane temel sorunu
getirmektedir özellikle KOBİ’ler bakımından. Bunlardan bir tanesi, yenileşmenin
motoru olan KOBİ’lerin yeterli finansman kaynağına erişememesidir ve bunun
sonucunda da doğal olarak, yeterli istihdamın yaratılamaması meselesi
gelmektedir. İkinci mesele: TL cinsinden sınırlı finansman kaynakları olması
sebebiyle, başta büyük şirketler olmak üzere, gene, orta ölçekteki bütün
şirketleri ve çok sayıda firmayı kapsayan döviz cinsinden yüksek borçlanma
sorunuyla Türkiye ekonomisi karşı karşıya kalmıştır. Ve bu 2 temel sorun,
ekonomide sermaye akımlarındaki ani duruşlar karşısında oluşabilecek dış
şoklara karşı daha duyarlı hâle gelmemize vesile olmuştur. Söz konusu olan bu
gelişmeler, özellikle büyük firmaların ve ihracatçı firmaların döviz cinsinden
borçlanmalarını sürdürmelerine yol açmış ve bunun sonucunda da dolarizasyon
oranında ancak sınırlı bir düşüş olmuştur. 
Bunları
şunun için girizgâh olarak söylüyorum: Özellikle son iki üç ay içerisinde
yaşadığımız, kurlardaki aşırı dalgalanma… Evet, Türkiye’de bir dalgalı kur
sistemi var ama bu dalga, her ne hikmetse, geçtiğimiz aylar itibarıyla hep
yukarı doğru bir yansıma yapmış, ancak son zamanlarda, özellikle son bir hafta
içerisinde birkaç kuruşluk bir inişe sebebiyet vermiş. Ama yurt içi
tasarruflarımızın düşük olması nedeniyle, bankacılık sektörünün finansman
ihtiyacını, gene, yeterince karşılayamaması sebebiyle, bu bahsettiğim özellikle
orta ve küçük ölçekli firmaların TL cinsinden düşük maliyetli kaynak bulamaması
sorunu hâlen daha çok ciddi bir şekilde devam etmekte. 
Madem
borçlanıyoruz o zaman durum ne oluyor, o tabloyu da kısaca göz önüne getirelim.
Dış borcumuz son on dört yılda yüzde 222 artmış. Bu böyle artış gösterirken
-biraz önce de söyledim- aslında özel sektörün borcu çok vahim bir şekilde
artış göstermiş. Döviz pozisyon açığı -bir yerde konuştuğumuz bu- 2002 yılında
6,5 milyar dolardan geçtiğimiz yıl içerisinde 213 milyar dolara gelmiş. Bu
borcun bir kısmı Hazine garantili veya değil ama “Bizim borcumuz değil, özel
sektörün borcu.” diye de neme lazımcılık yapamayız, sonuçta ülke borcu olarak
karşımızda durmaktadır.
Değerli
arkadaşlar, bu borç aynı zamanda, biraz önce söylediğim kur dalgalanmasından
dolayı firmalara yaklaşık 2,1 milyar TL’lik kur farkı zararı getirmiştir. Geçen
yıl kurda ortalama 60 kuruş artış olduğunu var sayarsak bir yıl içerisinde 126
milyar Türk lirası bir zararla özel sektör, bahsettiğim küçük ve orta ölçekli
firmalar bir zararla karşılaşmışlardır. Bugün bu şirketlerimizin borçları bu
kadar hızlı artarken, maliyetlerinde çok ciddi artışlar olurken, tam tersi, kâr
oranlarında da gerilemeyle karşılaşmışlardır. 
Değerli
arkadaşlar, özel sektörün bu artan döviz cinsi borç stokunun ekonomimizdeki bir
temel kırılganlık sebebi olduğu, bir sürü başka sebep var ama esas sebeplerden
biri olduğu artık bütün uluslararası kuruluşlar tarafından, yetkin, bu konuda
araştırma yapan firmalar tarafından da sıkça dile getirilmektedir. Bunların bir
tanesi de Uluslararası Para Fonu’dur. Son günlerde yazdığı raporlarda Türkiye
ekonomisindeki bu kırılganlığa dikkat çekerek tedbir alınması gerektiğini
belirtmiştir Uluslararası Para Fonu.
Dış
politikanın yansımaları da doğal olarak dış ticaretimizi etkilemektedir. TÜİK
rakamlarını gene dile getirelim: 2014 yılında 157,6 milyar dolar ihracatımız
varken, 2015’i bir kenara koyun, bir yıl daha ileriye alalım, geçtiğimiz yıl,
2016 yılında 142,6 milyar dolar olmuş. Ciddi bir kaybımız var. Buna mukabil
ithalatımız da 198,6 milyar dolar olmuş. Yani ortaya rakamları koyduğumuz zaman
dış ticarette de bir gerileme var. 
Bakın,
dış kaynak veya döviz kaynağımızı etkileyen diğer kalemi de hemen sizin
gözünüzün önüne getireyim, turizmde de ciddi kaybımız var. Turizm gelirlerinde
de 2016’da bir önceki yıla göre yaklaşık yüzde 30 civarında bir düşüş olmuş, 22
milyar dolarlık bir gelirimiz var, yaklaşık 9,3 milyar dolar kayıp demektir bu
ve bu, ciddi bir kayıptır döviz kazancı anlamında. Bu rakamlar, Türkiye
ekonomisinin ekonomik ilişkilerinin de maalesef azaldığını ve dünya ekonomisi
içerisinde yerimizin, payımızın da küçüldüğünü göstermektedir. 
Değerli
milletvekilleri, biz her zaman söylüyoruz, yapıcı öneriler ve gelen tasarılara
Milliyetçi Hareket Partisi Grubu destek vermeye her zaman hazır. 
Bu
tasarının bu şekliyle hayırlı olmasını diliyor, hepinizi tekrar saygılarımla
selamlıyorum. (MHP sıralarından alkışlar) 
BAŞKAN
– Teşekkür ederiz Sayın Tanrıkulu. 
Gruplar
adına ikinci konuşmacı, Cumhuriyet Halk Partisi Grubu adına İstanbul
Milletvekili Sayın Didem Engin. 
Buyurun.
(CHP sıralarından alkışlar) 
CHP
GRUBU ADINA DİDEM ENGİN (İstanbul) – Sayın Başkan, sayın milletvekilleri;
ihracatımız yıllardır 140-150 milyar dolar bandına sıkışıp kalmış vaziyette.
Ülkemizde doğrudan yabancı yatırımlar geçen seneye göre ne yazık ki yarı yarıya
azaldı. Doğrudan yatırımların yüzde 44’ü ne yazık ki yabancılara gayrimenkul
satışından geliyor yani istihdam yaratacak yatırımlar her geçen gün azalıyor.
Türkiye, artık, gelişmekte olan ülkeler içinde en riskli 3 ülkeden 1’i olarak
gösteriliyor. Kredi derecelendirme kuruluşları ülkemizin notunu düşürüyor ve
artık yatırım yapılabilir bir ülke olarak nitelendirmiyorlar. 
Böyle
bir dönemde tek başına ülkemizi yöneten AKP’nin ekonomik canlanmayı sağlayacak
devrim niteliğinde radikal adımlar atması gerekirken tam tersine, yorgun,
heyecanını ve dinamizmini yitirmiş, halkın gündeminden kopuk bir şekilde sadece
başkanlık hırsına odaklanmış kadrolarının ülke sorunlarını çözmekte, dünyadaki
ekonomik ve teknolojik gelişmeleri kavramakta ve öngörmekte yetersiz
yönetimiyle karşı karşıyayız. 
Bugün
Mecliste konuştuğumuz Serbest Bölgeler Kanunu’nda değişiklik yapılmasına dair
tasarı da bu durumun çok bariz bir örneği. Sözde serbest bölgeler için
hazırlanmış ama bakın, birbiriyle ilişkisi olmayan hangi konular bu tasarıya
iliştirilmiş: 
Öncelikle,
içinde rant olan her olayda olduğu gibi, AKP’nin acelesi var yani acele
kamulaştırma; AKP’nin kanun tasarılarının olmazsa olmazı ve AKP’nin zihin
dünyasının bu tasarıya da yansımış hâli. Tasarıda, Türk Silahlı Kuvvetlerinin
kullanımına tahsis edilen arazi ve binalar sessiz sedasız acele kamulaştırmaya
dâhil ediliyor. Bu konuda hangi kurumların görüşlerinin alınacağı konusunda ise
Ekonomi Bakanlığının ciddi bir ön hazırlık yapmadığını, AKP Grubunun ilgili
maddede üç ayrı değişiklik önergesi hazırlamak durumda kalmasıyla gördük.
Bakanlıktan gelen kanun tasarısında “Türk Silahlı Kuvvetlerinin kullanımına tahsis
edilen arazi ve binalar için Genelkurmay Başkanlığı ve Millî Savunma
Bakanlığının ayrı ayrı görüşü alınır.” yazıyordu. Komisyon görüşmeleri
sırasında AKP Grubundan bir önerge geldi, bu birinci önerge ve bu cümle
çıkarılarak gerekçe kısmında “TSK’ya ait arazilerde bu iki kurumun da görüşünün
alınmasına gerek yoktur.” denildi. Daha bu önergeyi görüşmeye başlamadan beş
dakika içinde ikinci bir önerge geldi, bu ikinci önerge geldi; burada ise
“Sadece Millî Savunma Bakanlığının görüşü alınır.” deniyordu fakat gerekçe
kısmı kopyala-yapıştır yöntemiyle bir önceki önergenin aynısı olarak
bırakılmıştı. Benim hatayı fark edip Sayın Bakana ve AKP milletvekillerine
uyarılarım sonrasında AKP Grubu yanlışı düzeltmek için üçüncü önergeyi
hazırlayıp, bu üçüncü önergeyi hazırlayıp gerekçeyi yeniden düzenlemek
mecburiyetinde kaldı. Bu üç önergeyi de hazırlayan, ülkemizi on dört senedir
tek başına yöneten ve güçlü Türkiye hedefleyen AKP. (CHP sıralarından alkışlar)
Bir kanun hazırlığında yapılmaması gerekenleri göstermesi açısından, bu
tasarının gerek hazırlık süreci ve gerekse Komisyon tutanakları öğrencilere
vaka çalışması olarak okutulabilir. 
Serbest
bölgelerle uzaktan yakından alakası olmayan ve ani bir önergeyle tasarıya
eklenen bir diğer konu da ihracatımızı artırmak için kurulan tüm sektörel
tanıtım gruplarının tasfiye edilmesidir. Deri Tanıtım Grubu, Fındık Tanıtım
Grubu, Makine Tanıtım Grubu gibi tüm gruplar tasfiye edilerek yerine Türkiye
Tanıtım Grubu kurulması tasarıya son dakikada eklendi. Tabiri caizse şapkadan
tavşan çıkarır gibi bir cümleyle Türkiye Tanıtım Grubu kuruldu, bir cümleyle de
bütçesi oluşturuldu. Kararın dayanağı olarak ne bir analiz sunuldu ne ilgili
tanıtım gruplarının ve ihracatçıların görüşleri ne de kuruluş amacını açıklayan
tutarlı bir gerekçe. 
Markalaşma
ve tanıtım gibi ihracatımız için son derece önemli konuların çok yönlü ele
alınıp değerlendirilmesi gerekirken bu tasarının içine âdeta sıkıştırılmış
olması kabul edilemez bir yaklaşımdır. Komisyonun üyesi olarak gerek bu kanun
tasarısının ve önergelerin hazırlanışını gerekse konuların ele alınış biçimini
gayriciddi bulduğumu görüşmeler sırasında birçok kez dile getirmek
mecburiyetinde kaldım. Ülkemizin geleceği açısından son derece önemli olan bu
konuları biz Komisyonda işte bu şekilde müzakere ettik, varın siz düşünün artık
hazırlanan diğer kanunları. Şimdi, Hükûmete soruyorum: Güçlü Türkiye’yi bu
şekilde mi inşa edeceksiniz? Bu şekilde mi ülkemizi dünyanın ilk 10
ekonomisinden birisi hâline getireceksiniz? Bu şekilde mi ihracatımızı 2023’te
500 milyar dolara çıkartacaksınız? Bu şekilde mi durma noktasına gelen
yatırımları yeniden canlandıracaksınız? Siz ne kadar hayal satmaya çalışırsanız
çalışın, Andersen’in “Çıplak Kral” masalındaki gibi kralın çıplak olduğunu
yakında herkes görecek. 
Ekonomik
sorunlarımızı kapsamlı bir şekilde ele alıp çözüm üretmemiz gerekirken Meclis
gece sabahlara kadar sadece ne yazık ki başkanlık hırsı için çalıştırıldı.
Anayasa değişiklik teklifi üzerine Genel Kurulda yaptığım konuşmada bu teklifi
hangi argümanlarla süslerseniz süsleyin bu yolun diktaya çıktığı gerçeğini
değiştiremeyeceksiniz, güneşi asla balçıkla sıvayamazsınız demiştim. (CHP
sıralarından alkışlar) Meclisten alelacele geçirdiğiniz teklif kamuoyunda
tartışılmaya başlayınca süslediğiniz boyalar da birer birer dökülmeye başladı.
Teklifin Mecliste olduğu gibi kamuoyunda da tartışılmaması için “Hayır.”
diyenleri şimdi Türkiye'nin her bir köşesinde polisiye önlemlerle susturmaya
çalışıyorsunuz. “Hayır.” şarkısı söyleyen gençleri gözaltına almaya çalışarak,
biber gazı sıkarak, “hayır” diyen herkese “terörist” yakıştırması yaparak,
“Başkanlık gelmezse ülkenin bölünme riski var.” diye aba altından sopa
göstererek ülkemizi âdeta bir açık hava cezaevine dönüştürerek, binlerce
akademisyeni, sanatçıyı ihraç edip üniversiteleri boşaltarak, “Başkanlık
gelirse terör biter.” diyerek, halkımıza referandumda “evet”
dedirtebileceğinizi sanıyorsanız çok yanılıyorsunuz. (CHP sıralarından
alkışlar) Tüm bu yaptıklarınız için halkımıza özür borçlusunuz, özür. Her
fırsatta halkın en doğru kararı sandıkta verdiğini söylüyordunuz; şimdiyse
halkımızın teklifinizdeki gerçekleri öğrenmesinden korkmaya başladınız. Evet,
korkuyorsunuz, çünkü kısa zamanda takkeniz düşecek, halkımızdan oldubittiyle
kaçırmaya çalıştığınız gerçekler de ortaya çıkacaktır.
Şimdi
halkımıza şunu söylüyorsunuz: “Ekonomide, iç ve dış politikada sorunlar var,
daha güçlü bir Türkiye için sorgusuz, sualsiz ve denetimsiz olarak, hiçbir
demokratik ülkede görülmemiş yetkilerle bizi donatın ki ülkemizi içinde
bulunduğu sorunlardan kurtaralım.” Kısacası, yeni bir hayal satmaya
çalışıyorsunuz. Halkımız hiç sorgulamayacak mı sanıyorsunuz ve size sormayacak
mı “Ülkemizi bu bataklığa siz sokmadınız mı?” diye? Bugüne kadar elinizi
kolunuzu bağlayan ne vardı da şimdi daha fazla yetki istiyorsunuz? Kimi kime
şikâyet ediyorsunuz? Halkımız size sormayacak mı “On dört yıldır tek başına
iktidar olan siz değil misiniz?” diye? Meclisten istediğiniz her kanunu
rahatlıkla geçirmediniz mi? Bürokrasiyi istediğiniz gibi dizayn etmediniz mi?
Ülkemizin bugün içinde bulunduğu ekonomik darboğazı önlemek için hangi
önlemleri almak istediniz de sizi kim engelledi? 
Koalisyonun
sakıncalarından bahsediyorsunuz. Halkımız sormayacak mı “Bugüne kadar hangi
koalisyon size ayak bağı oldu?” diye. Elbette ki soracaktır. Olağanüstü hâlin
arkasına sığınarak istediğiniz kadar “Hayır.” diyenlerin sesini kısmaya
çalışın, seçmenlerimiz oy verirken vicdanlarıyla baş başa kaldıklarında sadece
bu antidemokratik Anayasa değişikliğini sorgulamayacaklardır; on dört senedir
AKP’ye verilen kayıtsız şartsız desteğin ve bugün ülkemizin içinde bulunduğu
kaosun, ekonomik sorunlarımızın, Suriye’deki şehitlerimizin, talan edilen
şehirlerimizin, ranta kurban verilen kıyılarımızın muhasebesini yaptıklarında
hiçbir mazeretinizin olmadığını görerek oylarını kullanacak ve AKP’ye tarihî
bir ders vereceklerdir.
Büyük
vatan şairimiz Namık Kemal’in Hürriyet kasidesinde yazdığı gibi: 
“Ne
mümkün zulm ile bidâd ile imhâ-yı hürriyet 
Çalış
idrâki kaldır muktedirsen âdemiyetten.”
Saygılar
sunuyorum. (CHP sıralarından alkışlar)
BAŞKAN
– Teşekkür ederiz Sayın Engin.
Gruplar
adına üçüncü konuşmacı Halkların Demokratik Partisi Grubu adına İzmir
Milletvekili Sayın Müslüm Doğan. 
Buyurun.
(HDP sıralarından alkışlar)
HDP
GRUBU ADINA MÜSLÜM DOĞAN (İzmir) – Sayın Başkan, değerli milletvekilleri;
bilindiği üzere ülkemiz siyasal sisteme, rejim değişikliğine neden olabilecek
şekilde bir düzenlemeyle Anayasa referandumu sürecine girmiştir ancak mevcut
Anayasa'nın 58 maddesini değiştiren ve 21 maddesini de yürürlükten kaldıran
Türkiye Cumhuriyeti Anayasasında Değişiklik Yapılmasına Dair Kanun Teklifi
yasama şekli, usulü, tekniği ve içeriği açısından önemli eleştirilere maruz
kalmasına rağmen, birçok temel sorun ve yanlışı barındırarak Meclisten geçti. 
Toplumun
kapsamı hakkında sağlıklı bir bilgi dahi edinemediği, demokratik ortamlarda
özgürce tartışılmadan, barolar, anayasa hukukçuları, üniversiteler, özerk
meslek kuruluşları, demokratik kitle örgütleri ve halktan hiçbir görüş
alınmaksınız hazırlanan kanun teklifi hızla Türkiye Büyük Millet Meclisi Genel
Kuruluna sunuldu ve hızlıca da kabul edildi.
Kanun
teklifinin oylanmasında Meclis İçtüzüğü’nün bir gereği olan gizli oy esası
ihlal edildi bildiğiniz gibi. Kanun teklifi, yalnızca bir siyasi partinin
iktidar partisi milletvekillerinin teklifi olarak Türkiye Büyük Millet
Meclisine sunulmuş ve yalnızca iki parti mensubu milletvekillerinin parti
yönetimlerinin denetimine tabi açık oylarıyla kabul edilmiştir.
Anayasa
değişikliği üzerine olan kanun teklifi, anayasa hukukunun en temel özelliği
olan iktidarların yetkilerinin sınırlandırılması gerekliliğinden de maalesef
yoksundur. Sistem ve rejim değişimini içeren, anayasaların yapımının organı
olan ve siyasal, toplumsal değişim, dönüşümlerin kuruluş süreçlerini ifade ve
temsil eden kurucu bir meclisten de yoksundur. 
Söz
konusu kanun teklifi, 15 Temmuzda darbe girişimi üzerine ilan edilen ancak
demokratik, toplumsal muhalefet üzerinde baskı ve sindirme politikalarını
uygulama aracına dönüşen OHAL ve OHAL kanun hükmündeki kararnameleri sürecinde
referanduma sunulacaktır. OHAL süreci devam ederken iktidar olanaklarının
Cumhurbaşkanı, Hükûmet ve iktidar partisi tarafından sonuna kadar kullanılacağı
bir halk oylaması hiçbir şekilde demokratik koşullarda yapılmış bir oylama
hüviyeti kazanamayacaktır. 
Biliyorsunuz,
iki gün önce 686 numaralı Kanun Hükmünde Kararname yayınlandı. Kanun hükmünde
kararnameyle yükseköğretim kurumlarından 330 akademisyen ihraç edildi, yüzlerce
eğitim emekçisi, çalışan ihraç edildi. Binlerce kamu emekçisi, eğitim emekçisi
bu şekilde işlerinden uzaklaştırılırken demokratik bir süreçten bahsedebilir
misiniz? Bu işin nereye gideceği konusunda hiçbir kimsenin bilgisi yok.
Özellikle AK PARTİ milletvekillerinin acaba geniş bir bilgisi var mı, bu iş
nereye kadar gidecek? Ülke ve toplum barışını ciddi şekilde tehdit eden bu
uygulamalar elbette ki kabul edilemez ve boyutu da artık hiçbir şekilde
tartışılmayacak bir düzeye çıkmıştır. Kendinden olmayan herkesi düşman ilan
etmek, aslında bu ülkenin birikimine, değerlerine ihanet etmekten başka bir
anlam ifade etmiyor. Siz akademisyenleri, siz akademiyi, siz bilimi
katlederseniz, bu ülkenin gelişmesine, geleceğine ilişkin hiçbir düşünceniz
olmaz ve bu ülkenin geleceğini de katletmiş olacaksınız. 
Değerli
milletvekilleri, Cumhurbaşkanının parti genel başkanı olmasına olanak tanıyan,
dolayısıyla partili Cumhurbaşkanı tarafından belirlenen isimlerin milletvekili
olabildiği, Cumhurbaşkanına Meclis feshetme, bütçe hazırlama, kararname
çıkartma ve HSYK ve AYM üyelerinin tamamına yakınını, büyükelçileri, tüm üst
düzey kamu yöneticilerini atama, millî güvenlik politikalarını belirleme
yetkisi tanıyan “Türk tipi başkanlık sistemi” olarak kamuoyuna sunulan Anayasa
değişiklik teklifi, özü itibarıyla tek adam diktasına giden bir yoldur ve başka
bir şey de değildir. 
Türkiye’de
yaşayan halklar, inançlar başkanlık sistemi üzerinde yapılan bu Anayasa
değişikliklerine elbette ki “Hayır.” diyecektir. Emekçi Türkiye halkı,
yoksullar, ezilenler, ötekileştirilenler, ortak vatanımızda yaşayan tüm
insanlarımız Meclis hükûmeti niteliğini, parlamenter demokrasiyi, yasama,
yargı, yürütme kuvvetleri arasındaki dengeyi, fren ve denetleme
mekanizmalarını, Meclisin yasamaya dair tek ve en üst yetkili organ olma
özelliğini, bağımsız yargının varlık koşullarını, kamu kurumlarının kamu yararı
ve liyakat temelinde işlevlenmesini, kamusal, toplumsal yarar doğrultusunda
hizmet ve denetim sunan özerk meslek kuruluşlarının kamusal işlevlerini ortadan
kaldıracak olan bu Anayasa değişikliğine elbette ki “hayır” diyecek. 
Partili
Cumhurbaşkanının yasama, yürütme, yargı, devlet, siyaset, toplum ve iktisadi
yaşamın bütünü üzerinde totaliter ve âdeta mutlakiyetçi, otokratik bir
hâkimiyet kurmasını amaçlayan Anayasa değişikliğine partimiz “Hayır.”
diyecektir. Ülkemizin ve halkımızın geleceğini, cumhuriyeti, demokrasiyi,
laikliği, toplumsal yaşamın bütününü kapsayan toplumsal mücadele alanlarındaki
kazanımlarımızı korumak için Anayasa değişikliğine “Hayır.” diyeceğiz. 
Ülkemizde
kalıcı bir barışın, halklarımız arasındaki kadim bağların yeniden
güçlendirilmesini, tahkim edilmesini, ortak vatanımızda demokratik cumhuriyeti
inşa etmek için bütün olumsuzluklara rağmen, yaşanan bütün haksızlıklara,
hukuksuzluklara ve uygulamalara rağmen başarabileceğimize inanıyoruz. Bu yoldan
geri döneceğiniz konusunda da bir umudumuz kalmadı ancak halklarımızın,
inançlarımızın mücadele azmi ve geleceğe ilişkin projeleri bizi umutlandırıyor.

Değerli
milletvekilleri, bakın, on beş yıllık AK PARTİ Hükûmeti döneminde toplumun bir
kesimine, toplumun sorunu olan kesimlerine ilişkin Hükûmet programlarında temel
hususlar yer almasına rağmen -hiçbir düzenleme, ne anayasal anlamda ne diğer
hukuk düzlemleri anlamında- hiçbir sorun çözülemedi. 
Avrupa
İnsan Hakları Mahkemesinin Alevilik üzerine verdiği kararların hiçbirisini
Hükûmet dikkate almadı. Kendi iç hukukumuzda çözemediğimiz sorunları elbette ki
uluslararası hukuk düzeyine Aleviler taşıyacaktı. Taşıdığı bu sorunları,
uluslararası hukukta, uluslararası mahkemelerde bir kazanım olarak da Aleviler
bunu böyle görmüyor ama sorunlarımızı çözmek zorundayız. 
Bizim
inancımız ve öğretimiz var. İnancımızın ve öğretimizin en az beş bin yıllık bir
geçmişi var. Biz zahir ile bâtının buluştuğu noktayı kendimize manyetik kuzey
olarak belirlemişiz. Nasıl ki biz Aleviler farklı inançlara saygı duyuyorsak
diğer inançlar da Alevilere saygı duyacak. Bu saygıyı karşılıklı olarak barış
içerisinde, kardeşçe bir arada yaşamanın koşulu olarak görüyoruz.
Değerli
milletvekilleri, 12 Eylül Anayasası’yla birlikte getirilen bir de zorunlu din
dersleri meselesi var. Yine bu konu Aleviler tarafından uluslararası mahkemeye
taşındı ve uluslararası mahkemeler, AİHM dedi ki: “Bunu zorunlu hâle
getiremezsiniz.” Ben şahsen, partim olarak, kendim bir birey olarak, bir
milletvekili olarak da din dersi almak isteyen insanlar din dersini alsınlar,
ihtiyaç duyuyorlarsa bu konuda devlet yardımını yapmalı ama zorunlu din
derslerine insanları tabi tutarsanız, Alevileri zorunlu din derslerine tabi
tutarsanız, Müslüman olmayan inançların çocuklarını bu dine, bu dinin
öğrenilmesine zorunlu tutarsanız bu iş demokratik olmaktan çıkar ve bir baskı
aracına dönüşür, bir asimilasyon politikasına dönüşür. 
Gelin
burada vekiller olarak -Parlamento, Türk siyasi hayatında çok önemli
tecrübelere sahip bir parlamento- birlikte yaşamanın koşullarını birlikte
oluşturalım. Bu vatan tek, ortak bir vatan bu vatan, birlikte ürettik.
Cumhuriyet değerler topluluğudur, bu değerler topluluğunda herkesin emeği var,
herkesin ortaya koyduğu bir güç var. Eğer biz bu cumhuriyetin yaşamasını
istiyorsak bu cumhuriyet demokratikleşmek zorundadır. Demokratik bir cumhuriyet
olduğunda zorunlu din dersleri de olmayacak, bir asimilasyon kurumu olan
Diyanet İşleri Başkanlığı da olmayacak. Bugün Diyanet İşleri Başkanlığıyla
ilgili de ciddi sorun var. Diyanet İşleri Başkanlığının ortaya koyduğu din
anlayışı Sünni yurttaşlarımız tarafından da kabul edilmiyor, diyorlar ki:
“Bunların yarattığı dini biz de anlamıyoruz.” Bırakın insanlar inançlarını
özgür şekilde yaşasınlar. İşte, bizim özgürlükçü laiklik üzerinde durmamızın
bir nedeni de budur. İnançlar özgür olmalı. 
Bakın,
arkadaşlar, cumhuriyetin kurucu önderleri, kurucuları Diyanet İşleri
Başkanlığını kurarken aslında bu amaç için kurmamışlardı. Özellikle bu inancın,
bu öğretilerin, bu dinlerin hep birlikte yaşayabileceği, sadece bir
organizasyon şeklinde… 
(Mikrofon
otomatik cihaz tarafından kapatıldı) 
BAŞKAN
– Lütfen tamamlayınız. 
MÜSLÜM
DOĞAN (Devamla) – Diyanet İşleri Başkanlığının sadece bir koordinatörlük görevi
yapması gerektiği hususunu da 1924 yılında çıkarılan kanunun gerekçelerinde
görebilirsiniz ama bugünkü Diyanet İşleri Başkanlığı maalesef bir asimilasyon
kurumuna dönüştü. Bir asimilasyon kurumunu da elbette ki Aleviler ve diğer
inanç grupları kabul etmeyecektir diye düşünüyorum. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Doğan. 
Şimdi,
şahıslar adına ilk konuşmacı Elâzığ Milletvekili Sayın Metin Bulut.
Süreniz
beş dakika. 
Buyurun.
(AK PARTİ sıralarından alkışlar)
METİN
BULUT (Elâzığ) – Teşekkür ederim. 
Sayın
Başkan, çok kıymetli milletvekilleri; 443 sıra sayılı Serbest
Bölgeler Kanunu Tasarısıhakkında şahsım
adına söz almış bulunuyorum. Yüce Meclisi ve aziz milletimizi saygıyla
selamlıyorum. 
Malumunuz,
serbest bölgeler serbest ticarete sağladıkları destek hizmetleri, yeni
teknolojileri uygulama kapasiteleri ve istihdam imkânlarıyla gerek küresel
ölçekte gerekse ülkemizde önemli kalkınma
ve dış ticaret politikası araçlarındandır. Serbest bölgelerimiz bürokratik
işlemlerin azaltıldığı, profesyonel işletmecilerle yönetilen, yerli-yabancı
yatırım ayrımı olmayan yatırım alanlarımızdır. Batının doğuya uzandığı bu
değerli coğrafyadaki pazarlara açılan en önemli kapılar güzide ülkemizden
geçmektedir. Bu stratejik konumu hasebiyle ülkemizi serbest bölgelerimizle
taçlandırarak ülkemizi küresel üretim ve ticaret lojistik üssü hâline
getirebiliriz. Daha önce Gazi Meclisimizde kabul edilen proje bazlı teşvik
sisteminin tamamlayıcısı olacak olan bu düzenlemeler inşallah bu tasarıyla hayat
bulacaktır. 
Ülkemizin
yatırım, üretim, istihdam ve ihracat hedeflerine ulaşmasında hiçbir parçasının
eksik kalmasını istemiyoruz. Bu kapsamda, şu anda görüşülmekte olan bu kanun
tasarısına baktığımızda, bir taraftan yatırımcıya iş yapma kolaylığı getirdiğini,
diğer taraftan ülkemizin lojistik potansiyelinin artırılmasına hizmet eden ve
ülkemiz serbest bölgelerine dünyadaki rakipleri karşısında avantaj sağlayan
düzenlemelere yer verdiğini görmekteyiz. 
Günümüzde
küresel ticarette hizmet sektörü, mal ticareti kadar ve belki de ondan daha
önemli bir yere sahiptir. Gelişmiş ülke ekonomilerinin ticaret kompozisyonuna
baktığımızda, hizmetlerin, ticaret hacimlerinin yaklaşık yarısını oluşturduğunu
görmekteyiz. Bu bakir alanda ülkemizin tecrübesi yadsınamaz. Nitekim, dünyanın
en büyük 6’ncı turizm destinasyonu olan ülkemiz, aynı zamanda kara yolu
taşımacılığında da dünyanın en geniş filolarından bir tanesine sahiptir.
Değerli
milletvekilleri, bu imkânların ticarette daha aktif olarak kullanılması
ülkemize karşı bizim sorumluluğumuzdur. Genç nüfusumuz ve bulunduğumuz coğrafya
itibarıyla pek çok hizmet sektöründe uluslararası ticaretten aldığımız payı
artırabilmek için çok elverişli bir konumda bulunuyoruz. Özellikle lojistik
hizmetlerine bu anlamda özel anlam atfetmemiz gerektiğini düşünüyorum.
Yatırımcıların ilgisini küresel ticaretin kesiştiği bu noktaya çekmek
zorundayız. Nitekim, Mersin Limanı’nın Singapur sermayesinin ilgisini
çekmesinin temel nedeni Mersin Serbest Bölgesi tecrübesidir. Şimdi, Genel
Kurula gelen bu tasarıyla birlikte inşallah bunu bir adım daha ileriye
taşımanın hesabını yapıyoruz. Bu durum göstermektedir ki bu bölgeler yalnızca
bu bölgeye yatırım yapan yatırımcıyı teşvik etmemekte, bununla birlikte pozitif
dışsallık sağlayarak aynı zamanda bölgenin kalkınmasına ve yabancı yatırımcı
için cazip hâle gelmesine de olanak tanımaktadır. Görüşmekte olduğumuz
tasarıyla, temel olarak, ülkemize yönelen yatırımlara elverişli bir iş ortamı
hazırlanması amaçlanmaktadır. Kısa vadede yabancı sermaye yatırımlarının cazip
hâle getirilmesi, orta ve uzun vadedeyse rekabet gücü ile katma değerin
artırılması hedeflenirken hizmet sektörlerinin serbest bölge uygulamalarıyla
desteklenerek kurumsallaşması ve dış pazarlara açılmasını da sağlayacaktır.
(Mikrofon
otomatik cihaz tarafından kapatıldı)
METİN
BULUT (Devamla) – Bu duygularla, bu yasa tasarısının hem ülkemize hem de
Meclisimize hayırlı olmasını temenni ediyorum. (AK PARTİ sıralarından alkışlar)
BAŞKAN
– Teşekkür ederiz Sayın Bulut.
Şahıslar
adına ikinci ve son konuşmacı Tokat Milletvekili Sayın Kadim Durmaz.
Buyurun.
(CHP sıralarından alkışlar)
KADİM
DURMAZ (Tokat) – Sayın Başkanım, değerli milletvekilleri; hepinizi saygıyla
selamlıyorum. 
On
beş yıldır iktidarda olan Hükûmet, 1980 darbesine bile rahmet okutan günlerden
bizi geçiriyor. 1980 darbesinde üniversitelerden atılan profesörlerin
yetiştirdiği öğrenciler, bugün, kanun hükmünde kararnamelerle, AKP darbesiyle
üniversitelerden atılıyor. İktidar marifetiyle ülke tarihinin gördüğü en büyük
akademik yıkım yaşanıyor. İşin trajik yanı ise bunu ileri demokrasi ve sözde
darbe karşıtı olduğunu söyleyenler gerçekleştiriyor. Sahi, darbe olsaydı ne
olacaktı? Yurtsever, demokrat, ilerici, aydın, muhalif insanlar hapishanelere
doldurulacaktı, Türkiye Büyük Millet Meclisi fiilen işlevsiz hâle gelecek,
hukuksuzluklar, yargısız infazlar alıp başını gidecekti. Peki, bugün durum
farklı mı? Bugünün iktidarı halkımıza tüm bunları bir bir yaşatmıyor mu?
Darbeciler meçhul ama uygulamaları iktidarla yaşıyor. Gece kararnameleriyle
bilim insanlarının geleceği karartılırken sabah kararnameleriyle ülkenin
ekonomik can damarları bir bir yok ediliyor. Bu sabah da yeni bir kanun
hükmünde kararnameyle uyandık. İçeriğine baktığımızda, halk yararına değil
bankaların içinin boşaltılmasının önündeki zimmet suçu engelinin kaldırıldığını
gördük. Bu düzenlemelerden de anlaşılıyor ki “Varlık Fonu” denilen düzenleme
giderek bir yağma fonuna dönüşüyor. Adına “Varlık Fonu” denilen bu ipotek
fonun, bu halkın, cumhuriyetin değerlerini yandaşa kaynak aktarma projesi
olduğu artık aleni görülmektedir. 
Dolar
karşısında pula dönen Türk lirasıyla, kaçırdığınız yatırımcılarla bu ülke
varlığın değil darlığın ülkesi hâline gelmiştir. Halkın malını sözde Varlık
Fonu’na devreden AKP Hükûmetinin siyasi tercihi ortadadır. Bu siyasi tercih ne
emekliden ne emekçiden ne asgari ücretliden ne köylüden ne de çiftçiden yana.
AKP’nin siyasi tercihi emeklinin, asgari ücretlinin, emekçinin, taşeronun,
köylünün, çiftçinin sofrasından alıp, eğitim bütçesinden, sağlıktan, kültürden,
sanattan kısıp varlıklarımızı yandaşa aktarmaktadır. Varlık Fonu,
denetimsizliğiyle, hukuksuzluğuyla, kuruluş felsefesiyle de bir yandaş
projedir; neresinden bakarsanız hukuksuzluk ve kanunsuzluktur. On beş yılda
devlete ait fabrikalar, kamu kurumları özelleştirme yöntemiyle yok edildi;
şimdi, gelecek kuşakların varlıklarını da talan edercesine kullanmanın yolunu
açtınız. Bu ülkenin cumhuriyet değerleri, millî mirasımız Varlık Fonu eliyle
yok edilecek, bir kişinin egosuna da heba edilecektir. Beytülmal kimsenin
çiftliği değildir. Bu uygulama, hazine mallarının denetimsizce talan
edilmesidir. Bu hukuksuzluktan derhâl dönülmelidir.
Değerli
milletvekilleri, her günün sabahında yeni bir felaket haberiyle uyanıyoruz;
akşam bilime darbe vuruyorsunuz, sabah başka bir kararnameyle referanduma,
rejim değişikliğine, haksız rekabete yol açacak kanun hükmünde kararnamelerle
ayar veriyorsunuz. Unutmayın, zulümle, haksızlıkla kazanılan zafer asla zafer
değildir. Yüksek Seçim Kurulu eşitlik ilkesine aykırı yayın yapan özel radyo ve
televizyonlara ceza veremeyecek yani yandaş medya istediği kadar iktidarın
propagandasını yapmaya, borazanı olmaya devam edecek. Dün olduğu gibi devletin
tüm imkânları yine adaletsizce iktidarın emrine sunulacak. Yayımlanan kanun
hükmünde kararnameyle Ankara Üniversitesi Dil ve Tarih-Coğrafya Fakültesi
Tiyatro Bölümü, Siyasal ve İletişim Fakültesi fiilen kapatıldı. Bugün
Cumhurbaşkanı “Sanat ve kültür alanında zayıf kaldık.” diyerek bir öz eleştiri
yaptı. Günaydın Sayın Cumhurbaşkanı! Yıllarca büyük emeklerle yetişmiş,
tiyatroda, sanatta büyük iz bırakacak eserler yaratmış hocaları bir bir
görevden aldınız, hiçbir katkısı ve bilim adamlığında karşılığı olmayan
insanları rektör atadınız, bu okullarda tiyatro bölümlerini kapattınız; tabii
ki sanatta da, kültürde de geri kalacağız.
Öte
yandan, El Bab’da yurdunu seven vatan evlatları bir bir şehit olurken Saray ve
avanesi bu kan denizi üzerinden hamaset nutukları atmaya devam ediyor.
(Mikrofon
otomatik cihaz tarafından kapatıldı) 
KADİM
DURMAZ (Devamla) – Sayın Başkanım, tamamlayacağım. 
BAŞKAN
– Tamamlayınız, buyurun.
KADİM
DURMAZ (Devamla) – Bu ülkeye yaşattıklarınızdan sonra temennimiz, bu yanlış
politikanıza daha fazla evladımızı kurban vermeden, bu hukuksuzlardan ve
ölümler içinde, OHAL koşullarında, birileri -yargılanmadan- kendi geleceklerini
güvence altına alma telaşından vazgeçmelidir diyor, ülkemize gelecek günlerin
hayırlı ve uğurlu olmasını diliyor, yüce Meclisi, aziz halkımızı saygıyla
selamlıyorum. (CHP sıralarından alkışlar)
BAŞKAN
– Teşekkür ederiz Sayın Durmaz.
Sayın
milletvekilleri, şimdi on beş dakika süreyle soru-cevap işlemini
gerçekleştireceğiz.
Sisteme
giren sayın milletvekillerine söz vereceğim.
Sürenin
yarısı, yani yedi buçuk dakikası sayın milletvekillerine, geri kalan yedi buçuk
dakikası Hükûmete ve Komisyona aittir.
Şimdi,
sırasıyla, sayın milletvekillerinin soru sormaları için mikrofonlarını
açacağım.
Sayın
Yıldırım, buyurun.
BEHÇET
YILDIRIM (Adıyaman) – Teşekkürler Başkanım.
Sorularım
Adıyaman’ın fahri hemşehrisi Sayın Veysel Eroğlu’naydı. Az önce buradaydı,
inşallah diğer Bakanımız Sayın Veysel Eroğlu’na sorularımı iletir.
1)
Üç tarafı suyla çevrili Adıyaman’ın yılın dört ayında susuzluk çektiğinden
haberi var mı?
2)
Çok az olan ormanlarımızın, Heron’ların, yani insansız hava araçlarının tespit
ettiği söylenen yaban keçilerinin görüntülerinin insan sanılarak savaş
uçaklarınca bombalanması sonucu bu canların öldürüldüğünden ve ormanlarımızın
yakıldığından haberi var mı? Yirmi gün önce Akçalı ve Azikan köylerinde bu olay
gerçekleşmişti.
3)
Türkiye'nin önemli düz arazisi, ovası olan Adıyaman’ın kuru tarıma mahkûm
olmasından haberi var mı? Arazilerimizin ne kadarı sulu tarıma geçmiştir?
4)
Gündüz dile getirdiğim, halkın tek geliri olan, bir marka olan Çelikhan
tütününün yasaklanmasına yönelik yaklaşımı nasıl değerlendiriyorsunuz?
BAŞKAN
– Sayın Kayışoğlu…
NURHAYAT
ALTACA KAYIŞOĞLU (Bursa) – Sayın Bakan, ülkemizde Türk soylu olup da vatandaş
olmayan binlerce insan yaşıyor. Batı Trakya Türkleri, Bulgaristan’dan gelen
soydaşlarımız ve Ahıska Türkleri bu durumdadır. Biz her insanın en temel
haklardan olan sağlık hakkından yararlanmasını elbette ki savunuyoruz. Sağlık
hizmeti konusunda da adaletsiz bir uygulama var. Bu ülkede milyonlarca
Suriyeliye sağlık hizmeti sunuluyor, sunulsun elbette ki fakat ülkemizde
yaşayan, vatandaş olmayan, bu bahsettiğim Türk soylu insanlara sağlık hizmeti
sunulmuyor. Hatta bunların çocukları vatandaş olup, bu ülkede katma değer
üretip vergi ödeyen kişiler olsa bile anne babalar bundan dahi
yararlanamıyorlar. Bu konuda, sağlık hizmeti konusunda bir çalışmanız olacak
mı? 
Teşekkürler.
BAŞKAN
– Sayın Tanal…
MAHMUT
TANAL (İstanbul) – Teşekkür ederim Sayın Başkan.
Sayın
Bakanım, Düzce ili Akçakoca ilçesinde Ankara Büyükşehir Belediyesinin sosyal
tesisi var. Burada ücretsiz hafta sonu konaklamaları var. Haftalık olarak bazı
kişilerin orada ücretsiz olarak konakladığı doğru mudur? Doğruysa bunlar
kimlerdir, kimin yakınlarıdır, hangi bürokratlardır? 2015’ten 2016’ya, 2017’ye
kadar kaç kişi ücretsiz konaklamıştır? Aynı sosyal tesisin müdürü Nevzat Orhan
mıdır? Nevzat Orhan, Sayın Melih Gökçek’in eşi Nevin Gökçek’in yeğeni midir?
Aynı sosyal tesiste sporcu lisansları olmadığı hâlde, cankurtaran belgeleri
olmadığı hâlde kışın şu ortasında orada, havuzda “cankurtaran” diye çalışan kaç
kişi var? Maaşları ne kadardır? Havuz sezonu bittiği hâlde bunların burada
çalıştırılması doğru mudur? Aynı sosyal tesiste konaklamaya gelen kişilerin,
mahkeme kararı olmaksızın ortam dinlemesi hukuksuzca yapılmakta mıdır? Bu
konuyla ilgili sorulara cevap verirseniz mutlu olurum. 
Teşekkür
ederim. 
BAŞKAN
– Sayın Hürriyet…
Sayın
Hürriyet Genel Kurulda yok sanırım. 
Sayın
Durmaz….
KADİM
DURMAZ (Tokat) – Teşekkür ederim Sayın Başkanım. 
Ülkemizde
buğdaygillerden sonra en çok ekilen millî, stratejik ürünümüz şeker pancarı
ödeme bedelleri açıklandı. AKP Hükûmetinin reva gördüğü ücret, ton başı 164
lira yani bir yıl önceki rakamlar. 2015 yılı ürünü, yine aynı ücretten. Mazota,
birtakım girdilere yapılan zamlara rağmen, köylüye, çiftçiye aynı ücret reva görülmektedir
ve yine özelleştirme havuzuna alınan, Türkiye’nin cumhuriyet döneminin
dinamikleri şeker fabrikaları artık Varlık Fonu’na mı verilir, bir başka yere
mi gönderilir bilmiyoruz ama Anadolu çiftçisinin kafası karışık. Bu konunun bir
an önce açıklığa kavuşturulmasını istiyorum.
Termal
kentler listesi ilan edildi Hükûmet tarafından. Birçok termal kaynağa sahip ve
ayrıca radon gazı azlığıyla dünyada nadide bir termal olan Tokat’ın bu listede
olmayışının sebebini öğrenmek istiyorum.
Teşekkür
ederim.
BAŞKAN
– Sayın Tuncer…
MUSTAFA
TUNCER (Amasya) – Teşekkürler Sayın Başkan.
Suriye’de
şehit olan gencecik vatan evlatlarımıza Allah’tan rahmet, ailelerine sabır ve
metanet diliyorum.
Cumhuriyet
tarihinin en önemli kazanımları olan, çiftçi dostu Türkiye Cumhuriyeti Ziraat
Bankası, PTT, Türkiye Petrolleri Anonim Şirketi, TÜRK TELEKOM, Türk Hava
Yolları, Halkbank, Millî Piyango, BOTAŞ, ÇAYKUR, Eti Maden İşletmeleri gibi
kamu kuruluşları resmî adı “Varlık Fonu” ama gerçekte “hayırsız evlat fonu”
olan fona devredildi. Sayıştay denetimi de dâhil olmak üzere denetimlerden muaf
olan bu fonun başına ise hiçbir devlet tecrübesi olmayan, liyakati bulunmayan
Yiğit Bulut getirildi. Sayın Bakan, Yiğit Bulut’un atanmasındaki gerçek irade
Hükûmetinize mi aittir? Ayrıca, Yiğit Bulut’un alacağı maaş kaç Türk lirasıdır?
Teşekkür
ediyorum.
BAŞKAN
– Sayın Çamak…
HÜSEYİN
ÇAMAK (Mersin) – Sayın Bakan, Şanlıurfa Siverek’e bağlı Güvercin köyünde içme
suyu sorunu yaşanmaktadır. Vatandaşlarımız seslerini duyuramadıkları için
bizlere ulaştılar. Devletin tüm kurumlarına defalarca başvuruda bulunmalarına
rağmen en temel ihtiyaçları olan içme suyu sorununa çözüm bulunmadığını ve
cezalandırıldıklarını düşünmektedirler. Seçim döneminde sayısız vaat
verilmesine rağmen seçimden sonra tek bir siyasetçi bölgelerine uğramamış.
21’inci
yüzyıl Türkiye’sinde su sorunu yaşayan, içme suyu dahi olmayan köylerimizin
olması ülke adına utanç vericidir. Büyük projelere imza atmakla övünen
Hükûmetinizin bir köyün su sorununu dahi çözmemesi bir çelişki değil midir?
Teşekkür
ederim.
BAŞKAN
– Sayın Tarhan…
TAHSİN
TARHAN (Kocaeli) – Teşekkür ederim Sayın Başkan.
Milletimizin
başı sağ olsun. Şehitlerimize başsağlığı diliyor, yaralı askerlerimize acil
şifalar diliyorum.
Sayın
Bakan, askerlerimizi vuranın Rus uçağı olduğu söyleniyor, çelişkili bilgiler
geliyor. Bununla ilgili yüce Meclisi aydınlatır mısınız, bir açıklama yapar
mısınız? 
BAŞKAN
– Sayın Yiğit…
ALİ
YİĞİT (İzmir) – Teşekkür ederim Sayın Başkan. 
Kanun
hükmünde kararnamelerle binlerce insan işinden edildi, çalıştığı yerle ilişkisi
kesildi. Bunların arasında emekliliği hak etmiş olan binlerce insan var. Fakat,
uygulamada bir kısmı emekli edilirken bir kısmı aylardır dilekçesine cevap
alamıyor. Sayın Bakan, burada uygulama nasıl işliyor? Emekliliğe hak kazandığı
hâlde emekli olma hakkını kullanamayan, bu sırada çeşitli gerekçelerle ihraç
edilenlerin özlük haklarıyla ilgili Hükûmet nasıl bir uygulama içindedir? 
Teşekkür
ederim. 
BAŞKAN
– Sayın Yıldız… 
HÜSEYİN
YILDIZ (Aydın) – Teşekkür ederim Sayın Başkan. 
Tarım
Bakanlığının daha önce tarım alanı olarak ilan ettiği ovalar “büyük ova” olarak
geçtiği hâlde, maalesef, Aydın’ı Türkiye'nin 2’nci büyük ovası olmasına rağmen
orada büyük ovaya almadılar. Sayın Bakanım çok iyi bilir ki -yerel yönetimlerde
de Buharkent’e gelmişti çok sık sık, oradaki insanlara da söz vermişti
jeotermallerle ilgili- bütün Aydın ovası, olduğu gibi, jeotermallere açılıyor.
Herhâlde, anladığım kadarıyla, orada 5 tane şirketi korumak için 1 milyon 200
bin nüfuslu bir şehri yok etmeye çalışıyorsunuz. Bu ÇED raporuyla ilgili
herhangi bir çalışmanız var mı? 
Teşekkür
ediyorum. 
TANJU
ÖZCAN (Bolu) – Efendim, Bakan Yardımcısına soru sorabiliyor muyuz? 
MEHMET
DOĞAN KUBAT (İstanbul) – Hayır, soramazsınız. 
BAŞKAN
– Sorabilirsiniz ama zaman kalmadı. 
Sayın
Bakan, süre size ait. 
Buyurun.

EKONOMİ
BAKANI NİHAT ZEYBEKCİ (Denizli) – Sayın Başkan, saygıdeğer milletvekilleri; ben
de hata sonucu olduğuna inandığım, El Bab’da bir yanlışlıkla bombalama sonucu
şehit olan askerlerimize Allah’tan rahmet diliyorum. Rabbim mekânlarını cennet
eylesin, sevdikleriyle de cennetinde kavuştursun inşallah. Yaralı askerlerimize
de Allah’tan acil şifalar diliyorum. 
Sayın
Yıldız’ın -tabii ki biraz hemşehricilik yaparak önce Aydın bölgesiyle ilgili
cevaplamış olayım- Tarım Bakanlığını ilgilendiren… Ama, sonuçta söz konusu
Aydın Ovası’ysa, ovalarından bal, dağlarından yağ akan Aydın Ovası’ysa bunda
hep beraber hassasız ama yer altı zenginliklerimizi de çevreyi koruyarak,
tabiatı koruyarak ve sürdürülebilirliği ön plana alarak bu ülke ekonomisinin
kazanımına da sunmamız gerekiyor. Malumunuz, sürdürülebilir olması için de bu
jeotermal kaynakların çıkarılıp kullanıldıktan sonra da reenjekte edilmesi
gerekir. Bunlar sağlanmadan da hiçbir şekilde, hiçbir yerde, hiç kimseye ruhsat
verilmiyor bildiğim kadarıyla. Sonuçta bunda ülkemizin siyasetüstü bir
hassasiyeti olması gerekiyor. Bu hassasiyete de dikkat edildiğini ben
biliyorum, bizzat biliyorum. Aksi bir uygulamaya hep beraber, sizinle beraber
karşı çıkacağımı da bilmenizi istiyorum.
Kanun
hükmünde kararnamelerle -Sayın Yiğit’in sorusu, sondan başladık, devam edeyim-
ihraç edilenlerin, emekliliği hak edenler… Yani emekliliği hak etmek demek,
emekli olmuş olmak demek değil. Emekli olduysa eğer, zaten bu ihraç onun için
söz konusu değildir. Ama, emekli olmadıysa, işlem devam ederken bile olsa eğer
yeterli sebepleri, geçerli sebepleri varsa, ihraç edildiyse büyük bir ihtimalle
-tabii ki bildiğim kadarıyla söylüyorum- emeklilik hakkını da kaybeder. Ama
bununla ilgili itiraz hakkıdır, bununla ilgili her türlü kanuni yola başvurmak
da hakkıdır. 
Sayın
Tarhan’ın söylemiş olduğu, Rus uçağının askerlerimizi… Yapılan açıklamalar
böyledir. Rus Devlet Başkanı ve Türk Silahlı Kuvvetleri tarafından yapılan
açıklamalarda, Rus uçağının askerlerimizi yanlışlıkla vurduğu resmî olarak
açıklanmıştır. 
ÖMER
FETHİ GÜRER (Niğde) – Teknolojinin bu kadar geliştiği bir dönemde böyle bir şey
mümkün mü Sayın Bakan?
EKONOMİ
BAKANI NİHAT ZEYBEKCİ (Denizli) – Değerli arkadaşlar, iddia bu, söylenen bu,
resmî olarak yapılan açıklama bu. Buna burada siz dersiniz ki: “Öyle
değildir.”, ben derim ki: “Resmî açıklama bu.”, sabaha kadar konuşuruz. Ama
hepimizi üzen bir vakıadır. Savaş alanlarında böyle hataların olması tabii ki
zayıf da olsa ihtimal dâhilindedir. 
Sayın
Çamak’ın söylemiş olduğu Urfa’nın Güvercin köyü. Evet, 21’inci yüzyılın artık
birinci çeyreğine doğru hızla yaklaştığımız bu dönemde vatandaşımızın,
Türkiye'nin neresinde olursa olsun, en uzak yaylasında dahi olsa devletin tüm
hizmetlerinden -yol, su, elektrik- tabii ki ruhsatlı olmak kaydıyla yani hukuki
olmak kaydıyla yararlanmak hakkıdır, devletin ve yerel yönetimlerin de bu
imkânı sağlamak da görevidir. Onun için ben bunu da takip edeceğim, eski bir
Belediye Başkanı olarak bu hassasiyette olacağım. 
Sayın
Tuncer’in sorusu, Ziraat Bankası, PTT, Eti Maden gibi kamu kurumlarının Varlık
Fonu’na devredilmesiyle ilgili. Yapılan uygulama son derece hukukidir
arkadaşlar. Yalnız, yapılan açıklamalarda şöyle bir şeye de dikkat edelim,
dikkat edilmesi gerekiyor bu bilgiye de: Varlık Fonu denetime tabidir. Varlık
Fonu doğrudan bizzat Başbakana bağlıdır ve Başbakanın görevlendireceği denetim
mekanizmalarına tabidir. Ayrıca, eğer kanuna dikkatlice bakacak olursanız
Varlık Fonu aynı zamanda Plan ve Bütçe Komisyonunun denetimine de tabidir.
Artı, Varlık Fonu’na devredilen tüm kurumlar yani adı geçen tüm kamu, yüzde
51’inden fazlası kamuya ait olan tüm şirketler, KİT veyahut da Sayıştay bütün o
denetimlerin tamamına tabidir, hiçbir şeyden asla ve asla muaf tutulmamıştır
yani kamu varlığı olarak bu denetimlere tabi olmaya devam edecektir. 
Burada
kendisi olmadığı için, kendisinin böyle bir cevap hakkı olmadığı için… Yiğit
Bulut Varlık Fonu’nun başına getirilmemiştir. Varlık Fonu’nun başında olanlar
bellidir, Başbakana bağlıdır. Varlık Fonu’nun başında da görevlendirilen,
Başbakan tarafından atanmış olan Mehmet Bostan diye bir arkadaşımız vardır. 
TANJU
ÖZCAN (Bolu) - Yiğit Bulut’un özel bir görevi var mı?
EKONOMİ
BAKANI NİHAT ZEYBEKCİ (Denizli) – Kaldı ki Yiğit Bulut’un Varlık Fonu’nun
başına atanmasıyla ilgili de hiçbir engel de yoktur. Yani, bunun için Türkiye
Cumhuriyeti vatandaşı olmak… 
TAHSİN
TARHAN (Kocaeli) - Sayın Bakan, Başbakanlığı kapatıyorsunuz bunu niye
yapıyorsunuz ya? Başbakanlığın yetkisini niye kullanıyor?
EKONOMİ
BAKANI NİHAT ZEYBEKCİ (Denizli) – Nasıl sizin de, Türkiye’de yaşayan yani
hukuki olarak bu yeterliliğe sahip olan herkesin hakkıysa Yiğit Bulut’un da
sonuna kadar Varlık Fonu’nun başına getirilmek de hakkıdır ve yeterli olduğuna
da inanıyorum.
Değerli
arkadaşlar…
ALİ
ÖZCAN (İstanbul) – Fona devredilirken size haber verildi mi?
EKONOMİ
BAKANI NİHAT ZEYBEKCİ (Denizli) – Hepimizin haberi vardır arkadaşlar. 
TANJU
ÖZCAN (Bolu) – Nereden haberimiz olsun?
EKONOMİ
BAKANI NİHAT ZEYBEKCİ (Denizli) – Hepimizin haberi vardır. Nereden haberi
olduğuna bakarsan, Resmî Gazete’de altındaki imzamızı da görünce de görürsünüz
orada.
ALİ
ÖZCAN (İstanbul) – Sonradan attığınız imzalar.
EKONOMİ
BAKANI NİHAT ZEYBEKCİ (Denizli) - O senin iddian. Herhâlde sizde öyle oluyordu,
bizde öyle olmuyor. 
ÖZGÜR
ÖZEL (Manisa) - Boş kâğıda attığınız imzalar, boş kâğıda. 
ERDİN
BİRCAN (Edirne) – Anayasa’ya sonra attınız ya onun için sordum. 
EKONOMİ
BAKANI NİHAT ZEYBEKCİ (Denizli) - Değerli arkadaşlar, özelleştirme, Sayın
Yılmaz’ın...
MAHMUT
TANAL (İstanbul) - Benim sorularım yine güme gitti Sayın Bakan.
EKONOMİ
BAKANI NİHAT ZEYBEKCİ (Denizli) - Sayın Tanal, sizinkine geliyorum. 
Sayın
Yılmaz –sondan başladığım için- şeker pancarı ödeme bedelleriyle ilgili “164
TL” dediniz, bakacağım. Arkadaşlarımız, bu arada bilgi olarak... Yani 2016’da
şeker pancarı 190 TL/ton, 2017’de 210 TL/ton, yüzde 10,5 zam olduğunu söyledi
arkadaşlarımız bir bilgi olarak. Siz de kontrol edin, ben de kontrol edeyim
çünkü “Geçen senenin aynısı.” diye Türkiye’de bildiğim kadarıyla... Yani
çiftçimizi ilgilendiren, sabit gelirli vatandaşlarımızı ilgilendiren ücret ve
maaşlar dâhil olmak üzere, Hükûmetimiz, kesinlikle o enflasyonun üzerinde bir
artışa hep dikkat edegeldi. 
Termal
kentler listesi, haklısınız, Tokat’ın bu konuda, bu anlamda zengin olduğunu
biliyoruz. Beraber...
(Mikrofon
otomatik cihaz tarafından kapatıldı) 
EKONOMİ
BAKANI NİHAT ZEYBEKCİ (Denizli) - Sayın Başkanım, toparlayayım. 
BAŞKAN
– Sayın Bakanım, iki dakika veriyorum. 
Lütfen
tamamlayın. 
EKONOMİ
BAKANI NİHAT ZEYBEKCİ (Denizli) - Teşekkür ediyorum Sayın Başkanım. 
Termal
kentler konusunda da zatıaliniz de takip etsin, biz de bir bakalım. 
Evet,
Sayın Tanal’ın Düzce, Akçaabat’ta, Ankara Büyükşehir...
MAHMUT
TANAL (İstanbul) – Akçakoca.
EKONOMİ
BAKANI NİHAT ZEYBEKCİ (Denizli) - Akçakoca, özür dilerim. Akçakoca’daki Ankara
Büyükşehir Belediyesiyle ilgili iddialarınızı, bence Türkiye Büyük Millet
Meclisinin bir mensubu olarak, bir milletvekili olarak bilgi edinmeyle ilgili
tüm haklarınızı Büyükşehire sorduğunuzda elde edersiniz, onlar da bu bilgileri
size vermekle yükümlülerdir. Şimdi, burada ne büyükşehirlerden veyahut da...
Belediyeler çünkü hiçbir bakanlığa bağlı değil ancak ve ancak “İçişleri
Bakanlığının Mahallî İdareler” diye farklı bir şekilde, yan bir bağlantıyla...
Yoksa, büyükşehirler tamamen yerelleşme anlamında bir özerkliğe de sahiptir.
Sizin bunu bence bu vasıtayla sormanızı istiyorum. 
Sayın
Kayışoğlu’nun Batı Trakya, Bulgar, Ahıska Türkleri yani Türk soylu
vatandaşlarımıza, Türk soylu kardeşlerimize, Türkiye’de yaşayan Türk vatandaşı
olmayan kardeşlerimize sağlık hizmeti verilmesiyle ilgili… Bu anlatımınızla
şöyle söyleyeyim: Verilmeli. Sizin bu anlatımınızla, kesinlikle böyle bir şey,
bu imkânlar bu kardeşlerimize sağlanmalı. 3 milyon muhacire, Suriyeli kardeşimize
bu milletin imkânları ve kaynaklarıyla nasıl yardım, bu anlamda destek
veriliyorsa, yaklaşık 450-500 bin çocuğa okul imkânları, sağlık imkânları
sağlanıyorsa… “Türk soylu” veya “başka soylu” ayrımı da zaten bizim için millet
olarak da bizim özelliklerimize yakışmaz ama tabii ki diğer taraftan akrabaları
olduğu için de hassasiyet anlamında da söylüyorum, bunu ben de takip edeceğim. 
Evet,
Sayın Yıldırım’ın “Adıyaman’da yılın dört ayı susuz…” 
(Mikrofon
otomatik cihaz tarafından kapatıldı) 
EKONOMİ
BAKANI NİHAT ZEYBEKCİ (Denizli) – Bu kabul edilebilir değil ve diğer taraftan,
yaban keçilerinin insan sanılarak vurulması gibi şeyler… Bunlar tamamen iddiaya
dayalı şeyler. 
BEHÇET
YILDIRIM (Adıyaman)- Gerçek. 
EKONOMİ
BAKANI NİHAT ZEYBEKCİ (Denizli) – Gerçek olduğunu zannetmiyorum ama yine de
kontrol etmekte fayda var diyorum. 
Sayın
Başkan, teşekkür ediyorum. 
BEHÇET
YILDIRIM (Adıyaman)- Vali Bey gerçek olduğunu iddia etti. 
BAŞKAN
– Teşekkür ederiz Sayın Bakan. 
Sayın
milletvekilleri, ikinci bölüm üzerindeki görüşmeler tamamlanmıştır. 
Birleşime
yarım saat ara veriyorum. 
Kapanma Saati: 19.17
BEŞİNCİ OTURUM
Açılma Saati: 19.54
BAŞKAN: Başkan Vekili Pervin BULDAN
KÂTİP ÜYELER: Mustafa AÇIKGÖZ (Nevşehir), İshak GAZEL
(Kütahya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 68’inci Birleşiminin
Beşinci Oturumunu açıyorum. 
443
sıra sayılı Kanun Tasarısı’nın görüşmelerine devam ediyoruz. 
Komisyon
ve Hükûmet burada.
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. 
10’uncu
madde üzerinde üç adet önerge vardır, önergeleri ayrı ayrı okutuyorum:
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu Tasarısı’nın 10’uncu maddesinde
geçen “ibaresi” ifadesinin “ifadesi” şeklinde değiştirilmesini arz ve teklif
ederiz. 
 Emin
Haluk Ayhan  Mehmet Necmettin Ahrazoğlu  Baki
Şimşek
 Denizli
 Hatay  Mersin
 İsmail
Faruk Aksu  Deniz Depboylu  Ruhi
Ersoy 
 İstanbul
 Aydın  Osmaniye
 Kamil
Aydın
 Erzurum
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 10’uncu
maddesindeki “ibaresinden sonra gelmek üzere” ifadesinin “ibaresinin ardından
gelmek üzere” olarak değiştirilmesi için gereğini saygılarımızla arz ve teklif
ederiz. 
 Tahsin
Tarhan Tacettin Bayır Atila
Sertel
 Kocaeli İzmir İzmir
 Yaşar
Tüzün Murat Bakan Ali
Özcan
 Bilecik İzmir İstanbul
Türkiye Büyük Millet Meclisi Başkanlığına
Görüşülmekte
olan 443 sıra sayılı Kanun Tasarısı’nın 10’uncu maddesinin tasarı metninden
çıkarılmasını arz ve teklif ederiz.
 Ahmet
Yıldırım Erol Dora Behçet
Yıldırım
 Muş Mardin Adıyaman
 Müslüm
Doğan Mahmut Celadet Gaydalı
 İzmir Bitlis
BAŞKAN
– Komisyon son okunan önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde…
MÜSLÜM
DOĞAN (İzmir) – Çekiyoruz.
BAŞKAN
– Önerge geri çekildi.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 10’uncu
maddesindeki “ibaresinden sonra gelmek üzere” ifadesinin “ibaresinin ardından
gelmek üzere” olarak değiştirilmesi için gereğini saygılarımızla arz ve teklif
ederiz. 
Murat
Bakan (İzmir) ve arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Ali Özcan.
Buyurun
Sayın Özcan. (CHP sıralarından alkışlar)
ALİ
ÖZCAN (İstanbul) – Sayın Başkan, çok değerli milletvekilleri; Türkiye'nin çok
büyük kuruluşları, sessiz sedasız, kimseye danışılmadan, Parlamentodan
kaçırılarak Varlık Fonu’na devredildi. Varlık Fonu, yokluk fonu, kimine göre
darlık fonu; dara düşmüş Adalet ve Kalkınma Partisinin çıkış yolu. (CHP sıralarından
alkışlar) Hangi varlığı, kimden alıp da fona devrediyorsun? Şahsi
varlıklarınızı koyacaksanız Türkiye kurtulabilir. Maliye Bakanı “Varlık Fonu
piyasada önemli bir aktör olacak.” demiş. Olur tabii, ekonomiyi çökerten aktör
olacaktır. 
Sizi
niye Bakan yaptılar? Bütçe açığını kapatmak, planlı ve dengeli bir maliye
yaratıp milletin refahına hizmet edecek yatırımları yapmak için; yoksa
yandaşlara fon aktarmak için mi? İlk defa bir Başbakanın kendi kendini tasfiye
ettiği gibi bir Maliye Bakanı da kendisini tasfiye ediyor. Dengeli bütçe,
kontrollü bütçe. Peki, burada kontrol var mı? Hayır. Denetim var mı? Hayır.
Şeffaflık var mı? (CHP sıralarından “Hayır.” sesleri) Hayır. Sayıştay var mı?
(CHP sıralarından “Hayır.” sesleri) Hayır. Kanunlar var mı? (CHP sıralarından
“Hayır.” sesleri) Hayır. Peki, İhale Kanunu var mı? (CHP sıralarından “Hayır.”
sesleri) Zaten siz onu yok sayarsınız her zaman, hayır. Bütün kanunlar yok,
hayır. (CHP sıralarından alkışlar)
HAYDAR
AKAR (Kocaeli) – Ama, jöleli var, jöleli.
ALİ
ÖZCAN (Devamla) - Üretmeyen ekonominizle ülkemizi kuruttunuz. Sayın
Cumhurbaşkanı Recep Tayyip Erdoğan diyor ki: “Tulumbadan su çekmek için bir tas
su koymak lazım.” 
HAYDAR
AKAR (Kocaeli) – Suyu kim bitirdi?
ALİ
ÖZCAN (Devamla) – Ama, haberi yok, kuyudaki suyu zaten kuruttunuz. (CHP
sıralarından alkışlar) Ekonomi böyle yürütülmez. Varlık Fonu’nun, ekonomisi
fazla veren ülkelerde gelecek kuşaklara bir şey bırakmak için anlamı vardır. 
HAYDAR
AKAR (Kocaeli) – Mirasyedi bunlar.
ALİ
ÖZCAN (Devamla) - Geçmişte insanlar tasarruf yaparlardı. Kumbaralarımız vardı,
hatırlıyorsunuz. Ama, sizin tasarruf gibi bir derdiniz var mı? Hayır. Siz para
harcama makinasısınız. Fahiş fiyatla, plansız ve programsız projelerle gelecek
kuşaklarımızı borçlandırdınız, torunlarımıza kadar. Bu milletin kurumları
babanızın çiftliği değil, bunu bileceksiniz.
“Son
söz milletin.” diyorsunuz, şunu bilin ki ilk söz de son söz de milletin
olacaktır ve “hayır” olacaktır. (CHP sıralarından alkışlar) Milletin temsilcisi
bize, Meclise sormadan milletin kaynaklarını fona aktarırsanız bunun hesabı
büyük olur, bunun altında kalırsınız. İflasını hisseden tüccarlar gibisiniz,
onlar da sağa sola para kaçırırlar, kendilerine gelecekte güvenli olsunlar diye
fon yaratırlar, tıpkı siz de onlar gibi yapıyorsunuz. Varlık Fonu’na
sorumsuzca, yetkisi geniş fakat sorumluluğu olmayan 5 kişiyi atadınız. Bu
kişiler hayatında bir lira kazanmış veya bir lira kaybetmiş mi? Hayır. Peki,
ömründe risk alıp ticaret yapmış mı? Hayır. Sakın sizi yine birileri kandırıyor
olmasın? PKK kandırdı, FETÖ de kandırdı, Esad kandırdı, şimdi Rusya ile Amerika
kandırdı… Hâlâ ayılmadınız. Acaba, uluslararası ekonomik güç odakları sizi
kandırıyor olmasın? Sarhoş bile düştüğü yerde ayıkır, siz hâlâ sarhoş
geziyorsunuz. Biz kimseye aldanmadık, siz niye ha bire birilerine
aldanıyorsunuz? Hayatımızda kimseyi aldatmadık, yalan söylemedik, iftira bizim
lügatimizde yoktur, gıybet asla yoktur, insanları aşağılamak yoktur, hele hele
rakibi olan siyasi partiyi…
(Mikrofon
otomatik cihaz tarafından kapatıldı)
BAŞKAN
– Sayın Özcan, lütfen tamamlayın.
ALİ
ÖZCAN (Devamla) – Teşekkür ederim.
…aşağılamak
ve iftira atmak bizim lügatimizde yoktur. Herkes dürüst olmalı, siyasetçiler
daha da dürüst olmalı. Hele hele tarafsızlık üzerine namusu ve şerefi üzerine yemin
etmiş insanlar çok daha dürüst olmalı. Biz bunları söyleyince sesiniz gür
çıkıyor ama Trump haftalardır Müslümanlara zulmediyor, gıkınız çıkmıyor,
gıkınız çıkmıyor. Bakın, orada Hristiyan halk sokaklarda “Hepimiz Müslümanız.”
diyor, yargı direniyor. Azıcık samimi olun, samimi olun, dürüst olun, hamaset
peşinde koşmayın. Sizden âlâ Müslüman yok, sizden âlâ vatansever yok ama durup
bir aynaya bakın, hâl ve gidişat zayıf, hem de çok zayıf. 
Şimdi,
eğer Cumhurbaşkanı onaylarsa referanduma gidilecek. Her tür devlet olanağını
kullanıp kampanya yürüteceksiniz, haram paraları televizyonlara aktaracaksınız,
harcayacaksınız ama lafta en âlâ Müslüman olacaksınız. Milletin malını
babasının çiftliği gibi fona devredenler de Müslümanlara…
(Mikrofon
otomatik cihaz tarafından kapatıldı) 
ALİ
ÖZCAN (Devamla) – Sadece yarım dakika…
BAŞKAN
– Yarım dakika veremiyoruz Sayın Özcan. 
Lütfen,
tamamlayınız. 
ALİ
ÖZCAN (Devamla) – …Müslümanlara zulmeden Amerika olunca gıkı çıkmayanlar da
elbette millet önünde hesap verecektir. 
Şimdi
size bir korku hâkim oldu; medyadan korkuyorsunuz, akademiden,
akademisyenlerden korkuyorsunuz, yargıdan, adaletten korkuyorsunuz, siyasetten
ve namuslu siyasetçilerden korkuyorsunuz ve şimdi, herkes görüyor ki halktan da
korkuyorsunuz ama şunu söylemeliyim ki korkunun ecele faydası yok. Ben size
söyleyeyim: Bu referandum çok hayırlı olacak; işçiler için hayırlı olacak,
gençler için hayırlı olacak, akademisyenler için hayırlı olacak, çiftçiler için
hayırlı olacak, memurlar için, namuslu insanlar için hayırlı olacak, hayırlı
olacak. 
SEBAHATTİN
KARAKELLE (Erzincan) – “Evet” olacak, “evet.”
ALİ
ÖZCAN (Devamla) – Bugüne kadar “hayır” diyenler değişmedi. Bugüne kadar tarihi
“hayır” diyenler değiştirdi, yine öyle olacak ve tarihi “hayır” diyenler
değiştirecek. 
Yüce
Meclisimize hayırlı çalışmalar diliyorum. Yarın Meclis kapalı, cumanız hayırlı
olsun, hayırlara vesile olsun. (CHP sıralarından alkışlar) 
BAŞKAN
– Teşekkür ederiz Sayın Özcan. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu Tasarısı’nın 10’uncu maddesinde
geçen “ibaresi” ifadesinin “ifadesi” şeklinde değiştirilmesini arz ve teklif
ederiz. 
Baki
Şimşek (Mersin) ve arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde Mersin Milletvekili Sayın Baki Şimşek. (MHP sıralarından
alkışlar)
Buyurun.

BAKİ
ŞİMŞEK (Mersin) – Sayın Başkan, değerli milletvekilleri; Serbest Bölgeler
Kanunu ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı üzerinde Milliyetçi Hareket Partisi Grubu adına söz almış
bulunmaktayım. 
Sözlerime
başlamadan önce, bugün 48’inci yılını kutladığımız, Türk siyasetinin kırk sekiz
yıllık koca çınarı Milliyetçi Hareket Partisinin Başbuğ’u Alparslan Türkeş’e,
bu davanın kurucusu, hizmetkârı olmak üzere ebediyete intikal eden bütün dava
arkadaşlarımıza Cenab-ı Allah’tan rahmet diliyorum. 
Değerli
milletvekilleri, serbest bölgelerle ilgili ilk kanun 1985 yılında çıkartılmış
ve 1987 yılında Türkiye’nin ilk serbest bölgesi Mersin’de kurulmuştur. O günün
şartlarında, Başbakan Turgut Özal “Mersin Dubai olacak, Mersin Singapur
olacak.” vaatleriyle serbest bölgeyi kurmuştur. Yalnız, gerekli destekler
verilmemiş, serbest bölgede beklenilen gelişme sağlanamamıştır. Aynı yıllarda
Antalya turizm bölgesi ilan edilmiş, devletin bütün turizm yatırımları
Antalya’ya kaydırılmış, 318 kilometrelik sahil şeridi olan koskoca bir
büyükşehir kaderiyle baş başa bırakılmıştır. Bugün Mersin Serbest Bölgesi’nde,
insanlar, 1987 yılından bu tarafa tapu sorunlarını dahi çözememişlerdir. Birçok
tesis kıyı kenar çizgisi içerisinde kalmıştır. Serbest bölgede üretim yapan bir
fabrikanın tapusu yoktur. Tapusu olmayan bir fabrikatör kime ipotek verecek,
kimden kredi alacak, nasıl bir işletmeyi ayakta tutacaktır? Bugün, yasal
düzenlemeler yeterli seviyede yapılmadığı için… Normalde serbest bölge, serbest
ticaretin yapılabildiği bir bölgedir. Mersin’deki bir işletme sahibi, Nil’in
kıyısından çakıl taşını alıp Çekoslovakya’daki cam fabrikasına satabilmelidir
ama bunu yapamamaktadır, İngiliz adalarında ancak bir offshore şirketi
aracılığıyla bunu yapabilmektedir. 
Serbest
bölgede ticaret yapan bütün firmalara kaçakçı gözüyle bakılmaktadır. Kim
kaçakçılık yapıyorsa, kim gayrimeşru iş yapıyorsa bunlarla ilgili yasal
düzenlemelerin yapılması, en ağır cezanın uygulanması lazım. Yalnız, bugün
bütün depolarda, antrepolarda kamera sistemi mevcuttur ama maalesef, ticaret
yapılabilen ürün çeşitliliği çok azdır. Serbest bölgede, herkes istediği ürünü
alıp satamamaktadır. Geçtiğimiz yıl Sayın Gümrük ve Ticaret Bakanımızın
Mersin’e geldiğinde iş adamlarıyla yapmış olduğumuz toplantıda AK PARTİ’de
siyaset yapan bir iş adamı aynen şunu söyledi Gümrük ve Ticaret Bakanına:
“Gümrük ve Ticaret Bakanlığı, maalesef, ticareti engelleme bakanlığı yapıyor.” 
Birleşmiş
Milletlere serbest bölgeden mal satacaklar, Birleşmiş Milletler koli istiyor,
“Her kolide 5 kilo şeker olsun.” diyor ama mevzuatımız her koliye 5 kilo şeker
koymaya müsaade etmiyor “Ancak 2 kilo şeker koyabilirsin.” diyor. İş adamları
serbest bölgede bu mevzuatlardan gerçekten yeterince çile çekiyorlar. Bunun
önünün açılması, Mersin’in hak ettiği yere gelmesi lazım yoksa… Bugün 7 bin
kişi çalışıyor, bunun çoğunluğu da serbest bölge içerisinde; aslında olmaması
gereken tekstil atölyelerinde çalışıyor, imalatçı atölyelerde çalışıyor. 
Mersin
Limanı’nın olduğu yerde gemi ticaretinin önünün açılması lazım. Gemilerle gelen
birçok ürünün serbest bölgedeki firmalar tarafından alınıp satılabilmesi lazım
ama bu da maalesef, istenilen seviyede değil. Hassas ürünler konusunda veya
kimyasal ürünler konusunda, bunların kaçakçılıkta kullanıldığı, mazota, benzine
karıştırıldığı şüphesiyle birçok ürüne yine aynı şekilde kısıtlama
getirilmiştir. 
Mersin’den
geçtiğimiz dönemlerde Hükûmetin icracı 2 bakanı olmasına rağmen, Kürşat Tüzmen
Gümrük ve Ticaret Bakanı olarak birçok vaat vermesine rağmen, serbest bölgeyle
ilgili, organize sanayi bölgeleriyle ilgili, ticaret bölgeleriyle ilgili,
maalesef, çivi çakılmamıştır.
Geçtiğimiz
dönem, yine Zafer Çağlayan, Turgut Özal’ın Singapur, Dubai benzetmelerini
aşarak “Amerika’nın Hollywood’u varsa, Hindistan’ın Bollywood’u varsa,
Türkiye'nin de Mersin’i olacak.” demiştir. Sizin mevkidaşınız Mersin’e bu
vaatleri vermiştir ama Mersin hâlâ tiyatro izlemeye devam etmektedir. 
Sözlerime
son vermeden önce, yapılan iyi şeylerden de bahsetmek istiyorum. Geçtiğimiz
hafta Mersin’de açılışı yapılan şehir hastanesi gerçekten Mersin’e yakışan bir
tesis olmuştur. Ben, emeği geçen herkese, arsasını veren belediyeden, yatırımı
yapan firmadan ve gerekli desteği veren Hükûmetimize kadar herkese teşekkür
ediyorum. Yalnız, seçimlerden önce ihalesi yapıldığı söylenen ama maalesef, şu
anda nereye yapılacağı dahi belli olmayan 350 bin nüfuslu Tarsus’a şehir
hastanesinin ne zaman yapılacağını, Çukurova havalimanının ne zaman
bitirileceğini…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen, Sayın Şimşek. 
BAKİ
ŞİMŞEK (Devamla) – Sayın Turizm Bakanımız buradaydı ama şu anda sanıyorum
ayrıldı. Kazanlı sahil bölgesi turizm bölgesi ilan edildi ama maalesef, on
yıldır yolu bile bitirilemedi. Bugün, turizm bölgesinde yatırım yapacak olan
firmaların tamamı yatırımdan vazgeçtiler, şu anda herhâlde Arap yatırımcı
aranıyor o bölgeyle ilgili. Mersin’in ayağa kalkabilmesi için, burada ticaretin
ve turizmin birlikte yapılması gerekiyor. Suriye’de, Irak’ta, İran’da bu
gelişmeler olurken Mersin’deki serbest bölgenin sağlıklı bir ticaret yapması mümkün
değil, bununla ilgili de Hükûmetimizin gerekli çalışmaları yapmasını bekliyor,
yüce heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ederiz Sayın Şimşek. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… 10’uncu madde kabul
edilmiştir. 
11’inci
madde üzerinde ikisi aynı mahiyette olmak üzere üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu Tasarısı’nın 11’inci maddesinde
geçen “Bakanlıkça” ifadesinin “Bakanlık tarafından” şeklinde değiştirilmesini
arz ve teklif ederiz. 
 Emin
Haluk Ayhan Mehmet Necmettin Ahrazoğlu Baki
Şimşek
 Denizli Hatay Mersin
 İsmail
Faruk Aksu Deniz Depboylu  Ruhi
Ersoy
 İstanbul Aydın Osmaniye
 Kamil
Aydın
 Erzurum
BAŞKAN
– Şimdi okutacağım iki önerge aynı mahiyettedir. 
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 11’inci
maddesinin kanun metninden çıkarılmasını arz ve teklif ederiz. 
 Tahsin
Tarhan Muharrem Erkek Çetin
Arık
 Kocaeli Çanakkale Kayseri
 Candan
Yüceer Bülent Öz Erkan
Aydın
 Tekirdağ Çanakkale Bursa
Aynı
mahiyetteki diğer önergenin imza sahipleri: 
 Ahmet
Yıldırım Erol Dora Behçet
Yıldırım
 Muş Mardin Adıyaman
 Müslüm
Doğan Mahmut
Celadet Gaydalı
 İzmir Bitlis

BAŞKAN
– Komisyon aynı mahiyetteki önergelere katılıyor mu?
SANAYİ,
TİCARET, ENERJİ, TABİÎ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Aynı mahiyetteki önergeler üzerinde ilk konuşmacı Muş Milletvekili Sayın
Ahmet Yıldırım. (HDP sıralarından alkışlar) 
AHMET
YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; serbest bölgeyle ilgili düzenlemeleri içeren
bu 443 sıra sayılı Yasa Tasarısı’yla ilgili belli bir tartışmanın yürüdüğünü ve
gerek iktidar gerekse muhalefet partisi açısından olgunlaştırıldığını
düşünüyoruz. Ancak biz, yine de son iki gündür siyasi saiklerle kararları
alınmış olan bu kanun hükmünde kararnamelerin açığa çıkardığı etkileri ortadan
kaldırmaya, muhalefet olarak bunun açığa çıkarmış olduğu insanlardaki
mağduriyeti gidermeye dönük eleştirilerimizi siyaseten değil, ahlaki ve
vicdani, insani sorumluluğumuz olarak dile getireceğiz.
Az
önce söyledim, tekrar söylüyorum: Bir siyasi iktidara yönettiği toplumu mağdur
edecek bir karar süreci işletin deseniz ancak böyle bir şey olur. İnsanın
aklına bazen… Gerçekten, siyasi iktidar paralel yapıyla mücadele ederken her
şeyi temizlediğini düşünüp, onu bırakıp farklı toplumsal muhalefet kesimlerine
yönelirken hâlâ sanki bir cemaat yapısının Hükûmeti yönlendirdiği hissine
kapılmıyor değiliz. Çünkü, bu uygulamanın siyasi iktidara, Hükûmete, bu
devlete, bu insanlara bu kanun hükmünde kararnameler sonucunda kamudan ihraç
edilenlerin hiçbir faydası yok. Eminim ki iktidar partisi vekilleri de bu
KHK’yla ihraç edilen ve Türkiye’deki kamuoyunun yakından tanıdığı
akademisyenlerin büyük bir çoğunluğunun bölücülükle, Gülen Cemaati’yle
ilişkisinin olmadığından en az kendilerinden emin oldukları kadar emindirler.
Buradan hareketle, biz, iktidar ne yapmaya çalışıyor, gerçekten anlamakta
güçlük çekiyoruz. Çünkü, bu akademisyenlerin bazıları, gerçekten alanında
otorite ve bu ülkeyi, sadece bu ülkeye sunduğu katkılarla değil, sahip olduğu
bilimsel bilgi ve görgüyle uluslararası platformda da en iyi şekilde temsil
etmiş, ülke ve dünya bilim camiasına ciddi katkılar sunmuş, eserler vermiş
kişiler. Bunlardan bazılarının ismini sayabiliriz ama bizim bunlara karşı
geliştirmiş olduğumuz uygulamaların artık, bir siyasi kararlaşmanın zulme
dönüşme hâlini yaşattığını bilmemiz gerekiyor. 
Bu
akademisyenlerin büyük bir çoğunluğu kendi alanlarında otorite ve kendilerinden
sonra bu kuşak da çürütülürse, üniversiteler ülkede tabelasında “üniversite”
yazan ama içinde bilimsel etkinlikler olmayan binalara dönüşecekler. Bu, gerek
fen bilimleri gerek sağlık bilimleri gerekse sosyal bilimler disiplininde
çalışan bu akademisyenlerin büyük çoğunluğu için geçerlidir. Hükûmetin -ne
yapar ne eder- biraz daha titiz çalışarak, bu KHK’yla açığa çıkmış olan
mağduriyetlerin giderilmesini, sadece mağduriyetin bu ihraç edilen kişiler ve
bilim insanlarıyla sınırlı olmadığı, bu ülkenin geleceğine, bilimine,
aydınlanmasına ciddi zarar vereceği saikiyle ele almasını isteriz. 
Buradan
hareketle, yanlıştan ne kadar erken dönülürse o kadar kârdır. Ya değilse, iyi
niyetli, yapıcı eleştirilerimizin sadece siyasi iktidarı vurma, zorda bırakma
amacını taşımadığını; yaptığı bütün yanlışlara rağmen, bu bilim insanlarının bu
ülkeye sunabilecekleri katkıyı, bilimsel bilgi ve görgülerini sadece
kürsüleriyle, amfileriyle sınırlı tutmayan, toplumsal meselelerin çözümüne
harcayan bu yapılarını göz önünde bulunduralım ve ülkenin de bundan istifade
etmesini sağlayalım. Bu ülke bu insanlardan mahrum kalmasın, bugünlere kolay
gelmediler. Ya değilse, bilerek, iktidar gibi düşünmediği için mağdur etme
çabası içerisindeyseniz, bunun adı zulümdür. Buna karşılık biz de diyoruz: Eğer
zulmetmek, korku salmak, sindirmek, toplumsal yılgınlık yaratmak istiyorsanız,
“Zulüm ile abat olanın ahiri berbat olur.” diyor Ziya Paşa, ben de “Eğer bu
zulmü kronik hâle getirir ve kalıcılaştırırsanız ahiriniz iyi olmaz.” diyorum.
Bütün
Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Yıldırım.
Aynı
mahiyetteki diğer önerge üzerinde Çanakkale Milletvekili Sayın Bülent Öz.
Buyurun.
(CHP sıralarından alkışlar) 
BÜLENT
ÖZ (Çanakkale) – Sayın Başkan, değerli milletvekilleri; CHP Grubu adına 11’inci
madde üzerinde söz aldım. Genel Kurulu saygıyla selamlarım.
Çanakkale’de
yaşanan deprem nedeniyle tüm hemşehrilerime bir kez daha geçmiş olsun
dileklerimi sunarım.
Suriye’de
şehit olan evlatlarımıza da rahmet diliyorum, ailelerine ve milletimize
sabırlar diliyorum. 
11’inci
maddeyle… Türk malının marka bilinirliği ve tanıtımı için yapılan çalışmalar,
ihracatçılarımızın ve sanayicilerimizin ihraç ettiği ürünlerin bedelini elbette
olumlu etkileyecektir. Bu girişimleri CHP olarak her zaman desteklemekteyiz
ancak böylesi önemli konuların günü kurtarmayı hedefleyen son dakika
önergeleriyle olmayacağı açıktır. Olması gereken, Komisyonda ihracatçıların,
sanayicilerin, akademisyenlerin, ekonomistlerin görüşleri alınarak bu tasarının
düzenlenmesiydi. Her zaman olduğu gibi, AKP sektör temsilcilerinin ve
muhalefetin uyarılarını dikkate almadan alelacele bu tasarıyı geçirmiştir.
Türkiye'nin
dış finansman ihtiyacı yıllık 200 milyar doların üzerinde olup enerjide dışa
bağımlılığın, düşük katma değerli üretime yol açan politikaların, orta teknoloji
ve orta gelir tuzağının derinleştiği ekonomik sorunlar vatandaşlarımızın
yaşamını doğrudan etkilemektedir. Ülkemizde yaşanan krizin, yaşanan endişe ve
korkunun nedeni küresel değildir, Türkiye'nin kendi iç dinamiklerinin durağan
hâle getirilmesinden ve AKP’nin başkanlık ısrarından kaynaklanmaktadır. Dahası,
ülkemizi terör ve güvenlik zafiyeti ve 15 Temmuz süreciyle karşı karşıya
bırakan, bir dönem birlikte yol aldıkları, devleti uçuruma sürükleyen
cemaatlere bugün “terörist” diyen siyasi iktidar, ekonomik istikrarsızlığın ana
aktörü olmuştur. Tüm sektörlerin yapısal reformlar beklediği bir dönemde,
başkanlık inadı uğruna ve OHAL şartlarında, ülkemiz adı konmamış derin bir
ekonomik krize sürüklenmektedir. Siz istediğiniz kadar bu konularda düzenleme
getirin, yasamanın, yürütmenin, yargının bir kişiye bağlandığı bir düzende
kararnamelerle yönetilecek ülkeye yatırımcı güven duymaz. Ülkede güven olması
için tek adam rejimi olmaması gerekiyor. En başta, ülkede barış ortamını ve
toplumsal birlikteliği sağlamamız gerekiyor. Israrla bu sistem değişikliğini
getirmek istedikçe ülke kutuplaşıyor. Başkanlık tartışmaları nedeniyle döviz
borcumuz neredeyse 2 katına çıktı. Bu durumda yatırımcı nasıl yatırım yapsın,
ihracat artsın, istihdam sağlansın? 
AKP
üst akıldan bahsederek “Ülkemizi bölmeye çalışıyor.” diyor ama bence, kimse o
üst akıl, ülkemizde başkanlık ve tek adam rejimi istiyor. Dünyada tek adam
rejimiyle büyümüş, düzlüğe çıkmış bir tane ülke yok. Orta Doğu’da yıkıma
uğramış ülkelerin hepsi tek adam rejimiyle yönetilmişlerdir ve o üst akıl, tek
adam rejimli ülkelerde hep başrol oynamıştır. Tek adamla yönetilen Mısır,
Libya, Suriye, Irak gibi ülkeler hep kaosu yaşamıştır; Kaddafi, Saddam bunun
sonucunda iktidardan düşmüştür. O üst akıl kimse, Sayın Erdoğan’a ve ülkemize
tuzak kuruyor, bunu özellikle söylemek istiyorum. 
“Evet”
vereceklere soruyorum: Şu anayasada ülke ve millet yararına bir tane madde var
mı? Şu maddeleri lütfen okusunlar, içinde emekli var mı, çiftçi var mı? Ne var
maddelerde? Cumhurbaşkanı yargıyı belirler, Cumhurbaşkanı rektörleri belirler,
Cumhurbaşkanı bakanları belirler, yardımcılarını, milletvekillerini belirler,
Cumhurbaşkanı Meclisi fesheder, Cumhurbaşkanı kararname çıkarır. Tüm maddeler
bir kişinin yararına düzenlenmiş, 80 milyonun yararına bir tane madde yok. 
Değerli
arkadaşlar, mesele Recep Tayyip Erdoğan meselesi değildir, kim olursa olsun,
ülkenin iradesinin bir kişinin eline bırakılmaması meselesidir. Atatürk’e “Tek
adamdı.” diyenler milletin gözünün içine baka baka yalan söylüyor. Atatürk’e
Sakarya Meydan Savaşı öncesinde Türkiye Büyük Millet Meclisi tarafından 5
Ağustos 1921’de sadece üç aylığına başkomutanlık yetkisi verilmiştir. Atatürk
“Egemenlik milletindir. Türkiye Büyük Millet Meclisinin haricinde hiçbir makam
millî mukadderata hâkim olamaz diyerek ülke yönetiminin Meclis tarafından
olacağını söylemiş…
(Mikrofon
otomatik cihaz tarafından kapatıldı)
BÜLENT
ÖZ (Devamla) – Çok kısa Sayın Başkanım.
BAŞKAN
– Lütfen, tamamlayın Sayın Öz.
Buyurun.
BÜLENT
ÖZ (Devamla) – Mustafa Kemal Atatürk ömrünü ülkesinin demokratikleşme
mücadelesine adamıştır.
Değerli
milletvekilleri, gündemimiz başkanlık değil, olmamalı; gündemimiz bir kişinin
geleceği değil, gündemimiz 80 milyonun geleceği olmalıdır.
Teşekkür
ediyorum, saygılar sunuyorum. Herkese hayırlı akşamlar diliyorum. (CHP
sıralarından alkışlar) 
BAŞKAN
– Teşekkür ederiz Sayın Öz.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu Tasarısı’nın 11’inci maddesinde
geçen “Bakanlıkça” ifadesinin “Bakanlık tarafından” şeklinde değiştirilmesini
arz ve teklif ederiz. 
Deniz
Depboylu (Aydın) ve arkadaşları
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİÎ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde Aydın Milletvekili Sayın Deniz Depboylu.
Buyurun.
(MHP sıralarından alkışlar) 
DENİZ
DEPBOYLU (Aydın) – Sayın Başkan, değerli milletvekilleri; konuşmama başlamadan
önce aziz Türk milletini ve Gazi Meclisi saygıyla selamlıyorum.
Bugün,
kuruluşunun 48’inci yıl dönümünde “önce ülkem ve milletim, sonra partim”
ilkesiyle hareket eden, şehitlerin omzundan yükselerek bugünlere gelen
Milliyetçi Hareket Partimize varlığıyla, emeğiyle güç veren tüm dava
arkadaşlarımıza saygılarımı sunuyor, başta Başbuğu’muz Alparslan Türkeş olmak
üzere, ebediyete intikal eden tüm dava büyüklerimizi rahmetle anıyorum.
Sayın
milletvekilleri, serbest bölgenin ekonomimize kazandırılmasıyla birlikte
getirdikleri ile düzgün yönetilmesi sonucunda ekonomimize katkı sağlayacağı
kesindir. Öncelikle, kendi seçim bölgem olan Aydın için proje kapsamında olan
ve yakın zamanda hayata geçmesini beklediğimiz serbest bölgenin ilimize
katacağı değerler mutlak bir öneme sahiptir. Serbest bölge sahipliğine aday bir
il olarak, bölgemizde yetiştirilen sebze ve meyvelerin tüketiciye daha hızlı
ulaşması için Çıldır Havaalanı’mızın en azından ticari uçuşlara uygun hâle
getirilmesini istiyoruz. Bununla beraber, her seçimde vadettiğiniz fakat
sürekli ertelenen Aydın-Denizli otoban hattının da bir an önce bitirilmesi
gerekiyor. 
Aydın
Ticaret Borsasından aldığımız verilere göre, sadece incirde 2016’da 60 bin ton
mahsul toplandı ve ihracat için hâlâ ürün aranıyor. Aydın’la özdeşleşmiş incir,
zeytin ve pamuk gibi dış ticarete uygun ürünlerin işlenip pazarlanabileceği bir
serbest bölgenin kurulması şart gözüküyor. Bu sayede Aydın’ın özellikle gıda
üzerine ticari bir merkez hâline geleceğini ummaktayız. 
Bunun
yanında, incir kalitemizin devamı için tarla bakım birimi gibi bir kaynak
yaratılması da gerekmektedir. Zira, sayısı hızla artan ve düzgün işletilmeyen
jeotermal santraller tarım alanlarımızı işgal etmektedir. Kuruluşu için ÇED
raporu alınmasına bile gerek görmediğiniz bu işletmelerin çevrelerine ve
insanlara zarar vermesini engellemek zorundasınız. Bu işletmelerin denetiminin
ne kadar önemli olduğunu anlamak için santrallerin çevresindeki tarım
ürünlerini, su kaynaklarını ve insanları nasıl etkilediğine bakmanız ama bakmak
yetmiyor, görmeniz gerekiyor. Dünyanın en kaliteli inciri Aydın’da yetişiyor ve
bunun için de iklimimize has nem oranı bu noktada çok büyük önem kazanıyor.
Zehirli gaz olan kükürt salınımını işletmeler ne kadar engelleseler de havadaki
nem oranını değiştirdiği için yakın bir gelecekte şimdi yediğiniz inciri
maalesef yiyemeyeceksiniz. 
Değerli
milletvekilleri, ne yazık ki kontrolsüz bir planlamayla açılan ve denetimi iyi
yapılmayan jeotermal santraller ekolojik sisteme zarar veriyorlar. Belki
duymuşsunuzdur, Germencik’te gerçekleştirilen ÇED toplantısında bir arıcımızın
eşi, 450 kovan arısı jeotermal santraller sebebiyle öldüğü için kendisini
yakmaya çalıştı. Çok şükür ki zamanında müdahale edildi, hayatı kurtuldu.
Kovanların sahibi Fadime ve Ahmet Camuz’un, mart ayında il ve ilçe tarım
müdürlüklerine arıların ölüm sebebinin araştırılması için numunelerle yaptığı
başvuru önce dikkate alınmadı; daha sonra, il müdürünün değişimi sonrası
yenilenen başvuruyla ağustos ayında talebe cevap verilerek müfettiş
görevlendirildi. Onlar da olayın gerçekleşmesinden dört ay sonra olay yerine
giderek araştırma yaptılar ve bu telef olan arıları bulamadıkları için,
maalesef “Böyle bir olay yoktur.” diye rapor yazdılar. Vatandaşın jeotermal
firmasına açtığı dava sonrasında firma, muhtemelen ödeyeceği cezaların yanında
küçük kalacak bir rakam olacağı için, zararını giderelim diye vatandaşla
anlaşma yoluna gitti ancak öğrendiğimize göre, sonra anlaşmaktan da vazgeçti. 
Sayın
milletvekilleri, devletin görevi, özellikle aziz milletimizin haklarını
korumak, haksızlığa uğrayanlara yardım etmektir. Devletin memuru ve amiri,
işlemleri zamanında yapmak zorundadır. Tabii ki jeotermal, değerlendirilmesi
gereken bir kaynaktır. Fakat, yöre insanlarının sağlığını hiçe sayarak çevreye
zarar verecek şekilde denetimsiz çalışan ve sayıları hızla artan bu santrallerin
bir disipline bağlı tutulması gerekiyor. 
Sizleri,
bu ve benzeri konularda daha duyarlı kararlar almaya çağırıyor, yüce heyetinizi
saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Depboylu.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Kabul etmeyenler… 11’inci madde kabul
edilmiştir. 
12’nci
madde üzerinde ikisi aynı mahiyette olmak üzere üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu Tasarısı’nın 12’nci maddesinde
geçen “Bakanlıkça” ifadesinin “Bakanlık tarafından” şeklinde değiştirilmesini
arz ve teklif ederiz. 
 Emin
Haluk Ayhan  Mehmet Necmettin Ahrazoğlu  Baki
Şimşek
 Denizli
 Hatay  Mersin
 İsmail
Faruk Aksu  Deniz Depboylu  Ruhi
Ersoy 
 İstanbul
 Aydın  Osmaniye
 Kamil
Aydın
 Erzurum
BAŞKAN
– Şimdi okutacağım önergeler aynı mahiyettedir.
Türkiye Büyük Millet Meclisi
Başkanlığına
Görüşülmekte olan 443 sıra sayılı Kanun Tasarısı’nın
12’nci maddesinin tasarı metninden çıkarılmasını arz ve teklif ederiz.
 Ahmet
Yıldırım Erol Dora Behçet
Yıldırım
 Muş Mardin Adıyaman
 Müslüm
Doğan Mahmut Celadet Gaydalı
 İzmir Bitlis
Aynı
mahiyetteki diğer önergenin imza sahipleri:
 Tahsin
Tarhan Muharrem Erkek Candan
Yüceer
 Kocaeli Çanakkale Tekirdağ
 Erkan
Aydın Çetin Arık Okan
Gaytancıoğlu
 Bursa Kayseri Edirne
BAŞKAN
– Komisyon aynı mahiyetteki önergelere katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Aynı mahiyetteki önergeler üzerinde ilk konuşmacı Bitlis Milletvekili Sayın
Mahmut Celadet Gaydalı. 
Buyurun.
(HDP sıralarından alkışlar)
MAHMUT
CELADET GAYDALI (Bitlis) – Teşekkür ederim Sayın Başkan.
Sayın
Başkan, değerli milletvekilleri; partim ve grubum adına, görüşülmekte olan 443
sıra sayılı Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 12’nci maddesi
üzerinde söz almış bulunmaktayım. Hepinizi saygıyla selamlarım.
Değerli
milletvekilleri, serbest bölgeler konusuyla ilgili olarak olumlu örnekler kadar
iç piyasa etkilerinin de iyi analiz edilmesi gerekmektedir. Bu uygulamayı yalın
hâliyle ekonomik ilerlemenin gerekliliği olarak değerlendirmek tamamen yanlış
olmasa da içinde eksiklikler barındırır. Bunlardan en önemlisi de ithalat ve
ihracat dengelerinin analizlerinin yapılmasıdır. Türkiye birçok konuda
ithalatçı bir ülkedir; zaten, TÜİK 2016 verilerine bakıldığında da bunu görmek
mümkündür. Türkiye İstatistik Kurumu 2016 Dış Ticaret Raporu incelendiğinde
toplam ihracat 432 milyar, toplam ithalat 600 milyar TL olarak gözükmektedir.
Değerli
milletvekilleri, 1990’lı yıllarda International Labour Organization (ILO)’nun
hazırladığı raporda, serbest bölgelerde, Brezilya ve Barbados gibi ülkelerde
yapılan ithalatın genellikle ihracatın üzerinde olduğu ve bu bölgelerin ithal
işlem bölgesi gibi çalıştığı aktarılmaktadır. Bu durum bize ithalat ve ihracat
konularındaki bir örnek olmalıdır. 
Serbest
bölgeler aynı zamanda teknolojik gelişmenin de yardımcısı olabilir fakat bizler
teknolojik anlamda da yoğun bir şekilde dışa bağımlıyız, özellikle yüksek
teknoloji ürünlerinde sadece ithalat var dersek yeridir. Bakın, TÜİK 2016
Aralık ayı teknoloji yoğunluğuna göre, imalat sanayisi ürünleri dış ticareti
yüksek teknoloji ürünleri ile orta yüksek teknoloji ürünlerinde ithalat
ihracattan daha fazladır. Sadece orta yüksek teknoloji ürünleri ve düşük
teknoloji ürünlerinde ihracat ithalattan daha fazla gelişmektedir. Bu durum
uzun vadede Türkiye’yi tamamen, özellikle teknolojik alanda ithalatçı bir
konuma getirebilir. 
Değerli
milletvekilleri, Dünya Ticaret Örgütünün kuralları gereği liberal ekonomi
politikasının uygulanması, uzun dönemde ev sahibi ülke açısından serbest
bölgelerin yabancı sermayeyi çekme, ihracatı artırma, teknoloji transferi
sağlama ve istihdam yaratma amacıyla oluşturulmasındaki önemini azaltacaktır.
Bu durum serbest bölgelerin kuruluşu ve amacı bakımından çelişkiler
yaratabilir. 
Serbest
bölgelerde yabancı firmalar veya yerli firmalar herhangi bir ham madde veya iş
gücü maliyetinin artışında da bu alanları terk edebilir. Serbest bölgelerde
faaliyet gösteren firmaların genellikle büyük miktarlarda altyapı ve üstyapı
yatırımı yapmaması bu firmalara kolaylıkla bölgeyi terk edebilme olanağı
vermektedir. Ayrıca, bölgelerde yapılan montaj ve demontaj gibi emek yoğun
üretim biçiminin de araç ve gereç bakımından büyük miktarlarda yatırım
gerektirmemesi firmalara üretim yeri seçme açısından daha fazla esneklik
tanımaktadır. Yani, ev sahibi ülkede meydana gelecek maliyet artırıcı herhangi
bir değişiklik serbest bölgeler firmalarının çok kısa sürede de bölgeyi terk
etmesine neden olabilir. Böyle bir durum yabancı sermayeyle birlikte
beklentilerin de terk edilmesi anlamına gelmektedir. 
Değerli
milletvekilleri, bu serbest bölgeler konusunun, ciddi anlamda, farklı
görüşlerin, sivil toplum kuruluşlarının ve deneyimli ülke temsilcilerinin de
bulunduğu bir ortamda değerlendirilmesi çok elzemdir. Özellikle küreselleşmeyle
birlikte hız kazanan ticaret hacmini artırma yarışı, gelişen ve gelişmekte olan
ülkelerin serbest bölgeler kurması, bu alanlar beraberinde uluslararası
sermayenin dünya ticaretine yön vermesine, böylelikle kapitalist sistemin daha
da güçlenmesine neden olacaktır. İktidarın bu hususta önceliğinin şirketler
değil, insan olması ve temeline insanı yerleştiren iş hukuku, iş güvencesi ve
işçi güvenliğini sağlaması gerekmektedir. Hukuk ve adalet temeline oturmayan
her ekonomi batmaya mahkûmdur. 
Benim
ilim olan Bitlis’te ekonomik serbest bölge yok, sadece AKP Hükûmeti ve vali
sayesinde belediye ve muhtarlıklara el konularak siyasi serbest bölge
yaratılmıştır.
Bu
duygu ve düşüncelerle hepinizi saygıyla selamlıyorum, hayırlı akşamlar
diliyorum. (HDP sıralarından alkışlar)
BAŞKAN
– Teşekkür ederiz Sayın Gaydalı.
Aynı
mahiyetteki diğer önerge üzerinde Edirne Milletvekili Sayın Okan Gaytancıoğlu.
(CHP sıralarından alkışlar)
Buyurun.
OKAN
GAYTANCIOĞLU (Edirne) – Sayın Başkan, değerli milletvekilleri; ben Ekonomi
Bakanıyla ilgili bir şeyler söylemek istiyorum. Konu yine serbest bölgeler ama
çok büyük bir serbest bölgeden bahsetmek istiyorum, Avrupa Birliği. Sayın
Bakanın geçen bir röportajını okudum, onun için de bu madde üzerinde partim
adına söz aldım. 
Gümrük
birliğini tarım ürünlerine açmak istediklerini ve bu konuda Türkiye’nin hazır
olduğunu yazan bir röportaj okudum. Bu konuda hiç hazır değiliz; bu konuda
yıllarca çalışmış, kitapları olan, yayınları olan bir bilim adamı olarak da
söylüyorum, bir siyasetçi olarak da söylüyorum. Yani siz diyorsunuz ki: “Biz
Avrupa Birliğiyle gümrük birliğini yapalım, gümrük duvarlarını tarım ürünleri
için de kaldıralım. Orada 15 lira olan et Türkiye’ye gelsin.” Tüketici
açısından belki doğru olabilir ama 17 milyon üreticiyi ne yapacağız?
Maliyetleri çok yüksek olan bir sektörde çalışıyoruz. Dünyanın en pahalı
mazotunu kullanan, en pahalı elektriğini kullanan, en pahalı gübresini, ilacını
kullanan, arazileri küçük ve parçalı, yapısal sorunları çok fazla, ciddi
anlamda borçlu, cebinde 4 tane, 5 tane kredi kartıyla dönmeye çalışan,
traktörünü yeri geldiğinde satıp onun parasıyla borçlarını taksitlendiren bir
kitleyle uğraşıyoruz. Bu kitleyi üretici hâle getirmek zorundayız. 
1
Ocak 1996’da girdiğimiz Gümrük Birliğinde -yıllardır söyledik- Türkiye yapısal
reformları yerine getirmeliydi. Türkiye tarımı Avrupa Birliği ortak tarım
politikasına uyum sağlayabilir hâle getirilmeliydi. Bunlar çok övündüğünüz on
beş yıllık iktidarınızda yapmanız gerekenlerdi; bilerek, isteyerek yapmadınız.
Ne tarımı desteklediniz ne köyden kente olan göçü umursadınız. Hep, varsa yoksa
suni gündemlerle Türkiye’yi şu anda da meşgul ediyorsunuz. Bu sorunları çözmek
yerine, Türkiye’yi tek adam rejimine itmeyi düşünüyorsunuz, başka bir şey
düşünmüyorsunuz. Türkiye’nin yıllardır biriktirdiği cumhuriyetin kazanımlarını
bir fonda toplayarak buradan harcamalar yapmayı ve dört aylığına da olsa
Türkiye’ye pembe tablo yaşatmayı düşünüyorsunuz ama sorunları hep halının
altına süpürüyorsunuz. Sorunları çözmek istiyorsanız yapısal politikalara önem
vermek zorundasınız. Önce üretene destek vermek zorundasınız. Yani, ayağındaki
prangaları kaldıracaksınız, ondan sonra “Koş.” diyeceksiniz. Sizin çiftçinizin
ayağında çok ciddi ağırlıklar var, siz ona “100 metrede koş ve birinci gel.”
diyorsunuz. Avrupa Birliği ortak tarım politikasının bütçesi ne kadar, işletme
başına ne kadar destek veriyor biliyor musunuz, ortalama geliri ne kadar
biliyor musunuz? Ben söyleyeyim: Bir çiftçi ailesinin ortalama geliri 10 bin
euro. Bizim çiftçi ailemizin ortalama geliri 1.000 euro bile değil. Nasıl
yarıştıracaksınız, nasıl eşit hâle getirebileceksiniz, nasıl rekabete
açacaksınız? Açarsınız, belki bir tek koyun eti satarsınız, belki hiç
unuttuğunuz bakliyatları satabilirsiniz ama artık Türkiye nohutu da, mercimeği
de, fasulyeyi de Kanada’dan ithal ediyor. İç Anadolu boş, 26 milyon dönüm alan
ekilmiyor, Türk çitçisi çocuğunu taşeron işçi yaptırabilmek için kapı kapı
geziyor, tarlasını satıyor, işletmeleri başkaları alıyor, büyük çiftlikler
oluşturuluyor; siz hâlâ görmezden geliyorsunuz. Aklınız fikriniz Türkiye’yi bir
kişiye teslim etmek. Denetlenmesin, Meclis iradesi olmasın, kimse konuşmasın,
konuşanları içeri atalım, konuşanları susturalım; özgür düşünenleri, gerçekçi
düşünenleri, Türkiye’nin çıkarına, bilimin çıkarına, dünyanın çıkarına
düşünenleri içeri atalım. Böyle olmaz! Böyle olmadığını çok yakında göreceksiniz.
Halkımız size öyle bir “Hayır.” diyecek ki yerinizde duramayacaksınız.
Gerçekleri görün. Türkiye’nin çözülemeyecek hiçbir sorunu yoktur ama siz
sorunları çözmek yerine yeni sorunlar yaratmayı düşünüyorsunuz.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederiz Sayın Gaytancıoğlu.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir.
Diğer
önergeye geçmeden önce Sayın Bakanın yerinden bir söz talebi var.
Buyurunuz.
V.- AÇIKLAMALAR (Devam)
27.- Ekonomi Bakanı Nihat Zeybekci’nin, Edirne Milletvekili Okan
Gaytancıoğlu’nun 443 sıra sayılı Kanun Tasarısı’nın 12’nci maddesiyle ilgili
önerge üzerinde yaptığı konuşmasındaki bazı ifadelerine ilişkin açıklaması
EKONOMİ
BAKANI NİHAT ZEYBEKCİ (Denizli) – Teşekkür ederim Sayın Başkan.
Konuşmacının,
değerli hatibin dile getirdiği konularla ilgili düzeltme değil de yanlış
anlaşılmalara meydan vermemek için bilgi arz etmek istiyorum Genel Kurula. 
Gümrük
birliğinin güncellenmesiyle ilgili Hükûmetimizin son üç yıldan bu yana çok
önemli bir çalışması vardır. 2014 yılı Ocak ayından itibaren Avrupa Birliği ile
gümrük birliğinin güncellenmesi hususunda görüş birliği içindeyiz. Malumunuz,
gümrük birliği 1996 yılından bugüne kadar, yirmi bir yıldan bu yana sadece
sanayi ürünlerini kapsayan bir kapsamda devam ediyor. Bu kapsamda da Türkiye şu
an itibarıyla ihracatının yüzde 49,5’unu, ithalatının da yüzde 42’sini Avrupa
Birliğiyle yapar hâle geldi ve son dönemde, son on üç-on dört yıl içindeki
doğrudan yabancı sermaye girişlerinin de, 175 milyar dolar civarındaki sermaye
girişinin de yüzde 75’ini Avrupa Birliğinden alır hâle geldi. Bizim gümrük
birliğiyle ilgili devamlı olarak şikâyet ettiğimiz konu şuydu: Karar alma
mekanizmalarında yer almadığımız, Avrupa Birliğinin üçüncü ülkelerle imzaladığı
serbest ticaret anlaşması ve benzerlerine otomatik olarak kapılarımızı açarken
o ülkelere aynı şekilde giremediğimiz gibi konuları dile getirirken bunun
sürdürülemeyeceği, özellikle yaklaşan TTİP gibi çok geniş kapsamlı serbest
ticaret anlaşması benzeri anlaşmalar gerçekleşirse Türkiye’nin Avrupa
Birliğiyle gümrük birliğini sürdüremeyeceği yönündeki görüşlerimizi Avrupa
Birliğiyle müzakere ettik. 2015 yılı Mayıs ayında Avrupa Birliğiyle beraber
Brüksel’de ortak bir deklarasyonla gümrük birliğinin güncellenmesini kamuoyuna
açıkladık. Onun kapsamı da şuydu, orada dedik ki: 1) Türkiye, Avrupa Birliğiyle
birlikte gümrük birliği konularında karar alma mekanizmalarında yer almalı. 2)
Avrupa Birliğinin üçüncü ülkelerle imzalayacağı serbest ticaret anlaşması ve
benzerlerine Türkiye’nin de otomatik olarak taraf olması. 3) Gümrük birliğinin
sadece sanayi ürünleri olan kapsamının tarım ve gıda ürünlerini, hizmetleri,
kamu alımlarını da kapsayacak şekilde genişletilmesini görüşmek üzere ortak bir
mutabakat deklarasyonu yayımladık ve o günden bugüne kadar da gerek Türkiye
Cumhuriyeti Hükûmeti olarak gerekse Avrupa Birliği olarak da süreçleri devam
ettirdik. İki taraf da ayrı ayrı etki değerlendirmelerini yaptı, bunlar da
bitti. Avrupa Birliği kendi içinde bunların sunumlarını yaptı, Türkiye olarak
da biz de gerek kendi içimizde Hükûmete gerekse kamuoyuyla çok açık bir şekilde
paylaştık. Geldiğimiz noktada Avrupa Birliği bakanlar kurulu niteliğinde olan
komiserler heyeti diyelim Avrupa Birliği Konseyinden gümrük birliğinin
güncellenmesiyle ilgili yetki istemeyi oy birliğiyle talep etti. Burada,
değerli konuşmacının…
(Mikrofon
otomatik cihaz tarafından kapatıldı) 
EKONOMİ
BAKANI NİHAT ZEYBEKCİ (Denizli) – Önemli bir konu olduğu için, isterseniz, bir
iki dakika daha alabilir miyim Sayın Başkan?
BAŞKAN
– Sayın Bakanım, normalde böyle bir usul yok ama ben size iki dakika daha
veriyorum, lütfen tamamlayın.
EKONOMİ
BAKANI NİHAT ZEYBEKCİ (Denizli) – Teşekkür ediyorum.
Şimdi
geldiğimiz noktada da tarım ve gıdanın gümrük birliği kapsamına alınmasıyla
ilgili mutabakatımızdan sonra bizim Türkiye olarak yaptığımız şu: Buğday gibi,
mısır gibi daha birçok stratejik tarım ürünümüzü yüzde 100’ler, yüzde 140’lar
civarındaki gümrük duvarlarıyla koruyarak, Türkiye’deki tarımı yani çiftçimizi
koruyarak burada çiftçimizin desteklenmesini yüksek fiyatlarla tüketiciye
ödettirerek gerçekleştiriyoruz. Avrupa Birliği ne yapıyor? O da aynı şekilde
çiftçisini destekliyor ama sizin bahsettiğiniz gibi, eti 15 liraya, 20 liraya
tüketici tüketirken et üretimini bütçe kaynaklarıyla destekliyor, aradaki farkı
o şekilde kapatıyor. Türkiye olarak bizim yapacağımız da budur yani tabii ki
birincisi, tarım ürünlerinde tedricî bir geçiş, ikincisi de tüketiciye ödettirdiğimiz
tarımın desteklenmesini bütçeye koyarak, bütçe kaynaklarıyla tarımın,
üreticinin desteklenmesi şeklinde gerçekleşecektir. 
Türkiye,
tarım ülkesi olarak tarımda hakikaten gayrisafi yurt içi hasılada Avrupa’da bir
numarayız; bu anlamda, bu kapsamda dünyada da ilk 10’da yer alıyoruz. Tarımdan
asla vazgeçmemiz söz konusu değildir. Tarımı, çiftçimizi desteklemek şekil
değiştirecektir. Bu anlamda da, önümüzdeki dönemde Türkiye olarak Avrupa
Birliğiyle gümrük birliğinin güncellenmesi, Avrupa Birliğiyle ekonomik anlamda
tam bir entegrasyon anlamı taşıyacağı için Türk ekonomisi için ve Türk tarımı
için de son derece önemlidir. 
Sayın
Başkanım, sabrınız için çok teşekkür ediyorum. 
BAŞKAN
– Teşekkür ederiz Sayın Bakan. 
ÖZGÜR
ÖZEL (Manisa) – Sayın Başkanım… 
BAŞKAN
– Buyurunuz. 
ÖZGÜR
ÖZEL (Manisa) - Gruplarla da istişare ettik, ben bir talepte bulunmayacağım ama
aslında Sayın Bakanın Meclise kendiliğinden verdiği bu bilgiyle İç Tüzük 59’a
göre grupların onar dakika değerlendirme hakkı var…
BAŞKAN
– Aman, aman… Sakın… 
ÖZGÜR
ÖZEL (Manisa) - …ama örnek teşkil etmemek üzere bu hakkımızdan feragat ediyoruz
bu seferlik. 
BAŞKAN
– Peki, teşekkür ederim anlayışınız için Sayın Özel. 
ERKAN
AKÇAY (Manisa) – Tutanaklara girsin. 
HÜSEYİN
ŞAHİN (Bursa) – Centilmenliğinizden dolayı tebrik ediyoruz Özgür Bey. 
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/666) ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 443) (Devam)
BAŞKAN
- Şimdi, diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu Tasarısı’nın 12’nci maddesinde
geçen “Bakanlıkça” ifadesinin “Bakanlık tarafından” şeklinde değiştirilmesini
arz ve teklif ederiz. 
Ruhi
Ersoy (Osmaniye) ve arkadaşları
BAŞKAN
– Komisyon önergeye katılıyor mu?
SANAYİ,
TİCARET, ENERJİ, TABİÎ KAYNAKLAR, BİLGİ VE TEKNOLOJİ KOMİSYONU BAŞKANI ZİYA
ALTUNYALDIZ (Konya) – Katılmıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde Osmaniye Milletvekili Sayın Ruhi Ersoy. (MHP sıralarından
alkışlar) 
RUHİ
ERSOY (Osmaniye) – Sayın milletvekilleri, değerli hazırun; öncelikle, El
Bab’dan gelen şehadet haberi, hepinize olduğunu düşündüğüm gibi, Türk milletine
yeni ateşler düşürmüştür ama coğrafyanın vatanlaşması, verilen mücadele ve
millî güvenlik şehadetle mümkün oluyor. Ruhları şad olsun. İnşallah bundan
sonra olmasın temennisiyle bu iradeyi, bu kararlılığı yeniden ifade etmek
istiyorum.
Değerli
milletvekilleri, sayın grup başkan vekilimizin gün içerisinde ifade ettiği
üzere, bugün 9 Şubat, partimiz Milliyetçi Hareket Partisinin kuruluş yıl
dönümü. Cumhuriyetçi Köylü Millet Partisinden Milliyetçi Hareket Partisine
dönüşen 8-9 Şubat Adana Kurultayı’nın seneidevriyesi ve bu kutlu yolculuğun
48’inci yılının büyük Türk milletine, Türk devletine, ülkücü hareketin şahsında
hayırlı olmasını diliyorum. Alın teriyle, emekle, kanla, şehadetle verilmiş bu
şerefli mücadele dün nasılsa bugün de aynı kararlılıkla yoluna devam ediyor ve
ilelebet devam edecektir.
Değerli
milletvekilleri, üzerinde söz aldığımız serbest bölgeler ve ilgili kanunların,
kararnamelerin yasalaşmasıyla ilgili konuları ben fırsat bilerek benzeri
konuların kendi ilimde ne tür meselelerle karşılaştığı hususunda birkaç örnek
vermek istiyorum ve Sayın Hükûmeti ve Bakanımızı burada bulmuşken de birtakım
talepleri dillendirmek istiyorum. 
Değerli
milletvekilleri, ben Osmaniye Milletvekiliyim, son zamanlardaki şehit
haberleriyle gündemde olan ve bu gündemdeliğinin de hemen arkasında yeniden
asker olmak isteyen, polis olmak isteyen vatan evlatlarının en fazla olduğu
coğrafyadanım. Osmaniye 1890’larda Fırka-i Islahiye’yle birlikte yerleşik
düzene geçmiş daha genç bir vilayet ve Adana’dan ayrılışı 1990’ların ortasında,
son dönemlerdeki illerden olmasa da yeni il kabul edilecek 80’inci vilayettir.
Etrafında Kahramanmaraş, Gaziantep, Adana ve Hatay’ın bulunduğu 4 büyükşehir
var ve bunun arasına sıkışmış, kendisini bir şekliyle ifade ederek kalkınmasını
gerçekleştirmek için kafa yoran bir vilayet. Eğer Osmaniye’nin hinterlandını
Adana sınırlarıyla da beraber düşünürseniz, Osmaniye, şu an itibarıyla,
sınırında yaşayan vatandaş sayısı olarak son sayımda 522.175 nüfusu olan ve adı
“büyükşehir” olarak geçen, fakat istihdam alanı açısından, üretime, ekonomiye
katkısı açısından da ciddi problemleri olan bir vilayettir. 
Öncelikle,
organize sanayinin bünyesi içerisinde planlanan lojistik merkezin, lojistik üs
kurulmasının bir an önce hayata geçirilmesi konusunda, bu çalışmanın ilgili
Bakanlık tarafından daha yakın takip edilmesini ilin bir milletvekili olarak
istirham ediyorum. 
Yine,
organize sanayi bölgesindeki teknoloji geliştirme bölgesinin kurulması
sevindirici bir gelişme, vesile olan organize sanayi müteşebbisi yöneticileri
başta olmak üzere, bu konuyu gündemde tutan Hükûmet yetkililerine ve
destekleyenlere de şükranlarımı sunuyorum, ama bununla yeterli kalmayarak bu
alanın uygulamalarla büyütülmesi zarurettir. Osmaniye’de liman girişimi ve
limanla ilgili gelişme, bir adım sonra, belki Mersin gibi yeni serbest
bölgelerin o bölgede de mümkün olabileceğinin habercisi olacaktır ki bunu
düşünmek durumundayız, böyle hayallerimiz, böyle programlarımız olmak
durumunda, çünkü Osmaniye, hemen arka tarafında Hatay, Kilis ve Gaziantep
sınırında, Orta Doğu ve Suriye’ye çok ciddi anlamda merkez üs olabilecek bir
altyapıya sahiptir. Ama bizim yaramız da, yara bandımız da, ciddi anlamda bugün
gündemde olan Osmaniye Ticaret Borsasının, dün itibarıyla gelip bizlerle ve
ilgili yetkililerle görüştüğü bir problemi var, o da Osmaniye yer fıstığını
destekleme kapsamı içerisine almak, tıpkı mısırda, pamukta olduğu gibi. Türkiye
potansiyelinin yüzde 70’ini, daha doğrusu yer fıstığının yüzde 70’ini
Osmaniye’nin, Çukurova bölgesinin tamamını karşıladığı, yer fıstığı üretimi
açısından merkez üs konumunda olan vilayetimizde, maalesef, planlı, programlı
bir ekim ve buna dair bir çiftçilik yapılamıyor. Kaba düzen, destekleme
alımları kapsamı stratejik planlama dâhilinde olmadığı için, her yıl alınan
ürünün kendine göre bir borsası, oluşan borsalarda da bazı yıllarda emek veren
çiftçinin durumu içler acısı olabiliyor, yatırım yapan esnafın durumu ciddi
anlamda içler acısı olabiliyor. Bunu bir plan program dâhiline almak için
destekleme kapsamında olan ürünler kapsamında yer almasını istirham edeceğiz ve
bu konuda da yoğun bir şekilde tüm siyasi partiler olarak da Hükûmetten
talebimiz olacak önümüzdeki günlerde. Bunu da şimdiden arz etmiş olayım. 
Genel
Kurulu saygıyla selamlıyorum. (MHP ve AK PARTİ sıralarından alkışlar) 
BAŞKAN
– Teşekkür ederiz Sayın Ersoy.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
12’nci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
13’üncü
madde üzerinde bir adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 13’üncü
maddesinde yer alan “fiilen en az üç yıl görev yapmış olmak” ibaresinin “fiilen
en az üç yıldan beri görev yapmış olmak” ibaresiyle değiştirilmesini arz ve
teklif ederiz. 
 Tahsin
Tarhan Muharrem Erkek Candan
Yüceer
 Kocaeli Çanakkale Tekirdağ
 Çetin
Arık Erkan Aydın Ali
Yiğit
 Kayseri Bursa İzmir
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ŞAHİN
TİN (Denizli) – Katılmıyoruz Sayın Başkan.
BAŞKAN
– Hükûmet katılıyor mu? 
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan. 
BAŞKAN
– Önerge üzerinde İzmir Milletvekili Sayın Ali Yiğit. (CHP sıralarından
alkışlar) 
Buyurun.

ALİ
YİĞİT (İzmir) – Sayın Başkan, değerli arkadaşlar; 443 sıra sayılı Tasarı’nın
13’üncü maddesi üzerine söz almış bulunuyorum. Hepinizi saygıyla selamlıyorum. 
Değerli
arkadaşlar, iki gündür El Bab’dan cenazeler geliyor, içimiz yanıyor. Ben ve
babam, biz, hep Yemen türküleriyle büyüdük, içimiz yandı, üzüldük ama herhâlde
benim çocuğum ve torunlarım da El Bab türküleriyle büyüyecek. Çok üzgünüm
değerli arkadaşlar. 
Sınırlarımızın
ötesinde bir yerde çocuklarımız ölüyor ve biraz önce sayın vekil çıktı, burada
şehadet şerbetinden bahsetti. Mutlaka kendi ülkesi içerisinde, bir
savunmadayken, ülkemize saldıran biri varsa, onun için ölmek şereflerin en
büyüğü ama gidip başka topraklarda başkası için ölmek hiç de normal bir şey
değil değerli arkadaşlar, bunun övünülecek hiçbir tarafı yok, lütfen… Bakın,
değerli arkadaşlar…
RUHİ
ERSOY (Osmaniye) – O sizin için, Ankara için ölüyor, Türk milleti için ölüyor,
Türkiye için ölüyor.
ÖZKAN
YALIM (Uşak) – Hadi be oradan! Sen de ne şey yapıyorsun oradan? Boşu boşuna
ölüyor adamlar.
KAMİL
AYDIN (Erzurum) – Yemen’de de onlar bizim için öldü.
BAŞKAN
– Lütfen sayın milletvekilleri…
ALİ
YİĞİT (Devamla) – Lütfen dinleyin, dinleyin.
KEMALETTİN
YILMAZTEKİN (Şanlıurfa) – Bizim için, bizim için öldüler.
ALİ
YİĞİT (Devamla) – Bakın arkadaşlar, 400 bin, 500 bin, eli silah tutan Suriyeli,
bu topraklarda yiyor, içiyor, yatıyor ve onlar ölmüyor, bizim çocuklarımız
ölüyor. Hangi çocuk ölüyor? Fakirin çocuğu ölüyor. İyice dikkat edin, sıvasız
evlere geliyor cenazeler.
KEMALETTİN
YILMAZTEKİN (Şanlıurfa) – Oradan bize saldırıyorlar, bize, bize.
ALİ
YİĞİT (Devamla) – “Yeni insanlar ölüme hazır.” diyor. Elbette hazır. İnsanlar
aç, susuz, yokluk, sefalet içerisinde. Sefalet çeken 10 milyon insan var.
HÜSEYİN
ŞAHİN (Bursa) – Kimse aç değil be, Türkiye’de kimse aç değil, hiç kimse aç
değil.
ALİ
YİĞİT (Devamla) – Bu insanlar acaba yaşar mıyım diye yaşamlarını devam ettirmek
için ölüme gidiyorlar. Hiç kimse ölüme bile bile gitmez. Lütfen beyler, elinizi
vicdanınıza koyun, lütfen. Bunun hiç edilecek tarafı yok. 100 bin tane çocuk
doğmuş Türkiye’de, Suriyelilerin çocukları ve biz o toprakları koruyoruz onlara
emanet etmek için. Yok öyle şey, yok böyle şey!
KAMİL
AYDIN (Erzurum) – Sen İzmir’i ayıran değil miydin, İzmir’i?
ALİ
YİĞİT (Devamla) – Lütfen, herkes buradan aklını başına alsın. Biz Suriyeliler
için ölmek durumunda değiliz. Bizim çocuklarımız yanıyor. (CHP sıralarından
alkışlar)
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ŞAHİN
TİN (Denizli) – Türkiye için şehit oluyor, ülkesi için şehit oluyor.
ALİ
YİĞİT (Devamla) – Yarın Karabağlar’da, İzmir’de bizim çocuğumuzun cenazesi
kalkacak. Benim içim yanıyor burada değerli arkadaşlar, lütfen sayın
milletvekilleri.
Asıl
konuya geçiyorum. Söz konusu madde, Ekonomi Bakanlığının teşkilat yapısında
değişiklikler içermekte, yurt dışı görevlendirmelerle ilgili şartları
düzenlemektedir. Daha doğrusu, bu maddeyle, kanun hükmünde kararnamelerle işten
çıkarılan yurt dışındaki insanların yerine yeni insanları yerleştirmek için bir
çalışma, bir kanun teklifi gelmiş. Bu değişiklikte yurt dışındaki
görevlendirmeler konusunda bürokratlara süre falan yok. Diğer personel içinse
en az bir süre istiyor.
Biz
buradan hep şunu söyledik: Yurt dışında temsil açısından, bilgisi, birikimi,
yabancı dili olan -üç yıl önemli değil- bu işe layık olan insanların oraya
gitmesi çok önemlidir. Bu ülke eğer yurt dışına gönderiyorsa gerçekten
vizyonuyla, bilgisiyle, birikimiyle her şeyi yerinde olan insanları göndersin.
Kim giderse gitsin; onun çocuğu, bunun çocuğu çok önemli değil ama bu işi hak
edenler gitsin. Başımıza ne geldiyse bu liyakat sisteminin çökmesinden geldi
değerli arkadaşlar. İç politikada da, dış politikada da, eğitimden orduya kadar
bütün sorunların temelinde liyakat sorunu var. Burada, 15 Temmuz bahanesiyle
AKP kendine muhalif bütün kesimleri yok etmeye çalışıyor değerli arkadaşlar. Bu
anlayış devlet yönetiminde ciddi sıkıntı yaratmaktadır. Bu anlamda işi ehline
vermediğiniz sürece bu sorunlar artarak devam edecek. Bu konuda en basitinden
kendimizden örnek verelim. Biz eğer bir doktora gidersek en iyi doktoru, en iyi
hastaneyi seçmeye çalışırız çünkü ona kendimizi emanet edeceğiz. Onun için, kendimizi
nasıl ona emanet ediyorsak devleti de gerçekten o işe layık olan insanlara
teslim etmek durumundayız. Çünkü, yönetenler kendilerine biat edilmesini
istedikleri için bugün devletin içini boşaltmış durumdalar.
Üniversiteler
de aynı durumda. Gerekçe sadece AKP’ye muhalif olmak ya da bir bildiriye imza
atmak. Oysa, bu insanlar hem devletin omurgası hem de beynidir. Önemli olan
onların dünya görüşü değil, beyinleridir, hizmetleridir. Bakın, bu konuda
yaşanmış bir olayı sizinle paylaşayım: Ekrem Pakdemirli bir gün Devlet Planlama
Teşkilatına gidiyor, “Sayın Özal, Nejat Ölçen solcudur, Cumhuriyet Halk
Partilidir.” diyor. Özal şu cevabı veriyor: “Evet ama müthiş bir zekâsı var.
Ben onun dünya görüşünden değil, beyin gücünden yararlanıyorum, en zor konuların
içerisinden başarıyla çıkıyor.” Siz de bu doğru yöntemlerle bakacaksınız, esas
bu olmalı ama Hükûmet bunu yapmıyor, daha önce beyninden, fikirlerinden
yararlandığı bir anayasa profesörünün işine ve görevine kanun hükmünde
kararnameyle çok rahat son veriyor. 
İnşallah
bu gidişat hayırlara vesile olur ve biz sizlerden kurtulmuş oluruz. 
YUSUF
BEYAZIT (Tokat) – Çok beklersiniz daha, çok. 
ALİ
YİĞİT (Devamla) – Hepinize teşekkür ediyorum, sağ olun, var olun. (CHP
sıralarından alkışlar) 
BAŞKAN
– Teşekkür ederiz Sayın Yiğit. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun. 
ERKAN
AKÇAY (Manisa) – Sayın Başkan, kürsüde konuşmasını yapan sayın konuşmacı, kendisinden
önceki konuşmacımız Sayın Ruhi Ersoy’un konuşmasına atfen, El Bab’daki
şehitlerimize ilişkin şehadetleri dile getirmesine ilişkin sözlerine yönelik
olarak konuyu bağlamından kopararak başka manalar atfetmeye çalışmıştır.
Sataşma vardır, söz istiyoruz efendim. 
BAŞKAN
– Peki, buyurun. 
ERKAN
AKÇAY (Manisa) – Ruhi Ersoy konuşacak. 
BAŞKAN
– İki dakika söz veriyorum. 
Buyurun.

IX.- SATAŞMALARA İLİŞKİN KONUŞMALAR
1.- Osmaniye Milletvekili Ruhi Ersoy’un, İzmir Milletvekili Ali Yiğit’in
443 sıra sayılı Kanun Tasarısı’nın 12’nci maddesiyle ilgili önerge üzerinde
yaptığı konuşması sırasında şahsına sataşması nedeniyle konuşması
RUHİ
ERSOY (Osmaniye) – Sayın milletvekilleri, “gönül coğrafyası” kavramını idrak
edemeyenler, Türkiye Cumhuriyeti devletini 81 vilayet ile 783 bin kilometreyle
sınırlı tutarlar. (MHP ve AK PARTİ sıralarından alkışlar) Semerkant’tan,
Ötüken’den yayını çekerek can hâkimiyeti ülküsüyle yola çıkan bir milletin
evlatları, İslam’la şereflenip nizamıâlem İlayıkelimetullah davasıyla Allah’ın
davasını dünyada yeryüzüne hâkim kılmak ve adaleti tesis etmek üzere yola
çıkmış olan bir medeniyetin bugünkü temsilcileri olarak bu Meclisteyiz ve aziz
Türk milletinin ferdi olarak dün Yemen’de, Galiçya’da ne işimiz varsa,
Çanakkale’de ne işimiz varsa…
ÖZKAN
YALIM (Uşak) – Çanakkale kendi memleketimiz ya.
RUHİ
ERSOY (Devamla) – …Kafkasya’da ne işimiz varsa bugün El Bab’a da aynı ruh ve
aynı karakterle…
ÖZKAN
YALIM (Uşak) – 62 şehit oldu.
RUHİ
ERSOY (Devamla) - …Ankara’nın, Diyarbakır’ın ve büyük Türk milletinin güvenliği
için gidiyor ve orada şehadet şerbetini aslanlar gibi içebiliyoruz. (MHP ve AK
PARTİ sıralarından alkışlar)
ÖZKAN
YALIM (Uşak) – Böyle mantık mı olur? 62 şehit oldu, 62 ya!
RUHİ
ERSOY (Devamla) - Gerekirse bugün Türk milletinin şerefli mensubu bir
parlamenter olarak…
ÖZKAN
YALIM (Uşak) – Elin çölünde 62 şehit oldu. 
BAŞKAN
– Sayın Yalım, lütfen…
RUHİ
ERSOY (Devamla) - …orada şehadete talip olduğumu ve görev istediğimi ifade
ediyorum.
ÖZKAN
YALIM (Uşak) – Senin benim kardeşim ölse böyle konuşabilecek misin?
RUHİ
ERSOY (Devamla) - Çünkü inanıyorum ki “Vatan ne Türkiye’dir Türklere ne
Türkistan/Vatan, büyük ve müebbet bir ülkedir Türklere Turan.”
Saygılar
sunuyorum. (MHP ve AK PARTİ sıralarından alkışlar)
ÖZKAN
YALIM (Uşak) – Yazıklar olsun! Yazıklar olsun! Başka bir şey demiyorum yani.
BAŞKAN
– Sayın Yalım, lütfen…
Sayın
Özel…
ÖZGÜR
ÖZEL (Manisa) – Sayın hatip konuşmasının başlangıcında, hatibimizin sözlerini
kastettiği açık olacak şekilde gönül coğrafyasından bahsederek grubumuza
sataşmada bulunmuştur.
BAŞKAN
– Buyurun, size de iki dakika veriyorum. (Gürültüler)
Sayın
Özel konuşacak sayın milletvekilleri, kürsüde hatip var.
Buyurun
Sayın Özel, siz konuşun.
2.- Manisa Milletvekili Özgür Özel’in, Osmaniye Milletvekili Ruhi
Ersoy’un sataşma nedeniyle yaptığı konuşması sırasında CHP Grubuna sataşması
nedeniyle konuşması
ÖZGÜR
ÖZEL (Manisa) – Sayın Başkan, değerli milletvekilleri; böyle acılı bir günde,
dün 5 evladımızı, bugün 3 evladımızı, daha sonra gelen haberle yine 2
evladımızı kaybettiğimiz bir günde böyle bir tartışma içinde bulunmaktan üzüntü
duyduğumu ifade edeyim.
Cumhuriyet
Halk Partisi olarak nerede olursa olsun bu ülkenin Silahlı Kuvvetlerinde görev
yapıp şehit olan tüm şehitlerimizin acısını, bu partinin Genel Başkanından bu
partinin en kıdemsiz üyesine kadar, yüreğimizde hissettiğimizi her vesileyle
ifade ettik. Ama, sözü bağlamından kopartma iddiasıyla buraya gelip daha sonra
meseleyi başka bir yere çekmek şu gerçeği kaçırmak olur: Cumhuriyet Halk
Partisi Suriye meselesi soruna dönüşmeye başladığı günlerde kurucu liderinin ve
bu ülkenin kurucusunun vasiyetini hatırlatarak, “Yurtta barış, cihanda barış.”
diyerek; başka ülkenin topraklarında komşusunun iç işlerine karışmanın, oradaki
bir rejim değişikliğini körüklemenin Türkiye'nin geleneksel dış politikasına
uygun olmadığını söyleyerek, devlet dışı unsurları muhatap alıp komşusunda
rejim değişikliği yapmak için devlet dışı birtakım terörist unsurlarla iş
birliklerinin ciddi şekilde tehlikelerine dikkat çekerken kimse dinlemiyordu. O
hatalar yapıldı yapıldı yapıldı, bugün çaresiz bir şekilde o bataklıkta Türk
Silahlı Kuvvetleri bulunmak zorunda oluyor. Meselenin kaynağı… 
Sizin
bir az önce Turan’la ilgili söyledikleriniz bir yana, daha bundan iki yıl önce
“Her türlü milliyetçiliği ayaklarımızın altına aldık.” deyip size “kan
içiciler” diyenlerin şu anda sizi alkışlamasıyla biten bir konuşmayı yaptınız.
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Özel.
ERKAN
AKÇAY (Manisa) – Sayın Başkan…
BAŞKAN
– Sayın Akçay, buyurun.
3.- Manisa Milletvekili Erkan Akçay’ın, Manisa Milletvekili Özgür
Özel’in sataşma nedeniyle yaptığı konuşması sırasında Milliyetçi Hareket
Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; gerçekten esef ediyorum
bu konuşmaya, çok üzüntü verici. Bir konuyu bağlamından koparmadı konuşmacımız
Sayın Ruhi Ersoy. 
TAHSİN
TARHAN (Kocaeli) - Yemen’e gitti Başkan ya, ta Yemen’e gitti.
ERKAN
AKÇAY (Devamla) – Fakat siz kendi konuşmacınızın konuşmasını tekrar gözden
geçirirseniz ve… 
KAMİL
AYDIN (Erzurum) – Tekzip ettiniz.
ERKAN
AKÇAY (Devamla) – Suriye konusunda aslında tevil ve tekzip etmek isterken
konuyu başka bir mecraya taşımak istediniz Sayın Özel. Eğer siyasi partilerin
ve liderlerin birbirlerine söylediklerini buraya getirecek olursak bütün
liderlerin birbirine neler dediklerini herhâlde hiçbirimiz söylemek istemeyiz
ve tekrarlamak da istemeyiz, buna gerek de yoktur. (CHP sıralarından
“Tekrarlayın.” sesleri)
Fakat
şunu mutlaka bilmemiz gerekir: Acaba, Sayın Milletvekili, Cumhuriyet Halk
Partisi olarak en son Suriye tezkeresine siz “evet” mi dediniz, “hayır” mı
dediniz? 
ÖZGÜR
ÖZEL (Manisa) – Siz hafızamızı tazeleyin, madem bu kadar emin çıktınız kürsüye
hafızamızı siz tazeleyin. 
KAMİL
AYDIN (Erzurum) – Niye sen kararını söyleyemiyor musun?
ÖZGÜR
ÖZEL (Manisa) – Hayır, buyurun, hafızamızı Sayın Grup...
ERKAN
AKÇAY (Devamla) – Evet, hafızayı tazeliyorum.
KAMİL
AYDIN (Erzurum) – Sen iradeni beyan edemiyor musun?
RUHİ
ERSOY (Osmaniye) – CHP hafızasını kaybetmiş belki de.
ERKAN
AKÇAY (Devamla) – Bir tezkereye “evet” oyu verdi, bir tezkereye “hayır” oyu
verdi diye hatırlıyorum. 
ÖZGÜR
ÖZEL (Manisa) – Hayır, öyle bir şey yok. 
ERKAN
AKÇAY (Devamla) – Yok mu? Peki, olabilir. 
Şimdi,
bu tür gereksiz polemiklerle Meclisi hiç meşgul etmeye gerek yok, üstelik
şahadetler üzerinden bu tür birtakım olumsuz polemikler içerisine girmek daha
tehlikelidir. Sizin biraz daha dikkatli olmanız gerekiyor Sayın İzmir
Milletvekili, daha evvelki sözleriniz nedeniyle de bu polemiklere yol
açmıştınız. 
AYTUĞ
ATICI (Mersin) - Size mi soracağız nasıl konuşacağımızı?
MEHMET
ERDOĞAN (Gaziantep) – İzmir’i Türkiye’den koparıyor, Avrupa’ya bağlıyor. 
ERKAN
AKÇAY (Devamla) – Siz İzmir’i Türkiye’den koparmaya çalışan konuşmalar
yapmıştınız. 
ÖZKAN
YALIM (Uşak) - 62 şehit oldu Sayın Akçay, bizim evlatlarımız öldü Sayın Akçay,
yüreğim kanıyor. 
ERKAN
AKÇAY (Devamla) - Hepinize saygılar sunuyorum. (MHP sıralarından alkışlar) 
BAŞKAN
– Teşekkürler Sayın Akçay. 
ÖZGÜR
ÖZEL (Manisa) – Sayın Başkan...
BAŞKAN
- Sayın Özel...
ÖZGÜR
ÖZEL (Manisa) – Sayın Başkan, aslında hepiniz de biliyorsunuz, özellikle
polemiğin bir tarafı Sayın Erkan Akçay olunca hiç arzu etmiyorum bunları ama
özellikle konuşmasının önemli bir kısmında Cumhuriyet Halk Partisiyle ilgili
son derece yanıltıcı şeyler söyledi. Bunlara cevap vermek durumundayım. 
BAŞKAN
– Yeni bir sataşmaya mahal vermeyin Sayın Özel lütfen. 
Son
kez size söz veriyorum. 
Maddeyi
oylayıp ara vermek durumunda kalacağım. 
Buyurun.
(CHP sıralarından alkışlar) 
4.- Manisa Milletvekili Özgür Özel’in, Manisa Milletvekili Erkan
Akçay’ın sataşma nedeniyle yaptığı konuşması sırasında Cumhuriyet Halk
Partisine sataşması nedeniyle konuşması
ÖZGÜR
ÖZEL (Manisa) – Cumhuriyet Halk Partisi, devlet dışı unsurlara bir ülkenin
içinde destek verilirken, onların eğitilip donatılacağını söylerken; birileri,
bugün Türkiye’deki bir terör örgütü ile oradaki terör örgütünün bir başka
kanadını ayırıp da onlardan birine “terör örgütü”, öbürüne “oradaki paydaş”
derken Cumhuriyet Halk Partisi bir sürü uyarısını tane tane, teker teker
Dışişleri Komisyonunda, buradaki kürsülerde, yapılan tezkere görüşmelerinde
sürekli söyledi. IŞİD’e dokunmadan Suriye rejimiyle ilgili getirilen
tezkerelerde uyarımızı yaptık. Bir sonraki yıl ve devam eden bu seferkinde o
tezkerelerde IŞİD’le mücadele de vardı. Bugün fikrî bir birliktelik içinde
olabilirsiniz, bir rejim değişikliği üzerinden bir ittifak içinde olabilirsiniz
ama…
HÜSEYİN
ŞAHİN (Bursa) – Sistem…
ÖZGÜR
ÖZEL (Devamla) - …o gün gelinen noktada IŞİD’e destek veren ve Suriye rejimini
hedef alan politikaları biz eleştirirken siz, o gün, körü körüne destek verip
bugün gelinen noktada o gün yapılan hataları dile getirmeyi kendi içinizde bir
tutarlılık olarak görebiliyorsunuz. 
KAMİL
AYDIN (Erzurum) – Kötü olanlar yabancı unsur değil. 
ÖZGÜR
ÖZEL (Devamla) – Eğer bu kürsüde partilerin birbiri hakkında söyledikleri ve
sonra onun üzerinde yaptıkları değişiklikler konuşulacaksa bu grup hiç kaygı
duymadan sırtını arkasına yaslar, dün ne dediyse iç politikada, dış politikada,
polemikte bugün de aynı sözleri söylüyor. Biz dün “vatan haini” dediklerine
bugün “dünya lideri” diyenlerden değiliz. (CHP sıralarından alkışlar) Kimse ama
kimse, sadece ve sadece bir tükenmişliğin sonucunda tutulacak bir dal ararken,
geçmişte en ağır eleştirdikleriyle bugün kol kola girme utancını hiçbir siyasi
harekete yaşatmasın. 
Teşekkür
ediyorum. (CHP sıralarından alkışlar)
BAŞKAN
– Birleşime on dakika ara veriyorum. 
Kapanma Saati: 21.09
ALTINCI OTURUM
Açılma Saati: 21.24
BAŞKAN: Başkan Vekili Pervin BULDAN
KÂTİP ÜYELER: Mustafa AÇIKGÖZ (Nevşehir), Sema KIRCI
(Balıkesir)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 68’inci Birleşiminin
Altıncı Oturumunu açıyorum.
443
sıra sayılı Kanun Tasarısı’nın görüşmelerine devam ediyoruz.
Komisyon
ve Hükûmet burada.
Sayın
Özel, sisteme girdiniz.
Buyurunuz.
V.- AÇIKLAMALAR (Devam)
28.- Manisa Milletvekili Özgür Özel’in, sarf ettiği kelimelerin siyasi
eleştiri sınırları içinde değerlendirilmesini ümit ettiğine, Manisa
Milletvekili Erkan Akçay’ın şahsıyla, temsil ettiği siyasi parti ve göreviyle
ilgili incitici bir yaklaşımda bulunmasının söz konusu olmadığına ilişkin
açıklaması
ÖZGÜR
ÖZEL (Manisa) – Sayın Başkan, biraz önce de ifade etmiştim, grup başkan
vekilleri olarak hem geçmişte hukuku olan hem aynı seçim bölgesinden olan iki
grup başkan vekilinin böylesine atmosferin gergin olduğu süreçlerde karşı
karşıya ve peş peşe söz alması gerçekten bizler için güç. Söylediğimiz
sözlerin, sarf ettiğimiz kelimelerin siyasi eleştiri sınırları içinde
değerlendirilmesini ümit ederiz. Yoksa, Erkan Bey’in şahsıyla ilgili ve temsil
ettiği siyasi parti ve yürütmekte olduğu görevle ilgili incitici bir yaklaşımda
bulunmamız söz konusu değildir. Bunun tutanaklara geçmesini talep ediyorum.
BAŞKAN
– Teşekkür ederiz Sayın Özel.
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/666) ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 443) (Devam)
BAŞKAN
– Sayın milletvekilleri, şimdi 13’üncü maddeyi oylarınıza sunuyorum: Kabul
edenler… Kabul etmeyenler… Madde kabul edilmiştir.
14’üncü
madde üzerinde aynı mahiyette olmak üzere iki önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 443 sıra sayılı Kanun Tasarısı’nın 14’üncü maddesinde yer alan “yayımı
tarihinde” ibaresinin “yayınlandığı tarihte” şeklinde değiştirilmesini arz ve
teklif ederiz. 
 Ahmet
Yıldırım Erol Dora Behçet
Yıldırım
 Muş Mardin Adıyaman
 Müslüm
Doğan Mahmut Celadet Gaydalı Aycan
İrmez
 İzmir Bitlis Şırnak
Aynı
mahiyetteki diğer önergenin imza sahipleri:
 Tahsin
Tarhan Muharrem Erkek Erkan
Aydın
 Kocaeli Çanakkale Bursa
 Candan
Yüceer Çetin Arık Dursun
Çiçek
 Tekirdağ Kayseri İstanbul
 Erdin
Bircan
 Edirne
BAŞKAN
– Komisyon aynı mahiyetteki önergelere katılıyor mu?
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ŞAHİN
TİN (Denizli) – Katılmıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Aynı mahiyetteki önergeler üzerinde ilk konuşmacı Şırnak Milletvekili Sayın
Aycan İrmez.
Buyurun.
(HDP sıralarından alkışlar)
AYCAN
İRMEZ (Şırnak) – Teşekkür ederim Sayın Başkan.
Sayın
Başkan, değerli milletvekilleri; 443 sıra sayılı Yasa Tasarısı’nın 14’üncü
maddesi üzerine söz almış bulunmaktayım.
Hakikaten,
tasarıdan çok bahsetmek istemiyorum çünkü ülkemizde bu kadar sorun varken, bu
kadar insan hakları ihlalleri varken ve bu kadar hukuksuzluk yaşanmışken
çıkardığınız yasalardan bahsetmek ne insani ne de ahlakidir. Bu nedenle,
hepimiz biliyoruz ki maalesef Meclisten jet hızıyla çıkarılan ve bizim
vekillerimizin, eş genel başkanlarımızın ve 10 milletvekilimizin de iradesi
tanınmadan geçirilen rejim değişikliğiyle ilgili referandum öncesi AKP Hükûmeti
yayımladığı KHK’larla resmen, âdeta bir yol temizliği yapmaktadır. Bu yol temizliği…
En son 6 Ocakta yayımlanan 679 sayılı KHK’yla 8.323 kamu çalışanının ihraç
edilmesiyle 15 Temmuzdan bugüne darbe girişimi gerekçesiyle ilan edilen OHAL
süresince çıkarılan KHK’larla kamu görevinden ihraç edilen toplam kişi sayısı
95.669’u bulmuştu. 7 Şubat 2017 tarihinde yayımlanan 686 sayılı KHK sonucu çok
sayıda bakanlığa bağlı 4.464 kişinin ihraç edilmesiyle birlikte 100 bine yakın
kamu çalışanı maalesef ihraç edilmiş oldu. Bu ihraçların tamamı, hiçbir adli ve
idari yargı süreci işletilmeden yürütmenin tasarrufu olarak gerçekleştirildi.
İhraç listelerinin istihbarat fişlemelerine, idarelerin keyfî tasarruflarına ve
ihbarlara göre tamamen hukuka aykırı bir şekilde oluşturulduğu geldiğimiz
noktada iyice açığa çıkmış durumdadır. Bu ihraçlardaki diğer bir hukuksuzluk da
yargı yolunun maalesef kapatılmış olmasıdır. Türkiye artık KHK’larla yönetilen
bir ülke hâline gelmiştir. Parlamentonun iradesi neredeyse yok sayılmaktadır.
Bakanlar Kurulu kararıyla açıklanan KHK’larla 100 binlerce insan maalesef açlıkla
terbiye edilmek istenmektedir. 
Değerli
milletvekilleri, özellikle akademik alanda yaşanan ihraçların temel
nedenlerinden biri ise akademinin lağvedilmesi, yerine iktidar rejimine yakın,
biat eden, eleştirel, bilimsel ve özgür düşünce anlayışından uzak yeni bir
üniversite anlayışı maalesef inşa edilmektedir. OHAL KHK’larıyla sorgusuz ve
sualsiz bir şekilde görevinden ihraç edilen akademisyen sayısı, dün yayımlanan
KHK’yla birlikte 4.811’e çıkmıştır. Türkiye’de her 35 akademisyenden 1’i ihraç
edilmiş durumda. Özellikle iktidarın bu alandaki niyetini açığa çıkaran
uygulama ise darbe girişimiyle hiçbir ilişkisi olmayan, aksine, tüm yaşamları
bu tür müdahalelere karşı mücadele etmekle geçmiş olan “Barış İçin
Akademisyenler Girişimi” üyelerinin OHAL KHK’larıyla ihraç edilmeleridir. Bu
ülkenin en önemli siyasal ve toplumsal sorunu olan Kürt sorununun güvenlikçi
politikalar ile çözülmesine tepki olarak “Bu suça ortak olmayacağız.” başlıklı
bildiriye imza atan demokratik ve barışçıl çözüm önerileri sunan akademisyenlerin
görevlerinden ihraç edilmesi Hükûmetin keyfîliğini maalesef tüm boyutlarıyla
göstermektedir. 
Yaşanan
bu hukuksuzluk bir kez daha göstermiştir ki barışın sesi olan, hukuk tanımaz
rektörlere boyun eğmeyen, bilim özgürlüğü, düşünce ve ifade özgürlüğü için
mücadele eden akademisyenler düşüncelerinden dolayı sistematik biçimde baskıya
maruz kalmakta, ihraç edilmektedir. Akademisyenlere yönelik bu son ihraç
dalgasıyla birlikte Türkiye’nin aklına ve sağduyusuna maalesef bir darbe daha
vurulmuştur. Özellikle son yayımlanan KHK ile Türkiye’yi, tüm dünya, akademi
düşmanı bir ülke olarak algılamaktadır. Bilim ve akademi dünyasından barış
isteyen vicdan sahibi akademisyenlerin hiçbiri yaptığı işten, söylediği sözden
dolayı pişman değildir. Barış istemek hiçbir zaman suç olarak görülmemelidir,
her alana hükmetmeye çalışan AKP iktidarı akademi dünyasını kontrol altına
almak isteyerek kendisine muhalif olan her bilim insanını düşmanlaştırmaktadır,
bu anlamda 12 Eylül zihniyetiyle paralel uygulamalara girişmektedir. Bunun
başarılı olmayacağını 12 Eylülcülerden biliyoruz.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın İrmez.
Aynı
mahiyetteki önergeler üzerinde diğer konuşmacı Edirne Milletvekili Sayın Erdin
Bircan.
Buyurunuz.
(CHP sıralarından alkışlar) 
ERDİN
BİRCAN (Edirne) – Sayın Başkan, değerli milletvekilleri; hepinizi saygıyla
selamlıyorum. 
Dün
ve bugün El Bab’dan gelen şehit haberleriyle maalesef yüreklerimiz yanıyor ve
sanıyorum dün ve bugün 13 şehidimiz var; 60’ın üzerinde şehidimiz oldu.
Allah’tan rahmet diliyorum şehitlerimize, gazilerimize de acil şifalar
diliyorum. Ama burada, bu Mecliste şehitlerimizin polemik hâline gelmesini de
kesinlikle kabul etmiyorum. 
Değerli
arkadaşlar, bizlere aileler telefon açıyor, diyorlar ki: “Biz çocuklarımızı
Suriye’ye göndermedik, Suriye’de şehit olmalarını da kabul etmiyoruz.” Bu
ailelerin dramları, ağlayışları bende var, hepinize maillerle, telefonlardaki
SMS’lerle gösterebilirim. Bunun bir çaresi olmalı. Özgür Suriye Ordusuyla
birlikte -kaçıncı Özgür Suriye Ordusu, onu da bilmiyorum ama- benim
Mehmetçik’imi oraya götürmek vicdan meselesidir, bu vicdansızlığı da kesinlikle
kabul etmiyorum, etmeyeceğiz de. (CHP sıralarından alkışlar) 
Türk
Silahlı Kuvvetlerimiz, askerlerimizi şehit eden bugünkü saldırının Rus uçakları
tarafından yanlışlıkla olduğunu açıkladı. Olup olmadığını da bilmiyoruz ama
Hükûmetinizin buna karşı bir yaptırımı olacak mı Sayın Bakan? Onu da sizden
cevaplamanızı istiyorum. 
Değerli
arkadaşlar, getirmiş olduğunuz teklife iki şeyi eklemeyi ihmal etmemişsiniz:
Acele kamulaştırma ile tarım arazilerin ve meraların da serbest bölge hâline
getirilmesi. Nerede acele kamulaştırma işi varsa altından maalesef AKP çıkıyor.
Tarım arazilerinin, meraların acele kamulaştırılmasıyla AKP, yine, çiftçinin
değil, rantın peşinde olduğunu ortaya koyuyor. İktidarınızda çiftçi
bırakmadınız. Şimdi de çiftçimizin toprağına mı göz diktiniz? Ülkede yer
kıtlığı mı var ki tarım alanları ve meralar serbest bölge kapsamına alınıyor? 
Acele
kamulaştırma, AKP dilinde yandaşa acele rant demektir. Yememiş, içmemiş, tarım
topraklarının talanını tasarıya koymuşsunuz. Serbest bölgelerdeki yatırımcılara
vergi avantajı ve teşvikler tamam da işletmecilere neden teşvik getirildi?
Bakanlığın belirlediği işletmeciler istihdama, üretime, ülke ekonomisine ne
katkı sağlayacak ki bunlara da teşvik var? Herhâlde bunlara da AKP’ye
sağlayacakları katkı karşılığı böyle bir avantaj veriliyor. 
Siz
farkında değilsiniz ama Türkiye, ülkesini seven ve burada insanca yaşamak
isteyenler için yarı açık cezaevi hâline geldi. IŞİD, PKK, FETÖ ve diğer terör
örgütleri için maalesef serbest bölge hâline geldi. Terör örgütleri ülkenin
herhangi bir yerinden girip herhangi bir yerinden çıkabiliyorlar. Bu coğrafyada
olup ülkemizde bomba patlatmayan terör örgütü maalesef kalmadı. Bütün bu terör
örgütleri de eski yol arkadaşlarınızdır maalesef. Hepsiyle oturup
kalkmışlığınız ve pazarlık yapmışlığınız var. Şimdi, muhafazakâr bir parti
olarak geçmişinize sahip çıkın, eski yol arkadaşlarınızı namuslu insanlara
yamamaya da çalışmayın. Ağlamaklı şiirlerinizi, dün “Dön.” çağrılarınızı,
kapalı kapılar ardında yaptığınız pazarlıkları, kelle kesen adamlara “Terörist
değil, öfkeli gençler.” dediğinizi unutmayın arkadaşlar. 
Bir
diğer başarılı olduğunuz konu da darbecilik ve maalesef fırsatçılıktır. Son
kanun hükmünde kararnameyle bir kez daha gösterdiniz ki darbecilikte Kenan
Evren bile sizlerin eline su dökemez. (CHP sıralarından alkışlar) 
Kanun
hükmündeki kararnamelerle çağdaş, demokrat ve bu alanların saygın hocalarını
üniversitelerden attınız. “Kuzu gibi her dediğinizi yapacak insanları
üniversitelere dolduruyoruz.” diyorsunuz ama bilin ki o üniversiteler de
maalesef başka bir yer olur, üniversiteden çıkar. 
Anayasa
değişikliği adı altında ülkemizi uçurumdan atmaya çalışıyorsunuz. Siz birinin
canı uçurumdan atlamak istediğinde peşinden gidebilirsiniz ama biz gitmeyiz,
ülkemizin de o yola gitmesine izin vermeyeceğiz. 
Sizin
serbest bölgelerinizden Türkiye’ye bir yarar görmedik. Suriye’yi de serbest
bölge yaptınız, öyle serbest ki artık orada insan kalmadı, hepsini de mülteci
durumuna düşürdünüz. Ülkemizde Suriyeli bir çocuğun dilenmediği trafik ışığı
kalmadı şu anda. 
(Mikrofon
otomatik cihaz tarafından kapatıldı)
ERDİN
BİRCAN (Devamla) - Sizin Emevi Camisi’nde namaz kılma hayalleriniz yüzünden
askerlerimiz şu anda Suriye’de şehit oluyorlar ve bu olaya artık “Dur.” demenin
zamanı gelmiştir. Hepinizi vicdanlarınıza teslim ediyorum.
Saygılar
sunuyorum. 
Sağ
olun. (CHP sıralarından alkışlar) 
BAŞKAN
– Teşekkür ederiz Sayın Bircan.
Aynı
mahiyetteki önergeleri oylarınıza sunuyorum: Kabul edenler… Kabul etmeyenler…
Kabul edilmemiştir.
14’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
15’inci
madde üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 443 sıra sayılı Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 15’inci
maddesinin aşağıdaki şekilde değiştirilmesini arz ve teklif ederiz. 
 Tahsin
Tarhan  Muharrem Erkek  Erkan
Aydın
 Kocaeli
 Çanakkale  Bursa
 Çetin
Arık  Candan Yüceer  Dursun
Çiçek
 Kayseri
 Tekirdağ  İstanbul
Madde
15- Bu Kanun hükümleri Bakanlar Kurulu eliyle yürütülür.
BAŞKAN
– Komisyon önergeye katılıyor mu? 
SANAYİ,
TİCARET, ENERJİ, TABİİ KAYNAKLAR, BİLGİ VE TEKNOLOJİ KOMİSYONU SÖZCÜSÜ ŞAHİN
TİN (Denizli) – Katılamıyoruz Sayın Başkan.
BAŞKAN
– Hükûmet katılıyor mu?
EKONOMİ
BAKANI NİHAT ZEYBEKCİ (Denizli) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Sayın Dursun Çiçek. (CHP sıralarından
alkışlar) 
DURSUN
ÇİÇEK (İstanbul) – Yüce Meclisi saygıyla selamlıyorum.
Tabii,
bugün serbest bölgeler üzerine bir konuşma hazırlamıştım ve serbest bölgelerin
böyle ufak tefek değil, Merkez Türkiye Projesi’nde olduğu gibi bölgesel anlamda
daha kapsamlı ve dünyada bilinen bölgeler olarak kurulmasına yönelik bir
konuşma yapacaktım ancak Suriye’deki şehitlerimiz ve biraz önceki maddedeki
tartışmalar gereği devlet yönetimi ve devletin temel kurumlarının düşürüldüğü
durumla ilgili birkaç tespitimi paylaşmak istiyorum. 
Tabii,
bu vesileyle, Suriye’deki şehitlerimizi ve gazilerimizi saygıyla, sevgiyle
selamlıyorum.
Günümüzde
geldiğimiz teknolojide bir Rus uçağının yanlışlıkla Türk askerinin bulunduğu
bir binayı bombalaması teknolojiye aykırıdır, mümkün değildir. Tabii,
yaptığımız görüşmelerde, özellikle uçak krizinden sonra Rus iç kamuoyuna dönük
olarak bu tür zayiatımızın, şehitlerimizin daha da artması mümkündür. NATO
müttefikimiz olan ABD’yle Suriye’deki, Irak’taki sürtüşmeler de bu
kayıplarımızın artmasına neden olacaktır. Bunun temeli ise yanlış yönetimdir,
liyakatsiz yönetimdir. Onunla ilgili yaşadığım birkaç örneği paylaşmak
istiyorum.
Dönemin
Genelkurmay Başkanı ve Başbakanı arasında geçen bir diyalog. Kaynak:
Genelkurmay Başkanı. Musul Konsolosluğunun basılacağı konusunda Genelkurmay
Başkanlığına gelen bilgiler üzerine dönemin Genelkurmay Başkanı Başbakanına
gider, der ki: “Musul Konsolosluğunu basacaklar. Hem itibarımız için hem de
bölgesel çıkarlarımız için önemli, takviye edelim, basılmasına engel olalım.”
Dönemin Başbakanı ne der biliyor musunuz? “Sayın komutamınım, IŞİD bize böyle
bir kötülük yapmaz, siz başka işlerle uğraşın.” der ve Genelkurmay Başkanı da üzüntüyle
odadan çıkar. Bu bilgi gerçekleşir, Musul Konsolosluğumuz basılır,
çalışanlarımız esir edilir, aynı Başbakan gelip der ki: “Bu esir edilenleri
kurtaralım.” Genelkurmay Başkanı da şu cevabı verir: “Sizin IŞİD’le
ilişkileriniz çok iyi, siz kendi yöntemlerinizi kullanın. Aksi hâlde, biz
operasyon yaparız; iç içeler, bizim personel de zayiat görür o sıkıntıyı, o
olumsuzluğu bize yıkarsınız.” diye yine selamını çakar, odadan ayrılır. 
Şimdi,
devlet böyle yönetilmez. Balyoz davası, 2010’un Haziran ayı… Çoğu üst düzey 102
subay hakkında yakalama kararı çıkarılır. Yine, dönemin Başbakanı ve
Cumhurbaşkanı ile Genelkurmay Başkanı arasında geçen diyalog Yargıtay
tutanaklarında sabittir. Genelkurmay Başkanı der ki: “Bu subaylar kumpas
mağdurudur, bunlar hakkında delil yoktur; dolayısıyla, bu yakalama kararının
kaldırılmasını istiyorum.” Cumhurbaşkanı, Başbakan der ki: “Hâkim çağırıyor
Sayın Genelkurmay Başkanı, göndereceksiniz.” Aynı Genelkurmay Başkanı “Hayır,
göndermeyeceğim, istiyorsanız beni görevden alın veya bu kararı düzelttirin.”
diyor. Sonuçta üst mahkeme bu kararı düzeltiyor, yakalama kararını kaldırıyor
ama 11 Şubat 2011’de bu kez 170 subay, astsubay Silivri’de esir ediliyor
FETÖ’nün hâkim, savcı cüppeli militanları tarafından. Hatta, o diyalogda Genelkurmay
Başkanı nizamiyelere emir veriyor -polisler tabii etrafta dolaşıp, yakalama
kararı çıkarılan askerleri tutup rütbe almak, terfi almak peşindeler- diyor ki:
“Dışarıda oturanlar orduevine gelsin, orduevindekiler çıkmasın, sizi teslim
etmeyeceğim.” Yani böyle devlet yönetiminden sonra Suriye’de yaşadıklarımız,
verdiğimiz şehitler tabii vicdanlarımızı sızlatıyor.
Gizli
tanık Efe var bizi Erzincan’a götüren. Ankara’ya gelip 2010’da dönemin Başbakan
Yardımcısı ile Adalet Bakanıyla görüşüp gizli tanık olması için teşvik
aldığını, söz aldığını şimdi itiraflarında ifade ediyor. Böyle devlet
yönetilmez. Böyle yönetilirse Türkiye şehit ve gazi vermeye devam eder.
Yüce
Meclisi saygıyla selamlıyorum. 
Teşekkür
ederim. (CHP sıralarından alkışlar) 
BAŞKAN
– Teşekkür ederiz Sayın Çiçek.
ADNAN
BOYNUKARA (Adıyaman) – Başbakan ile Genelkurmay Başkanıyla ilgili belge nerede
Sayın Çiçek?
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
15’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Böylece,
ikinci bölümde yer alan maddelerin oylamaları tamamlanmıştır.
Şimdi,
lehte olmak üzere Kocaeli Milletvekili Sayın Zeki Aygün. 
Süreniz
beş dakika.
Buyurun.
(AK PARTİ sıralarından alkışlar)
ZEKİ
AYGÜN (Kocaeli) – Sayın Başkan, değerli milletvekilleri; Genel Kurulu saygıyla
selamlıyorum.
443
sıra sayılı Serbest Bölgeler Yasa Tasarısı’yla ilgili muhalefetin ve iktidarın
zamanı yönetme açısından bir uzlaşı içerisinde olduğunu gördüm. Bu uzlaşı,
tabii, bizim için önemli. Ben de bu uzlaşıyı saygıyla karşılıyorum ve bu
uzlaşıya “evet” diyorum. Ancak, hem Genel Kurulda hem de Komisyonda destek
veren muhalefetten arkadaşlarımıza da teşekkür ediyorum. 
Bu
yasanın ülkemize, milletimize hayırlar getirmesini diliyorum. Genel Kurulu
saygıyla selamlıyorum. (AK PARTİ sıralarından alkışlar) 
HAYDAR
AKAR (Kocaeli) – Tarihe geçtin, tarihe! Yarın manşetsin Kocaeli’de. 
BAŞKAN
– Teşekkür ederiz Sayın Aygün.
HAYDAR
AKAR (Kocaeli) – Seni yarın manşet yapacağım Kocaeli’de, tarihe geçtin(!) 
BAŞKAN
– Şimdi aleyhte olmak üzere, yine Kocaeli Milletvekili Sayın Tahsin Tarhan. 
Buyurun.
(CHP sıralarından alkışlar)
TAHSİN
TARHAN (Kocaeli) – Sayın Başkan, değerli milletvekilleri; hepinizi saygıyla,
sevgiyle selamlıyorum. 
Yaklaşık
üç gündür milletvekili arkadaşlarımızla birlikte Serbest Bölgeler Kanunu
Tasarısı’yla ilgili olarak fikirlerimizi beyan ettik. Sayın Bakan hem Komisyon
sürecinde hem de burada sorularımıza cevap vermedi. Güzel bir söz var:
Söylediklerinizi duyurmak için kimseyi kolundan tutmayın çünkü insanlar sizi
dinlemeye istekli değilse onları tutacak yerde çenenizi tutmanız daha
hayırlıdır. Ben de bu yasayla ilgili susuyorum, oyumun rengini açıklıyorum.
Değerli
milletvekilleri, herhâlde bir halk oylaması olacak, inşallah. İnşallah diyorum
çünkü 339 milletvekili olarak yangından mal kaçırır gibi kabul ettiğiniz
Anayasa değişikliğini tek adam üç haftadır kabul etmiyor, bekletiyor, galiba
kendisi yeniden yazacak. Ee, işte tek adama her şeyi teslim etmek böyle acayip
bir şey.
ŞAHİN
TİN (Denizli) – Ne alakası var?
RADİYE
SEZER KATIRCIOĞLU (Kocaeli) – Allah Allah! 
TAHSİN
TARHAN (Devamla) – Amma er ya da geç bir halk oylaması olacak. 
RADİYE
SEZER KATIRCIOĞLU (Kocaeli) – Okuyor, okuyor 18 maddeyi. 
TAHSİN
TARHAN (Devamla) – Olsun, halk neylerse güzel eyler, hayırlı eyler ve halk,
yüzyılların süzgecinden geçerek gelen evrensel hukuk kazanımını kadıya teslim
etmemek için “Hayır.” diyecek. (CHP sıralarından alkışlar) Halk zalimin
karşısında, mazlumun yanında olduğunu göstermek için “Hayır.” diyecek. Halk
yoksulun daha yoksul, din tacirlerinin üretmeden daha zengin olmalarına “Dur.”
demek için “Hayır.” diyecek. (CHP sıralarından “Hayır.” sesleri)
RADİYE
SEZER KATIRCIOĞLU (Kocaeli) – Tabii tabii, bu köprüler kendi kendine oldu.
TAHSİN
TARHAN (Devamla) – Halk, arsızın, hırsızın, tecavüzcü severlerin korunup
kollanmadığı, şeffaf bir yönetim için “Hayır.” diyecek. (CHP sıralarından
“Hayır.” sesleri) Halk, yüce devletini, özgürlüğünü, kişiliğini bir kişiye
ipotek etmemek için “Hayır.” diyecek. (CHP sıralarından “Hayır.” sesleri) Halk,
işini, aşını kaybetmek için “Hayır.” diyecek.
ADNAN
BOYNUKARA (Adıyaman) – Metni okuyamıyorsun, metni, metni!
TAHSİN
TARHAN (Devamla) – Halk, kiminle dost, kiminle düşman olduğunu bilmek için
“Hayır.” diyecek. (CHP sıralarından “Hayır.” sesleri) Halk, bırakın torununu,
torununun torununu da daha şimdiden borçla bırakmak için “Hayır.” diyecek.
Halk, şiddetin yerine barışın, ötekileştirmenin yerine kardeşliğin,
diktatörlüğe karşı demokrasinin güzelliğini ve huzurunu yaşamak için “Hayır.”
diyecek. (CHP sıralarından “Hayır.” sesleri)
HİKMET
AYAR (Rize) – Halk ne derse kabul mü? 
TAHSİN
TARHAN (Devamla) – Dedik ya halk neylerse güzel eyler, hayırlı eyler ve ben de
halkımızın “Hayır.” kervanına onurla, sevgiyle, coşkuyla katılıyor, “Hayır.”
diyorum, sizi de “Hayır.”a davet ediyorum. (CHP sıralarından alkışlar) O zaman
hayırlar saf ola, şerler defola!
Eyvallah.
(CHP sıralarından alkışlar) 
AYŞE
SULA KÖSEOĞLU (Trabzon) – Sizin hâlinizden millete hayır gelmiyor, sorun orada.
BAŞKAN
– Teşekkür ederiz Sayın Tarhan. 
MEHMET
MUŞ (İstanbul) – 60’a göre…
BAŞKAN
– Sayın Muş, buyurun. 
V.- AÇIKLAMALAR (Devam)
29.- İstanbul Milletvekili Mehmet Muş’un, İstanbul Milletvekili Dursun
Çiçek’in 443 sıra sayılı Kanun Tasarısı’nın 15’inci maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, çok değerli milletvekilleri; burada müzakereleri
büyük bir sabırla takip ettiğimizi ifade etmek isterim. 
Çıkan
hatiplerin yaptığı konuşmalarda ortaya attıkları iddiaları kabul etmediğimizi,
kabul etmemizin mümkün olmadığını da belirtmek istiyorum. 
Efendim,
birisi anlattı, Genelkurmay Başkanı ile Başbakan arasında diyalog geçmiş, “Biz
IŞİD’le kötü değiliz, biz girelim, biz girmeyelim.” böyle bir diyalog varmış da
bu, buradan anlatılıyor. Diyaloglar üzerinden hareket edecek değiliz.
Bildiklerinizi burada gelip ispat etmekle mükellefsiniz.
ADNAN
BOYNUKARA (Adıyaman) – Belgesini sunmak zorunda, belgesini, yoksa iftira etmiş
olur. 
MEHMET
MUŞ (İstanbul) – Aksi takdirde, bu tip ifadeler, kafalarda yazılmış, kürsüde
ifade edilmiş, bunun ötesine geçmez, hiçbir anlam da ifade etmez bizim için.
Bir
diğeri, bakın, Suriye’de bizim askerlerimizin ne işi var? Suriye’de askerlerimiz
Türkiye Cumhuriyeti devletinin ve milletinin güvenliği için oradalar. Oradan
roketler atılıyor, sınırlarımızın içerisine düşüyor. Oradaki terör örgütlerine
karşı kapsamlı bir mücadele veriliyor. DAİŞ’e karşı orada bir mücadele
veriliyor, PKK’nın kolu olan PYD’ye karşı orada bir mücadele veriliyor.
Türkiye’nin güvenliğini sağlamak için Silahlı Kuvvetlerimiz orada
bulunmaktadır. 
Bugün,
DAİŞ terör örgütüne karşı, bakın, en büyük zayiatı verdiren, en büyük darbeyi
vuran şanlı Türk Silahlı Kuvvetleridir. Dünyada bir koalisyon kurulmuş, onların
aldığı mesafe belli ama Türk Silahlı Kuvvetlerinin şöyle dört beş ay içerisinde
bu terör örgütüne karşı ortaya koymuş olduğu başarı ortadadır. 
Bu
açıdan, değerli milletvekilleri, Silahlı Kuvvetlerimizin oradaki amacı
bellidir. Türkiye, terör örgütleriyle hareket etmez, Türkiye Cumhuriyeti
devleti kadim bir devlettir ve terör örgütlerine karşı mücadele için oradadır.
Onun dışında yapılan, ortaya atılan iddiaların bizim nazarımızda hiçbir
geçerliliği yoktur, kabul etmemekteyiz. 
BAŞKAN
– Teşekkürler Sayın Muş. 
ÖZGÜR
ÖZEL (Manisa) – Sayın Başkanım…
BAŞKAN
– Buyurun Sayın Özel. 
ÖZGÜR
ÖZEL (Manisa) – Sayın Muş yerinden yaptığı açıklamada, biraz önce kürsüdeki
hatibimiz Sayın Dursun Çiçek’in bir ifadesini tekrarlayarak bunun kaynağını
açıklamaya davet etti ve “Aksi takdirde…” diyerek sözlerine devam etti.
Sayın
Dursun Çiçek, bir açıklama hakkını kullanmak ister.
BAŞKAN
– Yerinden mi?
ÖZGÜR
ÖZEL (Manisa) – Takdir ederseniz kürsüden de olur ama…
BAŞKAN
– Fark etmez.
Buyurun
Sayın Çiçek, buyurun kürsüye. (CHP sıralarından alkışlar) 
IX.- SATAŞMALARA İLİŞKİN KONUŞMALAR (Devam)
5.- İstanbul Milletvekili Dursun Çiçek’in, İstanbul Milletvekili Mehmet
Muş’un yaptığı açıklaması sırasında şahsına sataşması nedeniyle konuşması
DURSUN
ÇİÇEK (İstanbul) – Yüce Meclisi saygıyla tekrar selamlıyorum.
Kaynağı
söyledim ben, dönemin Genelkurmay Başkanı ve dönemin Başbakanı, çok net.
ADNAN
BOYNUKARA (Adıyaman) – Size mi aktardılar?
DURSUN
ÇİÇEK (Devamla) – Evet, birinci… Evet, bana… 
ADNAN
BOYNUKARA (Adıyaman) – Size mi aktardılar? Belge göstereceksiniz, belge.
DURSUN
ÇİÇEK (Devamla) – Evet, gösteriyorum, gösteriyorum.
ADNAN
BOYNUKARA (Adıyaman) – Belge göstereceksiniz, belge göstereceksiniz.
Uydurmayacaksınız, uydurmayacaksınız.
ÖZGÜR
ÖZEL (Manisa) – Onlar çıkacak, yalanlayacak yani.
BAŞKAN
– Sayın milletvekilleri, lütfen…
Sayın
Boynukara…
DURSUN
ÇİÇEK (Devamla) – Şimdi, öyle, şiddet bize sökmez.
ADNAN
BOYNUKARA (Adıyaman) – Uydurmayacaksınız.
DURSUN
ÇİÇEK (Devamla) – Uyduran namerttir.
ADNAN
BOYNUKARA (Adıyaman) – Belge, belge…
DURSUN
ÇİÇEK (Devamla) – İşte, git, Genelkurmay Başkanına sor, konuşsun. Belge işte.
ADNAN
BOYNUKARA (Adıyaman) – Belge diyorum, belge. Genelkurmay Başkanı size mi
anlattı?
DURSUN
ÇİÇEK (Devamla) – Şahit, tanık değil mi?
ÖZGÜR
ÖZEL (Manisa) – Çıksın, yalanlasın.
DURSUN
ÇİÇEK (Devamla) – Ben askerim, yeminime sadığım, ben yalan söylemem.
ADNAN
BOYNUKARA (Adıyaman) – Genelkurmay Başkanı size anlatacak(!) 
DURSUN
ÇİÇEK (Devamla) – Şimdi, bakın, işte belge, işte belge.
HAMZA
DAĞ (İzmir) – Bakın, Genelkurmay Başkanı…
ADNAN
BOYNUKARA (Adıyaman) – Yalan söylediğiniz buradan belli.
DURSUN
ÇİÇEK (Devamla) – Belge söylüyorum, bak.
HAMZA
DAĞ (İzmir) – “Yargıtay tutanakları” dediniz, bunu açıklayın. “Yargıtay
tutanakları” deniniz.
DURSUN
ÇİÇEK (Devamla) – Gizli tanık Efe, gizli tanık Efe…
ADNAN
BOYNUKARA (Adıyaman) – Yalan söylediğiniz buradan belli. Hayret bir şey ya!
BAŞKAN
– Sayın Boynukara…
DURSUN
ÇİÇEK (Devamla) – …Erzincan olayında Hayati Yazıcı’yla…
ADNAN
BOYNUKARA (Adıyaman) – Değiştirmeyin konuyu, önceki konuya gelin. Önceki konuya
gelin Beyefendi.
DURSUN
ÇİÇEK (Devamla) – …Sadullah Ergin’le “Gizli tanık ol, git bu davada savcıya
yardımcı ol. Seni savcı yapacağız, hâkim yapacağız.” demedi mi? (CHP
sıralarından “Bravo!” sesleri, alkışlar) İşte belge.
ADNAN
BOYNUKARA (Adıyaman) – Önceki konuya gelin.
HAMZA
DAĞ (İzmir) – Bakın, iki dakikada çark ettiniz.
DURSUN
ÇİÇEK (Devamla) – Türkiye’yi yönetmek, belediye yönetmek gibi değil. Devlet
adamı olmak…
ADNAN
BOYNUKARA (Adıyaman) – Biz devleti yönetiyoruz.
DURSUN
ÇİÇEK (Devamla) – Biraz Türkiye’yi yöneteceksiniz.
ADNAN
BOYNUKARA (Adıyaman) – Bakın, doğru bilgi vereceksiniz, doğru bilgi.
DURSUN
ÇİÇEK (Devamla) – Ne oldu devletin kurumları? Nerede Silahlı Kuvvetler? Nerede
yargı? Nerede devlet?
ADNAN
BOYNUKARA (Adıyaman) – Doğru bilgi vereceksiniz.
DURSUN
ÇİÇEK (Devamla) – Hani güçlü devlet, güçlü devlet nerede?
ADNAN
BOYNUKARA (Adıyaman) – Yalan söylemeyeceksiniz, size yakışmıyor.
DURSUN
ÇİÇEK (Devamla) – Yazık, yazık!
Sizlerin
mağduru olarak beş yıl hapis yattık biz. Bizi FETÖ’cülere teslim ettiniz. Şimdi
de çıkmışsınız, hukuktan, devletten bahsediyorsunuz. (CHP sıralarından
alkışlar, AK PARTİ sıralarından gürültüler)
Sizde
devletin “d”si yok.
ADNAN
BOYNUKARA (Adıyaman) – Yalan söylemek yakışmıyor.
DURSUN
ÇİÇEK (Devamla) – Saygıyla selamlıyorum. (CHP sıralarından alkışlar, AK PARTİ
sıralarından gürültüler) 
ADNAN
BOYNUKARA (Adıyaman) – Yalan söylemeyeceksin.
DURSUN
ÇİÇEK (İstanbul) – Yalan söyleyen namerttir.
BAŞKAN
– Birleşime on dakika ara veriyorum.
Kapanma Saati: 21.54
YEDİNCİ OTURUM
Açılma Saati: 22.04
BAŞKAN: Başkan Vekili Pervin BULDAN
KÂTİP ÜYELER: Mustafa AÇIKGÖZ (Nevşehir), Sema KIRCI (Balıkesir) 
----- 0 -----
BAŞKAN
– Sayın milletvekilleri, Türkiye Büyük Millet Meclisinin 68’inci Birleşiminin
Yedinci Oturumunu açıyorum. 
VIII.- KANUN TASARI VE TEKLİFLERİ İLE KOMİSYONLARDAN GELEN DİĞER İŞLER
(Devam)
A) Kanun Tasarı ve Teklifleri (Devam)
1.- Serbest Bölgeler Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/666) ile Sanayi,
Ticaret, Enerji, Tabii Kaynaklar, Bilgi ve Teknoloji Komisyonu Raporu (S.
Sayısı: 443) (Devam)
BAŞKAN
- 443 sıra sayılı Kanun Tasarısı’nın görüşmelerine devam ediyoruz. 
Komisyon
ve Hükûmet yerinde.
Şimdi
tasarının tümünün oylamasına geçiyoruz.
Tasarının
tümü açık oylamaya tabidir.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler… Kabul etmeyenler… Kabul edilmiştir.
Oylama
için üç dakika süre vereceğim. Bu süre içinde sisteme giremeyen üyelerin teknik
personelden yardım istemelerini, bu yardıma rağmen sisteme giremeyen üyelerin
oy pusulalarını oylama için öngörülen üç dakikalık süre içinde Başkanlığa
ulaştırmalarını rica ediyorum.
Ayrıca,
vekâleten oy kullanacak sayın bakanlar var ise, hangi bakana vekâleten oy
kullandığını, oyunun rengini ve kendisinin ad ve soyadı ile imzasını da taşıyan
oy pusulasını, yine, oylama için öngörülen üç dakikalık süre içerisinde
Başkanlığa ulaştırmalarını rica ediyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Sayın milletvekilleri, Serbest Bölgeler Kanunu ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı açık oylama
sonucu:
“Kullanılan
oy sayısı : 212
Kabul : 206
Ret : 6 (x)
 Kâtip Üye Kâtip
Üye
 Sema
Kırcı Mustafa Açıkgöz
 Balıkesir Nevşehir”
Tasarı
kabul edilmiş ve kanunlaşmıştır. 
Gündemin
2’nci sırasında bulunan 439 sıra sayılı Kanun Tasarısı ile Dışişleri Komisyonu
Raporu’nun görüşmelerine başlıyoruz. 
2.- Türkiye Cumhuriyeti ile Rusya Federasyonu Arasında Cezai Konularda
Karşılıklı Adli Yardımlaşma ve Suçluların İadesi Anlaşmasının Onaylanmasının
Uygun Bulunduğuna Dair Kanun Tasarısı (1/650) ve Dışişleri Komisyonu Raporu (S.
Sayısı: 439)
BAŞKAN
– Komisyon? Yok. 
Ertelenmiştir.

ÖZGÜR
ÖZEL (Manisa) – CHP burada. Komisyon yok ama CHP burada. 
BAŞKAN
– 3’üncü sırada bulunan 440 sıra sayılı Kanun Tasarısı ile Dışişleri Komisyonu
Raporu’nun görüşmelerine başlıyoruz. 
3.- Türkiye Cumhuriyeti Hükümeti ile Rusya Federasyonu Hükümeti Arasında
Türkiye Cumhuriyeti Topraklarında Bulunan Rus Defin Yerleri ile Rusya
Federasyonu Topraklarında Bulunan Türk Defin Yerleri Hakkında Anlaşmanın
Onaylanmasının Uygun Bulunduğuna Dair Kanun Tasarısı (1/656) ile Dışişleri
Komisyonu ve Milli Savunma Komisyonu Raporları (S. Sayısı: 440)
BAŞKAN – Komisyon?
Yok. 
Ertelenmiştir. (CHP
sıralarından “CHP burada” sesleri)
MAHMUT TANAL
(İstanbul) – Bakan da orada Sayın Başkanım. Bak, Bakan duruyor. 
BAŞKAN – Komisyon yok
Sayın Tanal, çok rica ediyorum, lütfen. 
4’üncü sırada bulunan
340 sıra sayılı Kanun Tasarısı ile Dışişleri Komisyonu Raporu’nun görüşmelerine
başlıyoruz. 
4.- Türkiye Cumhuriyeti Hükümeti ile Benin Cumhuriyeti Hükümeti Arasında
Yatırımların Karşılıklı Teşviki ve Korunmasına İlişkin Anlaşmanın
Onaylanmasının Uygun Bulunduğuna Dair Kanun Tasarısı (1/682) ve Dışişleri
Komisyonu Raporu (S. Sayısı: 340)
BAŞKAN – Komisyon?
Yok. 
Ertelenmiştir. 
Bundan
sonra da komisyonların bulunamayacağı anlaşıldığından, kanun tasarı ve
teklifleri ile komisyonlardan gelen diğer işleri sırasıyla görüşmek için 14
Şubat 2017 Salı günü, alınan karar gereğince, saat 15.00’te toplanmak üzere
birleşimi kapatıyorum. 
Kapanma Saati : 22.11




(x) 443 S. Sayılı Basmayazı 7/2/2017
tarihli 66’ncı Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir. 




