



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

83’üncü Birleşim
2 Mayıs 2016 Pazartesi

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, 1 Mayıs İşçi Bayramı’nı kutladığına, Gaziantep ve
Nusaybin’de şehit olan polislere Allah’tan rahmet dilediğine ve terörü bir kez
daha lanetlediğine ilişkin konuşması
2.- Oturum Başkanı TBMM Başkan Vekili
Mehmet Akif Hamzaçebi’nin, Genel Kurul çalışmalarına dönen AK PARTİ Grup Başkan
Vekili Giresun Milletvekili Nurettin Canikli’ye “Hoş geldiniz.” dediğine ve
başarılar dilediğine ilişkin konuşması
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İstanbul Milletvekili Ravza Kavakcı
Kan’ın, 2 Mayıs 1999’da Mecliste yemin töreninde yaşanan olaylara ilişkin
gündem dışı konuşması
2.- İstanbul Milletvekili Yakup Akkaya’nın,
1 Mayıs İşçi Bayramı’na ilişkin gündem dışı konuşması ve Çalışma ve Sosyal
Güvenlik Bakanı Süleyman Soylu’nun cevabı
3.- Muş Milletvekili Burcu Çelik Özkan’ın,
sokağa çıkma yasaklarına ilişkin gündem dışı konuşması


V.- SATAŞMALARA İLİŞKİN KONUŞMALAR
1.- Aksaray Milletvekili İlknur İnceöz’ün,
Muş Milletvekili Burcu Çelik Özkan’ın yaptığı gündem dışı konuşması sırasında
Adalet ve Kalkınma Partisine sataşması nedeniyle konuşması
2.- Diyarbakır Milletvekili Çağlar
Demirel’in, Aksaray Milletvekili İlknur İnceöz’ün sataşma nedeniyle yaptığı
konuşması sırasında Halkların Demokratik Partisine sataşması nedeniyle konuşması
3.- Diyarbakır Milletvekili Çağlar
Demirel’in, Çalışma ve Sosyal Güvenlik Bakanı Süleyman Soylu’nun gündem dışı
konuşmaya cevaben yaptığı konuşması sırasında Halkların Demokratik Partisine
sataşması nedeniyle konuşması
VI.- AÇIKLAMALAR
1.- Bursa Milletvekili Nurhayat Altaca
Kayışoğlu’nun, 1 Mayıs İşçi Bayramı’nı kutladığına, Çalışma ve Sosyal Güvenlik
Bakanı Süleyman Soylu’nun gündem dışı konuşmaya cevaben yaptığı konuşmasındaki
bazı ifadelerine ve LYS sınavına girecek olan bazı gençlerin sistem değişikliğinin
kurbanı olduklarına ilişkin açıklaması
2.- İstanbul Milletvekili Mahmut Tanal’ın,
Şanlıurfa’da yaşanan elektrik kesintileri ile işsizlik sorununa ve GAP Eylem
Planı’nın ne zaman bitirileceğini öğrenmek istediğine ilişkin açıklaması
3.- Denizli Milletvekili Cahit Özkan’ın,
Kut bayramına ilişkin açıklaması
4.- İstanbul Milletvekili Sibel Özdemir’in,
Evin Okula Yakınlaşması ve Değişen Anne Baba Rolleri Projesi kapsamında
Bakanlık bütçesinden kamu kaynaklarının belli bir kesime aktarılmasıyla ayrımcılık
yapıldığına ve bu projenin sonlandırılması konusunda Millî Eğitim Bakanına
çağrıda bulunduğuna ilişkin açıklaması
5.- Giresun Milletvekili Bülent Yener
Bektaşoğlu’nun, Karadeniz’de, özellikle de Giresun’da yaylalarda yaşanan
sorunlara ilişkin açıklaması
6.- Hatay Milletvekili Hilmi Yarayıcı’nın,
1 Mayıs İşçi Bayramı’nı kutladığına ilişkin açıklaması
7.- İstanbul Milletvekili Ali Şeker’in, 1
Mayıs İşçi Bayramı’nı kutladığına, Hükümetin özel istihdam bürolarıyla tam
güvencesiz çalışmayı dayattığına ve Türkiye’de gelir dağılımında adaletsizliğin
arttığına ilişkin açıklaması
8.- Denizli Milletvekili Kazım Arslan’ın,
Meclis Başkanının laiklikle ilgili beyanlarıyla yeminine sadık kalmadığına ve
görevinden istifa etmesi gerektiğine ilişkin açıklaması
9.- Hatay Milletvekili Birol Ertem’in,
yıllarca çalıştığı hâlde hiç sigortalı olamamış yüz binlerce işçi bulunduğuna
ve bu konularda işverenlerin daha ciddi denetlenmesini dilediğine ilişkin
açıklaması
10.- Balıkesir Milletvekili Ahmet Akın’ın,
Balıkesir’in Gönen ilçesinin bazı mahallelerinde yaşanan içme suyu sorununa
ilişkin açıklaması


11.- Balıkesir Milletvekili Namık
Havutça’nın, Diyanet İşleri Başkanının laikliğe aykırı eylem ve söylemleriyle
açıkça Anayasa’yı çiğnediğine ilişkin açıklaması
12.- Tokat Milletvekili Kadim Durmaz’ın,
Tokat’ın bazı ilçelerinde don nedeniyle mağdur olan üreticilerin borçlarının
ertelenip ertelenmeyeceğini ve İŞKUR’un işçi alımlarını neye göre yapacağını öğrenmek
istediğine ilişkin açıklaması
13.- İstanbul Milletvekili Filiz
Kerestecioğlu Demir’in, TMMOB ve TTB tarafından hazırlanan Soma Maden Faciası
İnceleme Raporu’na ve iktidarın evrensel çalışma ilkelerine değil, evrensel
kapitalizm ve tekellerin ilkelerine uyduğuna ilişkin açıklaması
14.- İstanbul Milletvekili Selina Doğan’ın,
İstanbul Gaziosmanpaşa’da yaklaşık 30 bin evi kapsayan acele kamulaştırma
kararına ilişkin açıklaması
15.- Niğde Milletvekili Ömer Fethi
Gürer’in, 1 Mayıs İşçi Bayramı’nı kutladığına ve Niğde Bor Şeker Fabrikasında
345 işçinin seslerini duyurabilmek için bir ay boyunca ücret almadan iki saat
fazla mesai yapma eylemi başlattıklarına ilişkin açıklaması
16.- Manisa Milletvekili Erkan Akçay’ın,
milletin terörle mücadelede kesin sonuç alınmasını beklediğine ve Manisa’da
şehir hastanesinin inşaatında meydana gelen göçükte 3 işçinin toprak altında kaldığına
ilişkin açıklaması
17.- İstanbul Milletvekili Engin Altay’ın,
iktidar partisinin eleştiriye tahammülsüzlüğünün Türkiye Büyük Millet
Meclisinin gerilimli bir ortamda çalışması sonucunu doğurduğuna ve geçen hafta
Bolu Milletvekili Tanju Özcan’a verilen Meclisten geçici çıkarma cezasını
protesto ettiğine ilişkin açıklaması
18.- Amasya Milletvekili Mehmet Naci
Bostancı’nın, Mecliste medeni bir dilin, karşılıklı anlayış ve iş birliğini
esas alan bir yaklaşımın ve müzakereye dayalı bir perspektifin esas olması
gerektiğine, devletin teröre karşı meşru bir mücadele yürüttüğüne ve 1 Mayıs
İşçi Bayramı’nı kutladığına ilişkin açıklaması
19.- Diyarbakır Milletvekili Çağlar
Demirel’in, Parlamentoda halkın temsiliyeti doğrultusunda her türlü düşünce,
eleştiri ve ifade özgürlüğünün olması gerektiğine ve 1 Mayıs İşçi Bayramı’nı
kutladığına ilişkin açıklaması
20.- Amasya Milletvekili Mehmet Naci
Bostancı’nın, İstanbul Milletvekili Engin Altay’ın yaptığı açıklamasındaki bazı
ifadelerine ilişkin açıklaması




VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Türkiye Büyük Millet Meclisini Avrupa Konseyi Parlamenterler
Meclisinde temsil edecek Avrupa Konseyi Parlamenterler Meclisi Türk Grubu
üyeliklerinin siyasi parti gruplarına dağılımında yapılan değişiklik sonucu
Cumhuriyet Halk Partisinden boşalan üyeliklere Adalet ve Kalkınma Partisi
tarafından aday gösterilen 1 asil üye Mardin Milletvekili Orhan Miroğlu ile 1
yedek üye Adıyaman Milletvekili Salih Fırat’ın seçilmesinin Başkanlık Divanınca
uygun bulunduğuna ilişkin tezkeresi (3/719)
B) Önergeler
1.- Başkanlıkça, Konya Milletvekili Mustafa
Kalaycı’nın Kamu İktisadi Teşebbüsleri Komisyonu üyeliğinden istifasına ilişkin
yazısının 27/4/2016 tarihinde Başkanlığa ulaştığına ilişkin önergesi (4/228)
C) Meclis Araştırması Önergeleri
1.- İzmir Milletvekili Ahmet Kenan
Tanrıkulu ve 19 milletvekilinin, Türkiye ve İzmir’de yaşanabilecek muhtemel bir
deprem felaketi öncesinde yapılması gereken çalışmaların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/184)
2.- İstanbul Milletvekili Aykut Erdoğdu ve
51 milletvekilinin, 17-25 Aralık 2013 soruşturmaları sonrasında Hükûmetin eylem
ve işlemlerinin Türkiye demokrasisi ve ekonomisine verdiği olası zararların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/185)
3.- HDP Grubu adına, Grup Başkan Vekili
Diyarbakır Milletvekili İdris Baluken’in, Türkiye’de beş aydır süren çatışmalı
süreç esnasında PKK tarafından alıkonulan asker, polis ve diğer kamu
görevlilerinin ailelerine kavuşturulması amacıyla yapılması gerekenlerin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/186)
VIII.- GENSORU
A) Ön Görüşmeler
1.- HDP Grubu adına Grup Başkan Vekilleri
Diyarbakır Milletvekili İdris Baluken ve Diyarbakır Milletvekili Çağlar
Demirel’in, başta hidroelektrik santraller olmak üzere Cerattepe, Yeşil Yol,
Kuzey Marmara Otoyolu ve diğer büyük projelerle ekolojik yıkım
gerçekleştirildiği ve bu yıkımda sorumluluğu bulunduğu iddiasıyla Orman ve Su
İşleri Bakanı Veysel Eroğlu hakkında gensoru açılmasına ilişkin önergesi (11/9)

IX.- SEÇİMLER
A) Komisyonlarda Açık Bulunan Üyeliklere
Seçim
1.- Kamu İktisadi Teşebbüsleri Komisyonunda
boş bulunan üyeliğe seçim
2.- Plan ve Bütçe Komisyonunda boş bulunan
üyeliğe seçim
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Kolluk Gözetim Komisyonu Kurulması ve
Bazı Kanunlarda Değişiklik Yapılması Hakkında Kanun Tasarısı (1/688) ile Avrupa
Birliği Uyum Komisyonu ve İçişleri Komisyonu Raporları (S. Sayısı: 277)
2.- Türkiye Cumhuriyeti ile Avrupa Birliği
Arasında İzinsiz İkamet Eden Kişilerin Geri Kabulüne İlişkin Anlaşma ile
Oluşturulan Ortak Geri Kabul Komitesinin 2/2016 Sayılı Kararının Onaylanmasının
Uygun Bulunduğuna Dair Kanun Tasarısı (1/711) ve Dışişleri Komisyonu Raporu (S.
Sayısı: 298)
XI.- YAZILI SORULAR VE CEVAPLARI
1.- İstanbul Milletvekili İsmail Faruk
Aksu’nun, büyük projelerin finansmanında kullanılan kamu-özel ortaklığına
ilişkin sorusu ve Kalkınma Bakanı Cevdet Yılmaz’ın cevabı (7/3761)
2.- Diyarbakır Milletvekili Altan Tan’ın,
Hamzabey Sınır Kapısı’ndan yapılan araç ve şahıs giriş çıkışlarına ilişkin
sorusu ve Gümrük ve Ticaret Bakanı Bülent Tüfenkci’nin cevabı (7/4116)
3.- Niğde Milletvekili Ömer Fethi Gürer’in,
Niğde merkezli bir kalkınma ajansı kurulması talebine ilişkin sorusu ve Kalkınma
Bakanı Cevdet Yılmaz’ın cevabı (7/4151)
2 Mayıs 2016 Pazartesi
BİRİNCİ OTURUM
Açılma Saati: 14.02
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Ömer SERDAR (Elâzığ), Zihni AÇBA (Sakarya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşimini
açıyorum.
Toplantı
yeter sayısı vardır, görüşmelere başlıyoruz. 
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili
Mehmet Akif Hamzaçebi’nin, 1 Mayıs İşçi Bayramı’nı kutladığına, Gaziantep ve
Nusaybin’de şehit olan polislere Allah’tan rahmet dilediğine ve terörü bir kez
daha lanetlediğine ilişkin konuşması
BAŞKAN
– Sayın milletvekilleri, dün 1 Mayıs Emek ve Dayanışma Günü’ydü. 1 Mayıs, başta işçiler, emekçiler
olmak üzere alın teriyle kazananların birlik, mücadele ve dayanışma günü, daha adil, daha yaşanılabilir bir dünya özleminin
haykırıldığı gündür. Ülkemizde son dönemde başta Soma faciası olmak üzere iş
kazalarının bize yeniden hatırlattığı iş sağlığı ve güvenliği sorunları, taşeronlaşma,
sigortasız işçi çalıştırma gibi sorunlar, herkesin eşit hak ve özgürlüklere
sahip olduğu bir Türkiye’de sosyal hukuk devleti olma ilkesinden hareketle
çözmemiz gereken başlıca sorunlardır. Bu sorunların süratle çözüldüğü, emek
dünyasının temel taleplerinin karşılandığı bir Türkiye, hepimizin ortak
özlemidir.
Bu
duygu ve düşüncelerle, bütün amacı üretmek, daha çok üreterek ülkeyi yüceltmek
olan tüm işçi ve emekçilerimizin 1 Mayıs İşçi Bayramı’nı kutlarım. 
Sayın
milletvekilleri, ayrıca, dün Gaziantep ve Nusaybin’den gelen terör saldırısı
haberleriyle bir kez daha sarsıldık. Hemen her gün yeni bir şehit haberiyle
içimizin yandığı bu süreçte terörü bir kez daha lanetliyor, şehit olan
polislerimize Allah’tan rahmet, acılı ailelerine ve tüm milletimize başsağlığı
diliyorum. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, 2 Mayıs adı konmamış darbe iddiası hakkında söz isteyen İstanbul
Milletvekili Ravza Kavakcı Kan’a aittir.
Buyurun
Sayın Kavakcı Kan. (AK PARTİ sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- İstanbul Milletvekili Ravza Kavakcı
Kan’ın, 2 Mayıs 1999’da Mecliste yemin töreninde yaşanan olaylara ilişkin
gündem dışı konuşması
RAVZA
KAVAKCI KAN (İstanbul) – Teşekkür ederim. 
Sayın
Başkan, saygıdeğer milletvekilleri; takvimler 2 Mayıs 1999’u gösteriyor, Meclis
Genel Kurulunda yemin etmek üzere milletvekilleri tek tek isimleri okununca
kürsüde yerlerini alıyor ve İstanbul 1’inci bölgeden seçilen milletvekili,
başörtülü milletvekili Merve Kavakcı da Genel Kurulda yerini alıyor ve
birdenbire ortalık karışıyor. Dönemin Başbakanı, Hükûmet Başkanı sıfatıyla söz
istiyor, DSP’li milletvekilleri alkışlıyor ve bir siyasi linç kampanyasının
startı Sayın Başbakanın emriyle veriliyor. Türkiye Büyük Millet Meclisi 21’inci
Dönem Birinci Yasama Yılı 1’inci Birleşimi tutanaklarından okuyorum, Sayın
Başbakan şöyle konuşmaya başlıyor: “Sayın Başkan, değerli milletvekilleri;
Türkiye’de hanımların giyim kuşamına, başörtüsüne, özel yaşamlarında hiç kimse
karışmıyor; ancak, burası hiç kimsenin özel yaşam mekânı değildir, burası
devletin en yüce kurumudur. Burada görev yapanlar, devletin kurallarına,
geleneklerine uymak zorundadır. Burası devlete meydan okunacak yer değildir.”
diyor. Akabinde de, zihnimizde nakşedilen o üzücü cümle: “Lütfen bu kadına
haddini bildirin!” “Lütfen bu kadına haddini bildirin! Lütfen bu kadına haddini
bildirin!” cümlesi -bende 2 kere fazladan yankı yaptı- bu cümle zikrediliyor ve
bu emirle beraber o kadın milletvekiline benim gibi oy verenler, onu
destekleyenler, kadınlar, başörtülü kadınlar, erkekler, hepsine, onun şahsında
hadleri çok iyi bildiriliyor. Dönemin Cumhurbaşkanı, Kavakcı ailesini çok
yakından tanımasına rağmen, “ajan provokatör” diyor. Aradan seneler geçiyor,
zikrettiği belgeler hiçbir zaman ortaya çıkmıyor. 
Bir
kadına haddi nasıl bildirilir, bütün Türkiye gayet iyi görüyor. Kimseye
uygulanmayan bir kanun cımbızla çekilip çıkartılıyor, uygulanıyor, Kavakcı
vatandaşlıktan çıkartılıyor. Dönemin medyası çok güzel emri yerine getiriyor ve
linç kampanyasında önemli yer alıyor. Yalan haberler, sayfalarca iftiralar,
yalan haberler, bir kadına haddi nasıl bildirilir, onun ailesine nasıl haddi
bildirilir, hepimiz görüyoruz. Tacizlerle basın mensupları had bildirme
kampanyasında vazifesini yapıyor. Yasak olmasına rağmen, dönemin bakanlarının
eşleri ve hanımefendiler, Meclis bahçesinde, “Türkiye laiktir, laik kalacak!”
sloganlarıyla protesto yapıyor. Yargı gerekli desteği veriyor ve birçok dava da
aleyhte sonuçlanıyor. 
Tabii,
Kavakcı’ya haddini bildirmek yetmez, herkes haddini bilmeli, çocuklarına da
haddi bildirilmeli. Okulda 2 küçük kız, arkadaşlarına yuhalatılıyor ve “Türkiye
laiktir, laik kalacak.” sözleriyle haftalarca evin önünden geçen çocuklar
arkadaşlarını yuhalıyor, bunlar yaşanıyor. Tabii, bu da yetmez, kapısına
başsavcı dayanıyor. Gözaltına almak istiyor; önce canlı yayın araçlarına haber
veriyor, sonradan kendisi geliyor. Tabii, dönemin Cumhurbaşkanı, Başbakanı bunu
fazla buluyor -sanki kadına hiçbir haksızlık yapılmamış gibi- o anda Kavakcı’ya
sahip çıkıyorlar. 
2
Mayıs 1999’dan bugüne çok şey değişti; şartlar değişti, saflar değişti,
demokratikleşme alanında çok büyük adımlar atıldı. Türkiye’de ancak 7 Haziran
seçimlerinden sonra, 23 Haziran 2015’te başörtülü milletvekilleri de, başörtülü
olmayan ve erkek milletvekilleriyle beraber hizmet hakkı edinebildiler. Allah
bu çağ dışı yasağın kalkmasında emeği olan herkesten, başta Sayın
Cumhurbaşkanımız, Başbakanımız ve diğer partilerden, herkesten razı olsun. 
Tabii,
Müslüman, inanan “keşke” demez ama keşke rahmetli anneannem de bugünleri
görseydi; kendi yaşadığı, kızının yaşadığı, torununun yaşadığı yasağın çözülmüş
olduğu günleri görseydi. İnşallah, kimse böyle haksızlıklar yaşamasın ve ayrımcılık
tamamen kalksın.
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Kavakcı Kan.
Gündem
dışı ikinci söz, 1 Mayıs hakkında söz isteyen İstanbul Milletvekili Yakup
Akkaya’ya aittir.
Buyurunuz
Sayın Akkaya. (CHP sıralarından alkışlar) 
2.- İstanbul Milletvekili Yakup Akkaya’nın,
1 Mayıs İşçi Bayramı’na ilişkin gündem dışı konuşması ve Çalışma ve Sosyal
Güvenlik Bakanı Süleyman Soylu’nun cevabı
YAKUP
AKKAYA (İstanbul) - Sayın Başkan, değerli milletvekilleri; hepinizi saygıyla
selamlıyorum.
Dün bütün dünyada emekçiler ve emek dostları
alanlardaydı, 1 Mayısı andılar. Adaletsizliklere, hukuksuzluklara ve sömürüye
karşı daha örgütlü, daha etkin mücadele sözü verdiler alanlarda. Söz verdiler
çünkü insan bedeni üzerinden, çocuk bedeni üzerinden daha çok kâr elde
edebilmek adına, sömürü acımasızca hâlâ devam ediyor. Buna karşı mücadele eden
emekçiler de ya işten atılarak ya da iş cinayetlerinde katledilerek bedel
ödemeye devam ediyorlar. Ancak, onlar yani emekçiler biliyorlar ki bedel
ödemeden kazanımlar olmayacaktır, 1 Mayıslar da bedel ödenerek kazanılmıştır.
Değerli
milletvekilleri, 1977 1 Mayısı da ödenen en büyük bedellerden biridir.
Taksim’de 1 Mayıs 1977’de 36 emekçinin katledilmesi faili meçhul olarak kalmış,
iktidarlar bu olayı aydınlatmak yerine Taksim’i emekçilere kapatarak sözde
çözüm bulduklarını zannetmişlerdir.
Değerli
milletvekilleri, ne zaman ülkeyi yönetenler yasakçı anlayışlardan
sıyrılmışlarsa, bu 1 Mayıslarda, olayların olmadığı, halayların çekildiği,
barış türkülerinin söylendiği mitingler gerçekleştirilmiştir. Örneğin, 2010
yılındaki 1 Mayısta 500 bin işçi 1 Mayısı Taksim Meydanı’nda kutlamış, kimsenin
burnu bile kanamamıştır. Taksim Meydanı’nın işçilere kapatılması kabul
edilemez. 
Şimdi,
“Neden bu ısrar?” diye sorabilirsiniz. Değerli milletvekilleri, bu ısrar,
tarihe, insanlığa saygıdan kaynaklanıyor. 1977’de Taksim’de katledilen 36
emekçinin anısının Taksim’de yaşatılması neden yanlış olsun? Soruyorum size:
Şehitler Haftası’nı Çanakkale’de niye kutluyoruz? Her yıl binlerce kilometre
öteden Yeni Zelandalılar, Avustralyalılar Şafak Ayini için Çanakkale’ye, Anzak
Koyu’na niye geliyorlar? 36 canımız 1 Mayıs 1977’de Taksim’de katledildiği için
onların anısını yaşatmak hepimizin görevidir. Taksim 1 Mayıs alanıdır, öyle de
kalacaktır ve kalmalıdır. Unutmayın, işçilerin Taksim’e çıkarılmamasıyla ilgili
yapılan uygulamalar sadece zamanı ileri bir tarihe bırakacaktır çünkü bütün
çiçekleri koparabilirsiniz ama baharın gelişini engelleyemezsiniz. İşçi sınıfı
o meydana en güzel elbiseleriyle ve halaylarla yine çıkacaktır, tarih de buna
şahit olacaktır.
Değerli
milletvekilleri, bu kürsüden sendikalara da elbette bir çift sözüm olacaktır. 1
Mayıs, işçilerin dayanışmasının en somut simgesidir. Sendika konfederasyonları
bu konuda ortaklaşamayacaklarsa ne zaman ortaklaşacaklardır? Bakın, 1 Mayıs
1909 tarihinde Selânik’te Türk, Rum, Yahudi, Bulgar Osmanlı vatandaşı emekçiler
bir arada yürüdüler, hatta dört dilde ortak 1 Mayıs bildirisi yayınlayıp işçi
sınıfının uluslararası marşı Enternasyonal’i söylediler. Ne yazık ki bugünün
sendika liderleri bu ruhu taşımıyor. Bu anlayış 19’uncu yüzyılın anlayışının
gerisindedir. Bakırköy, Sakarya, Çanakkale’den oluşan parçalı yapı kabul
edilemez. Bu durum kimin işine geliyor? Tabii ki, etkisiz sendika isteyenlerin
işine geliyor. 
Değerli
milletvekilleri, sendikalar şunu bilmelidir ki ayrışarak değil birleşerek haklı
ve meşru haklar elde edilir. Sendikaların görevi işçileri, emekçileri bir araya
getirmek olmalıdır. Unutulmamalıdır ki sendika makamları işçi hakları dâhil
demokrasi ve özgürlük mücadelesinden kaçan korkakların makamları değildir, o
makamlar iktidarlarla koşulsuz iş birliği yapanların makamları hiç değildir. 
Sadece
1 Mayısı bayram ilan etmek yeterli değildir. Başbakan öyle söylemişti. Tarihe
baktığımızda Alman diktatörü Adolf Hitler de 1933’te 1 Mayısı tatil ilan
etmişti, daha sonra sendikal hak ve özgürlükler kısıtlandı. Peki, ülkemizde 1
Mayıs tatil edilince işçi hakları ne oldu? On dört senede 17 bine yakın işçi iş
cinayetlerinde öldürüldü, 50 bin işçi sakat kaldı, binlerce çocuk yetim kaldı.
Kamuda taşeron sayısı 2002’de 46 binden 1 milyon 200 bine çıktı. Kuralsız
çalışma arttı. İşsiz sayısı 6 milyona, yoksulumuz 22 milyona yükseldi. Bunlar
yetmedi, kiralık işçilik düzenlemeleri komisyonlardan geçti. Bu da yetmemiş
olacak ki kıdem tazminatı gasbı da sırada. 
Değerli
milletvekilleri, AKP iktidarının işçiye, emekçiye verdiği bir şey yok.
İşsizliği bile siyasi rant hâline getiren bir iktidarla karşı karşıyayız. 1 Mayıs
tatil olmuş, hayırlı olsun.
Cumhuriyet
Halk Partisi olarak, işçinin, emekçinin haklı ve meşru mücadelesinde, dün
olduğu gibi, her zaman ve her yerde yanında olduk ve olmaya devam edeceğiz. 
Yaşasın
1 Mayıs! Yaşasın işçilerin birlik, mücadele ve dayanışması! (CHP sıralarından
alkışlar) 
BAŞKAN
– Teşekkür ederim Sayın Akkaya.
Gündem
dışı üçüncü söz, sokağa çıkma yasakları hakkında söz isteyen Muş Milletvekili
Burcu Çelik Özkan’a aittir. 
Buyurunuz
Sayın Çelik Özkan. (HDP sıralarından alkışlar) 
3.- Muş Milletvekili Burcu Çelik Özkan’ın,
sokağa çıkma yasaklarına ilişkin gündem dışı konuşması
BURCU
ÇELİK ÖZKAN (Muş) – Sayın Başkan, değerli milletvekilleri; sokağa çıkma
yasakları ilan edilen yerlerde ve özel güvenlik bölgelerinde yaşayan 2
milyondan fazla insan insani tüm haklarından; eğitim, sağlık, elektrik, su gibi
temel ihtiyaçlarından yoksun bırakılmakta; ne zaman, nerede ve nasıl öleceğini
bilmeden yaşamak zorunda bırakılmaktadır. 
Sokağa
çıkma yasakları 2 milyon insanı kolektif bir şekilde cezalandırmaktadır.
Bakınız, orantısız ve aşırı dozdaki şiddetinizin adı tam anlamıyla etnik
tasfiyedir, soykırım girişimidir.
Yaşadığımız
bu süreci özetleyen Türkiye İnsan Hakları Vakfının bazı verilerini sizinle
paylaşmak istiyorum. 16 Ağustos 2015 ile 18 Mart 2016 tarihleri arasında başta
Diyarbakır, Şırnak ve Mardin olmak üzere, Hakkâri, Muş, Elâzığ ve Batman’daki
-toplam- en az 22 ilçede resmî olarak tespit edilebilen en az 63 süresiz ve gün
boyu sokağa çıkma yasağı uygulandı ve uygulanmaya devam ediliyor. 
Sokağa
çıkma yasağının ilk ilan edildiği tarih olan 16 Ağustos 2015 ile 18 Mart 2016
tarihleri arasında en az 310 sivil, sadece, resmî sokağa çıkma yasağı ilan
edilmiş zaman dilimleri içerisinde ilgili çatışma ortamlarında yaşamlarını
yitirmiştir.
Ayrıca,
bu verilere dâhil edilmeyen en az 59 cenaze Cizre’de kimlik teşhisi yapılmadan
defnedilmiş, Sur’da ise en az 20 cenaze kimlik teşhisi için hâlen Adli Tıp
kurumlarında beklemektedir.
Bu
kadar sivil ölümün sonucunda aklımıza “Devlet, silahlı tüm gücünü kullanarak kiminle
ve niçin savaşıyor?” sorusu gelmektedir. Başbakan Davutoğlu’nun “2013 yılı
Kasım ayında yaptığımız değerlendirmede 12 kritik ilçeyi öngörmüştük.” demesi,
operasyonların hendek yüzünden çıkmadığını, hendeklerin bahane edildiğini açık
bir şekilde göstermektedir.
Bu
durumda, bölgede uygulanan baskı, şiddet ve ölüm getiren sokağa çıkma
yasaklarının daha farklı sebeplerinin varlığını konuşmamız gerekiyor. Peki,
asıl neden ne? Devlet, Kürtlere gücünü gösterecek, Kürtlerin ekonomisi
çökertilecek, Kürtlerin Türkiye’yle kurduğu bağını kesecek, yaşam alanlarını
bir daha geri dönemeyecek şekilde terk ettirecek, Kürt illerinin demografik
yapısını değiştirecek.
Biz
bunları 1990’larda yaşadık, hafızamız çok taze. 1990’lı yıllarda yine bugünkü
gibi yaşanan savaş sonucunda sivil yerleşim yerleri olan 3 binin üzerinde köy
ve mezra yakıldı, bugünse Temmuz 2015 tarihinden beri yüz binlerce insan yaşam
alanlarını terk etmek zorunda kalmıştır. Orada yaşayan halk, aylardır süren
savaşın harabeye döndürdüğü kentlerde güvenlik güçlerinin geri çekilmesini
beklemekte ve yıkılmış da olsa evlerine geri dönmeyi istemektedir. 
Bakın,
artık öldürmek yetmiyor; yağmalamak, kamulaştırmak, yoksullaştırmak da
yetmiyor. Bir daha dönmemek üzere yaşam alanlarını terk etmeleri isteniyor bu
halktan. Evlerinin tahrip edilmesinin tek nedeni, geri dönüşün engellenmesi
içindir. Operasyon yapılan yerlerde maddi tahribat öylesine derinleştiriliyor
ki oralara insanların bir daha asla geri dönüşü mümkün olmasın isteniyor.
Operasyonlarla birlikte yaşanan yıkım, yağma ve öldürmeler bir taraftan devam
ederken, diğer taraftan bölgenin tamamında yaşanan zorunlu iç göçten etkilenen
insan sayısı 1 milyonun üzerindedir. 
Biliyoruz,
sadece göçürtmek sizin için sonuç alıcı olmaz. Bölgenin kimlik yapısını ve
nüfus hareketlerini değiştirmeye yönelik çabalarınızın ve çalışmalarınızın
farkındayız. Zamanında uygulanan ve herhangi bir sonuç alınamayan fakat bugün
Türkiye’nin karanlık tarihi olarak kayıtlara geçen Şark Islahat Planı’ndan
biliyoruz, zaten bunu yaşadık. 
Tekrar
söylüyoruz: Değerli arkadaşlar, tankla, topla çözmek istediğiniz sorunlar,
ülkeyi çözümsüzlüğe ve halkı felakete götürmektedir. Bu kadar ciddi sorunlara
yol açan sokağa çıkma yasaklarıyla murat ettiğiniz çözüm hakikaten bu mudur?
Olmadığını söylediğiniz ama her gün elinize yüzünüze bulaştırdığınız Kürt
sorunuyla ilgili, yakıp yıkmanın, öldürmenin dışında nasıl bir çözümünüzün
olduğunu Türkiye halklarına açıklamak zorundasınız. Bakın, vahşete tanıklık
ettiğimiz bugünlerden hep birlikte çıkış yollarını bulmak zorundayız. Siz
sorunu şiddetle bastırmaya çalıştıkça bizler eşit ve adil barış için üzerimize
ne düşüyorsa yapmaya ısrarcı olduğumuzu ve hazır olduğumuzu tekrardan belirtmek
isteriz. 
Hepinize
saygılar. (HDP sıralarından alkışlar) 
BAŞKAN
- Teşekkür ederim Sayın Çelik Özkan.
İLKNUR
İNCEÖZ (Aksaray) – Sayın Başkanım…
BAŞKAN
– Buyurun Sayın İnceöz.
İLKNUR
İNCEÖZ (Aksaray) – Sayın Başkanım, az evvelki hatip konuşması içerisinde…
BAŞKAN
– Biraz daha yüksek sesle rica edeyim.
İLKNUR
İNCEÖZ (Aksaray) – Az evvel hatip konuşması içerisinde -söylemiş olduğu
eleştiri değil- eleştirinin dışında birtakım zanlarda bulunmak suretiyle
politikalarımızı ve gerçek dışı… 
GARO
PAYLAN (İstanbul) – “AKP” demedi. 
BAŞKAN
– Sesiniz hiç gelmiyor Sayın İnceöz.
İLKNUR
İNCEÖZ (Aksaray) – Grubumuzu ve politikalarımızı ilzam ve itham edici
konuşmalarda bulunmuştur. 
ÇAĞLAR
DEMİREL (Diyarbakır) – Gruba değil Başkan, Hükûmete söyledi.
İLKNUR
İNCEÖZ (Aksaray) – 69’a göre sataşmadan söz talep ediyorum Sayın Başkan.
BAŞKAN
– Hangi cümlesiyle sataştı?
İLKNUR
İNCEÖZ (Aksaray) – “O bölgede etnik soykırım uyguluyorsunuz.” dedi, “Bilerek
Kürtlere bunları yapıyorsunuz.” şeklinde… Bu, bizim politikalarımızı…
BAŞKAN
– Buyurunuz Sayın İnceöz, yeni bir sataşmaya meydan vermemek üzere iki dakika süreyle
söz veriyorum.
BURCU
ÇELİK ÖZKAN (Muş) – Sayın Başkan…
GÖKCEN
ÖZDOĞAN ENÇ (Antalya) – Dinleyeceksin, dinledik biz seni, dinleyeceksin! 
ERTUĞRUL
KÜRKCÜ (İzmir) – Bağırma be!
BURCU
ÇELİK ÖZKAN (Muş) – Elini aşağı indireceksin!
GÖKCEN
ÖZDOĞAN ENÇ (Antalya) – Konuşma! Dinleyeceksin!
BURCU
ÇELİK ÖZKAN (Muş) – Elini aşağı indirip konuşacaksın benimle!
GÖKCEN
ÖZDOĞAN ENÇ (Antalya) – Kapa çeneni, konuşma!
BURCU
ÇELİK ÖZKAN (Muş) – Burada elini aşağı indirip konuşacaksın benimle!
GÖKCEN
ÖZDOĞAN ENÇ (Antalya) – Dinleyeceksin! Dinlemeyi öğreneceksin! Öğreteceğiz size
dinlemeyi! 
ERTUĞRUL
KÜRKCÜ (İzmir) – Ağır ol ya!
GARO
PAYLAN (İstanbul) – Sen önce dinle!
BURCU
ÇELİK ÖZKAN (Muş) – Terbiyeli olmak zorundasın!
BAŞKAN
– Sayın milletvekilleri, lütfen, rica ediyorum…
Buyurunuz
Sayın İnceöz.
V.- SATAŞMALARA İLİŞKİN KONUŞMALAR
1.- Aksaray Milletvekili İlknur İnceöz’ün,
Muş Milletvekili Burcu Çelik Özkan’ın yaptığı gündem dışı konuşması sırasında
Adalet ve Kalkınma Partisine sataşması nedeniyle konuşması
İLKNUR
İNCEÖZ (Aksaray) – Sayın Başkan, değerli milletvekilleri; biz bu dönem Meclis
açıldığı andan itibaren bu ve buna benzer konuşmaları dinledik. Ama, şu biline
ki milletin kürsüsünden -gerçekler değil- gerçeğe aykırı olan ve gerçekle
hiçbir illiyet bağı olmayan her söze bizim burada çıkıp söz söyleme hakkımız
var. Bu gerçekleri söylemeyi de engelleyemeyeceksiniz, bunun bilinmesi
gerekiyor. (AK PARTİ sıralarından alkışlar) 
ERTUĞRUL
KÜRKCÜ (İzmir) – Amma telaş yaptınız ya!
İLKNUR İNCEÖZ (Devamla) –
Burada, çıkacaksınız, bir sürü gerçek olmayan yani kendi olmasını istediğiniz,
arzu ettiğiniz bir dünyadan bahsedeceksiniz… Bakın, ben size anlatayım: Bizim o
bölgede Kürt kardeşlerimizle aramıza siz giremezsiniz, terör örgütünün
sözcüleri giremez, terör örgütünün diliyle konuşanlar giremez; bunun böyle
bilinmesi gerekiyor. Bir kere, o bölgede, durup dururken -bugün oradaki terörle
mücadele- teröristler orada ellerine Keleşleri alacak, hendekler kazacak;
oradaki Kürt kardeşlerimize, sivil kardeşlerimize, vatandaşlarımıza, çoluk
çocuk demeden o silahları onlara doğrultacak, orada birtakım alet edevatlar
bölge vatandaşımızın hizmetinden uzak bir şekilde hayatlarını zindan edecek…
Devlet olmanın sorumluluğu, oradaki kardeşlerimizin hukukunu 78 milyon
kardeşimizin hukukuyla bir bilip Kürt kardeşlerimizin o bölgede özgür yaşama
hakkını, herhangi bir tehdit altında kalmadan yaşama hakkını onlara temin etmek
bizim görevimizdir. Sizin bu kürsüye geldiğinizde aslında o sözleri terör
örgütüne, teröristlere söylemeniz gerekiyordu. Oy aldığınız bölge insanımızın,
aziz milletimizin, kardeşlerimizin, vatandaşımızın hakkını korumanız bunu
gerektiriyordu. O bölgede biz, Kürt, Türk, 78 milyonun hukukunu korumak
anlamında meşru bir müdafaa gerçekleştirmekteyiz. Bu meşru müdafaa da ülkemizin
birliğine, beraberliğine karşı teröristlere karşı gerçekleştirmektedir. 
ERTUĞRUL
KÜRKCÜ (İzmir) – Öf, yetti ya!
ZİYA
PİR (Diyarbakır) – Sen bölgenin yolunu biliyor musun be!
İLKNUR
İNCEÖZ (Devamla) – Bir daha bu kürsüden, milletin kürsüsünden gerçekleri anlatın
ve gerçekleri duymaktan da rahatsız olmayın lütfen. (AK PARTİ sıralarından
alkışlar) 
ERTUĞRUL
KÜRKCÜ (İzmir) – Aman aman, aman aman!
BURCU
ÇELİK ÖZKAN (Muş) – Sizden emir almayacağız.
BAŞKAN
– Teşekkür ederim Sayın İnceöz.
ÇAĞLAR
DEMİREL (Diyarbakır) – Sayın Başkan…
BAŞKAN
– Sayın Demirel…
ÇAĞLAR
DEMİREL (Diyarbakır) – Sayın Başkan, AKP grup başkan vekili gerçekleri ifade
etmediğimize, gerçek dışı konuştuğumuza, bu ifadelerimizin hepsinin de gerçek
dışı olduğuna dair ifadelerde bulundu. Yani sataştı, direkt grubumuza bir
sataşma söz konusu. 69’a göre söz istiyorum.
BAŞKAN
– Buyurunuz Sayın Demirel.
Lütfen
yeni bir sataşmaya meydan vermeden düşüncelerinizi ifade ediniz. 
BÜLENT
YENER BEKTAŞOĞLU (Giresun) – Vallahi bugüne gene iyi başlamadık. Allah hayır etsin.

BURCU
ÇELİK ÖZKAN (Muş) – Gerçekleri konuşmamız lazım burada.
2.- Diyarbakır Milletvekili Çağlar
Demirel’in, Aksaray Milletvekili İlknur İnceöz’ün sataşma nedeniyle yaptığı
konuşması sırasında Halkların Demokratik Partisine sataşması nedeniyle konuşması
ÇAĞLAR
DEMİREL (Diyarbakır) – Teşekkür ediyorum Sayın Başkan.
Gerçekler
acıdır. Biz bu kürsüden her gün gerçekleri dile getireceğiz. Söylediğimiz her
gerçek size acı gelebilir ama bunlar gerçektir. Kadın cenazelerini yerlerde
-işkence yaparak- çıplak gösteren ve -askerler- bunu poz vererek gösterenler,
bunlar kimdir?
GÖKCEN
ÖZDOĞAN ENÇ (Antalya) – Şehit cenazelerini anlat şehit! Polisleri anlat,
askerleri anlat!
ERTUĞRUL
KÜRKCÜ (İzmir) – Başkan… Başkan…
GÖKCEN
ÖZDOĞAN ENÇ (Antalya) – Şehit cenazelerini anlat. Konuşuyorsun oradan!
ÇAĞLAR
DEMİREL (Devamla) – AKP’nin tabii ki bu konuda söyleyecek sözü yoktur,
Hükûmetin bu konuda söyleyecek sözü yoktur.
GÖKCEN
ÖZDOĞAN ENÇ (Antalya) – Hendekleri çiçek dikmek için mi açtınız? Hendekleri
niye açtınız, onları anlatsana!
ÇAĞLAR
DEMİREL (Devamla) – Hâlâ Sur’da cenazeler alınmamışken orada klip yaptıran, o
klibi sergileyen kimlerdir? Bunlar kimlerdir?
BAŞKAN
– Sayın milletvekilleri, lütfen efendim, lütfen hatibi dinleyin.
ÇAĞLAR
DEMİREL (Devamla) – Orada Miray bebeği katleden kimdir? Taybet anayı bir hafta
boyunca yol ortasında bırakan, cenazesinin alınmasına bile izin vermeyen
kimdir? Hükûmetin kendisidir, Hükûmetin politikalarıdır, AKP iktidarının Kürt
halkına uygulamış olduğu soykırımdır.
GÖKCEN
ÖZDOĞAN ENÇ (Antalya) – Kandil böyle mi emretti size? Sizin iradeniz yok,
iradeniz.
BURCU
ÇELİK ÖZKAN (Muş) – Sayın Başkan, lütfen…
ÇAĞLAR
DEMİREL (Devamla) – Bunların adı soykırımdır, bunun adı katliamdır, bunun adı
Kürtlere uygulanan bir darbedir. Bunu AKP Hükûmeti ve Hükûmetin böyle bilmesi
gerekiyor. 
GÖKCEN
ÖZDOĞAN ENÇ (Antalya) – İradeniz yok sizin, iradeniz.
ÇAĞLAR
DEMİREL (Devamla) – Orada Kürt halkına uygulanan bu katliam ve Türkiye
halklarını bir savaş konseptine sürükleyen Hükûmet söz konusudur. Bu sadece
Kürt illerinde değil, her gün her yerde bombalar patlatılıyor. 
GÖKCEN
ÖZDOĞAN ENÇ (Antalya) – Kürt ili yok, Türkiye Cumhuriyeti devleti var. Kürt ili
yok. 
ÇAĞLAR
DEMİREL (Devamla) – Sizin IŞİD’le ilişkilerinizdeki Antep bombasıyla ilgili ne
diyeceksiniz? Yine İstanbul’da, yine Ankara’da, Diyarbakır’da, Suruç’ta
patlayan bombalara ilişkin ne diyeceksiniz? Bu ülkeyi kan gölüne çevirdiniz.
Siz başta bunun hesabını vereceksiniz. Bütün halka, Türkiye halklarına bunun
hesabını vereceksiniz. 
GÖKCEN
ÖZDOĞAN ENÇ (Antalya) – Ne yapacaksın? Gelip bizi de mi vuracaksın? Ne soru
soruyorsun?
ÇAĞLAR
DEMİREL (Devamla) – Biz bu yaşananların bire bir tanığıyız. Bire bir tanığıyız.
Her gün, her yerde bire bir bunların tanığıyız. O yüzden bunları halkın
kürsüsünden ifade edeceğiz, gerçekleri tüm Türkiye kamuoyuna söylemeye de devam
edeceğiz diyorum. Teşekkür ediyorum. (HDP sıralarından alkışlar) 
GÖKCEN
ÖZDOĞAN ENÇ (Antalya) – Gel Antalya’da anlat bunları, gel!
BAŞKAN
– Teşekkür ederim Sayın Demirel.
MAHMUT
TANAL (İstanbul) – Sayın Başkan…
BAŞKAN
– Bir saniye Sayın Tanal, dinleyeceğim sizi. 
RUHİ
ERSOY (Osmaniye) – Hükûmet, katliam mı yapıyorsunuz Hükûmet? Katliam mı
yapıyorsunuz?
MEHMET
NACİ BOSTANCI (Amasya) – Sayın Başkan…
BAŞKAN
– Evet Sayın Bostancı. 
MEHMET
NACİ BOSTANCI (Amasya) – Sayın Başkanım, Çağlar Hanım yapmış olduğu konuşmada
soykırım ve katliam yapıldığını, bunları AK PARTİ Grubunun desteklediği
Hükûmetin yaptığını ifade etmiştir. Bu açık bir sataşmadır. 
ERKAN
AKÇAY (Manisa) – “Türkiye Cumhuriyeti yaptı.” diyor, illa AKP’mi geçmesi lazım
yani? Hayret bir şey!
BAŞKAN
– Sayın Bostancı, sataşma gerekçesiyle söz talebinizi karşılayacağım ancak
ondan önce, izninizle, İç Tüzük’ün 59’uncu maddesine göre, Hükûmet adına
Çalışma ve Sosyal Güvenlik Bakanı Sayın Süleyman Soylu’nun, İstanbul
Milletvekili Sayın Yakup Akkaya’nın 1 Mayıs hakkında yapmış olduğu konuşmaya
cevap verme konusunda bir talebi vardır. Önce o talebi karşılayacağım, sonra
sataşma gerekçesiyle size söz vereceğim.
Buyurunuz
Sayın Bakan. (AK PARTİ sıralarından alkışlar) 
IV.- GÜNDEM DIŞI KONUŞMALAR (Devam)
A) Milletvekillerinin Gündem Dışı
Konuşmaları (Devam)
2.- İstanbul Milletvekili Yakup Akkaya’nın,
1 Mayıs İşçi Bayramı’na ilişkin gündem dışı konuşması ve Çalışma ve Sosyal
Güvenlik Bakanı Süleyman Soylu’nun cevabı
ÇALIŞMA
VE SOSYAL GÜVENLİK BAKANI SÜLEYMAN SOYLU (Trabzon) – Sayın Başkan, Türkiye
Büyük Millet Meclisimizin çok saygıdeğer üyeleri; öncelikle her birinizi
saygıyla ve muhabbetle selamlayarak sözlerime başlamak istiyorum. 
Dün
ülkemizin 83 meydanında çalışanlarımızın, emekçilerimizin, rızkını alın teriyle
kazananların şenliğini, bayramını ve yarına ait umutlarını, bir taraftan
taleplerini, bir taraftan arzularını, bir taraftan itirazlarını, bir taraftan
da isteklerini hep beraber dinlediğimiz, içerisinde olduğumuz güzel bir 1
Mayısı gerçekleştirdik. Hepinizin huzurunda tüm sendikalarımıza gösterdikleri
duyarlılıktan dolayı şükranlarımızı ifade etmek istiyoruz. 
Dün
belki de birilerinin kaos beklediği, belki de birilerinin acaba nasıl bir
çatışma diye bekledikleri bir gün iken, bir taraftan çalışma hayatındaki
tespitleri ortaya koyan, diğer taraftan Hükûmetimizin yaptığı icraatları kâh
eleştiren kâh olumlayan kâh birtakım değerlendirmelerde bulunan bir günü hep
beraber gerçekleştirdik. 
Elbette
ki şunu ifade etmek isterim ki, 1 Mayıs akla geldiğinde Taksim 1 Mayıs 1977’yi
unutmak mümkün değildir. Hepinizin huzurunda, orada rahmete kavuşan ve
hakikaten emek dünyamız için, çalışan dünyamız için büyük bir önem ortaya
koyan, bugünden düne baktığımızda hepimiz için bir acı oluşturan o günde
Rahmetirahman’a kavuşanları bir kez daha saygıyla yâd ediyorum, saygıyla
anıyorum.
Elbette
ki dün Türkiye'nin her yerinde, her noktasında, gerek HAK-İŞ Sakarya’da gerek
TÜRK-İŞ Çanakkale’de gerek DİSK, KESK, TMMOB ve TTB İstanbul Bakırköy
Meydanı’nda ve yine MEMUR-SEN Kahramanmaraş’ta ve bununla birlikte, yine aynı
sendikaların İzmir’den Ankara’ya kadar Türkiye'nin her noktasında 1 Mayıs
günüyle ilgili ortaya koymuş oldukları bu anlamlı kutlamalar hem kendi günün
önemini hem de kendi günün anlamını kucaklayacak bir şekilde oldu. Bunun için
tekrar teşekkür etmek istiyorum. Yalnız şunu İfade etmek isterim ki Türkiye’de
1 Mayıs ilk kez kutlanıyor değil. 1909’da Osmanlı’da, kendi topraklarımız
olmayan, şu anda topraklarımız içinde bulunmayan alanlarda kutlandı. 1910’da,
yine Meşrutiyet’ten sonra Osmanlı’da tekrar kutlandı. 1960 tarihinde, 1 Mayıs
1960’ta ilk kez bir Başbakan, rahmetli Adnan Menderes, radyodan
çalışanlarımızın, işçilerimizin bu anlamlı gününü kutladı. 27 Mayıs 1960’tan sonra,
1975’e kadar maalesef Türkiye’de, darbenin ortaya koymuş olduğu bir anlayışla
birlikte bu toplu kutlamalar olamadı. 76’yı biliyoruz ve 77’deki yaşanan bu acı
olaydan sonra da -ki 12 Eylül 1980 darbesinin temel sebeplerinden bir
tanesidir, daha doğrusu darbe yönetiminin ortaya koyduğu sebeplerden bir
tanesidir- maalesef 1977 yılından sonra 80 darbesine, ondan sonraki bir süreç
mukabilinde kutlanamadı. 
Şunu
Meclisimizin huzurunda ifade etmek istiyorum: Türkiye çalışma ve emek hayatı
açısından sürekli gelişmektedir ve sürekli de önemli adımlar atılmaktadır. 2002
tarihinde AK PARTİ iktidara geldiğinde, gerek enflasyon gerek hayat pahalılığı
gerek faiz gerek ekonomik istikrarsızlık gerek siyasi istikrarsızlık altında
ezilen çalışanımız 2002’yle 2016 yılında bambaşka bir tabloyla karşı karşıya
kalmıştır. Emek bizim kültürümüz için önemlidir, hak bizim kültürümüz için
önemlidir, alın teri bizim kültürümüz için önemlidir, “rızık” dediğimiz kavram
bizim kültürümüzün en önemli kavramlarından bir tanesidir. Bizim kültürümüzün
ve değerler silsilemizin bize öğrettiği en önemli kavramlardan bir tanesi de
alın teri kurumadan o alın terinin hakkını çalışana vermektir. Bu sadece, şunu
ifade etmek istiyorum ki, bir emeğin bedeli ve bir emeğin karşılığı değildir;
karşılıklı helalleşmedir ve çalışanın kendi hakkını aldığı zaman işin
bereketinin en iyi noktada oluşabileceği bir sürecin gerçekleşmesidir.
Evet,
şunu AK PARTİ iktidarları olarak, AK PARTİ hükûmetleri olarak açık bir şekilde
söyleyebiliriz: Dünyada, özellikle emek konusunda sınırların ortadan kalktığı
bir tablodan sonra, özellikle evrensel emek normlarının oluşturduğu bir
tablodan sonra Türkiye bunu ıskalayacak mıydı, ıskalamayacak mıydı? Türkiye
bunu ıskalamadı. Tam anlamıyla birlikte evrensel emek normlarıyla beraber
hareket eden bir tabloyu Türkiye 21’inci yüzyılın başından itibaren ortaya koydu.
2003 yılında -şunun altını kalın bir şekilde çizmek isterim ki- ILO ve AB
normlarına uygun bir şekilde, çalışma hayatının tüm dinamiklerine uygun bir
şekilde İş Kanunu’nu çıkardıktan hemen sonra, bir taraftan sendikalar ve toplu
iş sözleşmeleri kanunları, bir taraftan özellikle “münhasır” diye
nitelendirmekten gurur duyduğumuz iş sağlığı ve güvenliği kanunları ve yine iş
hayatımızın, çalışma hayatımızın en önemli süreçlerinden birisi olarak
nitelendirdiğimiz Mesleki Yeterlilik Kurumu ve mesleki yeterlilik belgesiyle
beraber, bir taraftan çalışanların kendi niteliklerini artırabilme, diğer
taraftan da çalıştıkları alanlarda iş sağlığı ve güvenliğine yönelik tedbir
alabilme ve o nitelikleriyle beraber yarına adım atabilme kabiliyeti açısından
çok önemli adımlar attık. Sadece çalışanlarla ilgili çıkan kanunlar değil,
onların çalışma ortamları, onların sosyal güvenlik sistemleri ve onların
çalışma hayatında karşılaştığı problemlerin çözümüne yönelik de 21’inci
yüzyılın başından itibaren çok önemli adımlar atılmıştır ve bu adımlar aynı
şekilde de devam etmektedir. Ama dün kutladığımız 1 Mayısla ilgili AK PARTİ
hükûmetleri çok anlamlı, çalışma hayatı için aslında 1977 travmasının ötesinde
belki de ona en önemli cevabı verebilecek ve çalışma hayatının barışı, çalışma
hayatının uyumu, çalışma hayatının ahengi içerisinde ona en önemli cevabı
verebilecek Emek ve Dayanışma Günü’nü Nisan 2008’de bir şeklide ilan etmesi ve
ardından da 22 Nisan 2009’da yine onu tatil ilan etmesi konusunda attığı adım
çalışma hayatımızdaki en önemli olumlu adımlardan, en önemli değişimlerden bir
tanesidir. 
Hepinizin
huzurunda bu konuda o gün hakikaten önemli bir adımı atan AK PARTİ hükûmetleri
ve onun başkanı, eski Başbakanımız, şimdi Cumhurbaşkanımız Sayın Recep Tayyip
Erdoğan’ı tüm çalışanlar adına tebrik ediyoruz, kutluyoruz ve bu adımın
Türkiye’de çalışma hayatına ne denli önemli bir katkı sunduğunun da takdirini
bir kez daha Meclis kürsüsünden ifade etmek istiyoruz.
Ve
yine, bütün bunların yanı sıra şu önemlidir: İnsan çalışacak ama insan ilacını
da alacak; insan çalışacak, hastaneye gittiği zaman kuyruklarda beklemeyecek;
insan çalışacak, emeğinin karşılığını alabilme anlayışı içerisinde olacak. Bu
Mecliste ve çalışma hayatı içerisinde tartışılan, biraz önce de Yakup Bey’in
burada dile getirdiği taşeron meselesi dâhil olmak üzere, birçok meseleye el
atmış; ekonomik hayatın kendi içerisinde ürettiği problemleri çözmeye çalışan
dinamik bir çalışma hayatı anlayışı içerisinde karşılık koyduğumuz da
yadsınmamalıdır. Çünkü bir taraftan taşeron kanunuyla birlikte onların elde
ettiği hakları artırma konusunda ortaya koyduğumuz adımlar, diğer taraftan da
en son, Türkiye’de alt işverenlerde çalışanlar konusunda kamuda istihdam
edilmelerine yönelik attığımız adımlar AK PARTİ hükûmetlerinin meseleye
duyarsız kalmadığının ve toplumun dinamik katmanlarıyla beraber bu meseleleri
birlikte çözmeye çalıştığının ve yine, en önemli adımlardan bir tanesi, sosyal
diyalog konusunda bir taraftan sendikalarımızla, işçi sendikalarımızla, bir
taraftan işveren sendikalarımızla önemli ve olumlu adımlar attığının da en
temel göstergelerinden bir tanesidir. 
Ve
yine, şunu hep birlikte ifade etmek gerekir ki: Bu konuda sosyal diyaloğa önem
veren ve çalışma hayatının en temel prensiplerinden birisi hâline getirmeye
çalışan bir süreci de yürütüyoruz. Benim Bakan olduğum günden itibaren sosyal
diyalog meselesinde sendikalarımızla, işçi sendikalarımızla, işveren
sendikalarımızla onlarca defa konular üzerinde toplantılar gerçekleştirmiş,
Çalışma ve Sosyal Güvenlik Bakanlığının sadece Çalışma ve Sosyal Güvenlik
Bakanlığı değil, aslında bir sosyal diyalog bakanlığı olması konusunda yaklaşık
bu kanunların ortaya çıktığı, kanunlar ortaya çıkmadan önce de gerçekleştirdiği
bir süreçten itibaren devam ettiren bir anlayışı hep beraber
gerçekleştiriyoruz.
Ve
dün meydanlarda önemli sözler söylendi, çalışma hayatıyla ilgili önemli sözler
söylendi. Bu söylenen sözlerde siyasi diyaloglar olabilir, birtakım ideolojik
yaklaşımlar olabilir; o meydanların içerisinde, belki de 1 Mayısın, Emek ve
Dayanışma Günü’nün içerisinde çok da söylenmemesi gereken sözler olabilir.
Bunların her birisini bir tarafa bırakıyoruz ama biz, yıllardan beri o
meydanlarda söylenen her söze, bir şekilde, çalışma hayatı açısından kulak
tıkamayan, onları bir şekilde duymaya çalışan ve onlara ait çözümler üretmeye
çalışan bir zihniyeti burada çalışma hayatı açısından gerçekleştirmeye
çalışıyoruz.
Bunun
için, özellikle muhalefet partilerinden de beklentimiz her anlamıyla şudur:
Meselelere sadece muhalefet etmekten ziyade çözüm ortaya koyabilmek. Çünkü
“çalışma hayatı” her birimizin üzerinde önemle durması gereken, çalışma hayatı
her birimizin kucaklaması gereken, her birimizin bir taraftan bakması gereken
bir anlayışın adıdır. Bir taraftan, çalışma hayatını geliştireceğiz, bir
taraftan, istihdam politikalarımızı geliştireceğiz, bir taraftan, sosyal
güvenlik sürecimizi sürdürülebilir bir hâle getireceğiz, gelir-gider dengesini,
aktif-pasif dengesini en iyi noktaya taşımaya çalışacağız. Bu hepimizin
sorunudur çünkü “sosyal güvenlik sistemi” sadece -şunun altını çizerek ifade
etmek istiyorum ki- oradan emeklilerin, oradan sağlık erişimini gerçekleştirmek
isteyenlerin ulaşmak istediği bir alanın adı değildir. Bu bir sosyal dayanışma
sandığıdır ve bunu en iyi noktaya getirebilecek bir anlayışı
gerçekleştirmeliyiz ki çalışanlarımız, bakmakla yükümlü oldukları, çocukları,
aileleri, hep birlikte bundan en üst düzeyde istifade edebilsinler. Bütün
bunları gerçekleştirdiğimiz, sendikal hayat konusunda önemli adımlar attığımız
bir süreci, inşallah önümüzdeki günlerde, aynen bugüne kadar
gerçekleştirdiğimiz gibi gerçekleştirmeye çalışacağız.
Bu
vesileyle, tekrar, bir taraftan… 1 Mayısta işçilerimizin ve çalışanlarımızın
ortaya koyduğu anlayışı bir demokratik platform olarak görüyoruz ve biz, AK
PARTİ olarak bu demokratik platformun, hükûmetler olarak bu demokratik
platformların çok da önemli olduğunu ve bu demokratik platformların
sürdürülebildiği kadarıyla, bir taraftan -ifade etmek isterim ki- çalışma
hayatı için, bir taraftan, çalışanlarımız, işçilerimiz için, bir taraftan da
geleceğimiz için çok önemli katkılar ortaya koyacağına inanıyoruz.
Tekrar,
tüm emekçilerimize, tüm çalışanlarımıza, tüm işçilerimize 1 Mayıs Emek ve
Dayanışma Günü’nün kutlu olmasını ve nice 1 Mayıslara barış içerisinde, huzur
içerisinde, kardeşlik içerisinde, birlik ve beraberlik içerisinde, çalışma
hayatının standartlarının her gün yükseldiği bir ölçek içerisinde ulaşılmasını
temenni ediyorum ve aynı zamanda, birkaç cümleyi de, benden önceki
konuşmacılarla ilgili, söyleyerek sözlerimi tamamlayacağım. 
Bu
ülkede Hükûmet, bu ülkede devlet katliam yapmaz. Biz, bir katliam taraflısı
falan değiliz. Bizi sürekli burada böyle göstermek, böyle sürekli birtakım
ifadelerle güneşi balçıkla sıvamaya çalışmak aslında beyhude bir çabanın
kendisidir. Biz, hepimiz bu ülkenin evlatlarıyız. Yani, “Kürt halkı” derken, bu
Kürt halkının sorunlarıyla, Kürt kardeşlerimizin sorunlarıyla CHP’li
kardeşlerimiz ilgilenmeyecekler mi, MHP’li kardeşlerimiz ilgilenmeyecekler mi…
RUHİ
ERSOY (Osmaniye) – İlgileniyoruz. 
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – …AK PARTİ’li kardeşlerimiz
ilgilenmeyecekler mi; onların yaşadığı problemlerle, sorunlarla, bir şekilde,
Türkiye'deki 79 milyondan bir kişiyi ayırt etmeyecek bir noktada bir irade
ortaya koymayacaklar mı? Böyle bir ayrımcılığı, Türkiye Büyük Millet Meclisi
adına reddediyoruz. Böyle bir ayrımcılığı ortaya koymamanız gerekir, bunu
tekrar ifade ediyoruz. Ama ülkemizin birliğine ve beraberliğine ve bu
topraklarda ve bu medeniyette oluşturduğumuz kardeşliğe bir halel gelirse
bilmenizi ifade ediyorum ki buna bizim müsaade etmemiz mümkün değildir. Buna
müsaade etmeyiz, istediğiniz kadar söz söyleyebilirsiniz. (AK PARTİ
sıralarından alkışlar) Halkımız orada, 79 milyon vatandaşımız orada gerçeklerin
ne olduğunu bir şekilde görmektedir. Bir taraftan hendek kazılacak, bir
taraftan güvenlik kuvvetlerimize, her birimizin burada çıkardığı kanunlarla
beraber bizi korumakla görevli olan güvenlik kuvvetlerimize oradaki teröristler
tarafından kurşun sıkılacak. Ne yapacaklar? Ne yapıyor? Peki, bugün Cumhuriyet
Halk Partisi iktidarda olsaydı o hendeklere evet mi diyecekti? Elbette ki hayır
diyecekti. Biz orada olsaydık biz de Cumhuriyet Halk Partisini
destekleyecektik, Milliyetçi Hareket Partisini destekleyecektik. 
Sizden
beklentimiz şudur: Terör ile siyaseti ayıralım ve bu, bir taraftan çalışma
hayatımızı ilgilendirir, bir taraftan barışımızı ilgilendirir, bir taraftan kardeşliğimizi
ilgilendirir. Eğer burada sürekli birbirimizi tahrik edecek, birbirimiz tahkir
edecek, birbirimizi aşağılayacak cümleler ortaya koyar ve bunu
gerçekleştirirsek; bilmenizi istiyorum ki bizi izleyen millet bunun karşılığını
seçimlerde çok net bir şekilde ortaya koymaktadır ve buradan biz hepimiz ders
almalıyız. Lütfen, tekrar istirham ediyorum. 
Bakın,
dün yine şehit haberleriyle biz sarsıldık. Ne güzel, insanlar 1 Mayısta
meydanlara çıktılar. Ama bir taraftan Adana’da, bir taraftan Gaziantep’te, bir
taraftan Nusaybin’de, o televizyon haberlerinde ortaya çıkan gerçeklerle
birlikte, belki de o meydanlara giden işçi kardeşlerimiz, çalışan kardeşlerimiz
“Acaba ne olacak?” diye bir tedirginlik içerisinde oradaki kutlamalarını, hem
de şu yürekleri pırpır eder bir şekilde ortaya koydular. Buna ne gerek var,
niye böyle bir tabloyu oluşturuyor, niye siz Mecliste bunu destekleyebilecek
bir anlayışı ortaya koyuyorsunuz? Koymayın lütfen, yapmayın ve bunu
gerçekleştirmeyin.
FİLİZ
KERESTECİOĞLU DEMİR (İstanbul) – Siz niye IŞİD’i ülkeye sokuyorsunuz ya! Allah
Allah! Gaziantep’te kim patlattı?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Bakınız, Türkiye sosyal
bir hukuk devletidir ve Türkiye demokratik bir devlettir. Burada konuşma
hakkınız var, bu demokratik bir devletin gereğidir. 
ÇAĞLAR
DEMİREL (Diyarbakır) – Halk iradesiyle buradayız. Bu hakkımızı da mı elimizden
alacaksınız Sayın Bakan?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Ama şunu ifade etmek
istiyorum ki demokratik devleti ve hukuk devletinin gereğini ortaya koyabilecek
bir anlayışı biz hep beraber gerçekleştiriyoruz.
ÇAĞLAR
DEMİREL (Diyarbakır) – Bakın, bunları bize lütuf mu görüyorsunuz?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Buna müsaade etmiyorsunuz
ve bunu bir şekilde aşağıya alabilmek, indirebilmek için de elinizden gelen
bütün gayreti ortaya koyuyorsunuz; bunu yapmayın. Bu millet sizden…
FİLİZ
KERESTECİOĞLU DEMİR (İstanbul) – Siz Soma’yı falan halledin.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Ben Yüksekova’yı iyi
biliyorum…
FİLİZ
KERESTECİOĞLU DEMİR (İstanbul) – Siz Yüksekova’yı boş verin, Soma’yı halledin.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – …ben Şemdinli’yi iyi
biliyorum, ben Derecik’i iyi biliyorum, ben Hakkâri’yi iyi biliyorum, ben
Mardin’i, Nusaybin’i iyi biliyorum, ben Diyarbakır’ı iyi biliyorum…
SİBEL
YİĞİTALP (Diyarbakır) – Ne zaman geldiniz?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – …ve bir şey daha ifade
etmek istiyorum: Orada yani Diyarbakır’dan Mardin’e kadar, Batman’a kadar ben
bu memleketin evladıyım ve o Dicle’yle nasıl konuşulduğunu ve o Dicle’nin neler
anlattığını iyi bilen insanlardan bir tanesiyim. (AK PARTİ sıralarından
alkışlar) Orası sadece bir kısım insanların memleketi değildir, 79 milyonun hür
ve özgür yaşadığı bir ülkenin adıdır. 
FİLİZ
KERESTECİOĞLU DEMİR (İstanbul) – İnşallah, inşallah.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Burayı karıştırmayın,
burası Türkiye Büyük Millet Meclisidir ve Türkiye Büyük Millet Meclisinde
kardeşliğin, barışın ve birbirine olan muhabbetin her gün bu semalardan bütün
ülkenin 780 bin kilometrekaresine yayıldığı bir anlayışı gerçekleştirmekle
mükellefiz.
ZİYA
PİR (Diyarbakır) – Sizinkiler gösterdi çarşamba günü o muhabbeti.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Ve şunu net bir şekilde
ifade etmek istiyorum: Önümüzde önemli bir süreç var; bunu bir Hükûmet
sorumluluğuyla söylemek istiyorum, bunu Bakanlar Kurulunun bir üyesi olarak söylemek
istiyorum ve birçok anlayışı gerçekleştireceğiz. “Çalışanlarla ne ilgisi var?”
Evet, çalışanlarla ilgisi var. Siz böyle yaptıkça, siz terörist örgütlere bir
şekilde burada bir destek ortaya koymaya çalıştıkça Türkiye’nin risk primi
yükseliyor. 
SİBEL
YİĞİTALP (Diyarbakır) – Antep’i kim patlattı? Diyarbakır’ı kim patlattı? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Evet, Türkiye’nin bir
taraftan… 
SİBEL
YİĞİTALP (Diyarbakır) – Ankara’da kim patlama yaptı? 
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Bakın, bugün… 
SİBEL
YİĞİTALP (Diyarbakır) – IŞİD kim? IŞİD kim?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Çalışanlarla ne ilgisi
var, öyle mi? Bugün turizmde, insanlarımız, gençlerimiz, evlatlarımız “Acaba
Antalya’da geçen yıl bulduğum işi bulabilecek miyim?” diyorlar bunu
sağladığınız ve bunu gerçekleştirdiğiniz için. 
SİBEL
YİĞİTALP (Diyarbakır) – IŞİD kim?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Ne yapacağız yani? Ne
yapmamız gerekir? Orada istediğiniz gibi bir anlayışı mı gerçekleştireceksiniz?

SİBEL
YİĞİTALP (Diyarbakır) – IŞİD kim? IŞİD kim?
BAŞKAN
– Sayın milletvekilleri, lütfen hatibi dinleyin efendim.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Bunun çalışma hayatının
tamamıyla ilgisi olduğunu bildiğim için… Dün 1 Mayısta meydanlarda bu söylendi:
“Kardeşlik, barış, özgürlük.” Yani orada bir şekilde siz çıkıp güvenlik
kuvvetlerimize… Bu güvenlik kuvvetlerinin parasını kim veriyor, bunların
maaşlarını kim ödüyor? 
ÇAĞLAR
DEMİREL (Diyarbakır) – Halkın vergisiyle…
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Bu evlatlar oraya giderken
aileleri, anneleri, çocukları ne düşünüyorlar? Bir şeyi ifade etmek istiyorum
ve çok net bir şekilde şuram bir şekilde sancı ve sızı duyduğu için söylüyorum.
SİBEL
YİĞİTALP (Diyarbakır) – Niye savaş başlatıyorsunuz o zaman? Niye onları savaşa
gönderiyorsunuz? Niye ölümlerine sebep oluyorsunuz?
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – O çocuklar orada ülkemizin
varlığı ve ay yıldızlı bayrağın nazlı ve şanlı dalgalanabilmesi ve sizin ifade
ettiğiniz bütün kardeşlerimizle -Abaza’sı, Çerkez’i, Gürcü’sü, Bulgaristan’dan
geleni, Roman’ı, hepsiyle, Kürt’üyle, Alevi’siyle, Sünni’siyle- bir kardeşliğin
bu ülkede yaşanabilmesini temin edebilmek için, bu ülkede çocuklarımızın
okullara rahat gidebilmesi için…
ÇAĞLAR
DEMİREL (Diyarbakır) – Gidemiyorlar ki.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – …sabahleyin
“Bismillahirrahmanirrahim.” diyebilmesi için bizim adımıza orada bir şekilde
kendi canlarını ortaya atıyorlar, kurşunun üzerine yürüyorlar. 
SİBEL
YİĞİTALP (Diyarbakır) – Asla kolluk kuvvetlerini düşünmüyorsunuz, onları siz
ölüme gönderiyorsunuz.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Bizim onlara
minnettarlığımız ve şükranımız vardır ve ahirete irtihal edenlere de hepinizin
huzurunda burada tekrar rahmet diliyorum, ailelerine başsağlığı, aziz
milletimize başsağlığı diliyorum. 
(Mikrofon
otomatik cihaz tarafından kapatıldı)
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – Sizin de bir şekilde bu
meselelere sağduyuyla bakmanızı…
SİBEL
YİĞİTALP (Diyarbakır) – Siz bakın. “Çocuklar ölmesin.” diyen insanlar hakkında
dava ediyorsunuz.
ÇALIŞMA
VE SOSYAL GÜVENLİK BAKANI SÜLEYMAN SOYLU (Devamla) – …ve Türkiye Büyük Millet
Meclisinin bize yüklediği anlayışı… (AK PARTİ sıralarından alkışlar)
BAŞKAN
– Teşekkür ederim Sayın Bakan.
SİBEL
YİĞİTALP (Diyarbakır) – Ölümlere karşı duranlara dava açıyorsunuz ya, barış
isteyenlere dava açıyorsunuz ya.
YAKUP
AKKAYA (İstanbul) – Sayın Başkan…
BAŞKAN
– Sayın Akkaya, bir saniye efendim.
Sayın
Bostancı, Sayın Bakanın konuşmasından önce, Sayın Çağlar Demirel’in konuşması
üzerine, İç Tüzük’ün 69’uncu maddesine göre sataşma gerekçesiyle söz talep
etmiştiniz. Sayın Demirel’in konuşmasında sataşma olarak değerlendirilecek
hususlar esasen Hükûmete yönelik bir sataşmaydı ve bu sataşmalara Sayın Bakan
konuşmasında cevap verdi. O nedenle sizin bu konudaki söz talebinizi
karşılayamayacağım. Amaç yerine gelmiş oldu. 
MEHMET
NACİ BOSTANCI (Amasya) – Sayın Başkanım, Süleyman Bey, tabii, Hükûmet adına
konuştu ama aynı zamanda “AK PARTİ Grubunun politikaları” ifadesiyle, grubumuzu
ilzam eden… 
BAŞKAN
– Sayın milletvekilleri, duyulmuyor Sayın Bostancı’nın sözleri, lütfen efendim,
sükûnete davet ediyorum. 
Sayın
Bostancı, bir daha söyler misiniz?
MEHMET
NACİ BOSTANCI (Amasya) – Efendim, “AK PARTİ’nin politikaları” denilerek
grubumuzu ilzam eden bir anlayışla ifade edildiği için, grubumuza da yönelik
bir sataşma vardır. Bu çerçevede söz talep ettim.
BAŞKAN
– Sayın Bostancı, bakınız, ben Sayın Demirel’in konuşmasını dikkatle dinledim.
Hükûmeti soykırım yapmakla suçladı. Burada çok doğal olarak bir sataşma vardır.
Siz bunun AK PARTİ grubuyla bağını ifade ederek söz istediniz. Hükûmetin
politikalarını veya AK PARTİ’nin politikalarını eleştirmek, başlı başına
eleştirmek siz de takdir edersiniz ki bir sataşma gerekçesi oluşturmaz. 
MEHMET
NACİ BOSTANCI (Amasya) – Eleştiri değil efendim, “AK PARTİ politikaları” denilirken…
BAŞKAN
– Hangi cümle efendim, hangi cümle sataşmadır?
MEHMET
NACİ BOSTANCI (Amasya) – Devletin katliam ve soykırım yaptığı, bunun da AK
PARTİ politikalarının neticesi olduğu ifade edilince bu doğrudan doğruya gruba
yönelik bir sataşma. 
BAŞKAN
– Şöyle yapalım Sayın Bostancı: Ben, Hükûmetin soykırım yaptığı yönünde bir
değerlendirmesini duydum ama belki eksik duymuş olabilirim.
ÇAĞLAR
DEMİREL (Diyarbakır) – Devletin… Bakabilirsiniz tutanaklara.
BAŞKAN
- Tutanakları getirteceğim, bakacağım. Eğer Sayın Bakanın Hükûmet olarak cevap
verdiği hususlar dışında Adalet ve Kalkınma Partisi Grubuna yönelik sataşma
olarak değerlendirebileceğimiz bir cümlesi varsa ben talebinizi karşılayacağım.

MEHMET
NACİ BOSTANCI (Amasya) – Sayın Başkanım, esasen talebimi karşılamıştınız ama
bir takdim tehir meselesi dolayısıyla...
BAŞKAN
– Hayır, bakın “Ben talebinizi olumlu karşılayacağım.” dedim. Sayın Bakanın,
öncesinde gündem dışı konuşmaya cevap verme yönünde bir söz talebi olmuştu.
Sayın Bakan bu söz hakkını kullanırken Sayın Demirel’in sataşmasına da cevap
vermiş oldu. Yani şöyle olabilirdi: Sayın Bakan yerine otururdu, Hükûmete
yönelik bir sataşma var gerekçesiyle tekrar söz talep edebilirdi. Ben, Hükûmete
yönelik bir sataşma olduğu için doğal olarak Sayın Bakanın bu talebini
karşılardım. Sayın Bakan böylesi bir formaliteye gerek görmeksizin, konuşmasını
yaparken söz konusu sataşmaya da cevap verdi Sayın Bostancı. İzninizle...
Sayın
Akkaya, buyurun efendim.
YAKUP
AKKAYA (İstanbul) – Efendim, Sayın Bakan benim konuşmalarımı farklılaştırdı,
adımı da kullandı. 69’a göre söz istiyorum. 
BAŞKAN
– Nasıl farklılaştırdı Sayın Akkaya?
YAKUP
AKKAYA (İstanbul) – Taşeronla ilgili ve İş Kanunu’yla ilgili, ki ben onu zaten
şey yapmadım.
NURETTİN
CANİKLİ (Giresun) – Tutanaklara bakalım Sayın Başkan.
BAŞKAN
– Bir saniye sayın milletvekilleri.
YAKUP
AKKAYA (İstanbul) – Adımı da kullanarak ifade etti Sayın Başkanım.
NURETTİN
CANİKLİ (Giresun) – Tutanaklara bakalım Sayın Başkan.
BAŞKAN
– Yani, sizin ifade ettiğiniz görüş dışında farklı bir görüş mü atfetti size?
YAKUP
AKKAYA (İstanbul) – Evet... Evet...
BAŞKAN
– Hangisi o? 
YAKUP
AKKAYA (İstanbul) – Taşeronlaşmayla ilgili. Hem taşeronlaşma hem İş Kanunu’yla
ilgili olan düzenlemeleri benim konuşmama atfederek farklılaştırdı.
BAŞKAN
– Sayın Akkaya, tutanakları getirteceğim. Sizin söz talebinizi de tutanakları
değerlendirdikten sonra değerlendireceğim.
YAKUP
AKKAYA (İstanbul) – Tamam.
BAŞKAN
– Peki Sayın Akkaya.
ÇAĞLAR
DEMİREL (Diyarbakır) – Sayın Başkan...
BAŞKAN
– Bir saniye Sayın Demirel, daha önceden beri Sayın Tanal ayağa kalkıyor.
Buyurunuz
Sayın Tanal.
MAHMUT
TANAL (İstanbul) – Sayın Başkan, biraz önce Sayın İnceöz Adalet ve Kalkınma Partisi Grubu
adına konuşurken “Devlet güneydoğuda meşru müdafaa hakkını kullanıyor.” dedi.
Birleşmiş Milletler Cenevre Sözleşmesi’ne göre meşru müdafaa hakkı iki devlet
arasında olur. Bu cümle gaf bir cümledir, kabul edilebilir bir cümle değildir;
bunun Meclis tutanaklarından çıkarılmasını talep ediyorum.
BAŞKAN – Söyledikleriniz tutanaklara geçmiştir.
Teşekkür ederim Sayın Tanal.
Sayın Demirel...
ÇAĞLAR
DEMİREL (Diyarbakır) – Sayın Başkan, Sayın Bakan konuşmasında hem bize dönerek
hem de konuşmasının tamamında yani normalde cevap anlamında değil, özelde halkı
bizim tedirgin ettiğimizi, zaten halka ilişkin bir baskı uyguladığımızı, bunu
da burada konuşmamıza ilişkin genel bir sataşmada bulundu yani ona ilişkin söz
istiyorum.
BAŞKAN
– Buyurunuz Sayın Demirel, 69’uncu madde çerçevesinde size iki dakika süreyle
söz veriyorum.
Sayın
Demirel, lütfen yeni bir sataşmaya meydan vermeyiniz efendim.
V.- SATAŞMALARA İLİŞKİN KONUŞMALAR (Devam)
3.- Diyarbakır Milletvekili Çağlar
Demirel’in, Çalışma ve Sosyal Güvenlik Bakanı Süleyman Soylu’nun gündem dışı
konuşmaya cevaben yaptığı konuşması sırasında Halkların Demokratik Partisine
sataşması nedeniyle konuşması
ÇAĞLAR
DEMİREL (Diyarbakır) – Teşekkür ediyorum Sayın Başkan.
Şimdi,
aslında, halkı kimin tedirgin ettiğini, halkı kimin kışkırttığını, kimin bu
politikaları uyguladığını, Sayın Bakan iktidarda ve Hükûmette olduğunu unutarak
ifade etti. İktidarda ve Hükûmette olan kendileri ve Bakanın Bakanlık
yetkileriyle aslında sorunları çözmesi gerekirken… Tam da Dicle’yi eğer
kalbinde hissediyorsa, içinde hissediyorsa, Dicle’ye dökülen insan uzuvlarını,
kadın cesetlerini acaba bu iktidar nerede hissediyor? Onlara ilişkin vermiş
olduğumuz önergelerin hiçbirine cevap alamadık. Eğer orada hissediyorsa… Hâlâ
cenazelerin alınmadığı ve bugün itibarıyla tam, 2 Aralıktan itibaren sokağa
çıkma yasağının olduğu Sur’da, beş aydır insanların, ailelerin kendi
çocuklarının cenazelerini alamadığı bir yerde, iktidar eliyle, Hükûmetin
yetkisiyle ve talimatıyla orada bir klip çekiliyor. Havadan insansız hava
araçlarıyla ve bütün ekiplerle orada bir klip çekilmesine izin veriliyor. Yani,
artık biz hangi birini burada söyleyelim. 
Üçüncüsü:
Rahatlıkla burada konuşuyorsak halkın vermiş olduğu yetkiyi ve halkın
taleplerini burada ifade edeceğiz. Yani, kürsüyü bile bize bir tehdit aracı
olarak gören Sayın Bakana özelde şunu söylemek istiyorum: Bu, halkın kürsüsüdür.
Halk bize bu yetkiyi vermişse biz yaşananların hepsini bire bir burada ifade
edeceğiz. Sayın Bakan, oralarda kalan ve oralarda yaşayan, halkla iç içe olan
bizleriz, partimizin milletvekilleridir. Sizin bir iki defa oraya gelip
gitmenizle sorunları çözmeniz ya da yerinden dinlemeniz mümkün değildir. O
yüzden, onu hissetmeniz de mümkün olmayacaktır. 
(Mikrofon
otomatik cihaz tarafından kapatıldı) 
ÇAĞLAR
DEMİREL (Devamla) – Hissetmediğiniz için bugün burada bu tür durumlar
gerçekleşiyor diyorum. 
Teşekkür
ediyorum. (HDP sıralarından alkışlar) 
BAŞKAN
– Teşekkür ederim Sayın Demirel.
GÖKCEN
ÖZDOĞAN ENÇ (Antalya) – Nasıl ayrımcısın ya! Nasıl ayrımcısın! Yazık ya!
BAŞKAN
– Buyurunuz Sayın Bostancı. 
MEHMET
NACİ BOSTANCI (Amasya) – Sayın Başkanım, Çağlar Hanım’ın bahsettiği klibi
biliyoruz; şu polislerin çektiği klip değil mi, maskeli birisi çekiyor. Sur’un
içerisinde…
FİLİZ
KERESTECİOĞLU DEMİR (İstanbul) – Evet, kimsenin giremediği. 
SİBEL
YİĞİTALP (Diyarbakır) – Hiçbirimiz giremiyoruz. 
MEHMET NACİ BOSTANCI (Amasya) – Bu, kesinlikle legal
bir çekim değil, devletin, Hükûmetin yaptığı bir çekim değil.
SİBEL YİĞİTALP (Diyarbakır) – Kim yaptı?
BESİME KONCA (Siirt) – Kim çekmiş?
MEHMET NACİ BOSTANCI (Amasya) – Bunu yapan polise
ilişkin olarak tespit edilmiş ve hakkında soruşturma açılmıştır. 
Sayın
Başkanım, esasen, bu tür ortamlarda terörle mücadele edilirken bu ortamı
provoke etmek isteyen, bundan sonuç çıkarmak isteyen çok çeşitli güçler…
FİLİZ
KERESTECİOĞLU DEMİR (İstanbul) – Kameralarla falan… Naci Bey, yapmayın Allah
aşkına!
SİBEL
YİĞİTALP (Diyarbakır) – Yasağın devam etmesi provokasyon değil, değil mi?
MEHMET
NACİ BOSTANCI (Amasya) – …böylesine kendilerine PR imkânı sağlayacak unsurları
kullanmak istiyorlar. Devletin meşru bir şekilde yürüttüğü mücadeleyi gölgelemek
için, halk nezdinde karalamak için bu tür unsurları başka yerlerde, başka
şekillerde de kullanmaya çalıştılar.
SİBEL
YİĞİTALP (Diyarbakır) – Yasağı kaldırın. O zaman yasağı kaldırın.
MEHMET
NACİ BOSTANCI (Amasya) – Bahsedilen klibe ilişkin olarak soruşturma açılmıştır,
ilgili kişi de bunun hesabını verecektir. 
BAŞKAN
– Teşekkür ederim Sayın Bostancı.
ÇAĞLAR
DEMİREL (Diyarbakır) – Sayın Başkan, tutanaklara girmesi açısından, müsaade
ederseniz bir iki ben de Sayın Bostancı’nın söylemiş olduğu durumu ifade
edeyim. 
BAŞKAN
– Buyurun Sayın Demirel. 
ÇAĞLAR
DEMİREL (Diyarbakır) – Diyarbakırlıyız, Diyarbakır’da yaşıyoruz. Beş aydır,
sokağa çıkma yasağının olduğu yerde, 9 milletvekilimizle birlikte ve orada
yaşayan halk dâhil olmak üzere -bizler milletvekiliyiz, beş ay bitti- hâlâ o
bölgeye adım atamadık. Adresler verilmesine rağmen, cenazelerin nerede olduğuna
dair adres verilmesine rağmen aileler çocuklarının cenazesini alamadı. 
Ve
orada nasıl oluyor da -Vali kuş uçurtmadığını söylüyor, Hükûmet burada- İçişleri
Bakanlığı bizlerin oraya girmesine izin vermemesine rağmen, bir birey ya da bir
kişi orada provokasyon yaratmak için bir klip çekiyor? O klibi incelerseniz, o
klipteki sözler yanımızda, zamanımız olursa burada tek tek sözleri de ifade
edebiliriz, sokak aralarında gezilerek -bir silahla, bir televizyon- ve anons
edilerek nasıl oluyor da bu bir provokasyonla, bir kişi tarafından ya da 2
polis tarafından ya da bir başkaları tarafından Hükûmetin bilgisi dâhilinde
olmadan orada bir çekim yapılıyor? Telsizden anons geliyor, silah yanında ve
insansız hava uçaklarıyla görüntü alınıyor ve aynı zamanda kamera ekipleriyle
bir filme çevrilecek bir klip organize ediliyor. Siz bunu nasıl böyle sadece
bir kişinin yapmış olduğu bir provokasyon olarak değerlendirebilirsiniz?
Tamamen orada Valinin, Hükûmetin bilgisi dâhilinde olan bir durumdur. 
BAŞKAN
– Teşekkür ederim Sayın Demirel.
ÇAĞLAR
DEMİREL (Diyarbakır) - Evet, soruşturma başlatıldığı ifade edilmiştir ama bunun
sadece bir kişi tarafından yapılmadığını ve bunun bir konsept çerçevesinde
gerçekleştiğini bir kez daha buradan ifade etmek istiyorum.
BAŞKAN
– Teşekkür ederim Sayın Demirel.
MEHMET
NACİ BOSTANCI (Amasya) – Sayın Başkanım, klipler, duyulsun, başkaları da
öğrensin, bilsin diye yapılır. Ben o klibin sözlerini burada tekrar etmek
istemem… 
BESİME
KONCA (Siirt) – Edin, niye etmiyorsunuz, madem oradaki halkı savunuyorsunuz!
MEHMET
NACİ BOSTANCI (Amasya) – …çünkü bunu mahzurlu görürüm, bunu uygun bulmam. 
SİBEL
YİĞİTALP (Diyarbakır) – Niye?
MEHMET
NACİ BOSTANCI (Amasya) – Bunun kasıtlı bir şekilde yapıldığı inancındayım,
kişisel kanaatim. Aynı zamanda devlet de buna ilişkin bir soruşturma açmış.
SİBEL
YİĞİTALP (Diyarbakır) – Hafriyatlardan cenaze çıkarılırdı, cenazeler!
MEHMET
NACİ BOSTANCI (Amasya) – Klibi yaygınlaştırmak isteyen ancak bu provokasyona
hizmet etmek isteyenler olabilir. 
SİBEL
YİĞİTALP (Diyarbakır) – O zaman girelim!
MEHMET
NACİ BOSTANCI (Amasya) – Soruşturma neticelenecektir, ne olduğunu göreceğiz.
BAŞKAN
– Teşekkür ederim Sayın Bostancı.
ÇAĞLAR
DEMİREL (Diyarbakır) – Sayın Bostancı’ya soruyoruz: Kim yaptı bu kastı o zaman?

BAŞKAN
– Sayın milletvekilleri, şimdi, elektronik sisteme…
ÇAĞLAR
DEMİREL (Diyarbakır) – Kasıtlıysa, milletvekillerinin girmediği bir yerde kim
yaptı?
Teşekkürler
Başkan.
BAŞKAN
– Sayın Demirel, teşekkür ederim, tutanaklara geçmiştir her şey.
Teşekkür
ederim.
Şimdi,
elektronik sisteme girerek söz talep eden sayın milletvekillerine talep
sırasına göre söz vereceğim.
III.- OTURUM BAŞKANLARININ KONUŞMALARI
2.- Oturum Başkanı TBMM Başkan Vekili
Mehmet Akif Hamzaçebi’nin, Genel Kurul çalışmalarına dönen AK PARTİ Grup Başkan
Vekili Giresun Milletvekili Nurettin Canikli’ye “Hoş geldiniz.” dediğine ve
başarılar dilediğine ilişkin konuşması
BAŞKAN
- Bu sırada, Adalet ve Kalkınma Partisi Grup Başkan Vekili Sayın Nurettin
Canikli’ye hoş geldiniz diyorum, çalışmalarında başarılar diliyorum. (AK PARTİ
ve CHP sıralarından alkışlar)
Söz
verme işlemine başlıyorum.
Sayın
Altaca Kayışoğlu…
VI.- AÇIKLAMALAR
1.- Bursa Milletvekili Nurhayat Altaca Kayışoğlu’nun,
1 Mayıs İşçi Bayramı’nı kutladığına, Çalışma ve Sosyal Güvenlik Bakanı Süleyman
Soylu’nun gündem dışı konuşmaya cevaben yaptığı konuşmasındaki bazı ifadelerine
ve LYS sınavına girecek olan bazı gençlerin sistem değişikliğinin kurbanı
olduklarına ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Ben
öncelikle bütün emekçilerin 1 Mayıs Bayramı’nı kutluyorum. 
Biraz
önce Sayın Bakan on beş dakika çalışma hayatıyla ilgili konuştu ama hiç somut
bir şey sunmadı. Emekçilerin talepleri çok basit: Yıllardır, yüz yıllardır
mücadele ederek elde ettikleri kazanımların yok edilmesini istemiyorlar. Kıdem
tazminatı yasasının ısıtılıp ısıtılıp getirilmesini istemiyorlar. Kiralık
işçilik yasasının geri çekilmesini istiyorlar. Bunları yerine getirirlerse
elbette ki biraz önceki konuşmaları anlam kazanacaktır.
İkincisi,
LYS sınavına girecek olan gençlerimiz yine bir sistem değişikliğinin kurbanı
oldular ve harçlarını süresinde yatıramayan gençler maalesef sınava
giremiyorlar ve sınava hazırlanmak için yıllarca harcadıkları emekleri boşa
gidiyor, bir yıl daha kaybedecekler sınava girmek için. Mağdur olan bu
gençlerimize bir şans daha tanınması için gerekli değişiklerin yapılması…
(Mikrofon
otomatik cihaz tarafından kapatıldı) 
BAŞKAN
– Sayın Tanal…
2.- İstanbul Milletvekili Mahmut Tanal’ın,
Şanlıurfa’da yaşanan elektrik kesintileri ile işsizlik sorununa ve GAP Eylem
Planı’nın ne zaman bitirileceğini öğrenmek istediğine ilişkin açıklaması
MAHMUT
TANAL (İstanbul) – Teşekkür ederim Sayın Başkan.
Sayın
Bakanım, Şanlıurfa’nın şu anda 3 tane çok temel sorunu var:
1)
TEDAŞ’ın sürekli elektrikleri kesmesi nedeniyle sulu üretim yapan
vatandaşlarımızın ürünleri kuruma tehlikesiyle karşı karşıyadır.
2)
Aşırı derecede işsizlik var Şanlıurfa’da.
3)
Şanlıurfa’da GAP Eylem Planı bitirilmediği için Şanlıurfalı hemşehrilerimiz
Adana’ya, Malatya’ya, Aydın’a ve Karadeniz’e hem çapa hem pamuk hem fındık
toplamaya gidiyorlar. Nisan ayından itibaren Urfa’nın yarısı boşaldı. Urfa’nın
bu mağduriyeti ne zaman giderilecek? Halkımız bu kadar destek veriyor ama
maalesef, iktidar olarak bu GAP Eylem Planı bitirilmediği için Urfa’daki bu
sorunlar bitmiyor. Bunun ne zaman bitirileceği hususunda net bir açıklama
yaparsanız… Halkımız bu konuda haber bekliyor, bilgi bekliyor. 
Teşekkür
ediyorum.
BAŞKAN
– Sayın Özkan…
3.- Denizli Milletvekili Cahit Özkan’ın,
Kut bayramına ilişkin açıklaması
CAHİT
ÖZKAN (Denizli) – Teşekkürler Sayın Başkan.
Yüz
yıl evvel Kutülamare’de İngiliz ordusunu teslim alan Mirliva Halil Paşa bugünü
şu sözlerle bayram ilan etmiştir: “Arslanlar, bugün Türklere şeref, şan;
İngilizlere kara meydan olan şu kızgın toprakların güneşli havasında
şehitlerimizin ruhu şad ve şendir. Hepinizi pak alınlarınızdan öperek tebrik
ederim. İki yüz yıldır tarihimizde olmayan zaferi bize yaşatan Yüce Allah’a
hamt ve şükürler olsun. Kut’ta şehit ve yaralılar verdik fakat İngiliz
ordusundan 13.800 general, subay, er esir aldık; 30.000 zayiat verdirdik.
Bugüne ‘Kut Bayramı’ adını veriyorum. Ordumun her ferdi her yıl bugünü kutlarken
şehitlerimize Yasinler, Tebarekeler, Fatihalar okusunlar. Mirliva Halil, 6’ncı
Ordu Komutanı.”
BAŞKAN
– Sayın Özdemir…
4.- İstanbul Milletvekili Sibel Özdemir’in,
Evin Okula Yakınlaşması ve Değişen Anne Baba Rolleri Projesi kapsamında
Bakanlık bütçesinden kamu kaynaklarının belli bir kesime aktarılmasıyla
ayrımcılık yapıldığına ve bu projenin sonlandırılması konusunda Millî Eğitim
Bakanına çağrıda bulunduğuna ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkanım.
Millî
Eğitim Bakanlığının, Evin Okula Yakınlaşması ve Değişen Anne Baba Rolleri
Projesi kapsamında imam-hatip okullarına gönderdiği yazıda, imam-hatip
okullarında öğrencisi olan anne ve babaların seminerlere katılması, hatta
katılmayan velilerin evlerinin ziyaret edilmesi talimatı verdiği basında yer
almıştır. Projenin yürütülmesi için 120 bin lira kaynak aktarılması ileri
sürülmektedir. Velilere verilecek seminer konularının bazıları: Çocukluluk ve
gençlik döneminde din eğitimi, televizyon, cep telefonu, İnternet, sosyal
medya, madde bağımlılığı gibi konular. Bütün vatandaşlarımızın vergisiyle
oluşan Bakanlık bütçesinden ayrımcılık yapılarak kamu kaynaklarının belli bir
kesime aktarılması uygulamasına ve veliler arasında yapılan bu ayrımcı
uygulamaya neden olan bu projenin sonlandırılması konusunda Millî Eğitim
Bakanına çağrıda bulunarak sorumluluğa davet ediyorum.
BAŞKAN – Sayın Bektaşoğlu…
5.- Giresun Milletvekili Bülent Yener
Bektaşoğlu’nun, Karadeniz’de, özellikle de Giresun’da yaylalarda yaşanan
sorunlara ilişkin açıklaması
BÜLENT YENER BEKTAŞOĞLU (Giresun) – Teşekkür ederim
Sayın Başkan.
Giresun’un kırsalda yaşayan nüfusunun büyük bölümü
geçimini tarım ve hayvancılıktan sağlıyor. Özellikle bu aylarda hayvanlarıyla
birlikte yaylalara göç eden halkımız, eylül ayına kadar atalarından,
dedelerinden kalma obalarda, meralarda, yaylaklarda yaylacılık geleneğini
sürdürüyor. Ancak Karadeniz’de, özellikle de Giresun’da çok ciddi yayla
sorunları yaşanıyor. İl yöneticileri 2/B, Mera ve diğer yasa ve yönetmeliklere
dayanarak halkımızın evlerini başına yıkıyor. Hatta, mahkeme süreçleri devam
eden yaylaklarda bile kafalarına göre aldıkları kararları uyguluyorlar.
Hükûmet, bir taraftan yaylaları birbirine bağlama adı altında ormanları yok
ederek Yeşil Yol yapıyor, yandaşlarına ocak açtırıp siyanürle altın
ayrıştırmasına izin veriyor, çarpık yapılaşmaya göz yumuyor, her yeri ranta
açıyor, önüne gelene her fırsatı vererek çevre, doğa katliamına destek oluyor,
geleceğimizi karartıyor; bir taraftan da çevreci kesilip yaylalarda, yaşamını,
geçimini yaylacılığa bağlamış halkımızın tek odalı evleriyle uğraşıyor. Çevre,
Orman, Tarım ve diğer ilgili bakanları bu konuda uyarıyor, halkımızın
mağduriyetlerinin giderilmesi için ilgilileri çalışmaya davet ediyorum.
BAŞKAN – Sayın Yarayıcı…
6.- Hatay Milletvekili Hilmi Yarayıcı’nın,
1 Mayıs İşçi Bayramı’nı kutladığına ilişkin açıklaması
HİLMİ YARAYICI (Hatay) – Teşekkür ederim Sayın
Başkanım.
Dün alanlarda emekçi kardeşlerimizle emeğin ve
dayanışmanın günü olan 1 Mayıs İşçi Bayramı’nı türkülerle, halaylarla kutladık.
Bu vesileyle, tüm emekçilerimizin bayramını bir kez daha kutluyorum.
Bakırköy’deydik
ancak kalbimizin bir yarısı da Taksim Meydanı’ndaydı. Taksim Meydanı’nı gerçek
sahibi emekçilerden ve halktan korumak için iktidar binlerce polis ve TOMA’larla
âdeta kuş uçurtmadı. Yıllardır bu tavrınızı sürdürüyorsunuz. Oysa alanda
kutlamalara izin verildiğinde hiçbir olay yaşanmadığını hepiniz çok iyi
biliyorsunuz, yaşanmadığı için de rahatsız oluyorsunuz. Çünkü bu anlamlı gün
gerginliklerle ve olaylarla anılırsa yüz binlerin toplanmasını engellemiş
olacağınızı düşünüyorsunuz. Ne kadar engellemeye çalışırsanız çalışın, Taksim 1
Mayıs kutlama alanıdır ve sonsuza kadar öyle kalacaktır. Türkiye işçi sınıfı
bunun bedelini 1977’den bu yana sürekli ödemeye devam ediyor. Daha da bedel
ödenmesini istiyorsanız emin olun, halklarımız bu bedeli ödemeye hazırdır. 
Yaşasın,
emek, dayanışma ve mücadele günü. Yaşasın 1 Mayıs. 
BAŞKAN
– Sayın Şeker… 
7.- İstanbul Milletvekili Ali Şeker’in, 1
Mayıs İşçi Bayramı’nı kutladığına, Hükümetin özel istihdam bürolarıyla tam
güvencesiz çalışmayı dayattığına ve Türkiye’de gelir dağılımında adaletsizliğin
arttığına ilişkin açıklaması
ALİ
ŞEKER (İstanbul) – 1 Mayıs İşçi Bayramı’nı kutluyorum. 1977’de katledilenleri
saygıyla anıyorum. 
AKP
Türkiyesi, yandaş taşeron cumhuriyetine çevirdi ülkemizi. Daha öncesinde
taşeron sistemi vardı, şimdi de özel istihdam bürolarıyla tam güvencesiz
çalışmayı yani beterin beteri çalışma düzenlerini dayatmakta yeni kanunlar
çıkararak. 
Bir
yanda işçilerin parası olan İşsizlik Fonu’nu kendi yandaşlarına vermek için,
işçilere seçim propagandasında kullanmak için geçici işçilikte harcıyorlar ve
İŞKUR’a geçici işçiler alıyorlar. Biz diyoruz ki bu ülke istihdam alanlarını
genişletsin, işçiler güvenceli çalışabilecekleri ortam bulabilsinler. Bir
yandan da Türkiye’de gelir dağılımında adaletsizlik gittikçe arttı. Yüzde 1’lik
gelir dilimi, AKP iktidara geldiğinde ülkenin gelirinin yüzde 39’unu alıyordu,
en zengin yüzde 1 şu anda ülke gelirinin yüzde 54’ünü alıyor. AKP iktidara
geldiğinden beri, en yoksul yüzde 90’lık kesimden yüzde 10’luk para bu yüzde
1’lik kesime aktarıldı. AKP’nin adaletsizliği işçilere karşı devam ediyor hâlâ.

BAŞKAN
– Sayın Arslan…
8.- Denizli Milletvekili Kazım Arslan’ın,
Meclis Başkanının laiklikle ilgili beyanlarıyla yeminine sadık kalmadığına ve
görevinden istifa etmesi gerektiğine ilişkin açıklaması
KAZIM
ARSLAN (Denizli) – Sayın Başkan, çok teşekkür ederim. 
Laiklik,
din ve devlet işlerinin ayrı tutulması demektir. Laiklik, din ve vicdan
özgürlüğünün temelidir. Laiklik, inanç ve ibadetlerin özgürce yapıldığı bir
rejimdir. Türkiye Cumhuriyeti laik, demokratik ve sosyal bir hukuk devletidir.
Türkiye Büyük Millet Meclisi Başkanımız İsmail Kahraman, laik Türkiye
Cumhuriyeti’nin Meclis Başkanıdır, AKP’nin başkanı değildir. Laik cumhuriyete
bağlı kalacağına dair bu Mecliste yemin etmiştir. Yeminine sadık kalmayarak
“Laiklik Anayasa’dan çıkarılmalıdır.” diye beyanda bulunmuştur. Artık Meclis
Başkanlığını sürdüremez, bu görevinden istifa etmelidir. 
Teşekkür
ederim. 
BAŞKAN
– Sayın Ertem… 
9.- Hatay Milletvekili Birol Ertem’in,
yıllarca çalıştığı hâlde hiç sigortalı olamamış yüz binlerce işçi bulunduğuna
ve bu konularda işverenlerin daha ciddi denetlenmesini dilediğine ilişkin
açıklaması
BİROL
ERTEM (Hatay) – Üzerinde konuşacağım konu, ülkemizde çalışan milyonları
ilgilendiren bir konudur, Çalışma ve Sosyal Güvenlik Bakanının not alması ve
gereken yasal düzenlemeyi yapması umuduyla Meclis Genel Kurulunun dikkatine
sunuyorum. 
SSK primi ödemeden işçi çalıştırmak yasak olduğu hâlde
bazı işverenler işçileri işe aldıktan sonra henüz bir ay bitmeden işçiyi işi
bırakmış gibi, işten çıkmış olarak göstermekte, sonra tekrar işe girme işlemi
yaparak sigorta primlerini ödemekten imtina etmektedirler. Ülkemizde bu şekilde
yıllarca çalıştığı hâlde hiç sigortalı olamamış yüz binlerce işçi
bulunmaktadır. Bu adaletsizliğe son verilmesini ve bu konularda işverenlerin
daha ciddi denetlenmesini diliyoruz.
Teşekkür
ediyorum.
BAŞKAN
– Sayın Akın…
10.- Balıkesir Milletvekili Ahmet Akın’ın,
Balıkesir’in Gönen ilçesinin bazı mahallelerinde yaşanan içme suyu sorununa
ilişkin açıklaması
AHMET
AKIN (Balıkesir) – Sayın Başkanım, teşekkür ederim.
Gönen
ilçemizin Turplu, Kavakalanı, Ulukır, Çifteçeşmeler, Dişbudak, Gebeçınar mahallelerinde
grup içme suyu sistemi çalışmıyor. 1970’li yıllardan bu yana kullanılan ana
iletim hatlarındaki metal borular çürümüş vaziyette, su iletimi yapılamıyor. Bu
mahallelerde yaşayan hemşehrilerimiz uzunca süredir sudan mahrum durumdalar,
tankerlerle su taşımak zorunda kalıyorlar. Konuyu defalarca Balıkesir
Büyükşehir Belediyesine bildirdiler, gerekli müracaatlarını yaptılar ama her ne
hikmetse hâlâ bir gelişme olmadı. Bu sorunu çözmeye yönelik Büyükşehir
Belediyesinin de bir girişimi yok. Yeni Büyükşehir Yasası’nın yarattığı
sorunların her gün yenilerine şahit oluyoruz. Buradan, hem Balıkesir Büyükşehir
Belediye Başkanı hem de diğer ilgili ve yetkililere sesleniyorum: Bu 6
mahallemizde, burada yaşayan hemşehrilerimiz sizden hizmet bekliyor.
Teşekkür
ederim.
BAŞKAN
– Sayın Havutça…
11.- Balıkesir Milletvekili Namık
Havutça’nın, Diyanet İşleri Başkanının laikliğe aykırı eylem ve söylemleriyle
açıkça Anayasa’yı çiğnediğine ilişkin açıklaması
NAMIK
HAVUTÇA (Balıkesir) – Teşekkür ederim Sayın Başkan.
Sayın
Başkan, Anayasa'mızın 2’nci maddesi, Türkiye Cumhuriyeti’nin niteliklerini ve
Türkiye Cumhuriyeti’ni demokratik, laik, sosyal bir hukuk devleti olarak
düzenlemiştir; 4’üncü maddesi ise değiştirilmesi teklif dahi edilemez hükmünü
içermektedir. Meclis Başkanının laikliğe aykırı açıklamalarından sonra
Türkiye'deki birçok kamu görevlisi laikliğe aykırı eylem ve söylemlere devam
ediyor.
Bakın,
Anayasa'mızın 136’ncı maddesi “Genel idare içinde yer alan Diyanet İşleri
Başkanlığı, lâiklik ilkesi doğrultusunda, bütün siyasi görüş ve düşünüşlerin
dışında kalarak ve milletçe dayanışma ve bütünleşmeyi amaç edinerek, özel
kanununda gösterilen görevleri yerine getirir.” demektedir. Oysa, Diyanet
İşleri Başkanı bugün laikliğe aykırı eylemleriyle, söylemleriyle açıkça Anayasa'yı
çiğnemektedir. 
Buradan
savcılara suç duyurusunda bulunuyorum: Diyanet İşleri Başkanının laikliğe
aykırı söylemleriyle ilgili suç duyurusunda bulunarak harekete geçmelerini
bekliyoruz.
BAŞKAN
– Sayın Durmaz…
12.- Tokat Milletvekili Kadim Durmaz’ın,
Tokat’ın bazı ilçelerinde don nedeniyle mağdur olan üreticilerin borçlarının
ertelenip ertelenmeyeceğini ve İŞKUR’un işçi alımlarını neye göre yapacağını
öğrenmek istediğine ilişkin açıklaması
KADİM
DURMAZ (Tokat) – Teşekkür ederim Sayın Başkanım.
Tokat’ta
geçimini kiraz, şeftali, erik, armut ve benzeri meyvelerle sürdüren
köylülerimizin 17 Mart gecesi don, 18 Nisanda dolu, 22 Nisanda kalanı donla
bütün kazançları hibe olan Çöreğibüyük, Kızılköy, Bulaköy, Döllük, Ballıdere,
Kılıçlı, Dedeli, Kocacık, Yayladalı, Kemalpaşa, Akyamaç, Kömeç, Çerçi, Söngüt,
Büyükbağlar, Emirseyit, Güryıldız beldelerinin bu yıllki üretimlerinden
ödeyecekleri tarım kredi ve Ziraat Bankasına olan borçlarını Hükûmet ertelemeyi
planlıyor mu?
İkincisi:
İŞKUR, Adalet ve Kalkınma Partisi döneminde seçim kazandıran bir kurum hâline
geldi. Bir bölüm işçi şu anda çıkarıldı, yenileri de alınıyor. Hakkaniyet,
vicdan ölçüsünde kurayla mı alınacak bu işçiler; yine, geçmişte olduğu gibi
Adalet ve Kalkınma Partisi yöneticilerinin verdiği listeyle mi alınacak? Bunu
öğrenmek istiyorum.
BAŞKAN
– Sayın Kerestecioğlu…
13.- İstanbul Milletvekili Filiz
Kerestecioğlu Demir’in, TMMOB ve TTB tarafından hazırlanan Soma Maden Faciası
İnceleme Raporu’na ve iktidarın evrensel çalışma ilkelerine değil, evrensel
kapitalizm ve tekellerin ilkelerine uyduğuna ilişkin açıklaması
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Geçtiğimiz
günlerde TMMOB ve Tabipler Birliği tarafından zorlu bir mücadele sonucu
hazırlanan Soma Maden Faciası İnceleme Raporu açıklandı. “Zorlu bir mücadele”
ifadesinin nedeni, Maden Faciası İnceleme Raporu’nu hazırlamak için bile
maalesef, mahkeme kararına ihtiyaç duyulmasıydı. Soma’da maksimum 25 derece
olması gereken sıcaklığın 45 derece olduğu ve kaza öncesi ve sonrasında da devam
eden meslek hastalıkları tespit edildi. Evet, yaşasın 1 Mayıs, ama
kucaklayacaksanız hamasetle değil, gerçekten yaşayan işçileri kucaklamanız
gerekir.
Ayrıca,
dün “Diktatöre diz çökme.” diyen pankartlar, Amedspor’un pankartları 1 Mayıs
alanlarına alınmadı keyfî olarak. 1 Mayıs 77 katliamını bugün anmak, yine,
hamasetle kolay ama bu katliamın sorumluları hâlâ ortaya çıkartılmadı. Bugün,
bilinmelidir ki, iktidarın uyduğu ilkeler evrensel çalışma ilkeleri değil,
evrensel kapitalizm ve tekellerin ilkeleridir; yapılması gereken, iş
cinayetlerinin önlenmesidir. 
Teşekkürler.
BAŞKAN
– Sayın Doğan…
14.- İstanbul Milletvekili Selina Doğan’ın,
İstanbul Gaziosmanpaşa’da yaklaşık 30 bin evi kapsayan acele kamulaştırma
kararına ilişkin açıklaması
SELİNA
DOĞAN (İstanbul) – Teşekkürler Sayın Başkan.
Bakanlar
Kurulu, İstanbul Gaziosmanpaşa’da yaklaşık 30 bin evi kapsayan bir acele
kamulaştırma kararı alarak kamulaştırma yetkisini Gaziosmanpaşa Belediyesine
vermiştir. Bu karar yaklaşık 110 bin kişiyi etkilemektedir. Eğer on gün içinde
bu karardan dönülmezse 110 bin kişi evsiz kalacaktır. Daha önce Bakanlar Kurulu
aynı bölgeyi riskli alan ilan etmiş, ancak Danıştay bu kararı bozmuştur. Bu
hukuksuzluk şimdi acele kamulaştırma kararıyla aşılmaya çalışılmaktadır.
Bakanlar Kurulu açıkça yetkisini kötüye kullanmaktadır. Tüm bu kararlar,
kararlardan doğrudan etkilenecek vatandaşlara sorulmadan alınmıştır.
Gaziosmanpaşalılar kendilerine sorulmadan, tıpkı Sulukuleliler, tıpkı
Ayazmalılar gibi yerlerinden sürülmek istemiyorlar. Gaziosmanpaşalılar
hayatlarını kurdukları mahallerinde, ilçelerinde kalmak istiyorlar.
Gaziosmanpaşalıların
başlattığı hukuki mücadeleyi sonuna kadar destekliyoruz. Gaziosmanpaşa’yı ve
İstanbul’u rant çevrelerine kurban etmeyeceğiz. Bu karardan bir an önce dönülmesini
talep ediyoruz.
Teşekkürler.
BAŞKAN
– Sayın Gürer…
15.- Niğde Milletvekili Ömer Fethi
Gürer’in, 1 Mayıs İşçi Bayramı’nı kutladığına ve Niğde Bor Şeker Fabrikasında
345 işçinin seslerini duyurabilmek için bir ay boyunca ücret almadan iki saat
fazla mesai yapma eylemi başlattıklarına ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
Dün
1 Mayıs Emek Bayramı’nı kutladık. Tarlada, fabrikada, emeğin olduğu her alanda
1 Mayıslar yaşamaya devam edecektir.
1
Mayıs öncesi Niğde Bor Şeker Fabrikasında 345 işçi anlamlı bir eylem başlattı.
Geçici işçilik, kiralık işçilik, kıdem tazminatı, taşeron işçilik gibi
sorunların yanında, şeker fabrikalarında yıllardır çalışan, yeterli teknik
bilgi ve tecrübeye sahip işçilerin sürekli kadroya alınmamasına tepki
gösteriyorlar, bu konuda verilen sözler tutulsun istiyorlar. İşçiler seslerini
duyurmak amacıyla bir ay boyunca ücret almadan, iki saat fazla mesai yapma
eylemi başlattılar. Sendika Başkanı “Amacımız devletle didişmek değil,
fabrikaya ve üretime sahip çıkmaktır. Çalışma yaşamı ve üretim
olumsuzluklarının giderilmesini bekliyoruz.” açıklamasını yaptı. 21/12/2015
tarihinde şeker fabrikası işçilerinin sorunlarıyla ilgili, Çalışma Bakanlığına
yazılı bir soru önergesi de verdim. Şeker sanayisine kadro tahsis edilmesi,
geçici işçi statüsünde çalışanların bir an önce kadroya, işe alınmaları
beklentileridir. Çalışma ve Sosyal Güvenlik Bakanının biraz evvelki
konuşmasında çizdiği tablo ülkenin gerçekleri değildir. 
BAŞKAN
– Teşekkür ederim Sayın Gürer.
Şimdi,
söz talep eden sayın grup başkan vekillerine söz vereceğim.
Buyurunuz
Sayın Akçay.
16.- Manisa Milletvekili Erkan Akçay’ın,
milletin terörle mücadelede kesin sonuç alınmasını beklediğine ve Manisa’da
şehir hastanesinin inşaatında meydana gelen göçükte 3 işçinin toprak altında
kaldığına ilişkin açıklaması
ERKAN
AKÇAY (Manisa) – Teşekkür ediyorum Sayın Başkan.
1 Mayıs 2016 günü yani dün 7 evladımız, askerimiz ve
polisimiz Türk milletinin birliği, Türkiye Cumhuriyeti’nin varlığı, ülkemizin
bütünlüğü uğruna, vatandaşımızın can ve mal güvenliği için şehit olmuştur.
Gaziantep Emniyet Müdürlüğüne düzenlenen bombalı araç saldırısında 2 polisimiz,
Nusaybin’de roketli saldırıda 3 askerimiz, Dicle’de Jandarma Tabur
Komutanlığına düzenlenen bombalı araç saldırısında 1 askerimiz, Şırnak’ta
terörle mücadelede yine 1 askerimiz şehit düşmüştür. Terör örgütünün bu hain
saldırılarında 59 güvenlik görevlimiz ve 4 vatandaşımız da yaralanmıştır.
Şehitlerimize Allah’tan rahmet, kederli yakınlarına ve büyük Türk milletine başsağlığı
ve yaralılarımıza da acil şifalar diliyorum. Bütün bu alçak saldırıları
lanetliyorum. 
Tam
üç yıl önce, 27 Nisan 2013’te dönemin Başbakanı terörün bittiğini ilan etmişti,
Türkiye'nin makûs talihinin değiştiğini ifade etmişti ve bazı vatandaşlarımıza bazı
vaatlerde bulunuyordu. Munzur’dan kardelenler, Cudi’den yediverenler
toplanacaktı, dağlarda piknik yapılacaktı, Dicle ve Fırat’ta korkusuzca
serinlenilecekti, teröristler silah bırakacak, Türkiye derin bir nefes
alacaktı. Bu iddiaların hiçbirisi, maalesef, gerçekleşmedi çünkü terör
örgütlerinin tabiatında, doğasında neler yattığı idrak edilememişti. Yani, bir
meşhur deyimle: Fıtratında silah bırakmak, eylem yapmamak yoktu. “Analar
ağlamayacak.” deniyordu ve maalesef, neredeyse ağlamayan ana kalmadı. 
(Mikrofon
otomatik cihaz tarafından kapatıldı) 
BAŞKAN
- Mikrofonunuzu açıyorum.
Sözlerinizi
tamamlayınız Sayın Akçay.
ERKAN
AKÇAY (Manisa) - Mesele Türk milletinin birliği, Türkiye Cumhuriyeti’nin
varlığı ve vatanımızın bütünlüğüdür. Milletimiz terörle amansız mücadelede
kesin sonuç alınmasını beklemektedir. 
Sayın
Başkan, değerli milletvekilleri; ayrıca, Manisa’da yapımı yılan hikâyesine
dönen şehir hastanesinin inşaatında bugün sabah bir göçük meydana gelmiş ve 3
işçi toprak altında kalmıştır. Manisa şehir hastanesi için 2004-2005
yıllarından itibaren çeşitli vaatlerde bulunuluyordu. Ve Manisa yıllarca
oyalandıktan sonra inşaat başlamış ancak Hükûmet hatasını örtbas etmeye
çalışırken bu sefer de işçi sağlığı ve iş güvenliği önlemleri alınmamıştır.
Bugün yaşanan olayı “fıtrat” ya da “kaza” gibi ifadelerle geçiştirmek mümkün
değildir. Bu hastanenin temel atma töreni 1 Aralık 2013 tarihinde yapılmıştı. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim Sayın Akçay.
ERKAN
AKÇAY (Manisa) – Tamamlıyorum. 
Aradan
geçen iki buçuk yıla rağmen binanın sadece 3’üncü katı görülebilmiştir ve sonuç
olarak, 3 işçimizin bir an önce sağlığına kavuşmasını ve şehir efsanesine dönen
bu şehir hastanesinin de bir an önce tamamlanmasını diliyorum. 
Teşekkür
ediyorum. 
BAŞKAN
– Sayın Altay…
17.- İstanbul Milletvekili Engin Altay’ın,
iktidar partisinin eleştiriye tahammülsüzlüğünün Türkiye Büyük Millet
Meclisinin gerilimli bir ortamda çalışması sonucunu doğurduğuna ve geçen hafta
Bolu Milletvekili Tanju Özcan’a verilen Meclisten geçici çıkarma cezasını
protesto ettiğine ilişkin açıklaması
ENGİN
ALTAY (İstanbul) – Teşekkür ederim.
Sayın
Başkan, sayın milletvekilleri; geçtiğimiz hafta çarşamba ve perşembe günleri
Türkiye Büyük Millet Meclisinin Genel Kurulunda ve Anayasa Komisyonu toplantı
salonunda kamuoyunda da tasvip görmeyen, Türkiye Büyük Millet Meclisine
yakışmayan hadiseler yaşandı. 
Sayın
Başkan, sayın milletvekilleri; son yirmi dört saat içinde 7 şehit, 68 yaralı
var bu ülkede. Bununla birlikte, Türkiye Büyük Millet Meclisi yerleşkesinden
ambulanslarla yaralı milletvekillerinin hastaneye taşınma görüntüleri sadece
Türkiye’deki terörize olmuş ortamı daha çok teşvik etmekten başka bir işe
yaramaz. Hep söyledim, söylüyorum: Siyaset öncelikle nezaket ve vicdan işidir.
Bununla beraber, demokrasi bir tepki ve protesto rejimidir ve olmazsa olmaz
eleştiri, öz eleştiridir. Devlet yanlış yaparsa devlet de eleştirilecektir;
Cumhurbaşkanı, Başbakan, Türkiye Büyük Millet Meclisi Başkanı yanlış yaparsa
onlar da eleştirileceklerdir. Bu hep böyle olacak, olmaya devam edecektir.
İktidar partisinin sayısal çoğunluğuna da dayalı olarak eleştiriye
tahammülsüzlüğü, Türkiye Büyük Millet Meclisinin gerilimli bir ortamda
çalışması gibi, olmaması gereken bir ortamı doğurmaktadır. 
Devleti
korumak, kollamak, gerektiği hâllerde bütün milletvekillerinin görevidir.
İktidar partisi mensupları devletin özel muhafızı değildir. Devlet yanlış
yapmışsa bunun söyleneceği yer Türkiye Büyük Millet Meclisidir öncelikle.
Nitekim, 1977’de Taksim’de, Uludere’de, Soma’da, Madımak’ta devletin yanlış ve
aciz içinde olduğu anları bu ülke yaşamıştır. Bu konularda devletten hesap
sormak öncelikle Türkiye Büyük Millet Meclisinin sayın üyelerinin görevidir.
Yanlış yapan üst düzey kimi siyasi ve devlet yetkililerini eleştirmek de çok
doğal bir haktır. 
(Mikrofon
otomatik cihaz tarafından kapatıldı) 
BAŞKAN
– Mikrofonunuzu açıyorum Sayın Altay, tamamlayınız lütfen. 
ENGİN
ALTAY (İstanbul) - Bu çerçevede, Türkiye Büyük Millet Meclisi Başkanlığı
görevini yürüten bir zatın üzerine yemin ettiği Anayasa’ya da aykırı olarak
Anayasa’dan laikliğin çıkarılması yönündeki görüşünü açıklaması hâlinde bu zata
“IŞİD kafalı” demek de bir siyasi eleştiridir. Geçtiğimiz hafta böyle bir
konudan dolayı bir milletvekilimiz Genel Kuruldan çıkarma cezası almıştır, çok
yanlış bir cezadır, haksız bir cezadır, sayısal çoğunluğa dayalı bir cezadır.
Bu cezayı da protesto etmek için tekrar ediyorum ki Türkiye Büyük Millet
Meclisi Başkanı IŞİD kafalıdır.
Teşekkür
ederim.
BAŞKAN
– Teşekkür ederim Sayın Altay.
Sayın
Bostancı…
18.- Amasya Milletvekili Mehmet Naci
Bostancı’nın, Mecliste medeni bir dilin, karşılıklı anlayış ve iş birliğini
esas alan bir yaklaşımın ve müzakereye dayalı bir perspektifin esas olması
gerektiğine, devletin teröre karşı meşru bir mücadele yürüttüğüne ve 1 Mayıs
İşçi Bayramı’nı kutladığına ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum.
Gandhi’ye
“Batı medeniyeti hakkında ne düşünüyorsun?” diye sorarlar, o da biraz düşünür,
sonra “Güzel fikir.” der. 
ENGİN
ALTAY (İstanbul) – Bir felsefe sözlüğü getirin şuradan!
MEHMET
NACİ BOSTANCI (Amasya) – Güzel fikirleri serdetmek farklı bir şey, pratiği
yürütmek farklı bir şey. Parlamentonun çalışmasında her şey hukuk ve İç Tüzük
değil. Hukuk ve İç Tüzük önemli, aynı zamanda medeni bir dilin teşekkülü,
karşılıklı anlayışı ve iş birliğini esas alan bir yaklaşım ve her ne
söylenecekse eleştiri adına elbette burada müzakereye dayalı bir perspektif
esas olmalı. 
İktidar
partisinin sayısal çoğunluğu torbadan çıkmadı, milletin vermiş olduğu bir
çoğunluktur ve bu çerçevede, bunun arkasında ne kadar halk desteği varsa,
millet vermişse iktidara da bunu vermiştir. Ancak, biz, bize yöneltilen
eleştirileri saygıyla dinlemeye devam ediyoruz, bunu dinlemeye de devam
edeceğiz, bundan sonraki çalışmalarda da elbette bu itinayı göstereceğiz ama
hakaret ile eleştirinin nereden geçtiğine ilişkin herhâlde herkesin düşünmesi
lazım. Eğer Parlamentoda birtakım sevimsiz görüntüler yaşanıyorsa herkesin
düşünüp “Hangi illiyet bağları içerisinde bunlar yaşanıyor?” diye akletmek ve
Parlamentonun o medeni ortamına teşekkür için çaba göstermek herkesin boynunun
borcu, bizim boynumuzun borcu, başka arkadaşların da boynunun borcu. Sonuçta bu
Parlamentoyu çalıştırmak hepimizin görevi.
Sayın
Başkanım, devlet terörle bir mücadele sürdürüyor. Dün de şehitlerimiz oldu,
gazilerimiz oldu, evet. Bu, teröre, terör örgütünün meydan okumasına karşı
devletin yürüttüğü meşru bir mücadeledir. Devlet bu mücadeleyi yürütürken halk
ile terör örgütünü birbirinden… 
(Mikrofon
otomatik cihaz tarafından kapatıldı)
BAŞKAN
– Mikrofonunuzu açıyorum, lütfen sözlerinizi tamamlayınız. 
MEHMET
NACİ BOSTANCI (Amasya) – …ayırmaya dönük bir dikkatle davranıyor, itina
gösteriyor, bunu sahada ortaya koyuyor. Yine de birtakım ihlallerin yapıldığını
düşünen çevreler olabilir. Devlet bir hukuk devleti, mevcut meşru yollar var.
Bu çerçevede müracaatlar yapılır -zaten bu müracaatlar yapılıyor- hak arama
yolları açık ama esas itibarıyla devletin yaptığı teröre karşı bir mücadeledir,
oturduğu bağlam burasıdır. Bu bağlamı unutmamak kaydıyla ve teröre karşı
açık bir tavır almak şartıyla dile getirilecek her türlü eleştiriye eyvallah. 
Üçüncü
olarak, 1 Mayıs Bayramı’nı kutluyorum. Bir toplum, çıkarları itibarıyla
birbirinden farklı ve hatta kimi zaman çelişik grupların ortaklığından oluşur. 
(Mikrofon
otomatik cihaz tarafından kapatıldı) 
MEHMET
NACİ BOSTANCI (Amasya) - Önemli olan, bu çıkarları birbirinden farklı grupları
ortak bir kader ve gelecek istikametinde toparlayabilmektir akılcı
politikalarla. Parlamentonun görevi de budur.
Saygılarımla.
BAŞKAN
– Teşekkür ederim Sayın Bostancı.
Sayın
Demirel…
19.- Diyarbakır Milletvekili Çağlar
Demirel’in, Parlamentoda halkın temsiliyeti doğrultusunda her türlü düşünce,
eleştiri ve ifade özgürlüğünün olması gerektiğine ve 1 Mayıs İşçi Bayramı’nı
kutladığına ilişkin açıklaması
ÇAĞLAR
DEMİREL (Diyarbakır) – Teşekkür ediyorum Sayın Başkan.
Sayın
Başkan “İktidarın çoğunluğu elinde tuttuğu an itibarıyla her şeyi yapması
mübahtır.” söylemini ilk başta kabul etmememiz gerektiğini ifade ediyorum.
Muhalefetin ve bireylerin, milletvekillerinin eleştirileri, söylemleri neden bu
kadar yadırganıyor, onu da anlamakta zorlanıyorum.
Bu Parlamentoda kürsü bu halkın kürsüsüdür. Bu halkın
temsiliyeti doğrultusunda burada her türlü düşünce, eleştiri ve ifade özgürlüğü
söz konusudur. Parlamento kürsüsünde kendisini ifade etmesine bile izin
verilmeyen milletvekillerine yaklaşımı geçenlerde gördük, asla kabul
edilmeyecek. Türkiye halkı bunu çok net gördü ve bundan sonra da bunu kabul
etmeyeceğini bir kez daha ifade edeyim. “Çoğunluk bende, çoğunluk azınlığa
saldırır.” mantığı tam da yaşadığımız bu süreçte yapılan uygulamaların
pratikleşmesidir. Bu, 1 Mayıs için de geçerlidir; bu, Kürt illerindeki halka
yönelik saldırılar için de geçerlidir. 
Taksim’de kutlanması istenilen 1 Mayıs kutlamasına izin
verilmemesi gerçekten kabul edilmeyecek bir durumdur. 1 Mayısta Sayın Bakanın
burada olmasını isterdik, burada çok fazla konuştu, ifade etti ama muhalefetin
ama bizim düşüncelerimizi dinlemek istemedi. Neden? Yüzleşmekten mi korktu? Çok
net ifade edelim. 
Bu 1 Mayısa ilişkin ben birkaç şey söyleyeceğim. 1
Mayıs; birlik, dayanışma ve mücadele günüdür. Tüm Türkiye’de halkımızın 1
Mayısını tekrar kutlayarak ifade etmek istiyorum ki: Aslında, şu anda,
emekçiler ve işçiler, özel yasalarla, bu torba yasalarla “özel istihdam
büroları” adı altında köleleştirilen ve bir mal gibi alınıp satılan bir duruma
getirildi. Bu torba yasaların hayata geçmesiyle işçi ve emekçilerin, özelde de
kadınların eve kapatıldığını ve özlük haklarının bile elinden alındığını
görüyoruz. Kıdem tazminatını bile gasbeden bir anlayış söz konusudur. Yine,
aynı şekilde OECD ülkeleri…
(Mikrofon otomatik cihaz tarafından kapatıldı) 
BAŞKAN – Mikrofonunuzu açıyoruz, sözlerinizi
tamamlayınız lütfen.
ÇAĞLAR DEMİREL (Diyarbakır) – Haftalık çalışma saatleri
açısından OECD ülkeleri arasında 1’inci sırada yer alıyoruz. Yani, bu kadar
haksızlığın, hukuksuzluğun uygulandığı bir ülkede hukuk devleti diyebileceğimiz
bir şey kalmadı. Çünkü çok açık ve net bir şekilde, bizim bilmemize rağmen
“Yargı da bizde, yasama da bizde, yürütme de bizde, her şey bizim elimizde.”
diyen iktidarın kendisi, Hükûmetin kendisi. Bunları ifade eden bir Hükûmet,
nasıl olur da “hukuk devleti” adı altında bazı şeyleri ifade edebilir? Sadece
Diyarbakır’da 4.900 EĞİTİM-SEN üyesi hakkında bir soruşturma başlatılmıştır.
Grev hakkı bile artık ihlal edilen işçi ve emekçilerin sendikal örgütlenmesinin
bile önüne geçilmeye çalışılan bir genelgeden, Başbakanlık genelgelerinden ve
yönetmeliklerden bahsedebiliriz. Böyle bir ülkede nasıl olur da demokrasiden,
özgürlüklerden ve hukuk devletinden bahsedebiliriz?
Bu yüzden, ben, bunların, bir bütün olarak sorunların
çözülmesi için gerçekten hepimiz kendimize düşen görevi yerine getirmek
zorundayız diyorum ve tüm halkımızın 1 Mayıs Bayramı’nı kutluyorum. 
BAŞKAN – Teşekkür ederim Sayın Demirel. 
Birleşime on beş dakika ara veriyorum. 
Kapanma Saati: 15.29
İKİNCİ OTURUM
Açılma Saati: 15.49
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Ömer SERDAR (Elâzığ), Zihni AÇBA (Sakarya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşiminin
İkinci Oturumunu açıyorum.
Gündeme
geçiyoruz…
MEHMET
NACİ BOSTANCI (Amasya) – Sayın Başkanım, bir açıklamam olacaktı.
BAŞKAN
– Buyurunuz, mikrofonunuzu açıyorum Sayın Bostancı. 
20.- Amasya Milletvekili Mehmet Naci
Bostancı’nın, İstanbul Milletvekili Engin Altay’ın yaptığı açıklamasındaki bazı
ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkür ediyorum. 
Geçen
hafta Meclis görüşmeleri sırasında Sayın Tanju Özcan’ın yapmış olduğu bir
konuşma ve kullandığı bir ifade üzerine tartışma çıkmış ve Genel Kurul, İç
Tüzük çerçevesinde bir karar vermişti. Sayın Engin Altay, bugün yapmış olduğu
konuşmada bu karara katılmadığını, kullanılan ifadenin ağır bir eleştiri
olduğunu, dolayısıyla protesto ettiğini ifade etti, böyle bir bağlam içerisinde
aynı ifadeyi kullandı. Biz Sayın Altay’ın bu yaklaşımının karara ilişkin olarak
bir protesto mahiyetinde bir bağlama oturduğu kanaatindeyiz. Esasen, sözlere
anlamını veren, kimin hangi kasıtla kullandığı ve niyetinin ne olduğu hususları
da kavramların içindedir. Sayın Tanju Özcan’ın kendine has bir konuşma stili
var elbette, bunu Meclisteki bütün milletvekilleri biliyor, Sayın Engin
Altay’ın da öyle. Eminim ki Sayın Engin Altay Sayın Meclis Başkanına yönelik
eleştirilerini ifade edecek olsa hiç kimseyi, Sayın Meclis Başkanını da rencide
etmeyecek en ağır eleştirileri dile getirme yeteneğine ve diline sahiptir. 
Saygılarımla…
BAŞKAN
– Teşekkür ederim Sayın Bostancı.
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım.
VII.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi
Başkanlığının, Türkiye Büyük Millet Meclisini Avrupa Konseyi Parlamenterler
Meclisinde temsil edecek Avrupa Konseyi Parlamenterler Meclisi Türk Grubu
üyeliklerinin siyasi parti gruplarına dağılımında yapılan değişiklik sonucu
Cumhuriyet Halk Partisinden boşalan üyeliklere Adalet ve Kalkınma Partisi
tarafından aday gösterilen 1 asil üye Mardin Milletvekili Orhan Miroğlu ile 1
yedek üye Adıyaman Milletvekili Salih Fırat’ın seçilmesinin Başkanlık Divanınca
uygun bulunduğuna ilişkin tezkeresi (3/719)
Türkiye Büyük Millet Meclisi Genel Kuruluna
Türkiye
Büyük Millet Meclisinin Dış İlişkilerinin Düzenlenmesi Hakkında 3620 sayılı
Kanun’un 2’nci maddesine göre Türkiye Büyük Millet Meclisini Avrupa Konseyi
Parlamenterler Meclisinde temsil edecek Avrupa Konseyi Parlamenterler Meclisi
Türk Grubu üyeliklerinin siyasi parti gruplarına dağılımında yapılan değişiklik
sonucu, Cumhuriyet Halk Partisinden boşalan üyeliklere Adalet ve Kalkınma
Partisi tarafından aday gösterilen 1 asil üye Mardin Milletvekili Orhan Miroğlu
ile 1 yedek üye Adıyaman Milletvekili Salih Fırat’ın seçilmesi aynı kanunun
12’nci maddesi uyarınca Başkanlık Divanınca uygun bulunmuştur.
Genel
Kurulun bilgilerine sunulur.
 İsmail
Kahraman 
 TBMM
Başkanı
BAŞKAN
– Bilgilerinize sunulmuştur.
B) Önergeler
1.- Başkanlıkça, Konya Milletvekili Mustafa
Kalaycı’nın Kamu İktisadi Teşebbüsleri Komisyonu üyeliğinden istifasına ilişkin
yazısının 27/4/2016 tarihinde Başkanlığa ulaştığına ilişkin önergesi (4/228)
BAŞKAN
– Sayın milletvekilleri, Konya Milletvekili Sayın Mustafa Kalaycı’nın Kamu
İktisadi Teşebbüsleri Komisyonu üyeliğinden istifasına ilişkin yazı 27/04/2016
tarihinde Başkanlığımıza ulaşmıştır. 
Bilgilerinize
sunulmuştur.
Meclis
araştırması açılmasına ilişkin üç önerge vardır, ayrı ayrı okutuyorum:
C) Meclis Araştırması Önergeleri
1.- İzmir Milletvekili Ahmet Kenan
Tanrıkulu ve 19 milletvekilinin, Türkiye ve İzmir’de yaşanabilecek muhtemel bir
deprem felaketi öncesinde yapılması gereken çalışmaların araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/184)
Türkiye Büyük Millet Meclisi Başkanlığına
Türkiye
ve İzmir'de yaşanabilecek muhtemel bir deprem felaketi öncesinde depremin
etkilerini en aza indirebilmek için alınması gereken önlemlerin belirlenmesi
amacıyla Anayasa’nın 98’inci ve TBMM İçtüzüğü'nün 104 ile 105’inci maddeleri
uyarınca Meclis araştırma komisyonu kurulmasını saygılarımızla arz ve talep
ederiz. 
1)
Ahmet Kenan Tanrıkulu  (İzmir)
2)
Erkan Akçay  (Manisa)
3)
Fahrettin Oğuz Tor  (Kahramanmaraş)
4)
Yusuf Halaçoğlu  (Kayseri)
5)
Erkan Haberal  (Ankara)
6)
Erhan Usta  (Samsun)
7)
Mustafa Kalaycı  (Konya)
8)
Saffet Sancaklı  (Kocaeli)
9)
Ruhi Ersoy  (Osmaniye)
10)
Mehmet Necmettin Ahrazoğlu  (Hatay)
11)
Zihni Açba  (Sakarya)
12)
Deniz Depboylu  (Aydın)
13)
Arzu Erdem  (İstanbul)
14)
Mustafa Mit  (Ankara)
15)
Kamil Aydın  (Erzurum)
16)
Kadir Koçdemir  (Bursa)
17)
İsmail Ok  (Balıkesir)
18)
Nuri Okutan  (Isparta)
19)
Ahmet Selim Yurdakul  (Antalya)
20)
Atila Kaya  (İstanbul)

Gerekçe:
Dünyada
birçok bölge coğrafi ve jeolojik yapısı nedeniyle tarih boyunca can ve mal
kaybına yol açan büyük doğal afetlere uğramıştır. Türkiye de gerek coğrafi
gerekse jeolojik yapısı bakımından muhtemel büyük doğal afetleri her zaman
yaşayabilecek konumdadır. Tarih boyunca ülke olarak yaşadığımız yıkıcı afetler
de bunun göstergesi durumundadır.
Bu
bağlamda, Anadolu plakasının batıya doğru hareketinin kuzey-güney doğrultulu
açılmaya dönüştüğü Batı Anadolu'da, İzmir ve çevresi sahip olduğu karmaşık fay
sistemleri içerisinde depremselliği yüksek bir bölgedir. Özellikle
Seferihisar-Sığacık körfezleri, Urla, Karaburun açıkları ve Sakız Adası civarı
yoğun deprem etkinliğiyle dikkat çeken yerleşim birimleridir. İzmir, birinci
derece deprem bölgesi içerisinde yer almaktadır. 1900 yılından günümüze kadar
İzmir ve yakın çevresinde meydana gelen aletsel büyüklüğü M>4,0 üzeri 600'e
yakın deprem meydana gelmiştir.
Bir
kentin gelişmesi kentin bütününe ve tüm şartlarına yönelik alınan kararlarla
ilintilidir. Son on üç yılda ülke genelinde uygulanan politikalar iktisadi,
bilimsel ve toplumsal olmaktan çok, siyasal popülizmin ürünü olarak ön plana
çıkmış, birçok kentimiz gibi İzmir'in de hızla sağlıksız kentleşmesine yol
açmıştır.
Ülke
genelinde olduğu gibi İzmir'de de kamu binalarının depreme karşı dayanıksız
olduğu daha önceki deprem tecrübelerinden ve bu yönde yapılan araştırmalardan
görülmektedir. Özellikle okul inşaatları, hastane inşaatları gibi kamu binaları
yoğun insan yaşamının ve iş hizmetinin fazla olduğu binalardır. Büyük insan
potansiyeline sahip bu binaların depreme dayanıklı inşa edilmesi, depreme
dayanıklılığının artırılması gerekmektedir.
Bu
bakımdan TBMM çatısı altında geçmiş yaşanan kötü olaylardan ders alınarak bunlara
göre kalıcı çözümler üretmek aynı sorunun defalarca yaşanmasını, meydana
gelmesi muhtemel sorunların önceden engellemesini sağlayacaktır.
Deprem
riskiyle karşı karşıya olan Türkiye ve İzmir'de deprem riskinin tespiti,
risklerin yönetimi, alınması gereken tedbirler ile bu konuda yapılmış
çalışmaların tespit edilmesi gerekmektedir.
Yukarıda
belirttiğimiz nedenlerle Türkiye ve İzmir'de deprem konusunda gerekli
araştırmaların yapılarak alınabilecek tedbirlerin, çözüm önerilerinin
belirlenmesi ve depreme karşı yapıların dayanıklılığı konusunda tespitlerin
yapılması amacıyla bir Meclis araştırması açılması yerinde olacaktır. Bu
bakımdan, Anayasa'nın 98’inci ve TBMM İçtüzüğü'nün 104 ile 105’inci maddeleri
uyarınca Meclis araştırma komisyonu kurulmasını saygılarımızla arz ve talep
ederiz.
2.- İstanbul Milletvekili Aykut Erdoğdu ve
51 milletvekilinin, 17-25 Aralık 2013 soruşturmaları sonrasında Hükûmetin eylem
ve işlemlerinin Türkiye demokrasisi ve ekonomisine verdiği olası zararların
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/185)
Türkiye Büyük Millet Meclisi Başkanlığına
İstanbul
Cumhuriyet Başsavcılığınca 17 Aralık 2013 tarihinde başlatılan, şüphelileri
arasında dönemin AKP Hükûmetinin 4 eski bakanı, bakan çocukları ve çok sayıda
iş adamının adının karıştığı yüzyılın rüşvet ve yolsuzluk soruşturmasının
başlamasının ardından hükûmetin eylem ve işlemlerinin Türkiye demokrasisi ve
ekonomisine verdiği zararların araştırılması ve benzer durumların tekrarının
önlenmesi amacıyla TBMM İçtüzüğü'nün 104’üncü ve 15’inci maddeleri ve
Anayasa'nın 98’inci maddesi uyarınca bir Meclis araştırması açılmasını arz
ederiz.
1)
Aykut Erdoğdu  (İstanbul)
2)
Özgür Özel  (Manisa)
3)
Okan Gaytancıoğlu  (Edirne)
4)
Ömer Süha Aldan  (Muğla)
5)
Ali Haydar Hakverdi  (Ankara)
6)
Şenal Sarıhan  (Ankara)
7)
Bülent Kuşoğlu  (Ankara)
8)
Necati Yılmaz  (Ankara)
9)
Murat Emir  (Ankara)
10)
Çetin Osman Budak  (Antalya)
11)
Devrim Kök  (Antalya)
12)
Niyazi Nefi Kara  (Antalya)
13)
Tahsin Tarhan  (Kocaeli)
14)
Ali Şeker  (İstanbul)
15)
Kamil Okyay Sındır  (İzmir)
16)
Erkan Aydın  (Bursa)
17)
Didem Engin  (İstanbul)
18)
Kemal Zeybek  (Samsun)
19)
Hüseyin Çamak  (Mersin)
20)
Serdal Kuyucuoğlu  (Mersin)
21)
Kadim Durmaz  (Tokat)
22)
Mustafa Tuncer  (Amasya)
23)
Sibel Özdemir  (İstanbul)
24)
Yakup Akkaya  (İstanbul)
25)
Mustafa Akaydın  (Antalya)
26)
Bihlun Tamaylıgil  (İstanbul)
27)
Faik Öztrak  (Tekirdağ)
28)
Musa Çam  (İzmir)
29)Özkan
Yalım  (Uşak)
30)
İbrahim Özdiş  (Adana)
31)
Melike Basmacı  (Denizli)
32)
Zekeriya Temizel  (İzmir)
33)
Çetin Arık  (Kayseri)
34)
Bülent Yener Bektaşoğlu  (Giresun)
35)
Ömer Fethi Gürer  (Niğde)
36)
Lale Karabıyık  (Bursa)
37)
Mehmet Göker  (Burdur)
38)
Gülay Yedekci  (İstanbul)
39)
Ahmet Akın  (Balıkesir)
40)
Fatma Kaplan Hürriyet  (Kocaeli)
41)
Nurhayat Altaca Kayışoğlu  (Bursa)
42)
Zeynel Emre  (İstanbul)
43)
Mazlum Nurlu  (Manisa)
44)
Muhammet Rıza Yalçınkaya  (Bartın)
45)
Seyit Torun  (Ordu)
46)
Zülfikar İnönü Tümer  (Adana)
47)
Aydın Uslupehlivan  (Adana)
48)
Mahmut Tanal  (İstanbul)
49)
Akın Üstündağ  (Muğla)
50)
Eren Erdem  (İstanbul)
51)
Mehmet Bekaroğlu  (İstanbul)
52)
Ali Özcan  (İstanbul)
Gerekçe:
17
ve 25 Aralık 2013 tarihlerinde İstanbul Cumhuriyet Başsavcılığınca başlatılan
operasyonun ardından Hükûmet üyelerinin verdiği tepki gerek kanun gerekse
teamüllere aykırı olarak yargının yürütmeden bağımsız biçimde soruşturma
yapmasını engeller nitelikte olmuştur. Örneğin dönemin Başbakan Yardımcısı
Bekir Bozdağ'ın operasyonun şaşkınlığıyla yürürlükteki Adlî Kolluk
Yönetmeliği’ni görmezden gelerek “Bakanın, valinin, emniyet müdürünün
soruşturmadan haberi yok. Ben Başbakan Yardımcısı olarak bir şey bilmiyorsam
burada herkesin düşünüp bir durması lazım. Devleti tanımayanlara devleti
tanıtmak lazım.” sözleriyle kendilerine haber verilmemesini eleştirmesi,
İçişleri Bakanlığının emriyle savcının talimatıyla operasyona katılan 50'ye
yakın polisin, üstlerine bilgi vermemek gerekçesiyle açığa alınması, dönemin
Başbakan Yardımcısı Bülent Arınç'ın “Bu işi yapanlar diyelim ki emniyetteki
şube müdürleridir, bir üstüne haber vermesi istenir. Bir İçişleri Bakanının
oğlunun gözaltına alındığını basından duyması kadar acıklı bir şey olabilir
mi?” şeklindeki açıklamaları, Hükûmetin rüşvet ve yolsuzluk operasyonundan duyduğu
memnuniyetsizlik ve mevzuata aykırı biçimde engelleme çabalarına örnek teşkil
etmiştir. Hâlbuki adli kolluk görevi yapan polisin veya jandarmanın idari
amirleri olan üstlerine bilgi vermesi, bırakın zorunluluğu, Adlî Kolluk
Yönetmeliği uyarınca yasaktır. Hükûmet üyelerinin beyanatlarında iddia
ettiklerinin aksine, operasyona katılan ve sadece savcıdan talimat alan
polislerin emniyet müdürlerine, sırf rütbe olarak üst oldukları için bilgi
vermeleri söz konusu olmadığı gibi adli kolluk sorumluları soruşturmayı yürüten
savcının emri altındadır. Keza HSYK'nın ilgili genelgesi (7 sayılı Genelge)
uyarınca da soruşturma evresi gizlidir ve adli sorumlular soruşturmada tek
yetkili olan cumhuriyet savcısının emrindedir.
Hükûmet
üyelerinin yolsuzluk ve rüşvet operasyonlarından duydukları rahatsızlığın bir
göstergesi olarak, 17 Aralık 2013'ten sadece dört gün sonra, 21 Aralık 2013'te
İçişleri ve Adalet Bakanlıkları tarafından Adlî Kolluk Yönetmeliği'nde yapılan
değişiklik Resmî Gazete'de yayımlanarak yürürlüğe girmiştir. Söz konusu
değişiklik Danıştay tarafından ivedilikle incelenmiş ve yargıya müdahale olarak
değerlendirilerek yürütmesi durdurulmuştur. Hükûmet söz konusu soruşturmayı
kendisine karşı bir grubun komplosu olarak açıklamaya çabaladıysa da sonrasında
yüzlerce yargı mensubuyla binlerce emniyet görevlisini görevden alması veya
görev yerlerini değiştirmesi ile inandırıcılığını kaybetmiş, sonuçta da
soruşturmanın üstü kapatılmıştır. Binlerce sayfa iddia, kamuoyuna yansımış ve
gerçekte yaşanan olaylarla örtüşen yüzlerce dinleme tutanağı montaj olmadığı
teknik inceleme sonucunda tespit edilmiş olmasına rağmen "montaj"
denilerek halkın dikkatinden kaçırılmış, bu kadar önemli iddialarla ilgili
kamuoyu tek satır bilgi alamamıştır.
Güçler
ayrılığı bir demokrasinin vazgeçilmez unsurudur. Yürütmenin yasama çoğunluğunu
suistimal ederek yukarıdaki açık örnekte olduğu gibi, yargı üzerinde hâkimiyet
kurma amacı taşıyan tasarrufları, hukukun üstünlüğünü sekteye uğratan,
yurttaşların ülkesine olan aidiyet hissine dolayısıyla millet olma bilincine
ciddi biçimde hasar veren eylemlerdir. Hukukun üstünlüğünün olmadığı bir yerde
bir ekonomik büyüme sağlansa bile kalkınmanın sağlanamayacağı da bilimsel bir
gerçektir. Ekonomik ve sosyal kalkınmanın olmazsa olmazı hukukun üstünlüğü ilkesine
darbe vuran 17-25 Aralık 2013 soruşturmaları sonrasında Hükûmetin eylem ve
işlemlerinin Türkiye demokrasisi ve ekonomisine verdiği olası zararların
araştırılması amacıyla bir Meclis araştırması açılmasını arz ve teklif ederiz.
3.- HDP Grubu adına, Grup Başkan Vekili
Diyarbakır Milletvekili İdris Baluken’in, Türkiye’de beş aydır süren çatışmalı
süreç esnasında PKK tarafından alıkonulan asker, polis ve diğer kamu
görevlilerinin ailelerine kavuşturulması amacıyla yapılması gerekenlerin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/186)
Türkiye Büyük Millet Meclisi Başkanlığına
Türkiye'de
beş aydır süren çatışmalı süreç esnasında PKK tarafından alıkonulan asker,
polis ve diğer kamu görevlilerinin ailelerine kavuşturulması amacıyla
Anayasa’nın 98'inci, İç Tüzük’ün 104 ve 105'inci maddeleri gereğince Meclis
araştırması açılması için gereğini arz ederiz.

 İdris
Baluken
 Diyarbakır
 HDP
Grup Başkan Vekili
Gerekçe: 
Türkiye'de
Kürt sorununun demokratik çözümü yerine, silah ve çatışmaya dayalı çözümün esas
alınmasıyla birlikte toplumun tüm kesimleri mağdur olmaktadır. Ne yazık ki,
kimliği ne olursa olsun her yurttaşımız bu iktidar merkezli çatışmalardan
nasibini almaktadır.
Türkiye'de
silahlı çatışma döneminin başlatılması, ülke gündemine tekrardan PKK tarafından
alıkonulan asker, polis ve diğer kamu görevlileriyle ilgili sorunu gündeme
getirmiştir. Çözüm sürecinde Hükûmet tarafından çözümsüzlüğe sevk edilmeyen bu
tarz hadiselerin, çatışmaların başlamasıyla birlikte çözümsüzlüğe sevk
edilmesinin, kuşkusuz ki baş müsebbipleri çözüm sürecini, çözüm masasını ve
çözüm iradelerini hiçe sayan siyasi sorumlulardır.
Çatışmalı
süreç başlatılmadan önce gerek partimizin gerekse de insan hakları örgütlerinin
çabalarıyla çok sayıda kamu görevlisi sağ salim teslim alınmış ve ailelerine
kavuşturulmuştu. Her bir asker, polis ve kamu görevlisi aileleri de dâhil olmak
üzere çözüm sürecini desteklemiş ve ülkemiz siyasetinde bu adımlar ve
yaşananlar çözüm sürecine ve taraflara olan güveni ve umutları artırmıştı.
Karşılıklı güven verici adımların hayati önemde olduğu çatışma çözümlerinde
diyalog mekanizmalarının var olması güven ve umut artışının temel dayanağı
olarak belirmişti.
Çatışmalı
süreçle birlikte çözüm sürecinde sulh içerisinde çözülen bu sorun tekrar
gündeme gelmiştir. 20 civarında polis, asker ve diğer kamu görevlisi PKK
tarafından alıkonulmuş durumdadır. Gerek kamu görevlilerinin aileleri gerekse
de insan hakları örgütlerinin tüm çabalarına rağmen AKP iktidarı,
çatışmasızlığın sağlanması ve alıkonulan kişilerin ailelerine teslim
edilmesiyle ilgili demokratik müzakereyi esas alan bir tutum içerisine
girmemektedir.
İnsan
hakları örgütleri ve ailelerin çatışmaların durması ve alıkonulanların siyasi
iletişim yoluyla ailelerine teslim edilmesiyle ilgili çağrılarına olumlu cevap
vermemiştir. Oysaki, Musul Konsolosu ve konsolosluk çalışanlarının vahşi çete
IŞİD'den geri alınması üzerine Cumhurbaşkanı bir diplomatik başarıdan
bahsetmişti.
Toplumsal
bellekte yer alan Cumhurbaşkanının bu ifadesi her alıkonulma hadisesi ve
akabinde gelişen Hükûmetin olumsuz tutumunda yeniden canlanmakta, akla ve
mantığa sığmayan bir tutum olarak da izah edilmektedir.
Hükümetin
ve icra makamlarının duymayan, görmeyen, umursamayan tavırları ortadayken, hem
alıkonulan kamu görevlilerinin ailelerinin isteklerinin sağlanması hem de
bölgedeki çatışmaların durdurularak insanlarımızın ölmediği, anaların
ağlamadığı demokratik müzakere sürecine dönülmesi için TBMM'nin devreye girmesi
gerekmektedir. Bu kapsamda Türkiye'de beş aydır süren çatışmalı süreç esnasında
PKK tarafından alıkonulan asker, polis ve diğer kamu görevlilerinin ailelerine
kavuşturulması amacıyla bir Meclis araştırması açılmasını talep ediyoruz.
BAŞKAN
– Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler, sırası geldiğinde yapılacaktır.
Alınan
karar gereğince gündemin “Özel Gündemde Yer Alacak İşler” kısmına geçiyoruz.
Bu
kısmın 1’inci sırasında yer alan, Halkların Demokratik Partisi Grubu adına Grup
Başkanvekilleri Diyarbakır Milletvekili İdris Baluken ve Diyarbakır
Milletvekili Çağlar Demirel’in; başta hidroelektrik santraller olmak üzere
Cerattepe, Yeşil Yol, Kuzey Marmara Otoyolu ve diğer büyük projelerle ekolojik
yıkım gerçekleştirildiği ve bu yıkımda sorumluluğu bulunduğu iddiasıyla Orman
ve Su İşleri Bakanı Veysel Eroğlu hakkında bir gensoru açılmasına ilişkin
(11/9) esas numaralı önergesinin görüşmelerine başlıyoruz.
VIII.- GENSORU
A) Ön Görüşmeler
1.- HDP Grubu adına Grup Başkan Vekilleri
Diyarbakır Milletvekili İdris Baluken ve Diyarbakır Milletvekili Çağlar
Demirel’in, başta hidroelektrik santraller olmak üzere Cerattepe, Yeşil Yol,
Kuzey Marmara Otoyolu ve diğer büyük projelerle ekolojik yıkım gerçekleştirildiği
ve bu yıkımda sorumluluğu bulunduğu iddiasıyla Orman ve Su İşleri Bakanı Veysel
Eroğlu hakkında gensoru açılmasına ilişkin önergesi (11/9) 
BAŞKAN
– Hükûmet? Burada.
Önerge
daha önce bastırıp dağıtıldığı ve Genel Kurulun 25/4/2016 tarihli 80’inci
Birleşiminde okunduğu için tekrar okutmuyorum.
Sayın
milletvekilleri, Anayasa’nın 99’uncu maddesine göre bu görüşmede önerge
sahiplerinden 1 üyeye, siyasi parti grupları adına 1’er milletvekiline ve
Bakanlar Kurulu adına Başbakan veya bir bakana söz verilecektir.
Konuşma
süreleri önerge sahibi için on dakika, gruplar ve Hükûmet için yirmişer
dakikadır. 
Şimdi,
söz alan sayın üyelerin isimlerini okuyorum: Önerge sahibi Nursel Aydoğan,
Diyarbakır Milletvekili; Halkların Demokratik Partisi Grubu adına Altan Tan,
Diyarbakır Milletvekili; Milliyetçi Hareket Partisi Grubu adına Ahmet Kenan
Tanrıkulu, İzmir Milletvekili; Cumhuriyet Halk Partisi Grubu adına Uğur
Bayraktutan, Artvin Milletvekili; Adalet ve Kalkınma Partisi Grubu adına Erol
Kaya, İstanbul Milletvekili; Hükûmet adına Veysel Eroğlu, Orman ve Su İşleri
Bakanı.
Şimdi,
ilk olarak önerge sahibi Diyarbakır Milletvekili Nursel Aydoğan’a söz
veriyorum.
Buyurunuz
Sayın Aydoğan. (HDP sıralarından alkışlar) 
NURSEL
AYDOĞAN (Diyarbakır) – Sayın Başkan, değerli milletvekilleri; HDP Grubu olarak
Orman ve Su İşleri Bakanı hakkında verdiğimiz gensoruyla ilgili söz almış
bulunuyorum. Öncelikle hepinizi saygıyla selamlıyorum.
Sayın
Başkan, değerli milletvekilleri; AKP’nin 7 Haziran 2015 seçimlerinde oy
kaybetmesi ve tek başına iktidar olamamasıyla birlikte Şırnak, Diyarbakır,
Mardin gibi illerde orman yangınları başlamış, 24 Temmuzda Ceylânpınar’da 2
polisin öldürülmesi gerekçe yapılarak başlatılan savaştan sonra da orman
yangınları giderek artmıştır. Şüphesiz ki orman yangınları Türkiye'nin dört bir
tarafında, yaz mevsimlerinde, yurttaşların ihmali ve dikkatsizliği sonucu
yaşanmaktadır. Ancak, bizim sözünü ettiğimiz yangınlar, ihmal ve dikkatsizlik
sonucu meydana gelen yangınlar değildir. Bir noktaya özellikle dikkatinizi
çekmek istiyorum. Bizim “demokratik çözüm ve barış süreci” dediğimiz ve
yaklaşık iki buçuk yıl devam eden süreçte bölgemizde ekolojik yaşamı ciddi
oranda tahrip edecek nitelikte orman yangınlarının yaşanmadığı görülürken,
Nisan 2015’te çözüm masasının Hükûmet tarafından devrilmesiyle birlikte bir
anda farklı noktalarda orman yangınları başlamıştır. Çözüm sürecinin bitmesiyle
birlikte orman yangınlarının bir anda artması şüphesiz ki tesadüf değildir. Bu,
2015 yılından beri Orman ve Su İşleri Bakanlığı tarafından açıklanması gereken
bir durumdur ancak ne yazık ki bu zamana kadar konuyla ilgili resmî ağızlardan
bir açıklama yapılmamıştır. 
1990’lı
yılların Türkiyesi’nde, ulusal ve uluslararası alanda hazırlanan hak ihlalleri
raporlarında, işkence, faili meçhul cinayetler, düşünce ve örgütlenme
özgürlüğünün engellenmesinin yanında orman yangınları da önemli bir başlık
olarak yer almıştır. Bu da gösteriyor ki Kürt sorununa yaklaşım konusunda
1990’lı yıllardaki politika ile 2016 yılındaki politika arasında bir fark
yoktur. Ancak, bu politikanın sonuç vermediği, sorunun günümüze kadar büyüyerek
gelmesinden anlaşılmaktadır. Bugün AKP iktidarının yapması gereken, geçmiş
iktidarlardan devraldığı, Türkiye’nin bu en temel ve en büyük sorununun 1990’lı
yıllarda yapılan ve sonuç alınamayan politikaları tekrar etmek değil,
demokratik siyasal çözümde ısrar etmek olmalıdır. AKP Hükûmeti, savaş
politikalarındaki ısrarın her geçen gün çözümü zorlaştırdığını görmelidir.
Zira, geçmiş tarihimiz de Kürt sorununu çözmeyenlerin nasıl çözüldüğünü çok iyi
göstermiştir.
Değerli
milletvekilleri, AKP iktidarının demokratik çözüm ve barış sürecini
bitirdiğinin göstergesi olarak 15 Temmuz 2015 tarihinde Cudi Dağı’ndaki
ormanlık alanda çıkan yangın, her geçen gün diğer alanlara yayılarak bir ayı
aşkın bir süre devam etmiştir. Bölge halkının çabalarıyla kontrol altına
alınmaya çalışılsa da bu yangınlarda zarar çok büyük olmuştur. Ardından peş
peşe Diyarbakır’ın Lice, Hani, Kocaköy üçgeninde; yine Kulp, Silvan
bölgelerinde; yine Mardin’in Savur ve Mazıdağı ilçelerinde çıkan yangılara da
herhangi bir müdahalede bulunulmadığını da hatırlatmakta fayda görüyorum. Bu
yangınlar günlerce sürmüş ve hektarlarca ormanlık alan, bazı köylerdeki evler,
ekili alanlar yanmış ve canlı hayvanlar telef olmuştur. 
Orman
ve Su İşleri Bakanlığı, bu ekolojik katliama, bulunduğu coğrafya ve savaş
politikasının bir parçası olması nedeniyle kayıtsız kalmış, yangınları
söndürmek için bölgeye helikopter ve uçaklar ne yazık ki gönderilmemiştir. 19
Temmuz 2015 tarihinde Diyarbakır’ın Hazro, Silvan, Kulp bölgesinde; yine Güleç
köyü civarında ve diğer alanlarda çıkan orman yangılarına Diyarbakır Büyükşehir
Belediyesi ve Kulp, Hani, Hazro, Kocaköy belediyelerinin imkânları dâhilinde
müdahale edilmiş ancak yangının çıktığı bölgenin dağlık olması nedeniyle
yapılan müdahaleler yetersiz kalmıştır. Yöre halkının da kendi imkânlarını
seferber ederek yangını söndürme çabası, yangınların büyüklüğü karşısında
yetersiz kalmıştır. O dönem Diyarbakır, Şırnak ve Mardin milletvekilleri olarak
Orman ve Su İşleri Bakanlığı, müsteşarlıklar ve valiliklerle
gerçekleştirdiğimiz görüşmeler her nedense sonuçsuz kalmıştır. 
Bir
diğeri de Dersim’de çıkan yangındır. Dersim’in Aliboğazı, Amutka Karakolu
civarında 9 noktada çıkan yangın yine Bakanlığın kayıtsızlığına rağmen halkın
seferberliğiyle söndürülebilmiştir. 
Değerli
milletvekilleri, AKP iktidarının 7 Haziran sonrası tek başına iktidar
olabilmesi ve 7 Haziranda kaybettiği milliyetçi oyları tekrar geri alıp HDP’yi
baraj altında bırakması ve bunun için de bir savaş başlatması gerektiği artık
her kesim tarafından görülmüştür.
AKP
Hükûmeti tarafından “PKK’yi imha ve tasfiye operasyonu” olarak tanımlanan bu
süreçte, en güzel ormanlık alanlarda bilinçli olarak yangınlar çıkartılmıştır.
Bunun tanıklıklarını 26 Temmuz 2015 tarihinde Diyarbakır Lice’de, bölgede
yaşayan halk ile yine yangın sırasında bölgede olan bazı milletvekilleri
yapmışlardır. Bu tanıklıklarda, askerî helikopterlerin, çok yüksek bölgelerdeki
ormanlık alanlara, yangın söndürme helikopteri dışında hiçbir yangın söndürme
aracının ulaşamayacağı yüksek alanlara, ateş topuna benzer yanıcı maddeler
bıraktıkları görülmüştür. Askerlerce atılan bu yanıcı maddelerle 2 ayrı
noktadan başlayan yangın, bölgede var olan evlere, bağ bahçelere ulaşmış, yaşam
alanlarının ve içinde yaşayan canlıların yanmasına neden olmuştur.
26
Temmuz 2015 ve farklı tarihlerde çıkan orman yangınlarında milletvekillerimiz,
HDP, BDP, il, ilçe yöneticileri ve sivil toplum örgütlerinden oluşan heyetler,
yangının olduğu bölgelere halkla birlikte gitmiş ancak yangın alanlarına
heyetler ve halk sokulmayarak, güvenlik gibi bazı gerekçelerle yangınların
söndürülmesi engellenmiştir. Grup başkan vekillerimizin Orman ve Su İşleri
Bakanlığı yetkilileriyle yaptığı görüşmelerde söndürme çalışmalarına engel olan
tarafın İçişleri Bakanlığı olduğu açıkça ifade edilmiştir.
Kamuoyunun
hatırlayacağı üzere, geçtiğimiz yıl bölgemizde ormanlık alanlar yakılırken
kılını kıpırdatmayan Orman ve Su İşleri Bakanlığınca 29 Ağustos 2015 tarihinde
Antalya’da 5 ayrı noktada çıkan yangına çok sayıda helikopterle müdahale
edilmiş ve yangın kontrol altına alınmıştır. Yine, 2015 yılında Balıkesir,
Marmaris, Bolu, Bucak, Burdur, Konya, Zonguldak, Manisa gibi birçok kentte
yaşanan orman yangınlarına ne kadar dağlık bir bölge olursa olsun hemen ve
özellikle de helikopterlerle müdahalede bulunulmuştur. Bu kapsamda, Sayın Bakan
Veysel Eroğlu’nun “Geçmişte bir yangına ortalama kırk beş dakikada müdahale
edilirdi, biz şimdi bunu on altı dakikaya çektik, ancak, hedefimiz bunu daha da
aşağıya çekmektir.” türü yaptığı değerlendirmeler ne yazık ki Lice, Kulp,
Savur, Cudi’deki ormanlık alanlar için yok hükmündedir. Orman müdürlüğü
verilerine göre 2013 yılında Diyarbakır’da çıkan 15 yangında 89 hektarlık orman
yanarken, 2014 yılında çıkan 13 yangındaysa 56 hektarlık orman kül olmuştur.
Ancak, 2015 Temmuz ayında sadece bir ayda 200 hektarlık ormanın yandığını
burada bir karşılaştırma yapılması açısından belirtmek istiyorum. 
Türkiye’nin
taraf olduğu Birleşmiş Milletler Antlaşması ve Cenevre Sözleşmeleriyle ek
protokollerde savaş ve çatışma süreçlerinde sivil alanların korunması,
çevrenin, devlet kaynaklarının tahrip edilmemesi ve insancıl hukuk kurallarının
her şart altında uygulanması gerekliliği güvence altına alınmışken, özellikle
24 Temmuz 2015 tarihinde AKP iktidarınca başlatılan topyekûn savaş konseptiyle
birlikte, kürdistan coğrafyasında şüpheli biçimde başlayan ve başlatılan orman
yangınlarına müdahale edilmemesi söz konusu uluslararası hukukun da
çiğnendiğini bize göstermiştir. Orman yangınlarına müdahale etmeyenler,
söndürmek isteyenleri engelleyenler yetki ve sorumluluklarını aşmış, insanlık
suçu işlemiş ve doğadaki tüm canlıların yanmasına neden olarak ciddi boyutta
bir ekolojik yıkıma neden olmuşlardır. 
AKP iktidarının sonuç alamayacağını bile bile Kürt
sorununu bitirmek için uygulamaya koyduğu bu ekoloji düşmanı politikalara karşı
doğa direniyor değerli arkadaşlar. 2016 yazına girerken Lice, Kulp, Cudi,
Gabar, Savur ormanları yine yemyeşil. 2016 yazında aynı politika uygulansa bile
doğa ve halk bu politikalara karşı direnecek ve bu politikalardan sonuç
alınamayacaktır. 
HDP olarak, Orman ve Su İşleri Bakanının siyasal
sorumluluğunu çeşitli gerekçelerle yerine getirmediğini ifade ediyor ve gensoru
önergesine, orman yangınları konusunda ortaya koyduklarımızın araştırılması
için evet oyu verilmesi gerektiğini düşünüyor, hepinizi saygıyla selamlıyorum.
(HDP sıralarından alkışlar)
BAŞKAN – Teşekkür ederim Sayın Aydoğan. 
Şimdi, siyasi parti gruplarına söz vereceğim. 
Halkların Demokratik Partisi Grubu adına Altan Tan,
Diyarbakır Milletvekili.
Buyurunuz Sayın Tan. (HDP sıralarından alkışlar)
HDP GRUBU ADINA ALTAN TAN (Diyarbakır) – Sayın Başkan,
sayın milletvekilleri; Türkiye’de, yatırımların başladığı ve yoğun olarak bu
yatırımların devreye girdiği özellikle İkinci Dünya Savaşı’ndan sonraki
hükûmetler ve Demokrat Parti döneminden beri bir tartışma yaşanıyor. İktidarda
olan partiler sağ, çoğu dönem kapitalist, hatta bazı dönemler vahşi kapitalizm
olarak da nitelendireceğimiz yöntemlerle yatırım yaptıklarını söylüyorlar ve
gelen muhalefete de şunu söylüyorlar: “Siz ne yapılırsa yapılsın karşı
çıkıyorsunuz, yatırımları engelliyorsunuz.” Ben daha ortaokul sıralarındaydım,
İstanbul’daki birinci köprüyle de ilgili yine Cumhuriyet Halk Partisi ve Adalet
Partisi arasında bu tartışmalar yapıldı, ondan sonra da bu tartışmalar hemen
hemen bütün büyük yatırımlar gündeme geldiği zaman tekrar konuşuldu ve
tartışıldı. 
Şimdi,
tabii ki meseleye objektif bir gözle bakılırsa, bir ülkede barajlardan tutun,
hidroelektrik santrallerden tutun, köprülerden tutun tünellere kadar aklınıza
ne geliyorsa, demir yollarına kadar, zaruri ve olması gereken yatırımlar
yapılacaktır. Bakın, burada bir parantez açıyorum, zaruri yani mecburi ve
olması gereken. Fakat bunun da tam karşısında bir duruş var. Nasıl yapılacaktır
bunlar? İşte esas tartışma konusu budur. Dünyanın demokraside en gelişmiş
ülkeleri olan -yani şu anki mevcut Batılı demokrasileri kastediyorum- İsveç,
Norveç, Danimarka’dan tutun, Almanya, Fransa ve İngiltere’ye kadar otoyollar da
vardır, tüneller de vardır, santraller de vardır. Ama, soru şu: Vardır ama
nasıl vardır? Hangi şartlarda vardır? Doğayla, ekolojiyle, toplum yararıyla,
sıhhatli bir yaşamla bunların ilişkileri nelerdir? İşte esas tartışılması
gereken konu budur. Yoksa, Türkiye'de tıpkı vahşi kapitalizmin hiçbir sınır
tanımayan yöntemleriyle, yatırım yapıyorum adı altında her tarafı yakıp yıkan
bir mantığın karşısında, hiçbir alternatif üretmeyen, sadece itiraz eden
marjinal bir yaklaşım da vardır. Ben şahsen ikisinin de taraftarı değilim.
Şimdi, doğru bir yatırım nasıl olur ve Türkiye'de yapılan yanlışlıklar nedir,
dilim döndüğü kadar bunları anlatacağım ve Sayın Orman Bakanının da bu konuyla
ilgili sorumluluğunun altını çizmeye çalışacağım.
Değerli
arkadaşlar, şimdi, başta, son dönemlerde en fazla tartışılan HES'lerdir yani
hidroelektrik santrallerdir. Bunun gerekçesi nedir? Türkiye'nin ciddi bir
enerji açığı vardır, Türkiye kalkınmakta olan bir ülkedir, büyümekte olan bir
ülkedir ve bütün büyüyen ülkeler gibi enerjiye ihtiyacı vardır. Bu tespit
doğrudur ama sorulacak soru şudur: Siz bu enerjiyi, doğru düzgün bir enerjiyi
nasıl elde edeceksiniz? Yani, sadece bulduğunuz her derenin önüne bir set, bir
hidroelektrik santral yaparak mı çözeceksiniz, nükleer enerji mi
kullanacaksınız, termik santraller mi kuracaksınız, rüzgâr enerjisi mi
kullanacaksınız, güneş enerjisi mi kullanacaksınız, yoksa son dönemde gündeme
gelen, atıklardan, çöplerden üretilen bir enerji mi kullanacaksınız, doğal
gazdan, petrolden mi enerji üreteceksiniz, en doğrusu, en zararsızı -işte şimdi
çok moda bir tabirle- yenilenebilir, doğaya, topluma, çevreye zararı olmayan
enerjiyle mi yapacaksınız? İşte tartışılması gereken konu bu ve maalesef,
bugüne kadar bunca Enerji Bakanı geçti ve bunca bu mevzuyla ilgili toplantı ve
tartışma yapıldı, Türkiye’nin enerji envanteri ve çözüm önerileri bu Mecliste
tartışılamadı. Bir sefer, önümüze koyduğumuz perspektifte bile yüzde 25’lere,
yüzde 30’lara varan bir tartışma konusu var. Yani önümüzdeki dönemde
Türkiye’nin ihtiyacını belli çevreler 10 olarak ortaya koyuyorsa, bunun
karşılığında daha objektif tartışmalarda bunun 7-7,5 olduğu ortaya çıkıyor,
yani yüzde 25’lik, yüzde 30’luk bir fark var; bir.
İki;
Türkiye’nin hidroelektrik santraller vasıtasıyla, barajlar vasıtasıyla elde
edebileceği enerjinin bir sınırı var. Peki, Türkiye’nin güneş enerjisi
potansiyeli ne kadar? Türkiye’nin rüzgâr enerjisi potansiyeli ne kadar?
Türkiye’nin atıklardan, çöplerden elde edilebilecek enerji potansiyeli ne kadar?
Ben bütün Meclise sesleniyorum: 550 kişilik Mecliste en fazla 50 arkadaşımızın
bu konuda bilgi sahibi olduğunu düşünmüyorum. Bunları bir önümüze koyalım.
Mesela geçen hafta İsveç’in Enerji Bakanı Türkiye’deydi. Midyatlı bir Süryani
ailenin çocuğu, elektriği olmayan bir köyden çıkıp İsveç’te Enerji Bakanı
olmuş. Yani bu da enteresan bir durum, bir örnek. Verdiği röportajda kendi
ailesi, geçmişiyle ilgili, bugün İsveç’le ilgili de bir şeyler söylüyor, diyor
ki: “Biz şu an İsveç’in enerjisinin yüzde 40’ını atıklardan ve çöplerden elde
ediyoruz ve öyle bir noktaya da geldik ki şu an İsveç’in çöpü yetmiyor, biz
Norveç’ten ve İtalya’dan çöp ithal ediyoruz.” Ben bu yaşıma geldim, çöpün ithal
edildiğini onun cümleleriyle öğrendim. 
Onun
için, değerli arkadaşlar, “İşte, enerjiye ihtiyacımız var. Siz buna karşı
çıkıyorsunuz. E, ne yapalım? Biz de bulduğumuz her bir şeyi yapıyoruz, siz bizi
engelliyorsunuz…” Bu çok ucuz ve basit bir yöntem. 
Lütfen,
bizim önümüze önce doğru düzgün rakamlar koyun. Bizim okuduğumuz, öğrendiğimiz,
doğru bildiğimiz rakamlar ne kadar doğru, tartışalım bunları ve ondan sonra bu
rakamlar üzerinden, Türkiye bu enerji açığını nasıl sağlayabilir, doğru olan
enerji politikası nedir hepimizin içine sinen, ondan sonra bunlar üzerinden
tartışalım; bu bir.
İkincisi,
HES’lerle ilgili tartışmalar. İşte, gördünüz, Türkiye'nin neresinde varsa -burada
rakamlar var- 2003 tarihi itibarıyla 4628 sayılı Elektrik Piyasası Kanunu
çerçevesinde Su Kullanım Hakkı Anlaşması Yönetmeliği ve takip edilen yasal
düzenlemelerle Türkiye’deki bütün akarsuların kullanım hakları kontrolsüz bir
biçimde özel sektöre devredildi. “Kontrolsüz” dediğimiz vakit kızıyor Hükûmet.
Peki, arkadaşlar, kontrolsüz değilse -tırnak içinde- bu kadar sel baskınları,
özellikle Karadeniz’de bu kadar facia niye meydana geliyor? Yollar
yapıyorsunuz. Mesela Karadeniz oto yolu her sene sular altında kalıyor, bir
parçasını sel alıp götürüyor. Eğer kontrollü ise, bütün ÇED raporları doğru
ise, bütün tespitler ve analizler hakikaten savunulabilir bir noktada ise bu
kadar felaket niye oluyor? 
Ve
yine aynı şekilde rakamlar var. Sayın Bakan da bu konuyla ilgili bunu bir
övünme olarak takdim ediyor. 2003 senesinde 86 olan HES sayısı son -yani eldeki
rakamlara göre, belki daha da fazladır bilemiyorum- 422’ye çıkmış durumda. 
Peki,
Türkiye'nin bunun dışında bir çözümü yok mu? İşte, benim o birinci maddede
üzerinde durduğum bu. Benim de mesleğim -yani yeri geldiği zaman söylüyorum-
inşaat mühendisiyim, bu konuları bilen birisiyim. Ama, enerji konusunun doğru
düzgün bir ortaya konulması lazım, böyle paldır küldür tartışmalarla değil. 
Ve
daha sonra, değerli arkadaşlar, yine en önemli tartışmalardan biri, bu yeni,
İstanbul’daki üçüncü köprü, yine aynı şekilde üçüncü havaalanı; büyük
yatırımlar. Tabii, bu büyük yatırımlar gündeme geldiği vakit… Ben dün
İstanbul’da bir toplantıyla ilgili, yani hemşehrilerimizin, Diyarbakırlıların
bir toplantısıyla ilgili Polonezköy ve Riva tarafındaydım, bir evdeydim bir
ihtilafla alakalı, bir çözümle alakalı ve orada, yeni üçüncü köprü otoyolunun
geçtiği 5-6 güzergâhtan geçtim o orman yollarından geçerken. Şimdi, tekrar
söylüyorum, Norveç’te de otoyol var, gördük, İsveç’te de var, Almanya’da da
var. Ama, bu otoyollar, bu üçüncü havaalanları, bu üçüncü köprüler ne kadar
doğru, ne kadar yanlış; bir şeyleri yakarken yıkarken, keserken elde edeceğiniz
fayda ne, yerine koyacağınız ne? Soru şu: “15 milyonluk İstanbul, kardeşim,
bunları yapmayalım da yaya veya atla mı gidelim bir yerden bir yere?” İşte, bam
teli bu. 
Bu
İstanbul neden 15 milyon oldu arkadaşlar? 1994’te, Sayın Erdoğan İstanbul
Belediye Başkanı olduğu vakit İstanbul’un nüfusu 7 milyon. Bu 7 milyon niye 15
milyon oldu? Birinci sorum bu. İnan edin, eğer İstanbul bu şekilde büyümeye ve
büyütülmeye devam ederse, kanserli, hormonlu bir yapı gibi beş sene sonra 20
milyon olacak, on sene sonra 25 milyon olacak. Siz Boğaz’ın üzerine 7 köprü
daha yapsanız çözemeyeceksiniz bunu; 4 tane daha alt geçit, üst geçit, tüp
geçit yapsanız çözemeyeceksiniz; bir havaalanı daha yapsanız yine çözemeyeceksiniz;
böyle bir çözüm yok. Bütün İstanbul’un kuzey ormanları; Şile’den,
Polonezköy’den, Riva’dan Belgrad ormanlarına kadar, bunların tamamını kesip
hepsini yol, tünel, köprü yapsanız yine yetmeyecek. 
Ben
bir sefer daha bu kürsüden anlattım; bugün Almanya’nın nüfusu 85 milyon,
toprakları ise Türkiye'nin topraklarının yüzde 40’ı kadar. En büyük şehirleri
Berlin ve Hamburg; 3 milyon, 3,5 milyon. Frankfurt’un nüfusu 780 bin, Köln’ün ve
Düsseldorf’un nüfusları dokuz yüzer bin. 4 milyonluk şehri yok Almanya’nın,
bırakınız 15 milyonu; toprağı da bizim yüzde 40’ımız kadar. 
Peki,
bu İstanbul’a bu kadar yüklenmek niye? Yani bir yandan yükleniyorsunuz, nüfus
getiriyorsunuz; bu nüfus hareket edemiyor, yaşayamıyor, yatırımları gerekçe
gösteriyorsunuz. Bu, bir fasit döngü. Acilen İstanbul’un yarısının boşaltılması
lazım, acilen. İstanbul’u kurtarma bakanlığı kurulması lazım bu köprülerden ve
tünellerden önce. E, nasıl, biz milletin kafasına silah dayayıp zorla mı
çıkaralım? Hayır. Bunu siz de söylediniz bir zamanlar, CHP de son seçim
döneminde, seçim vaatleri içerisinde, programı içerisinde Anadolu’nun merkezî
bir yerinde 3 milyonluk yeni bir şehirden bahsettiler. “Cazibe merkezleri.”
dediniz, nerede bu cazibe merkezleri? İstanbul’a yapacağınız yatırımın dörtte
1’iyle en az 10 tane nüfusu 2 milyon olan cazibe merkezi şehir kurmanız lazım.
Konya’nın şu an merkez nüfusu 1 milyon 300 bin, Antep’in 1 milyon 400 bin,
Diyarbakır’ın 1 milyon, Denizli -daha az- 650-700 bin civarında. Siz bölgesel
olarak 10 tane şehri -Eskişehir, Denizli, Konya, Antalya, Samsun, Erzurum,
Diyarbakır- bunları İstanbul’a yapacağınız dörtte 1 yatırımla en az ikişer
milyonluk şehirler hâline getirirseniz -buna Urfa da dâhildir- en az
İstanbul’un 7-8 milyon nüfusunu geri çekersiniz. 
Haydarpaşa
Limanı hâlâ İstanbul’un göbeğinde. E, çıkaralım, bunu nereye götürelim?
Sinop’a. Peki, ithalat, ihracat nasıl olacak, havaalanı nasıl olacak, gümrük
nasıl olacak, bankalar nasıl olacak? İşte, Devlet Planlama Teşkilatı bunun için
kuruldu. Çanakkale Boğazı mı hazırlanacak, Ege’de başka bir yer mi
hazırlanacak… 
Umman’a
gittim ben iki ay evvel -Umman hiç aklımıza gelmeyen bir yer- bütün limanı, iki
yüz, üç yüz, dört yüz yıllık tarihî limanını 200 kilometre ötede “Sohar” diye
bir şehre götürüyor Umman’daki akıl. Bütün ithalatı, ihracatı 200 kilometre şu
anki başkentinden uzakta başka bir yerde planlıyor. Peki, bunları
planlamazsanız, bunları yapmazsanız, inan edin, İstanbul’un bütün ormanlarını
keseceksiniz. Zaten imar yoluyla şehir içindeki bütün ağaçları kestiniz, gitti.
Fikirtepe’ye -Sayın Başkanım da burada, kaç dönem İstanbul’da Belediye
Başkanlığı yaptı Erol Bey, bizim de Komisyon Başkanımız- 4,14 emsal verdiniz,
4,14 emsal. 
Peki,
bu şekliyle İstanbul nereye gidecek? Çamlıca’da otuz beş sene evvel babam bir
yer aldı, imarı yok diye tekrar sattı, geri verdi; şimdi bütün hepsinde
villalar oldu. Yani bu şekliyle, değerli arkadaşlar, ağaçlar da gidecek,
ormanlar da gidecek, sular da gidecek. Onun için bunları makro şekilde
düşünmemiz lazım. 
Yoksa,
efendim, “İstanbul’a üçüncü köprü çok güzel oldu. İşte bak, ne güzel, hemen,
iki senede bitirdik, üç senede bitirdik.” E, bitirdin ama bunu yapmana gerek
yoktu başka şeyler yapsaydın. Havaalanını yaptın, havaalanını yapmana gerek
yoktu. İşte tartışmayı buralara getiremezsek biz, buralardan cazibe
merkezlerini konuşamazsak, ülkenin -aynen enerjide olduğu gibi- nasıl bir
yatırıma, nasıl bir şehirciliğe, nasıl bir planlamaya ihtiyacı olduğunu
tartışamazsak bir polemiktir gider işte, “Biz yatırım yapıyoruz, siz de
engelliyorsunuz, her şeye hayır diyorsunuz.” Hayır, her şeye hayır demiyoruz. 
Doğru
işler yapın, güzel işler yapın; Almanya’yı, İsveç’i, Norveç’i, neyse işte,
biraz evvel Umman’ı örnek verdim, başka yerleri… Fas’ta bile doğru düzgün bir
planlama dönemi başlıyor. Ülkenin en büyük ve en ileri üniversitesini -bir AK
PARTİ’li milletvekiliyle beraber, Meclis görevlisi olarak gitmiştik- sahilden
300 kilometre ötede, en dağlık bölgede kurmuşlar. Yani getirip onu da başkentin
veya en kalabalık şehrinin içine kurmamış. 200 bin öğrenciyi, 300 bin öğrenciyi
hiçbir altyapısı olmayan bir şehre koyduğunuz vakit orada da çok büyük sorunlar
yaşayacaksınız ve bugün İstanbul’a yapılan her yatırım… 
Hani,
kişi başına bir yatırım maliyeti var. Konya’da yaşayan bir şahsın yıllık
yatırım olarak devlete maliyeti ile İstanbul’da yaşayan bir şahsın kişi başına
düşen yatırım miktarı arasında 3 kat, 4 kat, 5 kat -şehirlere göre- maliyet
var. Bursa’nın bütün şeftali bahçeleri gitti. Ben ilk olarak Bursa’ya 1964
yılında gittim, daha ilkokula başlamadan. O Bursa yok bugün, yok. Peki, bu,
doğru bir kalkınma metodu mu, doğru bir sanayileşme mi, doğru bir yatırım
politikası mı?
Ve
gelelim Güneydoğu Anadolu’yla ilgili GAP projesine. Bu kürsüden defalarca
gündeme getirdik, defalarca tartıştık, bütün zabıtlarda var, belki de
Türkiye’nin, en kolay, bu göç meselesini, nüfus dalgalanmasını absorbe edecek,
bir sünger gibi çekecek bir proje var önümüzde. 22 baraj, 19 tane hidroelektrik
santral, 3 milyon 800 bin kişiye iş imkânı -devletin raporlarında bunlar var- ve
20 milyonluk bir nüfus. Şu an bölgenin nüfusu 8,5 milyon yani Gaziantep dâhil,
Adıyaman dâhil, Şırnak dâhil 8,5 milyon. 20 milyona çıkacak, bunu devlet
söylüyor. E, çok iyi işte, çıksın. Kanalları bitir, sulamaları yap; ciddi bir
nüfusu çeksin tekrar, tersine göç olsun. Barajların yüzde 86’sı, 87’si bitti,
sulama kanalları daha yüzde 24’te. Defalarca söyledik bunu ve Hükûmetin
beş-altı sene evvelki, yine, bilmem kaçıncı Hükûmet programında, 2014 senesi
hedef olarak konuldu ama şu an 2016’nın ortalarına geliyoruz, hâlâ bu
kanalların bitirilme oranı yüzde 24’ü, yüzde 25’i geçmedi. 
Peki,
neden bu nüfus planlamaları yapılmıyor? Toprağa su verdiniz. Bir diğer sorun,
mesela, Şanlıurfa’da Harran Ovası ilk sulanan bölgelerden birisidir, toprakta
müthiş bir tuzlanma var bugün. “Eğer böyle giderse, on beş yıl sonra, yirmi yıl
sonra artık o toprağın toprak olma özelliği, ürün verme kabiliyeti kalmayacak.”
diyor. Kim diyor? Bu işin uzmanları diyor, tıpkı Çukurova’da olduğu gibi. 
İşte,
dolayısıyla, konuyu toparlarsak değerli arkadaşlar -Sayın Orman Bakanı da
alınmasın lütfen- ormanı da korumanın, tarlayı da korumanın, doğayı da
korumanın yolu doğru düzgün bir yatırım politikasından, planlamadan geçiyor.
Bunları yapamadığımız vakit tarlalarımız tuzlanır, ormanlarımız telef olur
gider bu yatırımların gerekçesi olarak ve bu hayat yaşanılmaz bir hâle gelir. 
Bölgedeki
orman yangınlarıyla ilgili, arkadaşlarım konuştu; bunların hiçbir gerekçesi
olamaz, bir an önce durdurulması lazım.
Hepinize
saygılarımı sunuyorum.
Teşekkür
ederim. (HDP sıralarından alkışlar) 
BAŞKAN
– Teşekkür ederim Sayın Tan.
Gruplar
adına ikinci olarak Milliyetçi Hareket Partisi Grubu adına Ahmet Kenan
Tanrıkulu, İzmir Milletvekili konuşacaktır.
Buyurunuz
Sayın Tanrıkulu. (MHP sıralarından alkışlar) 
MHP
GRUBU ADINA AHMET KENAN TANRIKULU (İzmir) – Teşekkür ediyorum Sayın Başkan.
Değerli
Başkan, sayın milletvekilleri; (11/9) esas numaralı gensoru açılmasına ilişkin
önergeyle ilgili olarak Milliyetçi Hareket Partisi Grubu adına söz almış
bulunmaktayım. Genel Kurulunuzu saygıyla selamlıyorum.
Orman
ve Su İşleri Bakanı hakkındaki gensorunun gerekçesine baktığımız zaman sayın
milletvekilleri; başta hidroelektrik santralleri olmak üzere Cerattepe, Yeşil
Yol, Kuzey Marmara Otoyolu ve diğer büyük projelerle ekolojik yıkım
gerçekleştirildiği ve doğanın tahrip edilmesine sebebiyet verildiği iddiaları
yer almaktadır ve çok ciddi iddialarla karşı karşıya Sayın Bakan.
Değerli
milletvekilleri, yılbaşından bu yana Resmî Gazete’de yayımlanan acele
kamulaştırma kararlarına şöyle bir baktığımız zaman; başta Akkuyu Nükleer
Santrali olmak üzere, çoğunluğunun RES’ler yani rüzgâr enerjisi santralleri,
HES’ler ve enerji iletim hatlarıyla ilgili olduğunu görüyoruz. Aslında, mevcut
ağaçların kökünden sökülmesine göz yumup daha sonra ekolojik dengenin tahrip
edilmesine seyirci kalan sayın Bakanlık, sadece kesilen bu ağaçların yerine
ağaç dikmekle çevreci olduğunu da düşünmektedir ve bu görüş aslında son on dört
yıldır epeyce de yaygın bir kanaat serdetmektedir. Oysa Orman ve Su İşleri Bakanlığının
ilgili olduğu hemen her alanda çok ciddi sorunlar devam etmektedir ve bizi
karşı karşıya bırakmaktadır. RES’ler ve HES’lerle ilgili neredeyse hemen hemen
her gün basına ve kamuoyuna yansıyan olumsuzluklar, gelişmekte olan ülke
görünümümüze de gölgeler düşürmektedir. 
Değerli
milletvekilleri, özellikle özel sektörün beklentileri ve ısrarları sonucunda
2003 yılında yürürlüğe giren Su Kullanım Yönetmeliği ve hemen onun arkasından
2005 yılında çıkarılan 5346 sayılı Yasa -ki bu yasa yenilenebilir enerji
kaynaklarının elektrik enerjisi üretimi amaçlı kullanımına ilişkin olan bir
yasadır- su kullanım hakkı anlaşmaları özel sektörün yapacağı HES’lerden
elektrik üretip satabilme serbestliği de getirmiştir. 
Buraya
kadar serbest piyasa ekonomisi içerisinde düşünebileceğimiz, makul gibi gözüken
bu uygulama, bakın yıllar sonrasında başımıza ne getirmiştir. Türkiye’de şu
anda işletmede olan HES sayısı 562’dir, yapımı devam eden onlarca HES için de
yine su kullanım anlaşmaları imzalanmıştır. Ancak buradaki hesap çarşıya
uymamıştır çünkü geçtiğimiz hafta, özellikle on-on iki gün kadar önce çok büyük
yağmurlar ve akabinde de oluşan seller sonucunda su geldikçe çalışan nehir tipi
HES’ler, bu aşırı yağıştan dolayı yoğun bir biçimde üretim gerçekleştirmiştir
ve daha sonra da altyapısı yetersiz olan iletim hatlarında ciddi aşırı
yüklenmeler olduğu için 29 ilde elektrik kesintileri yaşanmıştır. 
Şimdi,
değerli milletvekilleri, buradaki esas sorun şu: Biz zaten alıştık hemen her
gün Türkiye’nin birçok bölgesinde elektrik kesintileri ve dolayısıyla, üretimde
de ciddi kayıplar olabiliyor. Peki bu nedir? Burada önemli olan şu: İktidar
tarafından alım garantisi verilen bu HES’lerin neden olduğu sadece kırk beş
dakikalık kesintinin bizlere yani toplumdaki bütün tüketici kesimlere,
özellikle karşılanamayan enerji değeri mesken tarifesi üzerinden -ki bu tarife
düşük bir tarife biliyorsunuz, 33 kuruş/kilovatsaattir- hesapladığımız zaman
sadece kırk beş dakikanın maliyeti bile 725 bin lirayı geçiyor. Şimdi, bu,
ortaya konulan HES’ler bakımından da oldukça düşündürücü ve yapılan
anlaşmaların sonucu bakımından da bizleri bir noktaya, bir hedefe götürücü bir
politikadır diye düşünüyorum.
Kurulacak
HES’lerle birlikte, bu sular boruların ve tünellerin içine hapsedilmekte ve
“can suyu” adı altında gıdım gıdım bırakılan su ise ekolojik döngüye maalesef
yeterli olmamaktadır. Akarsu ve çevresindeki hayatın devamı demek olan bu can
suyu hesapları da, ne ilginçtir ki, dünyanın hiçbir yerinde Türkiye'deki gibi
hesaplanmamaktadır. Bu, akarsuyun çevresindeki ekosistemle ve yine çevrede
bulunan yaşamla ilgili olarak insan hayatı göz önüne alınmadan ve biraz önce de
söylediğim gibi dünyanın hiçbir yerinde kullanılmayan basit bir yöntemle de
hesaplanmaktadır. 
Değerli milletvekilleri, Su Kullanım Hakkı Anlaşması
çerçevesinde suyun yüzde 90’ının şirketlerin kullanımına tahsis edildiği
dikkate alınırsa, o zaman “can suyu” adı altında doğada bırakılan su yüzde 10
civarında olacak ve maalesef mevcut doğal dengeyi de tamamen bozacaktır. Diğer
yandan, kurulan ve kurulacak HES’ler için çevresel etki değerlendirme süreci de
yine bu ortamda sağlıklı yürütülmemektedir. Bu alanda, hâlen Çevre ve
Şehircilik Bakanlığı tarafından, Orman ve Su İşleri Bakanlığının da görüşü
alınarak “ÇED gerekli değildir.” kararları mütemadiyen verilmektedir. Bakanlık,
2002-2015 yılları arasında yaklaşık 46 bin -ben tam sayısını da vereyim size,
45.937- projeye, Orman ve Su İşleri Bakanlığının görüşünü de alarak “ÇED
gerekli değildir.” görüşünü vermiştir. 
Değerli
milletvekilleri, HES’lerden üretilecek enerjiye, yirmi beş-otuz yıllığına
iktidar tarafından alım garantisi de verilmektedir. Gayet güzel ve ballı bir
iştir bu. Bir yandan bir şirkete HES yapımını vermektesiniz, öte yandan aynı
şirkete yirmi beş-otuz yıllık alım garantisini de veriyorsunuz. Bu alım
garantisinin dışında mevcut su, bu su veya enerji şirketlerine enerji üretimi
için kırk dokuz yıllığına da devredilmekte bu arada. Şirketlerle yapılan
anlaşmalara göre iktidar, HES yapımcısı şirketin istemesi hâlinde, böyle bir
talepte bulunursa, çevresindeki tarım arazilerini de istimlak edebilmektedir. 
Kısacası,
bu su kullanım hakkı anlaşmasının yapılmasıyla, anlaşmayla elde edilen ve “HES
kurma lisansı” diye bahsettiğimiz lisans alınır satılır bir ticari emtia yani
ticari bir meta hâline gelmiş ve zaman içerisinde kontrolsüzlük o kadar ileri
bir noktaya gitmiştir ki bu konuda “HES lisansı borsası” adı altında da bir
borsa oluşmuştur Türkiye’de. Son yıllarda ise, HES yatırımı yapma amacıyla,
Devlet Su İşleri ve bununla ilgili su kullanım anlaşması yapmış olan birçok
yerli şirketimiz de payları itibarıyla yabancı şirketlere satılmakta veya
satılmak üzeredir. Bu durum, mevcut Tahkim Yasası’yla ulusal su kaynaklarımız
üzerindeki tasarruf hakları konusunu da gündeme getirmekte ve uluslararası bir
boyuta da mesele taşınmaktadır. 
Bu
arada, HES’lerle ilgili konuyu anlatırken -belki Sayın Bakan da çok ciddi
açıklama verebilir- bugün Giresun’da HES inşaatına bir saldırı olmuş; ben biraz
önce, kürsüye çıkmadan bu bilgileri aldım. O inşaatta çalışan işçilerimize uzun
namlulu silahlarla ateş açılmış ve ateş açanların terörist gruplar olduğuna
dair… Ama, hangi terörist gruptur, onu bilmiyorum, belki Sayın Bakan daha
yeterli bilgiye sahiptir, bu kürsüden cevap verirse çok da memnun oluruz. 
Değerli milletvekilleri, su gibi hayatın temeli olan
çok önemli bir doğal kaynağın tabii ki kamu yararına planlanması ve yönetilmesi
gerekmektedir ama siz, tabii, Devlet Planlama Teşkilatı gibi bir teşkilatı
kullanıp üstüne bir bardak su içtiğiniz için, suyu ancak orada kullandınız,
onun adını Kalkınma Bakanlığı gibi garabet bir şekilde teşkilatlandırıp
değiştirdiniz. Dolayısıyla, bu tip planlama faaliyeti yapacak bir kuruluş da
kalmadı Sayın Bakan. Onun yerine başka kuruluşlarla belki ikame etme şansını da
bulabilirsiniz ama bu konu, kamu görev ve yetkilerinin vazgeçilmez olanlarının
da maalesef kontrolsüz bir şekilde özel sektöre de devredilmesine yol açmıştır
ve suyun geleceğiyle ilgili olarak da tamamıyla özel sektörün tasarrufuna
bırakılmıştır. 
Değerli milletvekilleri, günümüzde gelişmiş ülkeler
yeni HES yatırımlarına çok zor kararlardan sonra izin vermektedirler. Hatta, bu
izin verilenlerin de su havzalarına olumsuz etkileri varsa tekrar gözden
geçirmekteler ve ciddi de, sıkı da bir denetimden geçirmektedirler. Tabii, bu
ülkelerde, baktığımız zaman, öncelik çevrenin ve doğanın korunması olduğu için
çok da doğal buluyoruz bu tip uygulamaları. Türkiye’de ise yıllardır ihtiyaç
duyulan ve yürürlükte olması gereken su kanunu da maalesef hayata geçmemiş.
Biraz önce, Çevre Komisyonu Başkanımızla konuştum. Herhâlde önümüzdeki haftalar
içerisinde -ben de Çevre Komisyonu üyesi olduğum için özellikle takip ediyorum-
bu su kanununu Sayın Başkan Komisyona getirme noktasında olursunuz. 
Değerli arkadaşlarım, yer altı sularının sürdürülebilir
yönetimi açısından kalite ve miktarına ilişkin ciddi ve kapsamlı bir çalışmaya
da ihtiyaç var. İşte, bu, biraz önce bahsettiğim su kanunu ve tabii ki
biyoçeşitlilik kanunu gibi çevreye münhasıran yönetilmesi gereken kanunlar
hemen, vakit geçirilmeden Türkiye Büyük Millet Meclisine de getirilmek
zorundadır. 
Değerli milletvekilleri, RES projelerine verilen, Orman
ve Su İşleri Bakanlığının da dâhil olduğu bu ÇED süreci kararlarında insan
hayatı, hayvanlar ve bitkiler umursanmamış, bunun yanı sıra, esas daha ilginç
olanı, tarihî sit alanlarına da tecavüzler olmuş. 
Bakın, buna benzer bir olayı, yaklaşık dört yıl kadar
önce biz İzmir’de yaşadık. İzmir, Kemalpaşa ilçesinde bir zincir marketler
grubunun -yani çok da ulvi bir gayeyle yapılmamış Sayın Başkan- bir market
grubunun, birinci derecede sit alanına depo açabilmesi için, bu arazinin üçüncü
derece sit alanına çevirilmesi isteği, o günlerde koparılan kıyametlerden ve
Türkiye Büyük Millet Meclisinde, çeşitli platformlarda dile getirilmesinden sonra
nihayetinde iptal edilmiştir. Demek ki böyle uygulamalara da Bakanlık maalesef
göz yummaktadır.
RES’lerin yaşam alanına mesafesi dünyada 1,4 kilometre.
Şimdi, çok ilginç; bakın, ben size söyleyeyim, bir başka felaketi de burada
yaşıyoruz çünkü “yenilenebilir enerji” dendi ya -bakın, burada da söylendi
biraz önce- aslında, bu, ciddi felaketlere de yol açabilecek bir enerji kaynağı
türü çünkü Türkiye’de, Enerji ve Tabii Kaynaklar Bakanlığı, bu pervanelerle
ilgili olarak bir mesafe standardı getirmiyor ve istemiyor. Türkiye'nin birçok
yerinde artık bu mesafeler 400 metrenin de altına inmiş durumda. 
“Ha bundan ne olur?” derseniz, ben size söyleyeyim: En
başında, bir kere, kuşların göç yolunu ciddi manada etkilemekte, arıların çiçek
ve kovan arasındaki gidiş gelişini etkilemekte, ses kirliliği yapmakta,
insanların sağlığını bozmakta, birtakım radyoaktif maddelerin havada uçuşmasına
yol açmakta. Yani velhasıl, çok ciddi sağlık sorunlarına, çevre sorunlarına da
yol açmaktadır.
Öte yandan, belki daha önemli olan bir başka konu da
şu: Köylülerimizin arazileri, bu biraz önce söylediğim acele kamulaştırma
yasası vasıtasıyla, Millî Emlak Genel Müdürlüğünce kırk dokuz yıllığına da
ellerinden alınmaktadır. Bakın, bu da ciddi problemlere, toprak kullanımıyla
ilgili ileride birtakım sıkıntı ve sürtüşmelere yol açabilecek bir konudur.
Değerli
milletvekilleri, orman ve sularımızı koruyup geliştirmekle sorumlu olanların
bir zamanlar şu sözü de çok meşhurdu: “İzmir’e vereceğimiz müjdeler,
milletvekili sayısına göre artacak.” diye bir sözler söylenmişti. Bu,
İzmirlilerin hafızasında, cidden kara bir mizah olarak da yer aldı. O günden
bugüne ben bakıyorum bir İzmir Milletvekili olarak, kaç tane proje verilmiş,
kaç tane de milletvekili alınmış, bu “al gülüm, ver gülüm” hesabı, acaba,
iktidar tarafından nasıl yapılacak ve ileride nasıl tahsil edilecek, onun da
ciddi takibini yapmak istiyorum. İşte, bu anlayışta olanlar, esasen üçüncü
köprü, üçüncü havalimanı, Akkuyu Nükleer Santrali gibi büyük projeleri ÇED
sürecinden çıkarmak için de yırtınıyorlar. Öyle enteresan ki ÇED yönetmeliğinde
çok ciddi değişiklikler yapıldı ancak bu yönetmeliklerin hemen hepsi
Danıştaydan geri döndü ve iptal edildi. Peki, bu sefer ne oldu? Bunu çıkaran
arkadaşlar hukuku arkabahçeden dolanarak bir başka yönteme başvurdular, Çevre
Kanunu’nda birtakım yasal kılıflar ve değişiklikler yaparak çaba harcadılar ama
bu sefer de Anayasa Mahkemesinden döndü. Demek ki yasa uygulamalarına, en alt
hukuk uygulamasından tutun en üst hukuk normuna kadar, en başta sizlerin yani
iktidar partisinin ve Hükûmetin tabii ki uyması gerekir, dolayısıyla bütün
toplumu da bu hukuk normunun arkasında toplulaştırıp arkasında durması
sağlanabilir.
Değerli milletvekilleri, 61’inci Hükûmet döneminde
oluşturulan ve adına da “Yeşil Yol” denilen ancak Karadeniz’in bütün
yüksekliklerini tıraşlayan proje tam bir fiyaskoyla karşımızda duruyor,
gerçekten neresine giderseniz gidin bu Yeşil Yol Projesi bir fiyasko olarak
karşımızda durmakta. Bu konuda da Danıştay, Aralık 2015’te, Yeşil Yol Projesi’ni
ve Karadeniz’deki 6 ilimizi yani Ordu’dan başlayıp işte Giresun, Gümüşhane,
Bayburt, Trabzon, Rize, Artvin illerini kapsayan bu projeyi durdurdu ve iptal
etti. Değerli arkadaşlar, bu plan uygulamasının yani çevre düzeni planı
uygulamasının iptal edilmesinden sonra başka uygulamalar gene hukukun
arkabahçeden dolandırılma uygulamalarıyla -biraz önce söylediğim gibi- karşı
karşıya bırakıldı. Aslında, Danıştayın bu kararının bilirkişi raporunu alıp,
önünüze koyup okutsanız orada size çok daha düzgün ve yol gösterici birtakım
materyaller de var. Bakın, orada, çevre düzeni planının bölgedeki önemli doğa
koruma alanlarını, su havzalarını, tarım alanlarını korumadığına vurgu yapılmış
özellikle ve gene plan ayrıca bölgedeki korunması gereken doğal varlıkları doğal
kaynak olarak görmekte yani bir nevi maddileştirmekte ve ticarileştirmenin
yolunun açıldığına da dikkat çekiyor. Yani diyor ki: “Başka insanlar doğaya,
çevreye, ağaca, yeşile baktığı zaman huzur görürken siz -günün moda tabiriyle-
para görüyorsunuz.” Yani, böyle de bir uyarıcı bir noktada yazmış. Bu bilirkişi
raporu bile aslında Orman ve Su İşleri Bakanlığının doğaya ve su havzalarına ne
kadar bakar kör olduğunun da açık bir delili değerli milletvekilleri.
Şimdi, deniyor ki: “Yılda 333 milyon ağaç üretiyoruz.”
Bütçe konuşmasında söylenmiş bu güzel söz. Siz 333 milyon ağaç üretiyorsunuz
ama geçtiğimiz yıl yani 2015 yılında 63 milyon liralık fidan ve süs bitkisi
ithal etmişsiniz. Şimdi, ortada ciddi bir planlamanız olsa, proje çalışmanız,
fizibilite çalışmanız olsa ve bundan da bir başarı olarak söz etseniz o zaman
bu ithalat rakamlarının tedricen azalması gerekmez miydi? Sizlere soruyorum.
Değerli
milletvekilleri, Artvin’e kuş uçuşu 4 kilometre mesafede, Türkiye’nin belki de
en zengin bitki örtüsüne sahip ve kuşların da göç alanı üstünde olan
“Cerattepe” denilen bölge var. Şimdi bu bölgeye baktığımız zaman Bakanlık,
burada yaşayan insanların ne talepleri noktasında ne de hassasiyetleri
noktasında maalesef ciddi girişimde bulunmamış. Daha ilgincini söyleyeyim ben
size, birkaç ay önceki o günleri hatırlayın. Sayın Başbakan bu bölgeden gelen
sivil toplum kuruluşlarının temsilcileriyle görüşme yaptığı esnada ve onlara şu
sözü verdiği sırada “Hukuksal süreç bitene kadar bu alandaki çalışmalar
duracak.” demesine rağmen ne ilginçtir ki -öğreniyoruz- Artvin Bölge İşletme
Müdürlüğü yaklaşık 77 bin metrekare bir alanda daha maden arama ruhsatı
veriyor. Şimdi, bir yandan Sayın Başbakan iyi niyetli bir girişimde bulunuyor,
sivil toplum kuruluşlarıyla konuşuyor -ki doğrusu da bu- ama öbür tarafta
bakıyoruz, sayın bakanlığın bir birimi icraata devam ediyor. Şimdi, nereden
bakarsanız bakın insanını ve doğasını geri plana iten bu hırsın sebebi rant
olarak karşımıza çıkıyor. Tabii, rantın iyi yönleri de vardır mutlaka ama çevre
ve doğayla ilgili olan bu alanda konuştuğumuz kısımda maalesef hayırla yâd
edemeyeceğiz. Milletimize “Büyük proje” diye sunulan, aslında belli bir kesimin
büyük rant elde ettiği, çevre ve doğa katliamıyla da karşı karşıya olan bu
projeler çok pahalı bir şekilde hayata geçmekte ve aslında Hazine
güvenceleriyle de maalesef karşı karşıya kalmaktadır. 
Değerli
milletvekilleri, hâlen orman ve su ürünleri mühendislerimiz, orman işçilerimiz,
mevsimlik işçilerimiz büyük ölçüde kadro beklerken Bakanlığı maalesef, yakınlarınıza,
eşe dosta, şuna buna birtakım kadrolar vererek de bu alanda da haksız ve adil
olmayan uygulamaların içerisinde görüyoruz. 
Bu
bakımdan, biz, Milliyetçi Hareket Partisi olarak diyoruz ki: Ormanlardan çok
amaçlı yararlanma, biyolojik çeşitlilik, su ve yaban hayatıyla ilgili
ekosistemin etkin korunması ve geliştirilmesi için gerekli olan bütün
politikaların hayata geçirilmesini çok ciddi bir şekilde gözden geçirip
denetlenmesi noktasına devam edeceğiz. 
Bu
düşüncelerle hepinize tekrar saygılarımı sunuyorum. (MHP sıralarından alkışlar)

BAŞKAN
– Teşekkür ederim Sayın Tanrıkulu. 
Gruplar
adına üçüncü konuşmacı Cumhuriyet Halk Partisi Grubu adına Uğur Bayraktutan,
Artvin Milletvekili. (CHP sıralarından alkışlar) 
ENGİN
ALTAY (İstanbul) – Diren Artvin, diren. 
BAŞKAN
– Buyurunuz Sayın Bayraktutan. 
CHP
GRUBU ADINA UĞUR BAYRAKTUTAN (Artvin) – Teşekkür ediyorum Sayın Başkan. 
Sayın
Başkan, değerli milletvekilleri; Orman ve Su İşleri Bakanı Veysel Eroğlu
hakkında verilen gensoru üzerine Cumhuriyet Halk Partisi Grubu adına söz aldım.
Yüce heyetinizi saygıyla selamlıyorum. 
Sözlerime
başlamadan önce, dün 1 Mayıstı, tüm emekçilerin Emek ve İşçi Bayramı’nı
kutluyorum. 
Yine,
dün itibarıyla, yirmi dört saat içerisinde 7 şehidimiz var. 7 şehidimize
Allah’tan rahmet diliyorum. Yaralılarımız var, onlara acil şifalar diliyorum,
acılarını yürekten paylaşıyorum. 
Yine,
bugün, burada, sözlerime başlamadan önce, Gazi Meclisi, bugün burada olmamızı
sağlayan Gazi Mustafa Kemal Atatürk’ün Meclisini, yüce Parlamentoyu saygıyla
selamlıyorum. (CHP sıralarından alkışlar) 
Birileri
için 9, 19 rakamlarının Millî Piyango çekilişi olduğunu biliyorum ama şunu iyi
biliyoruz: Bizim için cumhuriyet tarihi 19 Mayıs 1919’da başlar. Bunu buradan
ifade etmek istiyorum. (CHP sıralarından alkışlar) 
Toplumumuz çok zengindir, zengin bir toplumdur. Bu
toplumda bazıları tarih yazar, bazıları da tarihin ne zaman olduğunu tartışmaya
başlar. O nedenle, sarı saçlı, mavi gözlü dev adamı, onun Meclisinden saygıyla
selamlıyorum değerli milletvekilleri. (CHP sıralarından alkışlar)
Yine,
sözlerimin başında, aslında böyle bir ekolojik yıkımla alakalı konuşulması
gereken bakanın Enerji Bakanı olması gerekirken Sayın Orman Bakanı olmasını da
üzüntüyle paylaştığımı ifade etmek istiyorum. Burada 4-5 tane madde var, bu 4-5
maddeyle alakalı bir boyutuyla tartışmak istiyorum. İçişleri Bakanının da
burada olmasına özellikle Artvin Milletvekili olarak çok sevindim. Cerattepe
olayları sırasında Sayın Bakana ulaşamadık. Hani diyordunuz ya Sayın Bakan
“NASA teknolojisi var.” diye, ben Artvin’in milletvekili olarak hemşehrimiz
olan Sayın Bakana ulaşamadım. Herhâlde önümüzdeki günlerde ulaşırız çok yoğun
olduğu için, neden ulaşamadığımızı biliyoruz.
Değerli
milletvekilleri, öncelikle şunu ifade etmek istiyorum: 4-5 tane temel madde
var, bunlardan bir tanesini Engin Altay ısrarla söyledi -onu hâlbuki ilk
gündemime almıştım- bunlardan bir tanesi kuzey ormanları. Kuzey ormanlarıyla
alakalı gelişmede evet, duyarlı olmamız gerekiyordu. Buna ilişkin birçok insan
çevre yıkımı olduğunu ileri sürdü, burada bir rant projesi olduğunu ileri
sürdü. 250 milyon ağaçtan bahsediliyor. Böyle bir yıkımla alakalı oraya girerek
İstanbul’un bütün yaşam alanlarının, oksijen alanlarının yok edildiğine ilişkin
bir projeden bahsediliyor. Ben bu projenin yanlışlığıyla alakalı bir şey
söylemeyeceğim, onları kenara koyacağım. Ama Tansu Çiller Başbakan olduğu zaman
İstanbul Büyükşehir Belediye Başkanlığı koltuğunda oturan şimdiki
Cumhurbaşkanımızın o tarihte -klasiktir ama- gazetelere çıkan söylemlerinden bir
bölümünü sizlerle paylaşmak istiyorum.
Bunlardan
bir tanesi, o tarihte “Yeni köprüye hayır.” diyor Recep Tayyip Erdoğan, Sayın
Cumhurbaşkanı, “Boğaza 3’üncü köprü intihardır.” diyor. Demek ki zaman
içerisinde bu gelişmeler değişiyor, bunlardan bir tanesi bu. Yine, bir başka
gazete kupüründeyse “Yeni köprüye hayır.” Bu şekilde bir şeyden geçiliyor ve
bunun bir intihar olduğundan bahsediliyor. Yine, sizin yandaş medyanız Yeni
Şafak o dönemde atmış olduğu başlıkta diyor ki İstanbul Boğazı’na yapılan 3’üncü
köprüyle alakalı: “İstanbul boğazlanıyor.” şeklinde manşet atıyor değerli
arkadaşlarım. Demek ki diyalektiğin temel kuralı, her şey değişimdir, değişiyor
insanlar, o anlamda fazla bir şey söylemek istemiyorum. Bu rant projesiyle
alakalı gerekenlerin yapılmasını umuyorum ama herhangi bir umudum yok. 
Değerli
arkadaşlarım, burada gensoruya konu olan birçok konunun direkt Artvin’le
alakası var, benim seçim bölgemle. Aslında bunun dışına çıkmak istiyorum ama
Artvin’le alakalı olduğu için de bunları yadsıyamam.
Bunlardan
bir tanesi 24 Ağustos 2015’te Hopa’da meydana gelen sel felaketi değerli
arkadaşlarım. Hopa, Arhavi, aradan üç ay geçtikten sonra da Borçka ve Murgul’u
da etkileyen inanılmaz bir sel felaketiyle karşı karşıya geldik. Sayın Bakan da
o günler de -sağ olsun, teşekkür ediyorum- geldi, Artvin’i ziyaret etti. 11
vatandaşımızı kaybettik Sayın Bakanım, yani 1’inin cenazesi henüz bulunmadı.
Bununla alakalı sizler de Artvin’e gelir gelmez hep bunun bir takdiriilahi
olduğunu söylediniz. Sayın Bakanım, ben bunun takdiriilahi olduğuna
inanmıyorum. Neden? “Önce tedbir, sonra tevekkül.” denilmiş. Takdiriilahi
değil, bu, takdiriidari yani takdiriilahi filan değil, idari bir hatadan
kaynaklanan bir olayla karşı karşıyayız Hopa’da. Ben de o zaman seçim
bölgemdeydim, hemen ertesi gün o saatlerde oraya ulaştık, diğer milletvekilimiz
de geldi, o da sağ olsun. Burada bir problemle karşı karşıya kaldık, dedik ki:
Acaba burada ne hata yapılıyor? Neden dolayı Hopa’da böyle bir olay meydana
geldi? Sayın Bakanım, Hopa’da derelerle alakalı çalışmayı muhtemelen
görmüşsünüzdür, Devlet Su İşlerinin yapmış olduğu projelerde bir problem var
yani şu anlamda problem var: Yani özellikle oradaki dereler özgür akıyor diye…
“Dereler özgür akar.” Karadeniz’in söylemlerinden bir tanesidir bizde. Biz
dereleri almışız, beton kutuların içerisine -kibrit kutusu gibi- koymuşuz,
altında sürtünme yok, doğal yaşam yok, herhangi bir şey yok ve o dereler onları
yıkarak müthiş bir yıkıma sebep olmuş. Yani Devlet Su İşlerinin derelerle
alakalı projelerini baştan gözden geçirmesi gerekiyor. 
Ben
biliyorum, siz gölet ve barajla alakalı tanımları değiştirdiniz Sayın Bakan, şu
dere yataklarıyla alakalı tanımları da bir değiştirin. Yani bakın, Karadeniz
Ege Bölgesi’ne, Akdeniz’e, bir İç Anadolu’ya ve şeye benzemiyor, Karadeniz’de
müthiş bir mebrusat oluyor yeri geldiği zaman yani tahmin edemediğimiz bir debi
oluyor. Bu debiyi engelleyebilmek için, bana göre, Devlet Su İşlerinin kendi
politikalarını mutlaka değiştirmesi gerekiyor. Hopa’da dere yatakları değiştirilmiş.
Hopa’nın en büyük mahallelerinden bir tanesi Sundura Mahallesi. İstanbul
Büyükşehir Belediyesinden gelen afet ekipleriyle de beraber gezdik. Bizim bütün
belediyelerimiz de oradaydı, İstanbul’daki bütün CHP’li belediyeleri oraya
döktük ama onlardan dinlemek daha farklı, en azından, biz taraf olduğumuz için,
hani “Kötülüyorlar.” filan denilebilir. Afet ekipleri geldiler ve şaşırdılar,
dediler ki: “Bu dere yatakları neden bu hâle gelmiş? Dere yataklarını niye bu
şekilde değiştirmişsiniz?” Ve daha ilginç olanı değerli milletvekilleri, biz
faciaya bir anlamda davetiye çıkartıyorken, kamu binalarını gidip dere
yataklarına yaptık Hopa’da. Yani bunu en çok yapan da özel kişiler değil, dere
yataklarına en çok kamu binaları yapıyorlar. Yani bir anlamda, belki belediyeler
hata yapmış olabilirler, yanlış yerlere imar vermiş olabilirler ama bu anlamda
kötü örnek olması açısından dere yatağının ortasına -şimdi ismini vermeyeceğim-
bir kamu binasının konulduğunu gördük. Yani, böyle bir şey olamaz. Bu ne? Demek
ki bütün bunlar olduktan sonra da kalkıp “Efendim, bu takdiriilahi’dir.” demeyi
de doğru bulmam. O nedenle buna bir kere daha Sayın Bakanın dikkatini
çekiyorum. 
Bunun
haricinde, bu felaketin meydana gelmesinin önemli nedenlerinden bir tanesi de
Karadeniz Sahil Yolu. Değerli arkadaşlarım, Karadeniz’e gelmişsinizdir,
muhtemelen biliyorsunuzdur. Karadeniz Sahil Yolu bir anlamda ulaşımı çok
rahatlattı ama ilçelerle, il merkezleriyle, yerleşim merkezleriyle Karadeniz
arasında kocaman bir set oluşturdu. Yani, menfezle suları Karadeniz’e
veriyorlar ama yeterli değil. Bir bölüm yurttaşımız ne yazık ki ormanı
kestiler, çay bahçeleri yaptılar. Karadeniz Sahil Yolu bir anlamda doğal baraj
görevi görüyor. Altındaki menfezler suların Karadeniz’e ulaşmasını engelliyor.
Yani, insan eliyle bir felaketin bir araya gelebilmesi için elimizden gelen
bütün her şeyi yaptık. Bunlar da felaketin, bir anlamda, oluşması için
nedenlerden bir tanesi daha oldular. 
Şimdi,
değerli arkadaşlarım; HES’ler ayrı bir olaydır ama şunu ifade edeyim, biraz
sonra değineceğim: Hopa’da bu felaket olmasına rağmen Hopa sınırları içerisinde
bir tane HES yoktur Sayın Bakan. Bunu biliyorsunuzdur, yani Hopa ilçe sınırları
içerisinde hiçbir HES yoktur. Yani, Artvin’in başka ilçelerinde HES vardır ama
Hopa ilçe sınırları içerisinde HES yoktur ama felaket meydana gelmiştir. Yani,
onu da, doğru bir fiilî durumu ortaya koymamız gerekiyor. Yani, tek başına
olabilecek şey değildir. Hemen arkasından da Murgul ve Borçka ilçelerimizde de
ölümlü olaylar meydana gelmiştir. Temennim şudur: Burada, Bakanlığın “Acaba bu
hatalar nereden meydana geliyor?” diye bilimsel anlamda ilgili projeleri
yapmasını, bir daha böyle ölümcül hataların olmaması için gerekli tedbirlerin
alınmasını özellikle Sayın Bakandan rica ediyoruz.
HES’ler
ve Yeşil Yol; Karadeniz’in en büyük sıkıntılarından bir tanesi budur değerli
arkadaşlarım. Şu anda Artvin’de -rakamlara girmek istemiyorum, birçok soru
sorduk, ilgili Bakan da cevap verdiler ama çok ayrıntılarına girmek
istemiyorum- birçok derede, Rize’de, Trabzon’da -Sayın Pekşen de biraz önce
ayrıntılı bilgi verdi bana, soru önergelerinden yararlanmıştım- birçok yerde
HES’ler var. Bu HES’lerden dolayı da vatandaş artık bıkma noktasına gelmiş.
Birçok yerde davalar açılıyor, idare mahkemelerinden yürütmeyi durdurma
kararları alınıyor. Sayın Bakan, biz enerjiye karşı filan değiliz yani mutlaka
bir karşı boyutu yok bu işin ama bu olay öyle bir vaziyete geldi ki… Hani
“vahşi kapitalizm” deniyor, bölgesel havza planlaması yapılmadan bir derenin
üzerinde 4 tane, 3 tane HES kuruluyor, yani, inanılacak bir şey değil. Biz
“HES’lerin Türkiye ekonomisine ve enerji ihtiyacına ne kadar katkısı var?”
diyoruz, alınmış olan rakam yüzde 2-yüzde 2,5. Eğer farklı bir şeyse siz lütfen
düzeltin. Eğer yüzde 2-2,5’luk bir katkı varsa bu derecede bir ekolojik yıkımı,
Karadeniz’deki bütün köyleri, yerleşim birimlerini yok edecek, dereleri,
bölgesel havza planlamasını bir anda kenara atacak, “can suyu” dediğimiz…
Bakın, yeni bir terminoloji ortaya çıktı sayın milletvekilleri. Can suyunu
muhtemelen önceden bilmiyordunuz. Can suyu “can çekişme suyu” hâline dönüştü.
Can suyu nedir? İnsan ölecek gibi olduğunda dersiniz ki: “Boğazına bir ıslak
mendil verelim, can suyu verelim.” Şimdi ilgili şirketler canavarca bir saikle
oralara hücum ediyorlar, diyorlar ki: “Size can suyu vereceğim.” Normal
sulardan ancak bu şekilde yararlanacağız. Dere yatağından bir suyu alıyorsunuz,
borulara yüklüyorsunuz, alıyorsunuz, öbür tarafa götürüyorsunuz, oradaki doğal
yaşamı bir anlamda ortadan kaldırıyorsunuz. Bunu kabul etmek mümkün değil. 
Biraz
önce sayın milletvekili Yeşil Yol’la alakalı bir tanımlama yaptı. Evet, Yeşil
Yol’la alakalı da bir sıkıntı var Karadeniz’de, insanlar istemiyorlar. Ta
Samsun’dan Artvin’e kadar ortalama 2 bin rakımdan geçen 2.600 kilometrelik bir
yol. Hani hep diyorsunuz ya “Millî iradedir, vatandaşlara hep soruyoruz.” diye,
Karadeniz’deki insanlara, orada olanlara bir sorun bakalım “Bu bir rant projesi
midir, yaylaları betonlaştırma projesi midir veya yaylaları bir anlamda yok
etme projesi midir?” diye. Karadeniz insanını ikna etmeniz gerekiyor Sayın
Bakan. Burada bir tereddüt var, “Ben yaptım oldu.”yla olmuyor bu iş. Onu da
özellikle vurgulamak istiyorum. 
Şimdi,
tabii, buradaki en önemli şeylerden biri de amiral gemimiz Cerattepe. İçişleri
Bakanı da burada, Cerattepe’yi konuşmamız lazım ama Cerattepe’den önce bir şey
söylemek istiyorum. 
Sayın
milletvekilleri, bizim Artvin, baraj projelerinin olduğu bir yerdir yani müthiş
anlamda barajlar var. Biz Artvinliler dedik ki: “Helalühoş olsun.” Eğer
barajlar bu ülke için gerekliyse Artvin insanı buna “Helalühoş olsun.” dedi.
Mezarlarımızı sular altında bıraktık, mezarlarımızı, babalarımızın,
dedelerimizin mezarlarını torbalara koyduk, kemikler hâlinde başka yerlere
götürdük ama hiçbir Artvin insanı gık demedi -burada Sayın Artvin
Milletvekilimiz de var- hiçbir problem olmadı barajlarla alakalı. 
Şimdi,
bizim bu barajlardan önce bir Artvin-Erzurum yolumuz vardı Sayın Bakan, bir
tane yolumuz vardı bizim. 2013’te ben milletvekiliyken siz bütün odalara bir
şey gönderdiniz. 2013’te Aralık ayı içerisinde dediniz ki: “Biz 113 proje
yapacağız.” Aralık’ın 9’uydu yanılmıyorsam. “11/12/13’te 113 Dev Proje” diye.
Ben de merak ettim o kitapçığı, aldım içini okumaya başladım. İçinde, 113
projenin içerisinde… Hani bizim bir tane projemiz vardı ya Artvin-Erzurum yolu,
Sayın Bakan buradan 9 tane proje çıkarmış. Sayın Bakan, gerçekten tebrik
ediyorum sizi. Bakın, kitabın içerisinden aldım. Bizim bir tane Artvin-Erzurum
yolumuz vardı, bir tane yolumuz vardı. Şimdi buradan nasıl 9 proje çıkar? Tek
tek okuyorum: 
Artvin-Erzurum,
Artvin-Ardahan ve Artvin-Ardanuç devlet yolları, bir. Bu bir proje.
İki:
Artvin-Erzurum devlet yolu birinci kısım. Ne demek? 30 kilometre yapmış, o bir
proje olmuş. 
Artvin-Erzurum
devlet yolu ikinci kısım, bu olmuş ikinci proje. 
Artvin-Erzurum
yolu ikinci kısım ikmal inşaatı, bu olmuş üçüncü proje. 
Artvin
Ortaköy Viyadüğü, Ortaköy yol ayrımı, olmuş dördüncü proje.
Artvin-Erzurum
devlet yolu üçüncü kısım, olmuş dördüncü proje.
Artvin-Erzurum
devlet yolu üçüncü kısım kabulü, olmuş beşinci proje.
Artvin-Erzurum
devlet kara yolu üzerinde bulunan tünellerin aydınlatılması, havalandırılması,
yangın söndürme, sinyalizasyon sistemleri, olmuş beşinci proje.
Devam
ediyor, ana yollar; Çoruh ana kol sağ sahil yolu, sol sahil yolu… 
Sayın
Bakan, vallahi sizinle iyi ki aynı yerde avukatlık yapmamışız, vallahi ben nal
toplardım, vallahi ben ekmek yiyemezdim. Böyle bir şey olamaz ya. Bir tane
projeden 9 tane şey çıkartmış.
Yine,
Cerattepe’ye geçmeden evvel bir şey daha söyleyeceğim: Ben buradaki daha önceki
konuşmalarımda söylemiştim, demiştim ki: “Kaç tane ağaç diktiniz?” Biraz önce
sayın milletvekili çok güzel ifade etti, dedi ki: “Efendim, biz ekosistemi
yeniliyoruz, şu kadar ağacı söktük, 3,5 milyon ağaç diktik.” 
Sayın
Bakana sordum: “Kaç tane ağaç diktiniz 2014 yılında?” Şimdi yanılmıyorsam 3,5
milyar. 
HAYDAR
AKAR (Kocaeli) – 3 milyar. 
UĞUR
BAYRAKTUTAN (Devamla) – “3 milyar.” dedi. 
Sayın
Bakana soru sordum. Bakın, lütfen dinleyin. Diyorum ki: “Sayın Bakan, on yılda
3 milyar ağaç diktiğiniz doğru mudur? Bu fidanları nereye, ne zaman diktiniz?
Tarih ve sayılarıyla birlikte açıklar mısınız? 3 milyar ağacı ülkemizin hangi
illerine diktiniz? İl il ayrıntılarıyla açıklar mısınız?” diye sordum. 
Sayın
Bakanın bana vermiş olduğu cevabı söylüyorum değerli arkadaşlar. Sayın Bakan
Karadenizli değil. Sayın Bakan diyor ki bana: “Yaklaşık 3 milyar ağaç diktik.”
Ben de zaten onu soruyorum. Sizin bana verdiğiniz cevap burada Sayın Bakan. 
HAYDAR
AKAR (Kocaeli) – Niye “Karadenizli değil.” dedin, onu da bir söyle. 
UĞUR
BAYRAKTUTAN (Devamla) - Ya soruyorum: Nereye diktiniz? diye. Sayın Bakan bana
diyor ki: “3 milyar ağaç diktik.” Çok teşekkür ediyorum. 
Sayın
Bakan, ben burada size sormuştum geçen konuşmamda, demiştim ki: “Nasrettin
Hoca’ya sormuşlar ki dünyanın merkezi nerededir?” diye. “O da çok özür
diliyorum, eşeğimin arka sağ ayağıdır.” demiş. “Nereden biliyorsun.” demişler.
“Gelin de ölçün.” demiş. 
Şimdi,
ben de Sayın Bakana galaksideki yıldızlarla alakalı rakam vereceğim. Galakside
30 milyar 520 milyon 718 bin 316 tane yıldız var Sayın Bakan! İstiyorsanız
sayın, inanmıyorsanız sayın, ne diyeyim yani! Sizin iş de böyle bir olay yani.
RAMAZAN
CAN (Kırıkkale) – İtiraz etmedi ki. 
HÜSEYİN
BÜRGE (İstanbul) – Önce siz sayacaksınız. 
UĞUR
BAYRAKTUTAN (Devamla) - Hayır, Sayın Bakan saysın, bize “Böyle böyle.” diyor.
Sayın Bakanı incitmek istemiyorum, onu ifade edeyim. 
Şimdi,
değerli arkadaşlarım, gelelim Cerattepe’ye. Cerattepe’de Cerattepe’yle alakalı
bir ihale yolsuzluğu var. Bakın, yeni dönemde gelen milletvekili
arkadaşlarımız, onlar bilmiyorlar. 2012 yılında Maden İşleri Genel Müdürlüğü
Cerattepe’yle alakalı bir ihale ilanı yapıyor değerli arkadaşlarım ve o
inanılmaz bir şey yani. Bu ihale şartnamesinin 9’uncu maddesinde, 8’inci
maddesinde diyor ki: “Bu ihaleye girecek olan firmanın -bakın, ne kadar güzel,
bir tek bıyığını, saçını tarif etmiyor, doğum tarihini- Türkiye’de yılda 500
bin ton tüvenan, 50 bin ton metal bakır işleyecek tesise sahip olması gerekir.”
Bakın, dikkat edin yani böyle bir tesise sahip olan bu firma buna girebilir
diye. Enerji Bakanı Taner Yıldız’ın kulakları çınlasın. Sayın Bakanın yanına
gittim, kendisine soru önergeleri verdim, dedim ki: “Bu ihale şartnamesine
uygun Türkiye’de kaç tane firma Sayın Bakan?” Kendisine yazılı soru sordum.
Sayın Bakan bana… Özür diliyorum, 500 bin tüvenan, 10 bin ton metal bakır...
Sordum, Sayın Bakan şöyle dedi, böyle dedi, bir şeyler söyledi. Kendine göre
dedi ki: “Bakacağız, doğru mudur, şey midir? Artvin’in üstüne bakacağız, altına
bakacağız.” Ben de Sayın Bakana dedim: “Altı ile üstüne bakıp değerlendirme
yapacaksan Sayın Bakan bize kaç lira fiyat biçtin, bize kaç lira verdin?” Yani
Artvin’de yaşayan insanlar var. Cevap vermedi ve ben yazılı bir soru sordum
ihaleden önce -Sayın Bakan bu sizi ilgilendirmiyor- dedim ki: “Şu ihale
şartnamesinde belirtilen Türkiye’de kaç tane firma vardır? Adını söyler
misiniz.” Değerli milletvekilleri, bakın, hani diyorsunuz ya yolsuzluklar filan
diye. Bakanın şurada yazılı cevabı var, ihale tarihinden önce. Diyor ki:
“Türkiye’de 1 tane firma vardır, Eti Bakıra aittir, Samsun’dadır.” Böyle ihale
olur mu sayın milletvekilleri? Şöyle ihale olur mu? Sayın Bakan, olur mu böyle
bir ihale?
HAYDAR
AKAR (Kocaeli) – Hopa’yı da, İnebolu’yu da aldı, yine aynı şekilde çıkarttılar
Eti Bakır için, özel.
UĞUR
BAYRAKTUTAN (Devamla) – Ve ihale yapıldı, ihaleye bir de baktık ki, bana
dediler… Benim eşim noter. Dedim ki “İhaleyi noterden tespit ettireceğim.”
Hâlbuki öyle bir şey yapmam da mümkün değil Noterlik Kanunu’na göre. Dedim: “Bu
ihalede yolsuzluğu tespit ettireceğim.” İhale yapıldı, bir de baktık ihaleyi
başka birisi almış. Sonra çıktı buraya Enerji Bakanı “Uğur Bey yanıldı.” dedi.
Aradan iki ay geçti değerli arkadaşlarım, bana adam gönderdiler “Bu işin
üzerine gitme.” diye, “Kapat bu işi.” diye. Gitti, redevansla ona devretti. Şu
anda Artvin’deki ihale kimde, biliyor musun? O dediğim firmada, onu iyi
bilirsiniz, hani o tape’lerde bizi, halkı seven birisi var ya, onda. Ne
söyleyeyim Sayın Bakan ya? Cerattepe budur. 
Şimdi,
biz kalktık ne yaptık biliyor musunuz Artvin’de burayla alakalı? Değerli
arkadaşlarım, mahkeme kararları var, mahkemelerde verilmiş olan olumlu kararlar
var, hiçbirisini ciddiye almadılar, baktık ki olmadı. O günlerde -bakın, burada
Faruk Çelik’i de yâd etmeden geçemeyeceğim- 27 Mart 2002’de Parlamento
kürsüsünde, beraber bu koltuklarda oturduğunuz Sayın Bakan konuşma yapıyor:
“Artvin’de maden çıkartmak cinayettir.” diyor Faruk Çelik, bakın, tutanakları
burada.
HAYDAR
AKAR (Kocaeli) – Nereli o Faruk Çelik?
UĞUR BAYRAKTUTAN (Devamla) - O da diyalektik, her şey
değişiyor ya, Sayın Bakan da değişti; diyalektiğin kuralı bu, değişmesi
gerekiyor.
Şimdi, gelinen noktada Artvin’de insanlar ne yaptılar
biliyor musunuz değerli arkadaşlarım? Baktılar ki olmuyor, ormanı
koruyamıyoruz… Elimizde mahkeme kararları var. Rize İdare Mahkemesi diyor ki:
“Burada maden çıkartılması cinayettir.” Orman idaresi de… Benim avukatlık
yaptığım yıllarda Orman Yasası’na muhalefetten dolayı bakım memurları
birilerini yakalardı, biz de onların avukatlığını yapardık “Ormana karşı suç
işledi.” diye. Şimdi devir değişti Artvin’de. Biz ormanı Orman Bakanlığından ve
bölge müdürlüğünden korumaya çalışıyoruz. (CHP sıralarından alkışlar) Altı
aydır insanlar oturmadılar, yemediler içmediler yukarıda nöbet tuttular ve altı
ay sonra kalktılar, buraya… Hani derler ya: “Sermaye ne kadar etkili.” Onu
gördük Artvin’de. 
HAYDAR AKAR (Kocaeli) – “Paran kadar konuş.” diyorlar
yani.
UĞUR BAYRAKTUTAN (Devamla) - Gazlarıyla yani ellerinde
gaz bombalarıyla Artvin’e müdahale ettiler ve bunu kırdılar. Mahkeme
kararlarına rağmen, mahkeme kararlarını göz ardı ettiler ve Artvin’i yok etmeye
çalıştılar. Şimdi, Sayın Bakan burada, İçişleri Bakanı burada, Artvin’e özel
ilgisini biliyorum, o gerekli talimatları verdiler. 
Artvin insanı gazın ne olduğunu bilmiyordu. Bir
ağabeyimize gece demişler ki: “Gazdan kurtulman için ne yapman lazım?” Demiş
ki: “Limonla kurtulursun.” O da sabah kalkmış, 4 tane limonu suya sıkmış içmiş,
polise demiş: “At bakalım.” Atmışlar, bayılmış. “Hani bir şey olmuyordu
limonla?” demiş. E, bizim Artvinliler bilmiyor ki bunu, limonu suya sıkmış öyle
içmiş, göze sıkılacağını bilmiyor. Böyle bir tabloyla karşı karşıyayız. 
Şimdi, bu durumda Artvinliler altı ay beklediler de
altı ay sonra Artvin’deki direnişi kırdılar. Hep beraber göreceğiz. Şimdi
mahkemeyi bekliyoruz, mahkemenin sonuçlarını. Sayın Başbakan açıklama yaptı
“Mahkemeden karar çıkana kadar bekleyeceğiz.” dedi. Biz de saygı duyuyoruz ama
buradan, Parlamentodan bir şey söyleyeyim Sayın Bakanım. 
MAHMUT TANAL (İstanbul) - Hâkimini değiştirdiler.
UĞUR BAYRAKTUTAN (Devamla) - Cumhurbaşkanı dedi ki:
“Anayasa Mahkemesi kararlarını tanımıyoruz.” Rize İdare Mahkemesinin, daha önce
Erzurum İdare Mahkemesinin 6-7 tane lehte kararı var. Bütün bunlara rağmen,
eğer hukuka aykırı bir karar çıkarsa şunu bilin, Parlamentodan sesleniyorum:
Artvin halkı kararını vermiştir. Karar bizim tersimize çıkarsa, koskoca
Cumhurbaşkanı Anayasa Mahkemesini tanımıyorsa gariban Artvin halkı da idare
mahkemesini tanımayacaktır. Buradan açık tescil ediyorum. Bunu bilin diye
diyorum değerli arkadaşlarım. (CHP sıralarından alkışlar) 
Sözlerimi fazla uzattığımın farkındayım. 
Artvin’i gelip görmenizi isterim. Bakın, Artvin -bir
şairin demesiyle- bir yağız delikanlıdır. Hangi dağa yaslanırsanız arkasında
bir dost bulursunuz. Bazen mahcuptur, bazen yağmurludur, bazen sislidir ama
dosttur Artvinliler. Cumhuriyetin aydın insanlarının, güzel insanlarının
yaşamış olduğu bir kenttir Artvin. Bu kenti yok etmenize hangi türlü olursa
olsun hiçbir şekilde müsaade etmeyeceğimizi bilmenizi isterim değerli
arkadaşlarım. 
Sözlerimi bitiriyorken de şunu söylemek istiyorum: Bu
girişimler, HES’ler, diğer cinayetler, bunlarla alakalı Artvin halkı bugüne
kadar yeri geldi kırıldı ama asla eğilmedi, Hükûmet tarafından bunun
bilinmesini istiyorum. Buradan da hayatımızı koyduğumuz, mücadele ettiğimiz,
onun uğruna bedeller ödediğimiz, o görmek istediğimiz şu güzel coğrafyanın
başındaki Artvin’in... Bakın, burada Cerattepe. Cerattepe’ye de buradan
sesleneceğim bir şey var. Burası Cerattepe, bakın arkadaşlar. Tam kentin
üzerinde, muhteşem bir yerdir Cerattepe. Buradan Cerattepe’ye de sesleniyorum;
ağaçları altında serinlediğimiz, sularından içtiğimiz, o güzel yerlerinde
dinlendiğimiz Cerattepe’ye de sesleniyorum:
Ey Cerattepe, eğer bu işgalcileri kovmazsak
Sana söz olsun, sana ant olsun Cerattepe,
Suyun cenazemizi yıkasın Cerattepe eğer bunları
kovmazsak,
Ağaçların tabutumuz olsun, 
Toprağın mezarımız olsun Cerattepe,
Eğer seni koruyamazsak, dilimiz lal olsun,
Gözümüz kör olsun Cerattepe,
Sana ant olsun Cerattepe, 
Sana ant olsun Cerattepe,
Sana ant olsun Cerattepe...
Sözlerimi bitiriyorken diyorum ki: Kim ne derse desin
Cerattepe geçilmez, Artvin halkı yenilmez, bunu herkese öğreteceğiz. 
Yüce heyetinizi saygıyla selamlıyorum. (CHP
sıralarından “Bravo” sesleri, alkışlar)
BAŞKAN – Teşekkür ederim Sayın Bayraktutan.
Gruplar adına son konuşmacı Adalet ve Kalkınma Partisi
Grubu adına Erol Kaya İstanbul Milletvekili. 
Buyurunuz Sayın Kaya. (AK PARTİ sıralarından alkışlar)
AK PARTİ GRUBU ADINA EROL KAYA (İstanbul) – Sayın
Başkan, değerli milletvekilleri; Orman ve Su İşleri Bakanı Veysel Eroğlu
Bakanımız hakkında verilen gensoru üzerine söz almış bulunuyorum. Hepinizi
saygıyla selamlıyorum. 
Öncelikle, bu vatan uğruna fedayıcan eden bütün
şehitlerimize Allah’tan rahmet diliyor ve onları saygıyla anıyorum. 
Yine,
1 Mayıs İşçi Bayramı’nı tebrik ediyorum ve sözlerime başlarken de bugünkü
konuşmamızın ana temasını oluşturan Gümüşhane Kürtün ve Giresun Doğankent’teki
Yaşmaklı Barajı ve HES inşaatında çalışanlara karşı silahlı saldırıda
bulunanları da lanetliyorum. 
Değerli
arkadaşlar, gensoru konularına baktığımızda, başta HES’ler olmak üzere
Cerattepe’den maden çıkartılmasıyla ilgili, Karadeniz yollarının birleştirilerek
Yeşil Yol yapılmasıyla ilgili ve yine Yavuz Sultan Selim Köprüsü ve onun
bağlantı yollarıyla ilgili olduğunu görmekteyiz. Bu yapılanların ekolojik
dengeyi bozduğu, hatta bu ülkede bu yatırımlara gerek olmadığı, dolayısıyla bu
yatırımları yapan Bakanın suç işlediği iddialarıyla Sayın Orman ve Su İşleri
Bakanımız hakkında gensoru verilmiş bulunmaktadır. 
Aslında
gensorular bir denetim mekanizması olması hasebiyle aynı zamanda hükûmet ve
bakanlık icraatlarıyla ilgili yapılanların bir kez daha anlatılmasına vesile
olmasından dolayı da sevineceğimiz ve kendimizi ifade edeceğimiz konulardır.
Dolayısıyla bu gensoruya da aynı zamanda bir şekliyle de teşekkür etmemiz
gerekir. 
Ben
Sayın Veysel Eroğlu’nu 1990’lı yıllardan tanıyorum. 1990’lı yıllar -hatırlar
mısınız bilmiyorum ama- İstanbul dediğinizde çöplerin toplanmadığı, hava
kirliliğinden dolayı gaz maskelerinin dağıtıldığı, dolmuş durakları, otobüs
durakları gibi su duraklarının olduğu bir dönemdi ve Sayın Cumhurbaşkanımız o
dönemde, 1994 yılında İstanbul Büyükşehir Belediye Başkanı olmuştu. Büyükşehir
Belediye Başkanı seçildiğinde onun için gazetelerdeki manşet aynen şöyleydi:
“Tayyip’in işi Allah’a kaldı.” Bendeniz de 1994-2009 arasında Pendik Belediye
Başkanlığı yaptım ve o dönemde Sayın Veysel Eroğlu’nu İSKİ’den tanıyorum. O
zaman İSKİ demek… İnsanlara SUSER kamyonlarıyla su dağıtmak için böyle otobüs
durağı gibi bir yerde tabelalar vardı -İSKİ tabelaları- “su durakları” diye.
Orada bekliyorsunuz bidonlar elinizde ve SUSER’in kamyonu geldiğinde eğer kavga
etmeden su alabilirseniz Allah size kolaylıklar versin. 
İstanbul’da
o zaman daire fiyatlarıyla ilgili her müteahhidin bir afişi vardı “hidroforlu
daireler” diye. En kıymetli daireler de en alttaki dairelerdi çünkü yukarılara
su gitmesi mümkün değildi. Bu dönemde Veysel Eroğlu İstanbul’un su sorununu
çözdüğü gibi, aynı zamanda o günkü Türkiye’deki belki hepimizin hafızasını
zorlayan başka bir şeyi de gerçekleştirdi; hiç oy alamadığımız Adalar’a da
denizin altından su götüren bir insandı. 
Müsaadeniz
olursa, gensoru konularına girerken aynı zamanda Hükûmet icraatlarıyla
birleştirerek ben bazı şeyleri buradan açıklamak istiyorum. Öncelikle, gensoru
konularımızdan bir tanesi HES’lerle ilgili.
Değerli
arkadaşlar, Türkiye’mizin iki büyük problemi var, aslında bütün dünyanın da iki
büyük problemi var. Birisi enerjidir, diğeri de sudur. Susuz bir hayatı
tahayyül etmek ve onunla ilgili bir hayatı hıfzetmek veya ifade etmek mümkün
değil. 
Şimdi,
gensoruya baktığımızda, Türkiye’de AK PARTİ iktidarının öncesinde, 2003 yılında
86 HES’in var olduğundan bahsediyorlar, kendileri de söylüyorlar arkadaşlar ve
kendileri “AK PARTİ’den önce Türkiye’de böyle bir yatırım yoktu.” diyorlar.
Doğru söylüyorlar, teşekkür ediyoruz. AK PARTİ var, güven var, istikrar var,
dolayısıyla da yatırım var. Özel sektör Hükûmete güvenmiş, özel sektör
Türkiye’ye güvenmiş ve birçoğunu gerçekleştirdiği yaklaşık 60 milyar dolarlık
bir yatırımı bu ülkenin gündemine almış. Herhâlde birileri maziyi özledi.
Ülkenin 70 sente muhtaç olduğu, yağ kuyrukları gibi mazot kuyruklarının
bulunduğu, elektrik kesilip de ameliyat masasında kalındığı günleri hatırlamak
istemiyoruz. Aslında, başka bir ifadeyle, dönemin Başbakanının meşhur bir sözü
vardı: “Mazot vardı da ben mi içtim sevgili kardeşim?” diye ifade ettiği
cümleleri hep birlikte hatırlıyoruz. Aslında, özetle ifade edersek, geçti artık
bu devirler. Susuzluk dönemi bittiği gibi, basiretsiz yönetimler dönemi de
bitti bu ülkede. 
Değerli
milletvekilleri, bugün dünyada 65 ülkenin elektrik ihtiyacının yüzde 50’si
HES’lerden karşılanmakta. Türkiye’deyse bu oran yüzde 25’ler seviyesinde. Sayın
Bakan gerek enerjiyle ilgili gerek dere ıslahlarıyla ilgili yaptığı önemli
yatırımlarla hakikaten güzel şeyleri bize sundu. Birkaç örnek vermek gerekirse,
20 adet baraj ve HES inşaatından, 301 adet göletten, 307 adet sulama tesisi, 98
adet içme ve kullanma suyu tesisinden bahsetmek mümkündür. Bu tesislerden
Artvin Deriner Barajı’nın dünyanın en yüksek 6’ncı barajı olma özelliği ve
şimdi Yusufeli’nde yapılan 270 metre yüksekliğiyle dünyanın en büyüklerinden
birinin gerçekleştirilmiş olması hakikaten bizim için iftar vesilesi olan bir
hadisedir. Dikkat ederseniz, aslında, biz bu gensoruyu dünyada en çok tesis
yapan ve aynı zamanda da en çok tesis açan bir Bakan hakkında vermiş bulunuyoruz.
On üç yılda 4 binden fazla tesisi hizmete kazandırmış bir Sayın Bakandan
bahsediyoruz. Aslında, gensoruyu veren arkadaşlarımız şöyle yapsalardı: “Ya,
sevgili kardeşim, Sayın Bakan, niye dünyada yüzde 50 yenilenebilir enerjinin
içerisindeki HES’lerden elektrik karşılanıyor da siz niye bu ülkeyi geride
bıraktınız, yüzde 25’te bıraktınız? Niye bunu daha ileriye götürmediniz?”
deseler bence Veysel Hoca’yı epey zorlardı, “Acaba neler hayal ediyor, neleri
gerçekleştiriyor ve biz hâlâ fosil yakıtlara mı mahkûmuz?” deselerdi bence bu
ülkeye ve Parlamentoya çok ciddi şekilde katkıda bulunurlardı. 
Bu
HES’lerin son üç yılda bize kazandırdığı rakamlara baktığımızda, ürettiğimiz
enerjiyle yaklaşık 11 milyar dolarlık doğal gaz ithalatından da kurtulduğumuzu
ifade etmemiz mümkün. 
Geçmişte
icraatlarıyla ve hakikaten, dünyada diğer ülkelerle mukayese edildiğinde Sayın
Bakanımıza görevi tevdi eden bence Cumhurbaşkanımıza, Sayın Başbakanımıza,
Meclisimize ve bizlere duasıyla destek olan halkımıza teşekkür etmemiz gerekiyor.
Bir
başka gensoru konusu ise Yeşil Yol’la ilgili. Ben Karadenizli bir ailenin
çocuğum, Trabzonluyum ve Hayratlıyım. Babam rahmetli, 2.067 metre rakımda,
Hayrat’ın Dağönü köyünde doğmuş, büyümüş bir insan. Biz her yıl Dağönü köyüne,
memleketimize, sılayırahim için, doğduğumuz topraklara sahip çıkmak ve bir
vefayı yerine getirmek için gideriz. Köy derneğimiz uzun yıllar bizim köyün
yolunu beton dökerek yapmaya çalıştı. Ahaliden topladığı paralarla köy yolunu
yapmaya çalıştılar ve bir kısmını da kendileri yaptılar. İlk defa bu yıl, şimdi
duydum ki Hükûmet de bir ödenek koymuş, köy yoluna bir şeyler yapacaklar diye. 
Ben
o köy yolundan giderken derenin üzerinde böyle acayip, garaip bir beton bina
görmüştüm -70’li, 80’li yıllardan bahsediyorum- sordum nedir diye; yıl 1972,
Hayrat Yeniköy’deki hemşehrilerimiz derenin üzerine bir HES inşa etmişler ve
köyün bütün elektriğini on yıl boyunca o HES’ten karşılamışlardı, kırk yıl
önce. Köylülerimiz, kendi köyünün ihtiyacını karşılamak için derenin üzerine
HES yapıyorlar ve kendi köyünün ihtiyacını karşılıyorlar. Kırk yıl sonra
Parlamentoda “Niçin bu HES’leri yapıyorsunuz?” demek bence fevkalade üzüntülü
bir hadise, sizleri anlamakta cidden zorlanıyoruz. (AK PARTİ sıralarından
alkışlar)
Yeşil
Yol, Karadeniz’in 8 ilinin yaylalarını birbirine bağlayan, imalatında bölgenin
doğal malzemelerinin kullanıldığı, doğaya saygılı bir yol; kaldı ki önemli bir
bölümü de -az evvel sayın vekilimiz de ifade etti, 2.620 kilometrelik yoldan
bahsediyoruz- var olan bir yolun ıslahından konuşuyoruz, çok büyük bir bölümü
var olan bir yolun ıslah edilmesinden bahsediyoruz. Dolayısıyla, Karadeniz
çetin olan bir yer, coğrafyası çok zor olan bir yer, burada yola karşı çıkmak
medeniyete karşı çıkmak gibidir. Halil Rifat Paşa’nın meşhur sözüdür “Yolun
ulaştığı her yer bizim, ulaşamadığımız yerse bizim değildir.” diyor. Bence
Karadeniz’de yola ulaşmak çok önemli.
Sizlere
bir başka hikâye anlatayım, Karadeniz’de geçtiği söylenir ama başka yerlerde de
ifade edilir: 1990’lı yıllarda bir bakan kahveye gelir ve konuşma yapar,
konuşmada hükûmetin yaptığı icraatları anlatır. Yaşlı bir amca içeri girer
“Sayın bakanım, biz sizden çok memnunuz ama şu Ruslardan çok şikâyetçiyiz.”
filan deyince bakan “Ya, hayırdır, Ruslarla ne işin var, ne alıp veremediğin var?”
filan der. Yaşlı amca “Ya, sayın bakanım, bir yol yaptılar, doksan yıldır hâlâ
gelip bakmıyorlar.” der. 
Değerli
arkadaşlar, “Türkiye geri kalsın, yol olmasın.” diyenlerle “2023’ün, 2053’ün,
2071’in hedeflerini nasıl gerçekleştiririz?” diyenlerin tartışması bence devam
edecektir. 
Bir başka konumuz ulaşımla ilgili –yine gensoruda var
olduğu için söylüyorum- konuşmama girmeden evvel bir şey ifade edeyim. Yani
Belediye Başkanlığı yapmamız ve birçok iş adamımızı dinlememiz hasebiyle ifade
ediyorum. Elâzığ’dan bir mermeri Mersin Limanı’na indirmekle Çin’den bir
mermeri Mersin Limanı’na getirmeyi mukayese ettiğinde iş adamlarımız diyor ki:
“Çin’den gelen daha ucuza gelebiliyor.” Çünkü, bu ülkede yol yoktu, tren yoktu,
hiçbir ulaşım yoktu ve biz bunları AK PARTİ’yle gördük. 2003 yılında 6 bin
kilometre duble yol varken bu rakam bugün 25 bin kilometreye çıkartılmış
durumda. Neredeyse on beş yılda yapamadığımız Bolu Dağı Tüneli’nin uzunluğu 3
kilometre, Ovit Dağı aşağı yukarı 15 kilometrelik bir dağ, delindi ve altında
yol açılıyor. Seksen yılda 50 kilometre tünelin yapıldığı ülkemizde on iki
yılda 207 kilometre tünel kazandıran bir siyasi iktidarı, bir Hükûmeti,
bakanlarımızı konuşuyoruz.
Bir başka önemli yatırım ise demir yollarıyla ilgili.
Değerli arkadaşlar, duble yollardan duble tren yoluna geçen bir noktadayız ama
ben sadece -çok rakama boğmadan- iki rakam vermek istiyorum: Ankara-Konya
arasındaki yolcu taşımacılığının yüzde 66’sının, Ankara-Eskişehir arasındaki
yolcu taşımacılığının ise yüzde 72’sinin hızlı trenle yapıldığını artık bilelim
ve elhamdülillah, ben -inanıyorum ki- İstanbul-Ankara arasında da aynı noktaya
ulaşacağımızı düşünüyorum. 
Hava yolunda ise -İstanbul’da oturuyorum ve
Pendik’teyim- Pendik Sabiha Gökçen’den bir rakam vermek istiyorum size,
Türkiye’nin geldiği noktayla ilgili bence çok muhteşem bir rakamdır: 2001
yılında, bir yılda Sabiha Gökçen Havalimanı’ndan uçan yolcu sayısı 42.377
-İnternet’e girip bakabilirsiniz- 2015 yılı yani geçen yıl Sabiha Gökçen
Havalimanı’ndan uçan yolcu sayısı 28 milyon 280 bin; 42 binden 28 milyona. Ve
bugün Sabiha Gökçen Havalimanı yeterli olmadığı için ikinci pist çalışması
yapılıyor. Dolayısıyla, üçüncü havalimanını tartışmaya ya da anlatmaya ne kadar
gerek var bilemiyorum ama seksen yılda 26 havalimanının yapıldığı Türkiye’den,
on iki yılda 27 havalimanının yapıldığı bir noktadayız bu ülkede elhamdülillah.
Limanlarla ilgili örnek vermek gerekirse, seksen yılda
37 tersanenin yapıldığı ülkede, on iki yılda 36 tersanenin yapıldığı bir
noktaya geliyoruz. 
Gensorunun
bir başka konusu ise -biz İstanbulluları biraz da yakından ilgilendiriyor-
Yavuz Sultan Selim Köprüsü’dür. Yavuz Sultan Selim Köprüsü başladığı andan
itibaren akıllara durgunluk veren ithamlarla karşılaştık. Aslında bu
ithamlardan bir tanesi, en önemlilerinden bir tanesi “Ağaç katliamı yapılıyor.”
noktasındaydı. Aslında, biraz belki irdeleseydiniz, iyi niyetle de baksaydınız,
sorsaydınız Bakana, “Ya, Sayın Bakanım, burada bir kısım ağaçların kesileceği
söyleniyor. Keseceksiniz de peki yerine ne yapacaksınız?” deseydiniz şu cevabı
alırdınız: Yavuz Sultan Selim Köprüsü’yle ilgili ve onun yollarıyla ilgili,
Karayolları Genel Müdürlüğüyle 1.058 hektar alanda 1 milyon 200 bin fazladan
fıstık çamının Bakanlık tarafından dikildiğini görebilirdik. Yavuz Sultan Selim
Köprüsü olsun, Avrasya Tüneli olsun, bunlar İstanbul’un ulaşımını rahatlatacak
önemli tünellerden ve geçişlerden biridir. Aynı zamanda, İstanbul’un temiz
havasına, trafikte kaybedilen zamana ve mal ve diğer nakliyatlardaki
pahalılaşmanın önüne geçecek bir hadiseden bahsediyoruz.
Yavuz
Sultan Selim Köprüsü’nün bir başka özelliği, dünyanın sayılı köprülerinden bir
tanesi olması hem tren geçecek hem de araç geçecek. Engellemek isteyenlerin,
gazete manşetleri atanların, teneke çalanların, mahkeme kararlarının ardından
zil takıp oynayanların hepsinin hevesleri kursağında kaldı. Aslında size bir
şey daha söyleyeyim: Birinci köprüye karşı çıkanlara, ikinci köprüye karşı
çıkanlara bir tavsiyem var, ağustos ayında açılacak üçüncü köprüye de karşı
çıkanlar için aynı şey olacak: Oradan geçerken lütfen başınızı aşağıya eğin,
böyle mahcup bir edayla geçin ama kaza da yapmayın lütfen çünkü kaza yaparsanız
siz de aracınız da zarar görür; bu bizi üzer yani. (AK PARTİ sıralarından
alkışlar) Yüz elli yıllık bir hayaldi Marmaray ve -hamdolsun- AK PARTİ Hükûmeti
bunu gerçekleştirdi. Avrasya Tüneli’nin açılması söz konusu, şimdi ondan da
büyük, üç katlı tünelin geçişinden bahsediyoruz. 
Cerattepe’yle
ilgili ben bir şey söylemek istemem ama arif olanlar anlayacaktır. Şimdi, Cerattepe’de
yapılan, aynı zamanda Türk madenciliğiyle ilgili de birkaç şey söyleyeyim:
Değerli arkadaşlar, Cerattepe’de 17 milyon ton bakır madeninin çıkartılması söz
konusu ve bunun ülke ekonomisine kazandırılmasıyla ilgili 77 dönümlük alanda
kapalı galeri yöntemiyle ve teleferikle madenlerin ülke ekonomisine
kazandırılmasından bahsedilecek. 
Benden
evvel konuşan Sayın Milletvekilim Uğur kardeşim -hemşerim çok hızlı konuşuyor
benim gibi o da, ben onu dinlemekte zorlandım ama inşallah, o beni dinlemekte
zorlanmayacaktır- 2012’den bahsetti, dedi ki: “2012’de ihale edildi.” 2012’yle
ilgili ihaleden bir şeyler söyledi. Şimdi, Uğur kardeşime sesleniyorum ama isim
vermeyeceğim, ben olsam 1988’den de bahsederdim çünkü Cerattepe 1988’de ihale
edildi ve ihaleyi Kanada’nın Cominco firması aldı, ihalenin alt taşeronu da bir
siyasi partimizin il başkanıydı. İnanıyorum ki, Uğur kardeşim bunu mutlaka
araştıracaktır hem de aynı zamanda Yeşil Artvin Derneğinin de başkanıydı.
Dolayısıyla biz siyasetçilerin siyaset yaparken, yatırımlara karşı çıkarken
aynı zamanda siyasi misyonumuzu da birlikte takip etmemizin faydalı olacağını
düşünüyorum.
Değerli
arkadaşlar, ülkede madenlerle ilgili yapılana baktığımızda, kömür madenleriyle
ilgili ve mermerle ilgili 2 rakam vermek istiyorum: 2004 yılında 44 milyon ton
kömür üreten bir Türkiye’den bugün 68 milyon ton kömür üretim noktasına
gelinmiştir. Mermer üretiminde ise 1 milyon 800 bin metreküpten 5 milyonu aşan
bir noktaya geldik. 
Orman
varlığımıza baktığımızda ise şunları görmemiz ve gurur duymamız mümkün. Bilgiye
yine boğmadan birkaç rakam vereyim: 2003 yılında 20,8 milyon hektar olan orman
alanımız, on üç yılda 22,3 milyon hektara ulaştı. Benim doğum tarihim 1959
arkadaşlar, 1 Ekim tarihi hem de yani hani doğum tarihiyle ilgili belki mesaj
atmak isteyenler için de bir anekdot olsun, ben de dillendirmiş olayım çünkü.
Bir başka ifadeyle, 1946 yılından bugüne yaklaşık 8 milyon hektar alanda
ağaçlandırma ve rehabilitasyon çalışması yapılmışken bu çalışmanın yüzde 50’den
fazlasını son on iki yılda Sayın Bakanımız ve Hükûmetimiz gerçekleştirdi.
Hakikaten bunu takdir etmemek… “Efendim, bunları sayalım…” Vallahi “Bizim
galaksimizde 300 milyardan fazla yıldız var.” deniliyor. Sayabiliyorsanız
buyurun sayın ama ormanlara, sağımıza solumuza baktığımızda bunları görmemiz
mümkün. 
HAYDAR
AKAR (Kocaeli) – Yani 3 milyar ağacı sayabiliyoruz! 
EROL
KAYA (Devamla) - Altmış yılda yapılanlardan daha fazlasını Hükûmetimiz on yılda
yaptı. Ayrıca orman köylümüze de 2003 ile 2015 arasında 11,5 milyarlık bir destekte
bulundu. 
BÜLENT
YENER BEKTAŞOĞLU (Giresun) – Daha geriye bir şey kalmamış artık!
EROL
KAYA (Devamla) - Sayın Başkan, değerli milletvekilleri; şu ana kadar sizlere
Orman Bakanlığının faaliyetleriyle ilgili birkaç şeyi anlatmaya çalıştım.
Aslında Türkiye’de Hükûmetin yaptıklarına baktığımızda geçmiş ile bugünün
mukayesesine ve geleceğe nasıl bir yolla yürüdüğümüzü ifade etmemiz mümkündür.
Gerek işte evvelsi gün -Anadolu’yla ilgili- yapılan bir gemi inşa törenine,
Sayın Cumhurbaşkanımızın, Meclis Başkanımızın ve Genelkurmay Başkanımızın
katıldığı törene hep birlikte şahit olduk. Millî gemileri yapan bir Türkiye’den
bahsediyoruz, füzelerden, Altay tankından, ATAK helikopterinden bahsediyoruz.
“Pek çok savunma sistemimizin artık yurt dışına bağlı kalmadan daha
kalitelisini nasıl üretebiliriz?” noktasına gelen bir Türkiye’den bahsediyoruz.

HAYDAR
AKAR (Kocaeli) – Daha yeni sismik araştırma gemisi aldınız, 130 milyon dolar… 
EROL
KAYA (Devamla) - Dünün Türkiye’sinde on küsur yılda bitirilemeyen Bolu Dağı Tüneli’nden
bugün tüneller noktasında hayal edilmeyen bir noktaya gelen Türkiye’den
bahsediyoruz. Yavuz Sultan Selim Köprüsü’nden Osmangazi Köprüsü’ne, Avrasya
Tüneli’nden Kanal İstanbul’a, İzmir otoyolundan İzmir Körfez geçidine, Boğaz’ın
alttan üç katlı tünele kadar geçen ve bunu başaran bir Türkiye’den
bahsediyoruz. 
Sayın
Bakan -başta ifade ettim- İstanbul’da Adalar’a denizin altından su götüren
insandı, bugün ise yavru vatan Kuzey Kıbrıs Türk Cumhuriyeti’ne denizin 250
metre altından ve yepyeni bir teknolojiyle su götüren bir insan. Kendilerini
hakikaten tebrik etmemek vefasızlık olur ve yanlış olur diye düşünüyorum. 
AK
PARTİ icraatlarının önemli isimlerle örtüştüğünü hep birlikte biliyoruz. Ben
sözlerimi toparlamak istiyorum. Dolayısıyla Fatih’in ve Özal’ın iki hatırasıyla
sözlerimi toparlamak istiyorum. Fatih Rumeli Hisarı’nı yaptırır ve Bizans’ın
elçileri kendisine gelir, kendisini tehdit ederler. Onlara söylediği meşhur bir
cümle var: “Git, söyle imparatoruna, toprağı ise, gelsin alsın. Bizim gücümüzün
ulaştığı yere senin imparatorunun hayali bile ulaşamaz.” Özal muhalefetten
epeyi yorulmuştur ve kendisini yerli yersiz eleştirmelerine karşı söylediği
meşhur bir söz var, Fatih’e de atıfta bulunur. Der ki: “Benim bir sözüm var, o
da şudur: Bizim icraatımıza sizin hayalleriniz bile yetişemez.” (AK PARTİ
sıralarından alkışlar)
RUHİ
ERSOY (Osmaniye) - Ama Fatih düşmana söylemişti, muhalefet düşman değil ki.
EROL
KAYA (Devamla) - Dün kurucu liderimiz Tayyip Erdoğan’ın, Başbakan Sayın Ahmet
Davutoğlu’nun ve geçmişten bugüne kadar tüm referanslarına güç ve ilham aldığı
ve milletten aldığı ruhsatla aynı çizgide devam eden Hükûmetimizin
icraatlarıyla bugünlere geldik. Yaptıklarımız bundan sonra yapacaklarımızın da
teminatıdır. Gelecekten hiç kimsenin kaygısı olmasın. 
Ben
son olarak Mimar Sinan’ın bir sözüyle bitirmek istiyorum. “Bizim bu emek ve
gayretlerimiz umulur ki gelecek nesiller tarafından anlaşılır ve bizi hayırla
yâd eder.” der Mimar Sinan. O anlaşılmamıştır. Biz diyoruz ki: Elhamdülillah bu
millet bizi anlıyor, bize sahip çıkıyor ve bize destek veriyor. Ben bu
destekten dolayı bize sahip çıkan herkese saygılarımı sunuyorum. (AK PARTİ
sıralarından alkışlar)
BAŞKAN
– Teşekkür ederim Sayın Kaya.
Siyasi
parti grupları adına yapılan konuşmalar sona ermiştir.
Şimdi
Hükûmete söz vereceğim. 
Veysel
Eroğlu, Orman ve Su İşleri Bakanı.
Buyurunuz
Sayın Bakan. (AK PARTİ sıralarından alkışlar)
ORMAN VE SU İŞLERİ BAKANI VEYSEL EROĞLU
(Afyonkarahisar) – Sayın Başkan, çok değerli milletvekilleri; hepinizi saygıyla
selamlıyorum. 
HDP
tarafından verilen gensoruyla alakalı olarak huzurunuzdayım. 
Efendim,
özellikle, gensoruya baktığımız zaman, baraj ve HES’ler, ormanlık faaliyetlerle
alakalı itirazlar var, onları cevaplamaya çalışacağım.
Bir
kere, baraj ve HES’lerden başlamak istiyorum. Efendim, Türkiye’deki iklim
durumuna baktığımız zaman, Türkiye yarı kurak iklim bölgesinde. Karadeniz’de
2.500 milimetre yılda yağış düşerken, İç Anadolu’da, Karaman’da 250 milimetre
yağış düşüyor. Dolayısıyla bizim su ihtiyacını bilhassa yaz aylarında… Sulama
yaz ayında yapılıyor, insanların su ihtiyacı yaz ayında daha fazla, aynı
zamanda sanayinin su ihtiyacı daha fazla. Dolayısıyla, Türkiye’de mevsimlere ve
aynı zamanda bölgelere göre yağış durumu çok değiştiği için, genelde yaz
aylarında yağış olmadığı için barajların ve hidroelektrik santrallerin
yapılması bir mecburiyettir. Eğer biz bu barajları yapmasak şu anda…
HAYDAR
AKAR (Kocaeli) – Bizim 5 tane göleti niye iptal ettiniz Sayın Bakan? Bizim
göletleri niye iptal ettiniz, 5 tane? 2015 yatırım planında vardı. 
ORMAN
VE SU İŞLERİ BAKANI VEYSEL EROĞLU (Devamla) – Hatta göletler de yapacağız. Şu
anda müjdesini vereyim: Bin günde bin gölet yaptık Allah’a şükür. Şimdi, 2019
yılı sonuna kadar 1.071 gölet, baraj ve sulama tesisi yapacağız. Bunu söylüyorum.
(AK PARTİ sıralarından alkışlar) Bunu da vatandaş istiyor çünkü. 
HAYDAR
AKAR (Kocaeli) – Benim 5 göletimi niye iptal ettiniz? E biz de istiyoruz Sayın
Bakan, bize niye vermiyorsun? Kocaeli’ne niye vermiyorsun, onu söyle. 
ORMAN
VE SU İŞLERİ BAKANI VEYSEL EROĞLU (Devamla) – Müsaade eder misiniz? Ben sizi
dinledim, siz de saygı gösterin, lütfen. 
Şimdi,
değerli dostlar, bakın, baraj ve HES’ler bir mecburiyet. Baraj olmasa hiçbir
şehre su veremeyiz. Bakın, daha önce şehirlerde niye su yoktu? Mardin’de su var
mıydı? Diyarbakır’da, Şanlıurfa’da, efendim, İzmir’de, Sinop’ta, Mersin’de…
HAYDAR
AKAR (Kocaeli) – Kimse barajlara bir şey demiyor. 
ORMAN
VE SU İŞLERİ BAKANI VEYSEL EROĞLU (Devamla) – 76 şehirde su yoktu, biz 76 şehre
suyu barajlar sayesinde getirdik, büyük arıtma tesisleri sayesinde getirdik.
(AK PARTİ sıralarından alkışlar)
MAHMUT
TANAL (İstanbul) – Hâlen Urfa’da su yok Bakanım! Hâlen Hilvan’da su yok Sayın
Bakanım!
HAYDAR
AKAR (Kocaeli) – Ya, Mehmet Ağabey, söylesene, “Urfa’da su yok” de, “su.” 
MAHMUT
TANAL (İstanbul) – Hâlen Hilvan’da su yok ki, vallahi yok!
ORMAN
VE SU İŞLERİ BAKANI VEYSEL EROĞLU (Devamla) – Şu anda, Allah’a şükür, 41 milyon
vatandaşa ilave su verdik. Bunu özellikle vurgulamak istiyorum. Bakın, nitekim,
2014 yılındaki kuraklıkta…
MAHMUT
TANAL (İstanbul) – Sayın Bakanım, Şanlıurfa Hilvan ilçesinde hâlen su yok.
Bakın, milletvekilimiz de burada…
BAŞKAN
– Sayın milletvekilleri, lütfen Sayın Bakanı dinleyin efendim. 
ORMAN
VE SU İŞLERİ BAKANI VEYSEL EROĞLU (Devamla) – Kardeşim, su vardıydı da
Hilvan’da biz mi içtik yani? 
BESİME
KONCA (Siirt) – Siirt Pervari’nin suyu yok!
ORMAN
VE SU İŞLERİ BAKANI VEYSEL EROĞLU (Devamla) – Oraya da su veririz, merak
etmeyin. 
Şu
anda Şanlıurfa’da su yoktu, Şanlıurfa’da da aşağı yukarı 2050 yılına kadar suyu
vereceğiz. 
MAHMUT
TANAL (İstanbul) – Hilvan’da yok! Bakın, Mehmet Bey orada Sayın Bakanım,
tanığım da orada. 
BESİME
KONCA (Siirt) – Pervari’de yok, Eruh’ta yok. 
ORMAN
VE SU İŞLERİ BAKANI VEYSEL EROĞLU (Devamla) – İşte, baraja karşı çıkıyorsunuz
da o yüzden, sizin karşı çıkmanız yüzünden veremiyoruz Hilvan’a.
MAHMUT
TANAL (İstanbul) – Hilvan’da yok hâlen, Mehmet Bey orada benim tanığım.
ORMAN
VE SU İŞLERİ BAKANI VEYSEL EROĞLU (Devamla) – Şimdi, netice olarak, barajlar ve
hidroelektrik santraller Türkiye için olmazsa olmazdır, bir zarurettir; keyif
için yapmıyoruz, bir zaruretten kaynaklandığı için yapıyoruz. 
HAYDAR
AKAR (Kocaeli) – Biz de aynı şeyi söylüyoruz Sayın Bakan. Dere üzerindekileri
söyleyin.
ORMAN
VE SU İŞLERİ BAKANI VEYSEL EROĞLU (Devamla) –Gelelim -kaldı ki- HES’lere.
Efendim, eskiden sular akıyordu, nehirler akıyordu, biz bakıyorduk çünkü biz
enerjide dışa bağımlıyız. 
HAYDAR
AKAR (Kocaeli) – Hâlen bağımlıyız.
ORMAN
VE SU İŞLERİ BAKANI VEYSEL EROĞLU (Devamla) – Bütün ihtiyacımızın büyük bir
kısmını dışarıdan sağlıyoruz. Dolayısıyla, bu hidroelektrik enerji santralleri
yenilenebilir -bakın, sayın vekillerimiz önce ifade etti- temiz, yerli enerji
kaynaklarından biridir. 
HAYDAR
AKAR (Kocaeli) – Ama, dere ile barajı ayır Sayın Bakan. 
ORMAN
VE SU İŞLERİ BAKANI VEYSEL EROĞLU (Devamla) –Dolayısıyla, Allah’a şükürler
olsun, biz 26 milyar kilovatsaatten aldığımız…
HAYDAR
AKAR (Kocaeli) – Yapma gözünü seveyim, dere başka, baraj başka.
ORMAN
VE SU İŞLERİ BAKANI VEYSEL EROĞLU (Devamla) - …hidroelektrik enerji üretimini
91 milyar kilovatsaate çıkardık. 
HAYDAR
AKAR (Kocaeli) – Hepsini eleştiriyorsunuz.
ORMAN
VE SU İŞLERİ BAKANI VEYSEL EROĞLU (Devamla) – Bu sayede yılda 11 milyar TL,
özellikle, dışarıya doğal gaz parası vermekten kurtulduk. Bu HES’lerin
faydaları saymakla bitmez. Bir kere, HES’ler, bilhassa barajlı HES’ler
elektriği biriktirebiliyor yani depolayabiliyor.
HAYDAR
AKAR (Kocaeli) – Depolanmaz zaten, suyu depoluyorsunuz.
ORMAN
VE SU İŞLERİ BAKANI VEYSEL EROĞLU (Devamla) – Elektriği depolamak mümkün
değildir ama barajlarda suları biriktirdiğiniz zaman enerjiyi biriktiriyorsunuz
bir manada dolaylı olarak. Dolayısıyla, bilhassa, Türkiye’de pik saatlerdeki
enerjiyi özellikle barajlardaki sulardan yani hidroelektrik santrallerden
karşılıyoruz. 
HAYDAR
AKAR (Kocaeli) – Emre amade bekletiyorsunuz onları!
ORMAN
VE SU İŞLERİ BAKANI VEYSEL EROĞLU (Devamla) – Onu özetle vurgulamak istiyorum.
Nitekim, biliyorsunuz -bundan birkaç yıl önce- doğal gaz sıkıntısı olduğu zaman
bütün barajların, HES’lerin yedeklerini devreye sokarak Türkiye’yi karanlıkta
kalmaktan kurtardık. 
HAYDAR
AKAR (Kocaeli) – Emre amade beklettiklerinizi alırsınız devreye.
ORMAN
VE SU İŞLERİ BAKANI VEYSEL EROĞLU (Devamla) –Neticede diyorum ki barajlar ve
hidroelektrik santraller Türkiye’de elektriğin sigortasıdır; bunu özellikle
vurgulamak istiyorum.
Şimdi,
bu konuda, biz 563 tane baraj ve hidroelektrik santral yaptık. Bu gerçekten
büyük bir başarıdır. Bunu bütün dünya takdir ediyor ama şunu ifade edeyim: Geç
kalmışız. Bize arkadaşlar “Niye bu kadar geç kaldınız?” deseler, tamam, onu
takdirle tebrik ederdim, alnından öperek karşılardım çünkü, maalesef, bundan
otuz yıl önce Amerika ve Avrupa’daki bütün ülkeler hidroelektrik santral
potansiyelinin neredeyse yüzde 80-90’ını kullanmış, biz hâlâ yüzde 15’te idik,
şimdi yeni yeni yüzde 50’ye çıkarabildik.
HAYDAR
AKAR (Kocaeli) – Sayın Bakan, 1984 ile 1994 arası yıllık elektrik üretim artışı
11,4; sizde 6,9. Neyi anlatıyorsun?
ORMAN
VE SU İŞLERİ BAKANI VEYSEL EROĞLU (Devamla) – Hâlbuki şu anda 180 milyar
kilovatsaatlik bir potansiyel var, bunun ancak 91 milyarını -yüzde 50’sini-
gerçekleştiriyoruz. Bu konuda sizlerden yardım bekliyorum, birlikte inşallah
yüzde 100’ünü gerçekleştirmek için gayret edelim. Bu konuda beni tenkit
ederseniz hak veririm. (AK PARTİ sıralarından alkışlar)
Şimdi,
o kadar hızlı çalışıyoruz ki… Değerli milletvekillerim, hatırlarsanız, daha
şubat ayında Sayın Cumhurbaşkanımız 99 baraj ve hidroelektrik santralin
açılışını yaptı. Bakın, bu barajlar, sadece bu açılan baraj ve hidroelektrik
santraller, ta Artvin’den Sinop’a kadar olan bütün o bölgenin enerji ihtiyacını
karşılıyor. Yani Artvin, Rize, Trabzon, Giresun, Ordu, Samsun, Sinop’un bütün
elektrik ihtiyacını karşılıyor. Bu temiz ve yenilenebilir elektrik ihtiyacı
gerçekten…
UĞUR
BAYRAKTUTAN (Artvin) – Sayın Bakan, biz ona bir şey demiyoruz, biz denetim diye
ısrar ediyoruz. 
ORMAN
VE SU İŞLERİ BAKANI VEYSEL EROĞLU (Devamla) – Şimdi, biz bunu nasıl yaptık? Onu
da tenkit ediyorlar. Bakın, daha önce bütün bu barajlar maalesef ikili iş
birliği anlaşmalarıyla yabancı firmalara verilmiş yani bütün bu barajlar ve
hidroelektrik santraller. 
HAYDAR
AKAR (Kocaeli) – Sayın Bakan, en ucuz, hidroelektrik santrallerde üretiliyor
ama baraj tipi olanlarda, dere tipi olanlar değil.
ORMAN
VE SU İŞLERİ BAKANI VEYSEL EROĞLU (Devamla) –Hâlbuki bunların maliyeti çok
fazla; Hazine garantili, borçlanacaksınız, çok yüksek pazarlıkla 8-10 misli
fiyatlarla bunları yaptıracaksınız. Ben gelir gelmez dedim ki bu bir soygundur,
bunun önünü kesmek için hemen onlara bir kanunla bunu yap-işlet-devretle yani
Su Kullanım Hakkı Anlaşması Yönetmeliği çerçevesinde yapılmasına imkân
sağladım. Bu nedir? Su Kullanım Hakkı Anlaşması şu: DSİ herhangi bir yerde;
incelenmiş, etüdü yapılmış, planlanmış bir baraj ve hidroelektrik santral varsa
bunu ilan ediyor. İlk müracaattan sonra bir ay askıda kalıyor. Başka
müracaatlar varsa onlar da dikkate alınıyor. En yüksek katkı payı veren firmaya
“bunu yap” diye kontrol ederek veriyoruz. Dolayısıyla, bu konuda, gerçekten, şu
anda yılda 1 milyar 350 milyon TL katkı payı da almak mümkün. Dolayısıyla,
kendisi yapıyor, 1 kuruş borçlanmıyoruz, kendisi satıyor. Aynı zamanda, tesisi
en geç kırk dokuz yıl sonra bize bedelsiz olarak iade edecek. Bu, güzel bir
çalışma. Hakikaten bizim 2003 yılında kurduğumuz bu model şu anda bütün dünyada
uygulanıyor. Hindistan örnek aldı, pek çok Avrupa ülkesi, Balkanlar, Kafkaslar
bu konuda örnek aldılar, bu sistemi uyguluyorlar. 
HAYDAR
AKAR (Kocaeli) – Siz modeli kurmadınız, Özal’la başladı bu model Sayın Bakan.
ORMAN
VE SU İŞLERİ BAKANI VEYSEL EROĞLU (Devamla) - Efendim, şimdi, tabii ki burada
can suyundan bahsetmek istiyorum. Efendim, can suyu için -ben de bir bilim
adamıyım, bu konuyu bilen bir kişiyim, dersini okutuyoruz- üniversitelerden,
aşağı yukarı 4 ayrı değişik metoda göre o bölgede… Bu can suyu ne için gerekli?
Eğer siz bir regülatörle suyu başka bir yerden akıtmak isterseniz, arada kalan
nehir parçasında canlı hayatının devamı için can suyu dediğimiz -memba mansaba
bırakılacak- suyun bırakılması lazım. Bu konuyu da gerçekten çok ciddi takip
ediyoruz. Bu da en az on yıllık ortalamanın yüzde 10’undan aşağı olamaz.
MAHMUT
TANAL (İstanbul) – Keşifler ilkbahar veya kışın yapılıyor, yazın yapılmıyor
Sayın Bakan.
ORMAN
VE SU İŞLERİ BAKANI VEYSEL EROĞLU (Devamla) - Bakın, çoğu kere… Bu var ya, bu
büyük bir rakamdır, arkadaşlara ben bunu ilim olarak izah edeyim.
HAYDAR
AKAR (Kocaeli) – Temmuz ayında rastgele 10 tane dere HES’e gidelim.
ORMAN
VE SU İŞLERİ BAKANI VEYSEL EROĞLU (Devamla) - Ama bu yeterli değilse bunun daha
fazlasını vermek durumunda, hatta bazı aylarda bunu sağlamıyorsa hidroelektrik
santrali tamamen durdurulmak durumunda.
UĞUR
BAYRAKTUTAN (Artvin) – Bırakmıyorlar ki Sayın Bakan. HES’i işleten bırakmıyor
Sayın Bakan.
ORMAN
VE SU İŞLERİ BAKANI VEYSEL EROĞLU (Devamla) - Dolayısıyla, bunu sağlıyoruz.
Balık geçitleri yapıyoruz.
MAHMUT
TANAL (İstanbul) – Sayın Bakan, ilkbahar veya kışın keşif yapılıyor, o anlamda
yanıltıcı bir rakam çıkıyor ortaya. 
ORMAN VE SU İŞLERİ BAKANI VEYSEL EROĞLU (Devamla) - Ayrıca,
şunu da ifade edeyim: Bunları saklıyoruz, sadece hidroelektrik santraller suyun
gücünden istifade edilerek elektrik üretimini kapsıyor. Yoksa firmaların bu
sudan 1 metreküp dahi alıp bunu kullanmaları mümkün değil. Kaldı ki bazı sivil
toplum kuruluşları, bazıları HES’lere karşı çıkıyor. Niye? Efendim, bunlar çay
bahçelerini kurutuyormuş. HES’lerden çıkan su zehirliymiş. Öyle bir şey yok
kati surette çünkü HES’lerden çıkan su, birtakım tortu maddeleri vesaire
türbinlere zarar vermesin diye tutulduğu için çok daha temizdir, herhangi bir
zehirli madde yoktur hatta oksijeni daha boldur. Bunu özellikle vurgulamak
istiyorum. Rize’de, Trabzon’da, Giresun’da bu konuda gerçekten karşı çıkanlar
oldu ama mesela, Solaklı Vadisi’ne gidin Allah aşkına, Trabzon’da Solaklı
Vadisi’ne bakın, HES’lerden önce neydi HES’lerden sonra ne? Yani muhteşem bir
vadi yaptık. Yani HES’ler, bir kere, sel baskınlarına sebep olmuyor, selleri
engelliyor. Ayrıca, HES’ler, yenilenebilir, çevreci… Ormanlardan ayırdığımız
alan da çok cüzi, binde 1 bile değil; kaldı ki 1 ağaç kesildiği zaman 5 tane
ağaç dikiyoruz. Bunu özellikle vurgulamak istiyorum. 
Bunun dışında, ormanlarla ilgili; şimdi, Sayın Artvin
Milletvekilimiz dedi ki: “3,5 milyar fidanı nereye diktiniz?” Hemen, bunun
burada listesi var. Bu, TÜİK’in verileri. 
UĞUR BAYRAKTUTAN (Artvin) – Vermediniz Sayın Bakan.
ORMAN VE SU İŞLERİ BAKANI VEYSEL EROĞLU (Devamla) –
Hangi ilde nereye diktiğimiz belli efendim, belli. 
UĞUR BAYRAKTUTAN (Artvin) – Ama yazılı soru sordum
cevap vermediniz. 
ORMAN VE SU İŞLERİ BAKANI VEYSEL EROĞLU (Devamla) –
Kusura bakma, kaydı var bunların.
UĞUR BAYRAKTUTAN (Artvin) – Vermediniz Sayın Bakan,
soru burada.
ORMAN VE SU İŞLERİ BAKANI VEYSEL EROĞLU (Devamla) –
Bunları size göndereyim.
UĞUR BAYRAKTUTAN (Artvin) – Tamam, vermediniz ama siz. 
ORMAN VE SU İŞLERİ BAKANI VEYSEL EROĞLU (Devamla) –
TÜİK verilerinde var, girerseniz… Bir defa, her şeyi istemek de doğru değil,
normalde İnternet’e veya web sitesine veya TÜİK’in verilerine girdiğiniz zaman
bunu görebilirsiniz. 
MAHMUT TANAL (İstanbul) – Size yazılı soru sormuş Sayın
Bakan!
ORMAN VE SU İŞLERİ BAKANI VEYSEL EROĞLU (Devamla) –
İşte, ben net rakamı veriyorum; şu ana kadar, 2015 yılı sonuna kadar 3 milyar
500 bin 34 adet fidanı toprakla buluşturmuşuz.
HAYDAR AKAR (Kocaeli) – Kaçar metrekare arayla
dikiyorsunuz Sayın Bakan?
ORMAN VE SU İŞLERİ BAKANI VEYSEL EROĞLU (Devamla) – Bu
bir rekordur. (AK PARTİ sıralarından alkışlar) 
BAKİ ŞİMŞEK (Mersin) – Saydınız mı Sayın Bakan?
ORMAN VE SU İŞLERİ BAKANI VEYSEL EROĞLU (Devamla) – Siz
takdir etmeyebilirsiniz ama bunu takdir ediyor bakın, takdir ediyor ki
Birleşmiş Milletler… 
HAYDAR AKAR (Kocaeli) – Kaçar metrekare arayla
dikiyorsunuz Sayın Bakan?
ORMAN
VE SU İŞLERİ BAKANI VEYSEL EROĞLU (Devamla) – Değerli dostlar, Birleşmiş Milletler
Dünya Ormancılık Forum ve Zirvesi’ni ilk defa Amerika yani Birleşmiş Milletler
merkezi New York dışında Türkiye’de, İstanbul’da yapılmasına müsaade etti.
Niye? Çünkü Türkiye, gerçekten büyük bir başarıya imza attı, bir destansı
çalışma yaptı. İşte, yapılan ortada, yapılanlar ortada. Kaldı ki o değil bakın,
Türkiye, ağaçlandırmada, erozyonla mücadelede dünya lideridir; bunu ben
söylemiyorum, OECD Genel Sekreteri Mr. Gurria geldiği zaman bunu söyledi. Kaldı
ki hatırlayın, geçen sene 12-24 Ekimde dünyadaki çölleşmeyle mücadele,
erozyonla mücadele “COP12” adıyla bilinen en büyük konferansı ilk defa
Türkiye'de, Ankara'da gerçekleştirdik. Bütün dünya ülkelerinin, 185 ülkenin
oylarıyla Türkiye dönem başkanı seçildi. İşte, büyük bir zafer. 
HAYDAR
AKAR (Kocaeli) – Kimse istemiyor… Borç alıp konferans yapıyorsunuz.
ORMAN
VE SU İŞLERİ BAKANI VEYSEL EROĞLU (Devamla) – Netice itibarıyla, biz
Türkiye'de, değerli milletvekilleri, her yeri ağaçlandırıyoruz. Eskiden Orman,
sadece ormanlık alanda çalışırdı ama şu anda bütün alanlara, okul bahçelerine,
hastane alanlarına, yol kenarlarına, her tarafa ağaç dikiyoruz. 
HAYDAR
AKAR (Kocaeli) – Bizim Dil Deresi’ni bitirmediniz Sayın Bakan ya!
ORMAN
VE SU İŞLERİ BAKANI VEYSEL EROĞLU (Devamla) – Ayrıca, fidan üretiyoruz. Geçmişte
yılda 75 milyon fidan üretilirken şu anda biz 360 milyon fidan üretiyoruz,
hatta vatandaşa dağıtıyoruz, isteyen belediye başkanlarına veriyoruz. 
MAHMUT
TANAL (İstanbul) – Viranşehir’de hiç fidan dağıtmamışsınız Sayın Bakan.
Viranşehir’de hiç yok. 
ORMAN
VE SU İŞLERİ BAKANI VEYSEL EROĞLU (Devamla) – Allah’a şükür, İstanbul’da da 18
milyon fidanı toprakla buluşturduk. (AK PARTİ sıralarından alkışlar) Bakın, 18
milyon, dile kolay, sayamazsınız.
UĞUR
BAYRAKTUTAN (Artvin) – Sayalım mı Sayın Bakanım?
MAHMUT
TANAL (İstanbul) – Efendim, Viranşehir’de hiç yok. Viranşehir’de yok,
Ceylânpınar’da yok, Hilvan’da yok, Siverek’te yok.
ORMAN
VE SU İŞLERİ BAKANI VEYSEL EROĞLU (Devamla) – Ama, müsaade edin. Dikeriz, merak
etme. 
MAHMUT
TANAL (İstanbul) – Ama, yok işte. 
HAYDAR
AKAR (Kocaeli) – Ama, sayamazsınız…
UĞUR
BAYRAKTUTAN (Artvin) – Sayın Bakanım, sayalım mı?
ORMAN
VE SU İŞLERİ BAKANI VEYSEL EROĞLU (Devamla) –Erguvan yılında 100 bin tane
erguvan, 100 bin tane ıhlamur; şimdi, 100 bin tane çınar dikmek için karar aldık.
İşte, Allah'a şükür, İstanbul’u yemyeşil yapıyoruz. 
Şanlıurfa,
şimdi, diyorsunuz ki… Doğu ve güneydoğuda ormanlık alan az maalesef,
güneydoğuda az. 
HAYDAR
AKAR (Kocaeli) – Ceylânpınar’a 1 ağaç diktiniz mi?
ORMAN
VE SU İŞLERİ BAKANI VEYSEL EROĞLU (Devamla) – Ancak, şunu ifade edeyim: Biz bu
bölgeyi ağaçlandırmak için ilk defa GAP Orman Bölge Müdürlüğünü kurduk, hızlı
bir şekilde ağaçlandırıyoruz. 
MAHMUT
TANAL (İstanbul) – Peki, milletvekilleriniz var; Urfa’da kaç tane ağaç
diktiniz, sorar mısınız.
ORMAN
VE SU İŞLERİ BAKANI VEYSEL EROĞLU (Devamla) – Ama, deniliyor ki: “Orman
yangınlarına müdahale etmiyorsunuz.” 
Değerli
milletvekilleri, 28 Temmuz 2015’te Tunceli’de çıkan yangına müdahale eden
araçlarımıza bir bakın Allah aşkına, bunu terör örgütü yaktı maalesef. İşte, bu
durumlar var. Sizlerin bu konuya da el atmanızı bekliyoruz. 
İşte,
bakın, bu Ormanın, millî servet. Yakılan araçlar yani yakılan şu gördüğünüz
arazözler, tırlar yani netice
itibarıyla…
HAYDAR
AKAR (Kocaeli) – Sayın Bakan, kim el atacak buna? Hükûmet sizsiniz,
yaktırmayacaksınız. 
ORMAN
VE SU İŞLERİ BAKANI VEYSEL EROĞLU (Devamla) – Doğru da işte terör örgütünü de
lanetleyelim buradan, onun için diyorum.
HAYDAR
AKAR (Kocaeli) – Yapma gözünü seveyim ya, “El atın." diyorsunuz.
AYŞE
SULA KÖSEOĞLU (Trabzon) – “Safınızı belli edin.” diyor Sayın Bakan.
ORMAN
VE SU İŞLERİ BAKANI VEYSEL EROĞLU (Devamla) – Şimdi, bunun dışında, Sayın
Vekilim, dediniz ki: “Özellikle sizin 113 tesisin açılışında şu kadar tesisi
açtığınızı bir anda…” Bakın, onunla ilgili ben size şunu söyleyeyim: Siz çok
iyi biliyorsunuz, Artvin’den Erzurum’a giderken tek şeritli yol vardı, hatta
yamaçtan taşlar düşerdi…
UĞUR
BAYRAKTUTAN (Artvin) – Gene tek şerit yol Sayın Bakanım, gene tek şeritli yol.
ORMAN
VE SU İŞLERİ BAKANI VEYSEL EROĞLU (Devamla) – …ve neticede biz eski Türkiye'de
inerdik, o taşları yol kenarına çekerdik. Ama şimdi bakın…
UĞUR
BAYRAKTUTAN (Artvin) – Sayın Bakanım, Artvin-Erzurum yolu tek şerit değil mi?
ORMAN
VE SU İŞLERİ BAKANI VEYSEL EROĞLU (Devamla) – Bir dakika müsaade edin.
Biz,
113 dev eserle, 36 baraj, 6 içme suyu tesisi, 6 sulama tesisi, 22 dere ıslahı
ve 10 tane ulaşım, 11 tane ağaçlandırma, millî park ve meteoroloji projesi, 2
tane de atık su ileri biyolojik arıtma tesisi açtık. 3 milyar 250 milyon TL… 
BAŞKAN
– Sayın Bakan, bir saniye. 
Sayın
milletvekilleri, Genel Kurulda bir uğultu vardır, ayrıca Sayın Bakanın
konuşmasına sürekli olarak bazı sayın milletvekilleri lafla müdahale
etmektedir. Lütfen efendim, Sayın Bakanı sükûnetle dinleyelim.
Buyurun
Sayın Bakan.
UĞUR
BAYRAKTUTAN (Artvin) – Sayın Bakanım, Artvin-Erzurum yolu tek şerit değil mi
şimdi?
ORMAN
VE SU İŞLERİ BAKANI VEYSEL EROĞLU (Devamla) – Şimdi, özellikle, bakın, buradaki
11 tane tünel, yollar, viyadükler, bunların hepsini yaptık yani bunun müteahhitleri
ayrı olduğu için biz bunları orada ayrı ayrı koyduk. Özellikle bunu ifade
edeyim.
Bunun
dışında Cerattepe’yle ilgili, sayın vekillerim, Cerattepe’de aslında -çok cüzi
bir alanda- bize geldikleri zaman açık işletmeye müsaade etmedik. Kaldı ki
biliyorsunuz, biz ruhsat vermiyoruz bakın, ruhsatı veren başka bir kurum, Maden
İşleri… 
MAHMUT
TANAL (İstanbul) – O kime bağlı?
ORMAN
VE SU İŞLERİ BAKANI VEYSEL EROĞLU (Devamla) – Biz sadece orman izni… Onu da
Orman Kanunu’na göre, Orman Kanunu 16’ncı maddesine göre izin veriyoruz. Ancak,
burada, bir: “Açık işletme yapılmasın.” dendi. İki: “Orada bir tesis
kurulmasın.” çünkü ben de Artvin’i…
HAYDAR
AKAR (Kocaeli) – Sayın Başkan, Sayın Bakanı anlayamıyoruz. 
BAŞKAN
– Sayın Bakan, bir saniye…
Sayın
milletvekilleri, biraz önce Genel Kurulda bir uğultu olduğunu ifade etmiştim.
Maalesef bu uğultu devam ediyor. Kürsüde konuşan Sayın Bakan gensoru
önergesiyle ilgili bilgi vermektedir. Lütfen, sessizlikle kendisini dinleyelim
efendim.
ORMAN
VE SU İŞLERİ BAKANI VEYSEL EROĞLU (Devamla) – Biliyorsunuz, bu konuda ayrıca
yol açılmaması, teleferikle taşınması kararlaştırıldı. Bütün bunlara rağmen
sadece 3.500 ağaç dikilmesi, kesilen ağacın en az 3 misli fidan dikilmesi
kararı alındı ama bildiğiniz gibi, Sayın Başbakanımız, bütün sivil toplum
kuruluşları, o bölgenin milletvekilleri, muhalefet de dâhil, hepsini topladı,
dedi ki: “Mahkeme kararı sürecinde bu konuda herhangi bir işlem yapılmasın.”
Neticede mahkeme kararını bekliyor. Mahkeme kararına göre gereği yapılacak.
MAHMUT
TANAL (İstanbul) – Ama hâkimini değiştirdiniz Sayın Bakan. Hâkimini niye
değiştirdiniz?
ORMAN
VE SU İŞLERİ BAKANI VEYSEL EROĞLU (Devamla) – Diğer taraftan, özellikle
İstanbul’da bir üçüncü havaalanı şarttır çünkü İstanbul dünyanın merkezidir.
Bütün dünyaya çok kolay ulaşmak mümkündür. Nitekim Türk Hava Yolları dünyada en
çok noktaya ulaşan bir hava yolu olarak gururumuzdur. 
HAYDAR
AKAR (Kocaeli) – Dil Deresi ne oldu?
ORMAN
VE SU İŞLERİ BAKANI VEYSEL EROĞLU (Devamla) – Bu bakımdan bu havaalanı
yapılıyor ama şunu ifade edeyim: Ben Karayollarına izin verirken gerçekten
ekolojik köprüler yapılması, güzergâhı İstanbul’u bilen bir kişi olarak kendim
tarafından bizzat kontrol edildi ve en az 5 kat bir ağaçlandırma yapılması
şartı koyduk. Dolayısıyla bu konuda çok sayıda fıstık çamı dikildiğini ifade
ettik. İnşallah, İstanbul’un yeşilliğine zarar vermeden bu yollar ve havaalanı
yapılacaktır. Kaldı ki İstanbullu olanlar bilir, değerli arkadaşlar, o
havaalanının yapıldığı bölge var ya ormanlık alanı olmayan, aya baktığımız
zaman kraterler var ya sanki delik deşik, öyle bir bölgeydi ama biz orayı dört
dörtlük bir hâle getireceğiz, bütün yol kenarlarını ağaçlandıracağız. 
Son olarak da… Vaktim sınırlı, herhâlde Sayın Başkanım,
arada kesinti oldu. İki dakika müsaade ederseniz…
BAŞKAN
– Sayın Bakan, konuşmanızı Genel Kuruldaki uğultuyu sona erdirme amacıyla
kesmek zorunda kaldığım için, size ilave bir dakikalık süre veriyorum.
Buyurunuz
efendim, tamamlayınız. 
ORMAN
VE SU İŞLERİ BAKANI VEYSEL EROĞLU (Devamla) – Yeşil Yol’la alakalı da şunu
ifade edeyim: Yeşil Yol, mevcut yollar kullanılmak suretiyle iyileştirme ve
genişlik de 5 metre alınacak. Yol zaten mevcut. 
BÜLENT
YENER BEKTAŞOĞLU (Giresun) – Öyle değil… Öyle değil…
ORMAN
VE SU İŞLERİ BAKANI VEYSEL EROĞLU (Devamla) – Bakın, orada 8 adet, 84 kilometre
mevcut orman yolunun bakımı yapıldı. 4 adet, 49 kilometre yeni yol yapılmıştır.
Yol genişliği burada 6 metredir. Tüm yolda 204 adet ağaç karşılığı 91 metreküp
kesim oldu ama bunun mukabilinde 13 bin tane fidanı yeşil yolun etrafına
dikeceğiz. Orası çoğu kere ormanlık olmayan alanlar dolayısıyla Yeşil Yol,
orada mevcut yolları birleştiren hakikaten turizmi, doğa turizmini patlatacak
olan bir yoldur, DOKAP projesidir. Hayırlı olmasını diliyorum.
Hepinize
gönülden teşekkür ediyorum. (AK PARTİ sıralarından alkışlar) 
Sağ
olun, var olun efendim.
BAŞKAN
– Teşekkür ederim Sayın Bakan.
UĞUR
BAYRAKTUTAN (Artvin) – Sayın Başkan…
BAŞKAN
- Sayın Bayraktutan…
UĞUR
BAYRAKTUTAN (Artvin) – Sayın Başkanım, Sayın Bakan Erzurum-Yusufeli-Artvin yolunun
onların döneminde çift yol hâline geldiğini söyledi. Ben orada doğdum, orada
yaşadım, çift yolu görmedim, tek yol. Sayın Bakan herhâlde yanlış enforme
edildi. O anlamda, bunu düzeltiyorum. Artvin-Erzurum yolu tek şeydir, bölünmüş
yol değildir, Sayın Bakana yanlış bilgi verilmiş.
BAŞKAN
– Teşekkür ederim Sayın Bayraktutan.
MAHMUT
TANAL (İstanbul) – Sayın Başkan…
BAŞKAN
- Sayın Tanal…
MAHMUT
TANAL (İstanbul) – Sayın Bakan dedi ki: “Şanlıurfa’ya biz su getirdik.” Hâlen
Hilvan ilçemizde içme suyu yok. Burada Şanlıurfa milletvekili arkadaşlarımız
var. Yine, Şanlıurfa’da sürekli elektrikler kesiliyor. Vatandaş orada sulu
tarım yapamıyor ve şu anda oradaki tüm ürünler de kuruyor. Yani, Şanlıurfa
halkı da mağdur Sayın Başkan. 
BAŞKAN
– Teşekkür ederim Sayın Tanal. 
Orman
ve Su İşleri Bakanı Veysel Eroğlu hakkındaki gensoru önergesinin gündeme alınıp
alınmayacağı hususundaki görüşmeler tamamlanmıştır.
Şimdi,
gensoru önergesinin gündeme alınıp alınmayacağı hususunu oylarınıza sunacağım. 
Gensoru
önergesinin gündeme alınmasını kabul edenler… Kabul etmeyenler… Gensoru
önergesinin gündeme alınması kabul edilmemiştir. (AK PARTİ sıralarından
alkışlar)
Gündemin
“Seçim” kısmına geçiyoruz.
IX.- SEÇİMLER
A) Komisyonlarda Açık Bulunan Üyeliklere
Seçim
1.- Kamu İktisadi Teşebbüsleri Komisyonunda
boş bulunan üyeliğe seçim
BAŞKAN
– Kamu İktisadi Teşebbüsleri Komisyonunda boş bulunan ve Milliyetçi Hareket
Partisi Grubuna düşen 1 üyelik için Kahramanmaraş Milletvekili Fahrettin Oğuz
Tor aday gösterilmiştir.
Oylarınıza
sunuyorum: Kabul edenler… Kabul etmeyenler… Kabul edilmiştir.
2.- Plan ve Bütçe Komisyonunda boş bulunan
üyeliğe seçim
BAŞKAN – Plan ve
Bütçe Komisyonunda boş bulunan ve Milliyetçi Hareket Partisi Grubuna düşen 1
üyelik için Konya Milletvekili Mustafa Kalaycı aday gösterilmiştir.
Oylarınıza
sunuyorum: Kabul edenler… Kabul etmeyenler… Kabul edilmiştir.
Birleşime
yirmi dakika ara veriyorum.
Kapanma Saati: 18.03
ÜÇÜNCÜ OTURUM
Açılma Saati: 18.31
BAŞKAN: Başkan Vekili Mehmet Akif HAMZAÇEBİ 
KÂTİP ÜYELER: Ömer SERDAR (Elâzığ), Zihni AÇBA (Sakarya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşiminin
Üçüncü Oturumunu açıyorum.
Alınan
karar gereğince, gündemin “Kanun Tasarı ve Teklifleri ile Komisyonlardan Gelen
Diğer İşler” kısmına geçiyoruz. 
1’inci
sırada yer alan, Kolluk Gözetim Komisyonu Kurulması ve Bazı Kanunlarda
Değişiklik Yapılması Hakkında Kanun Tasarısı ile Avrupa Birliği Uyum Komisyonu
ve İçişleri Komisyonu Raporlarının görüşmelerine kaldığımız yerden devam
edeceğiz. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Kolluk Gözetim Komisyonu Kurulması ve
Bazı Kanunlarda Değişiklik Yapılması Hakkında Kanun Tasarısı (1/688) ile Avrupa
Birliği Uyum Komisyonu ve İçişleri Komisyonu Raporları (S. Sayısı: 277) (x)
BAŞKAN
- Komisyon? Yerinde. 
Hükûmet?
Yerinde.
27/4/2016
tarihli 82’nci Birleşimde, İç Tüzük’ün 91’inci maddesine göre temel kanun
olarak görüşülen 277 sıra sayılı Kanun Tasarısı’nın birinci bölümünde yer alan
4’üncü madde üzerindeki son önergenin oylama işleminde kalınmıştı. 
Şimdi
önergenin oylama işlemini yapacağım. Önergeyi hatırlatmak için tekrar
okutuyorum:
Türkiye Büyük Millet Meclisi Başkanlığına
Görüşülmekte
olan 277 sıra sayılı Kanun Tasarısı’nın 4’üncü maddesinin (1)’inci fıkrasının
(b) bendinde yer alan “işledikleri iddia edilen” ibaresinin “şikâyet konusu”
şeklinde değiştirilmesini arz ve teklif ederiz.
 İdris Baluken Çağlar
Demirel Müslüm Doğan
 Diyarbakır  Diyarbakır İzmir
 Behçet Yıldırım Ali
Can Ünlü Ferhat Encü
 Adıyaman Tunceli Şırnak
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
4’üncü
maddeyi oylarınıza sunuyorum: Kabul edenler… Kabul etmeyenler… 4’üncü madde
kabul edilmiştir.
5’inci
madde üzerinde iki önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 277 sıra sayılı sayılı Kolluk Gözetim Komisyonu Kurulması ve Bazı
Kanunlarda Değişiklik Yapılması Hakkında Kanun Tasarısı'nın 5’inci maddesinin
(5)’inci fıkrasında yer alan "... toplantıyı izleyen beş iş günü içinde
..." ibaresinin "... toplantıyı izleyen 3 iş günü içinde ..."
olarak değiştirilmesini arz ve teklif ederiz.
 Muhammet Rıza Yalçınkaya Hayati
Tekin Murat Bakan
 Bartın Samsun İzmir
 Tanju Özcan Mahmut
Tanal Onursal Adıgüzel
 Bolu İstanbul İstanbul
 Engin
Özkoç
 Sakarya
BAŞKAN
– Şimdi maddeye en aykırı önergeyi okutup işleme alacağım.
Türkiye Büyük Millet Meclisi
Başkanlığına
Görüşülmekte olan 277 sıra sayılı Kanun Tasarısı’nın
5’inci maddesinin (2)’nci fıkrasında yer alan “Kararlarda çekimser oy
kullanılmaz” ibaresinin tasarı metninden çıkarılmasını arz ve teklif ederiz.
 İdris Baluken Çağlar
Demirel Müslüm Doğan
 Diyarbakır Diyarbakır İzmir
 Behçet Yıldırım Mizgin
Irgat Alican Önlü
 Adıyaman Bitlis Tunceli
BAŞKAN – Birleşime bir saat ara veriyorum.
Kapanma Saati: 18.34
DÖRDÜNCÜ OTURUM
Açılma Saati: 19.33
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mustafa AÇIKGÖZ (Nevşehir), Zihni AÇBA
(Sakarya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşiminin
Dördüncü Oturumunu açıyorum.
Birleşime
on beş dakika ara veriyorum. 
Kapanma Saati:19.34
BEŞİNCİ OTURUM
Açılma Saati: 19.53
BAŞKAN: Başkan Vekili Mehmet Akif HAMZAÇEBİ
KÂTİP ÜYELER: Mustafa AÇIKGÖZ (Nevşehir), Zihni AÇBA
(Sakarya)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 83’üncü Birleşiminin
Beşinci Oturumunu açıyorum.
277 sıra sayılı Kanun Tasarısı’nın görüşmelerine
kaldığımız yerden devam edeceğiz.
Komisyon?
Yok.
Ertelenmiştir.

2’nci
sırada yer alan, Türkiye Cumhuriyeti ile Avrupa Birliği Arasında İzinsiz İkamet
Eden Kişilerin Geri Kabulüne İlişkin Anlaşma ile Oluşturulan Ortak Geri Kabul
Komitesinin 2/2016 Sayılı Kararının Onaylanmasının Uygun Bulunduğuna Dair Kanun
Tasarısı ve Dışişleri Komisyonu Raporu’nun görüşmelerine başlıyoruz.
2.- Türkiye Cumhuriyeti ile Avrupa Birliği
Arasında İzinsiz İkamet Eden Kişilerin Geri Kabulüne İlişkin Anlaşma ile
Oluşturulan Ortak Geri Kabul Komitesinin 2/2016 Sayılı Kararının Onaylanmasının
Uygun Bulunduğuna Dair Kanun Tasarısı (1/711) ve Dışişleri Komisyonu Raporu (S.
Sayısı: 298)
BAŞKAN
– Komisyon? Yok.
Ertelenmiştir.
Alınan
karar gereğince, kanun tasarı ve teklifleri ile komisyonlardan gelen diğer
işleri sırasıyla görüşmek için, 3 Mayıs 2016 Salı günü saat 15.00’te toplanmak
üzere birleşimi kapatıyorum.
İyi
akşamlar diliyorum.
Kapanma Saati: 19.54




(x) 277 S.Sayılı Basmayazı 26/04/2016
tarihli 81’inci Birleşim Tutanağı’na eklidir.




