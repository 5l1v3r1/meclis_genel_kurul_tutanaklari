



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 42’nci
Birleşim
 19
Aralık 2017 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504)
A) BİLİM, SANAYİ VE
TEKNOLOJİ BAKANLIĞI
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı

IV.- AÇIKLAMALAR
1.- Adana Milletvekili Seyfi Yılmaz’ın, Orman Genel Müdürlüğünün Orman
Mühendisleri Odası seçimlerine müdahale etmesine ilişkin açıklaması
2.- Edirne Milletvekili Erdin Bircan’ın, Çanakkale Milletvekili Bülent
Turan’ın yerinden sarf ettiği bazı ifadelerine ilişkin açıklaması

3.- İstanbul Milletvekili Filiz Kerestecioğlu Demir’in, Kastamonu İdare
Mahkemesi ve Danıştay kararlarına rağmen Cide barajı ve HES projesine devam
edilmek istenmesine, Muğla Akyaka’da orman alanının özelleştirilmesine ve
Kadıköy Yoğurtçu Parkı’nda yürürken hafriyat kamyonunun ezdiği Şule İdil
Dere’nin annesinin adalet isteğinin bir nebze de olsa yer bulmasını dilediğine
ilişkin açıklaması
4.- İstanbul Milletvekili Mahmut Tanal’ın, Düzce ilinin tüm çöplerinin
Hecinler köyünün bulunduğu alana dökülmesine ilişkin açıklaması
5.- Bilim, Sanayi ve Teknoloji Bakanı Faruk Özlü’nün, İstanbul
Milletvekili Mahmut Tanal’ın yaptığı açıklamasındaki bazı ifadelerine ilişkin
açıklaması
6.- Bilim, Sanayi ve Teknoloji Bakanı Faruk Özlü’nün, İstanbul
Milletvekili Mahmut Tanal’ın sataşma nedeniyle yaptığı konuşmasındaki bazı
ifadelerine ilişkin açıklaması
7.- İstanbul Milletvekili Filiz Kerestecioğlu Demir’in, bütçe
görüşmeleri yürütülürken bakanların kendilerine yönelik eleştirilere karşı
cevap verme üsluplarına ilişkin açıklaması
8.- Gıda, Tarım ve Hayvancılık Bakanı Ahmet Eşref Fakıbaba’nın, Hakkâri
Milletvekili Nihat Akdoğan’ın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde HDP Grubu adına yaptığı konuşmasındaki bazı ifadelerine ilişkin
açıklaması
9.- Hakkâri Milletvekili Nihat Akdoğan’ın, Gıda, Tarım ve Hayvancılık
Bakanı Ahmet Eşref Fakıbaba’nın yaptığı açıklamasındaki bazı ifadelerine
ilişkin açıklaması
10.- Gıda, Tarım ve Hayvancılık Bakanı Ahmet Eşref Fakıbaba’nın, Hakkâri
Milletvekili Nihat Akdoğan’ın yaptığı açıklamasındaki bazı ifadelerine ilişkin
açıklaması
11.- Kocaeli Milletvekili Haydar Akar’ın, Gıda, Tarım ve Hayvancılık
Bakanı Ahmet Eşref Fakıbaba’nın yaptığı açıklamasındaki bazı ifadelerine
ilişkin açıklaması
12.- Aksaray Milletvekili İlknur İnceöz’ün, Tunceli Milletvekili Alican
Önlü’nün 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın sekizinci tur görüşmelerinde HDP
Grubu adına yaptığı konuşmasındaki bazı ifadelerine ilişkin açıklaması
13.- Diyarbakır Milletvekili Sibel Yiğitalp’in, sokak hayvanları ile
yaban hayvanlarına ayrılan bütçeyi artırmak konusunda bir çalışma olup
olmadığını öğrenmek istediğine ilişkin açıklaması
14.- Kocaeli Milletvekili İlyas Şeker’in, sanayi başkenti olan
Kocaeli’nin tarım, hayvancılık ve turizmde de ülke ekonomisine ciddi katkı
sağladığına ve milletvekillerine Kocaeli’de yetişen ürünlerden Eşme ayvası
ikramı olduğuna ilişkin açıklaması
15.- İstanbul Milletvekili Yakup Akkaya’nın, taşeron işçilere kadro
düzenlemesinin kanun hükmünde kararnameyle getirileceği haberlerine ve bunun
doğru bir yaklaşım olmadığına ilişkin açıklaması
16.- Balıkesir Milletvekili Namık Havutça’nın, Gölcük Tabiat Parkı’nın
bir firmaya ihale edilerek beton yağmalanmasına açıldığına ilişkin açıklaması
17.- Mersin Milletvekili Hüseyin Çamak’ın, 19-26 Aralık 1978
Kahramanmaraş olaylarının 39’uncu yıl dönümüne ilişkin açıklaması
18.- İstanbul Milletvekili Engin Altay’ın, Yunanistan Savunma Bakanının
Yunan adalarıyla ilgili sözlerine ve Hükûmetin bu adaların işgaline karşı Türk
milletinin şanına yakışır bir tavırla vaziyet almasını beklediğine ilişkin
açıklaması
19.- Edirne Milletvekili Okan Gaytancıoğlu’nun, Türkiye’nin OECD
ülkeleri arasında tarıma çok destek veriyor olarak görünmesine rağmen gerçek
durumun bunun tam tersi olduğuna ilişkin açıklaması
20.- Hatay Milletvekili Mehmet Necmettin Ahrazoğlu’nun, Bilim, Sanayi ve
Teknoloji Bakanı Faruk Özlü’nün 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
21.- Samsun Milletvekili Erhan Usta’nın, Gıda, Tarım ve Hayvancılık
Bakanı Ahmet Eşref Fakıbaba’nın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
22.- Bursa Milletvekili Orhan Sarıbal’ın, Gıda, Tarım ve Hayvancılık
Bakanı Ahmet Eşref Fakıbaba’nın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
23.- Van Milletvekili Lezgin Botan’ın, Gıda, Tarım ve Hayvancılık Bakanı
Ahmet Eşref Fakıbaba’nın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
24.- Adana Milletvekili Mevlüt Karakaya’nın, Gıda, Tarım ve Hayvancılık
Bakanı Ahmet Eşref Fakıbaba’nın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
25.- Erzurum Milletvekili Mustafa Ilıcalı’nın, borçlarını erteleme
kararından dolayı Erzurumlu ve Türkiye’deki çiftçiler adına Gıda, Tarım ve
Hayvancılık Bakanı Ahmet Eşref Fakıbaba’ya teşekkür ettiğine ilişkin açıklaması
26.- İstanbul Milletvekili Mustafa Sezgin Tanrıkulu’nun, Orman ve Su
İşleri Bakanı Veysel Eroğlu’nun 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
27.- İstanbul Milletvekili Arzu Erdem’in, işsiz ziraat mühendislerinin
istihdamı sağlanmadan Millî Tarım ve Hayvancılık Projesi’nin nasıl hayata
geçirileceğini öğrenmek istediğine ilişkin açıklaması
28.- Bitlis Milletvekili Mahmut Celadet Gaydalı’nın, Bitlis Yolalan
beldesine bağlı Paks köylülerinin koyun ölümlerinin artması konusuna çare
bulunmasını istediklerine ve Singapur’dan canlı hayvan ithalinin doğru olup
olmadığını öğrenmek istediğine ilişkin açıklaması
29.- Samsun Milletvekili Erhan Usta’nın, Bilim, Sanayi ve Teknoloji
Bakanı Faruk Özlü’nün 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde soru-cevap kısmında yaptığı konuşmasındaki bazı ifadelerine ve
Samsun Ladik İbi Köyü Sulama Projesi’ne ödenek tahsis edilmesini talep ettiğine
ilişkin açıklaması

V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Cibuti Cumhurbaşkanı İsmail
Omar Guelleh ile Türkiye Büyük Millet Meclisi Başkanı İsmail Kahraman’a “Hoş
geldiniz.” denilmesi

VI.- SATAŞMALARA İLİŞKİN KONUŞMALAR
1.- İstanbul Milletvekili Mahmut Tanal’ın, Bilim, Sanayi ve Teknoloji
Bakanı Faruk Özlü’nün yaptığı açıklaması sırasında şahsına sataşması nedeniyle
konuşması 

VII.- YAZILI SORULAR VE CEVAPLARI
1.- Niğde Milletvekili Ömer Fethi Gürer'in, 1. Lig maçlarındaki yayın
hakkının şifreli kanala geçmesine ilişkin Başbakandan sorusu ve Gençlik ve Spor Bakanı Osman Aşkın Bak’ın
cevabı (7/16964)

2.- Adana Milletvekili İbrahim Özdiş'in,
yükseköğrenim yurtlarının yetersizliğine ve el konulan FETÖ/PDY binalarının
yurt sorunun çözümünde kullanılmasına yönelik bir çalışma yapılıp
yapılmadığına,
Kredi ve Yurtlar Kurumu'na ait yurtların
yetersizliği sorununun çözümüne,
İlişkin Başbakandan soruları ve Gençlik
ve Spor Bakanı Osman Aşkın Bak’ın cevabı (7/16966), (7/17071)
3.- İstanbul Milletvekili Mahmut
Tanal'ın, Bakanlığın temsil ve tanıtım harcamalarına ilişkin sorusu ve Gençlik ve Spor Bakanı Osman Aşkın Bak’ın
cevabı (7/17068)
4.- Niğde Milletvekili Ömer Fethi
Gürer'in, erkekler bölgesel basketbol liginin kaldırılma nedenine ilişkin sorusu ve Gençlik ve Spor Bakanı Osman Aşkın Bak’ın
cevabı (7/17070)
5.- Balıkesir Milletvekili Namık
Havutça'nın, KYK yurtlarına, 2017-2018 eğitim-öğretim döneminde KYK yurtlarına
ve kredilerine yapılan başvurulara ve sonuçlarına ilişkin sorusu ve Gençlik ve Spor Bakanı Osman Aşkın Bak’ın
cevabı (7/17072)
6.- Niğde Milletvekili Ömer Fethi
Gürer'in, engelli ve gönüllü sporculara verilen desteklere ilişkin sorusu ve Gençlik ve Spor Bakanı Osman Aşkın Bak’ın
cevabı (7/17076)
7.- Niğde Milletvekili Ömer Fethi Gürer'in, Karaman
ilindeki spor alanı, lisanslı sporcu, antrenör ve hakem sayısı ile sportif
faaliyetlere aktarılan bütçeye,
Kilis ilindeki spor alanı, lisanslı sporcu, antrenör ve
hakem sayısı ile sportif faaliyetlere aktarılan bütçeye,
Rize ilindeki spor alanı, lisanslı sporcu, antrenör ve
hakem sayısı ile sportif faaliyetlere aktarılan bütçeye,
Ağrı ilindeki spor alanı, lisanslı sporcu, antrenör ve
hakem sayısı ile sportif faaliyetlere aktarılan bütçeye,
Van ilindeki spor alanı, lisanslı sporcu, antrenör ve
hakem sayısı ile sportif faaliyetlere aktarılan bütçeye,
Muş ilindeki spor alanı, lisanslı sporcu, antrenör ve
hakem sayısı ile sportif faaliyetlere aktarılan bütçeye, 
Yozgat ilindeki spor alanı, lisanslı sporcu, antrenör
ve hakem sayısı ile sportif faaliyetlere aktarılan bütçeye,
Aksaray ilindeki spor alanı, lisanslı sporcu, antrenör
ve hakem sayısı ile sportif faaliyetlere aktarılan bütçeye,
Nevşehir ilindeki spor alanı, lisanslı sporcu, antrenör
ve hakem sayısı ile sportif faaliyetlere aktarılan bütçeye,
Kırşehir ilindeki spor alanı, lisanslı sporcu, antrenör
ve hakem sayısı ile sportif faaliyetlere aktarılan bütçeye,
Osmaniye ilindeki spor alanı, lisanslı sporcu, antrenör
ve hakem sayısı ile sportif faaliyetlere aktarılan bütçeye,
İlişkin soruları ve Gençlik ve Spor
Bakanı Osman Aşkın Bak’ın cevabı (7/17077), (7/17078), (7/17079), (7/17080),
(7/17081), (7/17082), (7/17083) (7/17084), (7/17085), (7/17086), (7/17087)
8.- Niğde Milletvekili Ömer Fethi Gürer'in, Çankırı
Gençlik ve Spor İl Gençlik Merkezi'nde eğitim alan kişi sayısına, verilen eğitimlere,
merkezin personeline ve bütçesine,
Karaman Gençlik ve Spor İl Gençlik Merkezinde eğitim
alan kişi sayısına, verilen eğitimlere, merkezin personeline ve bütçesine, 
Kilis Gençlik ve Spor İl Gençlik Merkezinde eğitim alan
kişi sayısına, verilen eğitimlere, merkezin personeline ve bütçesine,
Rize Gençlik ve Spor İl Gençlik Merkezinde eğitim alan
kişi sayısına, verilen eğitimlere, merkezin personeline ve bütçesine,
Ağrı Gençlik ve Spor İl Gençlik Merkezinde eğitim alan
kişi sayısına, verilen eğitimlere, merkezin personeline ve bütçesine,
Van Gençlik ve Spor İl Gençlik Merkezinde eğitim alan
kişi sayısına, verilen eğitimlere, merkezin personeline ve bütçesine,
Muş Gençlik ve Spor İl Gençlik Merkezinde eğitim alan
kişi sayısına, verilen eğitimlere, merkezin personeline ve bütçesine,
Yozgat Gençlik ve Spor İl Gençlik Merkezinde eğitim
alan kişi sayısına, verilen eğitimlere, merkezin personeline ve bütçesine,
Aksaray Gençlik ve Spor İl Gençlik Merkezinde eğitim
alan kişi sayısına, verilen eğitimlere, merkezin personeline ve bütçesine,
Nevşehir Gençlik ve Spor İl Gençlik Merkezinde eğitim
alan kişi sayısına, verilen eğitimlere, merkezin personeline ve bütçesine,
Kırşehir Gençlik ve Spor İl Gençlik Merkezinde eğitim
alan kişi sayısına, verilen eğitimlere, merkezin personeline ve bütçesine,
Osmaniye Gençlik ve Spor İl Gençlik Merkezinde eğitim
alan kişi sayısına, verilen eğitimlere, merkezin personeline ve bütçesine,
İlişkin soruları ve Gençlik ve Spor
Bakanı Osman Aşkın Bak’ın cevabı (7/17088), (7/17089), (7/17090), (7/17091),
(7/17092), (7/17093), (7/17094), (7/17095), (7/17096), (7/17097), (7/17098),
(7/17099)
9.- Van Milletvekili Bedia Özgökçe
Ertan'ın, Van'ın Gevaş ilçesindeki KYK yurdunda üç öğrencinin çantalarında bir
siyasetçinin resmini taşıdıkları için yurtla ilişiklerinin kesildiğine dair
iddialara ilişkin sorusu ve Gençlik ve
Spor Bakanı Osman Aşkın Bak’ın cevabı (7/17103)
10.- Malatya Milletvekili Veli
Ağbaba'nın, KYK il müdürlüklerinde yetkililerin öğrencileri öncelikle Ensar
Vakfı yurtlarına yönlendirdiğine dair iddiaların soruşturulmasına ve Bakanlık,
bürokratlar ve vakıf arasında bir ilişki bulunup bulunmadığına ilişkin sorusu ve Gençlik ve Spor Bakanı Osman Aşkın Bak’ın
cevabı (7/17104)
11.- İzmir Milletvekili Müslüm Doğan'ın,
OHAL ilanı sonrası BİMER'e yapılan başvurular hakkında çeşitli istatistiklere
ilişkin Başbakandan sorusu ve Başbakan
Yardımcısı Bekir Bozdağ’ın cevabı (7/18288)
19 Aralık 2017 Salı
BİRİNCİ OTURUM
Açılma Saati: 11.02
BAŞKAN: Başkan Vekili Pervin BULDAN
KÂTİP
ÜYELER: Bayram Özçelik (Burdur), Sema Kırcı (Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşimini
açıyorum.
Toplantı
yeter sayısı vardır, gündeme geçiyoruz. 
Sayın
milletvekilleri, gündemimize göre 2018 Yılı Merkezi Yönetim Bütçe Kanunu
Tasarısı ile 2016 Yılı Merkezi Yönetim Kesin Hesap Kanunu Tasarısı üzerindeki
görüşmelere devam edeceğiz.
Program
uyarınca bugün sekizinci tur görüşmelerini yapacağız. 
Sekizinci
turda Bilim, Sanayi ve Teknoloji Bakanlığı, Küçük ve Orta Ölçekli İşletmeleri
Geliştirme ve Destekleme İdaresi Başkanlığı, Türk Standartları Enstitüsü, Türk
Patent Enstitüsü, Türkiye Bilimsel ve Teknolojik Araştırma Kurumu, Türkiye
Bilimler Akademisi, Türk Patent ve Marka Kurumu, Gıda, Tarım ve Hayvancılık
Bakanlığı, Tütün ve Alkol Piyasası Düzenleme Kurumu, Orman ve Su İşleri
Bakanlığı, Orman Genel Müdürlüğü, Devlet Su İşleri Genel Müdürlüğü, Meteoroloji
Genel Müdürlüğü ile Türkiye Su Enstitüsünün bütçe ve kesin hesapları yer
almaktadır. 
III.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (x)
A) BİLİM, SANAYİ VE
TEKNOLOJİ BAKANLIĞI
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI
1) Orman ve Su İşleri Bakanlığı
2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Komisyon? Yerinde.
Hükûmet?
Yerinde. 
Sayın
milletvekilleri, bilindiği üzere turda yer alan bütçelerle ilgili soru sormak
isteyen milletvekillerinin sisteme girmeleri gerekmektedir.
Sekizinci
turda grupları ve şahısları adına söz alan sayın üyelerin isimlerini okuyorum: 
Milliyetçi
Hareket Partisi Grubu adına İzmir Milletvekili Sayın Ahmet Kenan Tanrıkulu,
Hatay Milletvekili Sayın Mehmet Necmettin Ahrazoğlu, Adana Milletvekili Sayın
Muharrem Varlı, Adana Milletvekili Sayın Mevlüt Karakaya;
Cumhuriyet
Halk Partisi Grubu adına Kocaeli Milletvekili Sayın Tahsin Tarhan, Denizli
Milletvekili Sayın Kazım Arslan, İstanbul Milletvekili Sayın Didem Engin,
Kayseri Milletvekili Sayın Çetin Arık, Bursa Milletvekili Sayın Orhan Sarıbal,
Edirne Milletvekili Sayın Okan Gaytancıoğlu, Tokat Milletvekili Sayın Kadim
Durmaz, Çanakkale Milletvekili Sayın Bülent Öz, Isparta Milletvekili Sayın
İrfan Bakır, Kırklareli Milletvekili Sayın Türabi Kayan, Edirne Milletvekili
Sayın Erdin Bircan; 
Halkların
Demokratik Partisi Grubu adına Batman Milletvekili Sayın Saadet Becerekli,
Mardin Milletvekili Sayın Mithat Sancar, Muş Milletvekili Sayın Ahmet Yıldırım,
Şırnak Milletvekili Sayın Leyla Birlik, Hakkari Milletvekili Sayın Nihat
Akdoğan, Adıyaman Milletvekili Sayın Behçet Yıldırım, Diyarbakır Milletvekili
Sayın Ziya Pir, Tunceli Milletvekili Sayın Alican Önlü. 
Adalet
ve Kalkınma Partisi Grubu adına Gaziantep Milletvekili Sayın Abdullah Nejat
Koçer, Giresun Milletvekili Sayın Cemal Öztürk, Çankırı Milletvekili Sayın
Hüseyin Filiz, Gaziantep Milletvekili Sayın Ahmet Uzer, Gaziantep Milletvekili
Sayın Mehmet Erdoğan, Mersin Milletvekili Sayın Hacı Özkan, İstanbul
Milletvekili Sayın Hulusi Şentürk, Şanlıurfa Milletvekili Sayın Mehmet Ali
Cevheri, Şanlıurfa Milletvekili Sayın Mehmet Akyürek, Konya Milletvekili Sayın
Hüsnüye Erdoğan, Antalya Milletvekili Sayın Hüseyin Samani, Kırıkkale
Milletvekili Sayın Abdullah Öztürk, Antalya Milletvekili Sayın İbrahim Aydın,
Gümüşhane Milletvekili Sayın Cihan Pektaş, Mersin Milletvekili Sayın Ali Cumhur
Taşkın, Bilecik Milletvekili Sayın Halil Eldemir. 
Şahıslar
adına, lehinde Elâzığ Milletvekili Sayın Tahir Öztürk, aleyhinde Aydın
Milletvekili Sayın Deniz Depboylu. 
Ayrıca
Hükûmet adına da konuşmalar yapılacaktır. 
Şimdi,
Milliyetçi Hareket Partisi Grubu adına ilk konuşmacı İzmir Milletvekili Sayın
Ahmet Kenan Tanrıkulu. 
Sayın
Tanrıkulu, süreniz yirmi dakika. 
Buyurunuz.
(MHP sıralarından alkışlar) 
MHP
GRUBU ADINA AHMET KENAN TANRIKULU (İzmir) – Sayın Başkan, sayın
milletvekilleri; Bilim, Sanayi ve Teknoloji Bakanlığının 2018 yılı bütçesi
üzerinde Milliyetçi Hareket Partisi Grubu adına söz almış bulunuyorum. Genel
Kurulumuzu öncelikle saygıyla selamlıyorum. 
Sayın
milletvekilleri, yıllık bütçeler, gelecek belirli bir dönem içindeki
gelir-giderleri tahmin eden ve bunların yerinde harcanıp harcanmadığına ve
uygulamasına da izin veren metinlerdir. Bu yüzden bütçelerin performansı ve
güvenilirliği konusunda, devlet, millete karşı sorumludur. Yılın başında
taahhüt edilen harcama tutar ve kalemlerinin yılın sonunda gerçekleşen
rakamlarla tutarlılığı burada ön plana çıkmaktadır. 
Değerli
milletvekilleri, 2016 sonundan itibaren bankaların TL fonlama maliyetlerinin
yükselmesiyle birlikte firmaların TL kredi faiz oranları da arttı. Ciddi bir
şekilde firmalar bu kredi faiz oranlarının baskısı altında kaldı. Yavaşlayan
satışlarla beraber daha pahalı finansman maliyeti ve yüksek orandaki yurt içi
üretici fiyat endeksi -ki kasım ayında yüzde 17,3’tü- bugün girişimcimizin
belini bükmektedir. Makine ve teçhizat yatırımlarında üst üste dört çeyrektir
devam eden gerileme bu son çeyrekte bir miktar toparladı ve üstüne koymaya
çalıştı ancak sanayideki beklenen atılımı da maalesef erteletti. Son yedi yılda
inşaat yatırım artışı sanayi yatırımlarını 2’ye katlamış gözüküyor değerli
milletvekilleri. Hatta Kredi Garanti Fonu kredilerinde dahi kullanılan
kredilerin sadece yüzde 2,5’i yatırıma gitmiş gözüyor. Diğer yandan sanayide
bir türlü aşılması için çaba gösterilmeyen verimsizlik de bugüne kadar
süregelmektedir. Başka bir ifadeyle ifade edersek; on beş yılda üretimden
kaynaklanan bir büyüme modelinin olmadığı, tüketimden gelen, bizim daha çok
“kortizonlu büyüme modeli” dediğimiz ve bugünlere gelindiğinde de ortalama
yüzde 10 işsizliğin artık sabitlendiği, yüksek cari açığın görüldüğü, yüksek dış
borçlanmanın yapıldığı,. artan döviz kurlarının ciddi bir işaret verdiği ve bir
türlü de düşürülemeyen bir enflasyonla bugün Türkiye ekonomisi karşı karşıya.
Türkiye’deki politik ve ekonomik belirsizlikler yine Türkiye’de özel sektörü
uzun vadeli yatırımlar konusunda da maalesef tedirgin etmekte ve yatırımlarının
ertelenmesine yol açmaktadır. İşte bu tedirginlik hem sektörel hem de ekonomiye
olan diğer güven endekslerinde de düşüşlerde kendini belli etmekte ve bizi
uyarmakta. Son açıklanan üçüncü çeyrek sanayi büyümesi yine hizmetler ve inşaat
sektörünün gerisinde kalmış mevsim ve takvim etkisinden arındırılmış olan rakam
da sadece binde 2. Bugünlerde Bakanlık, sanayideki büyüme rakamlarının neden
diğer sektörlere göre geride kaldığının teşhisini net koymalı ve buna uygun da
çözüm modellerini bir an önce üretebilmelidir.
Değerli
milletvekilleri, sanayide gerçekleşen son büyüme rakamlarını yeterli bulursak
ve kafamızı kuma gömersek geleceğe dair hedeflerimiz de tıpkı enflasyon
hedeflerinde olduğu gibi maalesef kâğıt üzerinde kalacak. Dünya Sanayi 4.0’ı
özümseyip kullanırken biz hâlen cam filmini tartışıyoruz ve bunu artık bir
kenara bırakmalıyız, yüzümüzü bilim, sanayi ve teknolojiye dönerek yeni
birtakım üretim tekniklerini, yeni üretim modellerini burada konuşmamız gerekir
diye düşünüyorum. Zira TÜBİTAK tarafından yapılan Türkiye’de Sanayinin
Teknoloji Karnesi’ne de baktığımız zaman sanayinin dijital olgunluk seviyesi Endüstri
2.0 veya Endüstri 3.0 arasında yer almakta ve kendini bulmaktadır. 
Hazır
TÜBİTAK’tan bahsetmişken, bu yıl mart ayında Sanayi Komisyonunda görüştüğümüz
tasarı TÜBİTAK’ın günümüz sanayi ve teknoloji şartlarına göre düzenlenmesini
öngörürken ve bu tasarının bir an önce yasalaşmasının çok ciddi bir öneme
binaen getirildiği bize anlatılmışken şimdi görüyoruz ki yıl bitmesine rağmen
bu öneme o kadar sahiplenilmediği de açıkça karşımızda durmakta. 
Diğer
yandan, eğer bilime değer ve önem veriyorsak bunu bütçelerde de görmemiz lazım
sayın milletvekilleri, bu, bütçelere somut bir şekilde yansımalı. Türkiye
Bilimler Akademisinin bütçesi bu yıl yüzde 13’lük enflasyonu bir kenara
bırakırsak, böyle bir ortamda ancak yüzde 3,7 artırılabilmiş gözüküyor. 
Sanayimizi
bilimsel ve teknolojik içerikli, yenilikçi ve yaratıcı fikirlerle donatmalıyız;
bu çok önemli. Ürün desenimizi ve üretim yöntemlerini geliştirebilmek için de
buna bağlı olarak destekleri bir an önce ortaya koymamız gerekmektedir.
Ürettiği ve satışa sunduğu ürünlerde, tabii ki dolayısıyla ihracatında da
ithalat bileşeninin payının düşürülmediği bir sanayiyle karşı karşıyayız. Böyle
bir yapıyla Türkiye'nin gelişmiş ülkeler ligine de çıkması veya daha üste
sıçraması çok da zaman alacağa benziyor. İşte, bu yüzden, Milliyetçi Hareket
Partisi olarak bizim beklentimiz, imalat sanayisinde ithalata bağımlılığın
makul bir düzeye indirilmesi ve orta yüksek, yüksek teknolojili ürün desenine
geçiş sağlanabilmesi için birtakım yapısal dönüşümlerin de bir an önce
yapılmasıdır. Sanayide yapısal dönüşümü sağlayabilirsek bugün işte içinde
bulunduğumuz birçok sorunun da üstesinden gelme şansımız olacak. Bu ise nasıl
olabilir? Ancak ve ancak sanayi politikalarında bir yapısal dönüşüm amaçlayacak
olan bütüncül bir ekonomi politikasının yürürlüğe girmesiyle olacaktır ve aynı
zamanda -biraz önce de söylediğim- güçlü bütçelerle bunu temin etmemiz mümkün
olacak. Yoksa Türkiye'nin inşaata dayalı, “beton ekonomisi” dediğimiz bir
modelle çok fazla gideceği de bir yol kalmamış gözüküyor. 
2017’nin
ilk on bir ayında şirketler -baktığımız zaman- ağırlıklı olarak inşaat ve hizmete
dayalıyken sanayi alanında kurulan şirket sayısı yine geri planda kalmış.
Ağustostan eylüle baktığımız zaman, değerli milletvekilleri, sanayi
istihdamında da 16 bin kişilik bir kayıp var. Demek ki istihdam anlamında
insanlar sanayiden daha çok hizmet sektörüne veya inşaat sektörüne kayıyor. Hâl
böyle olunca Türkiye'nin sanayisizleşmeye doğru yol aldığını da buradan
söyleyebiliriz. Sanayicimiz üretimindeki yüksek maliyet unsurları nedeniyle
işini bırakıyor veya inşaat ekonomisine geçiyor yahut da hizmet ekonomisine
geçiyor, bir nevi branş değiştiriyor. Bu durumun önüne geçecek politikaların da
bir an önce hayata geçirilmesi lazım.
Sayın
milletvekilleri, geçtiğimiz yıllar içerisinde baktığımız zaman Bilim, Sanayi ve
Teknoloji Bakanlığımızda çok sayıda bakan değişikliği de oldu. Şimdi,
Türkiye'nin önüne bilim merkezi, teknoloji üssü ve ileri sanayi ülkesi olma
hedefi konulmuş durumda. Ancak 2015 yılında açıklanan Türkiye Sanayi Stratejisi
Belgesi’nin 2’ncisine baktığımız zaman -2015 ve 2018 yıllarını kapsar bu belge-
orada şöyle bir cümle geçiyor: “Uzun dönemli vizyon, orta yüksek ve yüksek
teknolojili ürünlerde Afro-Avrasya’nın tasarım ve üretim üssü olmak…” Bu
şekilde bir hedef belirlenmiş. Hâlbuki, bizim vizyonumuz, şöyle baktığımız
zaman, bu şekilde bir ithal fason üretim yerine veya bir başka ülkenin
fasoncusu olmak yerine yenilikçilik kapasitemizin artırılması ve teknolojik
sıçrama olmalıydı, bu belgede esas olarak, asıl bunların yer alması gerekirdi
yoksa bu şaşı bakış açısıyla sanayide söz sahibi olabilmemiz hakikaten çok
gerçekçi gözükmüyor. 
İmalat
sanayisi ihracatında yüksek teknolojili ürünlerin payı -gene çok sevilen bir
mukayese söyleyeyim- 2003’teki yüzde 6,5 oranından 2017 Kasımına gelindiğinde
yüzde 3,9’a gerilemiş. Demek ki imalat sanayisi yüksek teknoloji ürünlerin hem
pay olarak hem ihracat olarak biraz gerisinde kalıyor. Bu oran gelişmiş
ülkelerin de gerisinde. On beş yıldaki bu gerileme, önümüzdeki on yıl için
koyulan yüzde 15 hedefini de gölgede bırakıyor. Yani on yıl içerisinde yüzde 15’lik
bir hedefe ulaşabilmemiz bugünden baktığımız zaman gerçekten çok zor. 
Yüksek
teknolojili ürünlerin üretilen toplam ürünlerdeki payını artırmak bir operasyon
sorunu değil değerli milletvekilleri, buna bir operatif yaklaşımla bakamayız,
uzun vadeli bir süreç olarak önümüze koymalıyız ve bunun üzerinden hedefler
belirlemeliyiz. Bu süreci bilim, AR-GE ve teknoloji üretimine yoğunlaşmakla
başlatabiliriz ve bunun üstüne birtakım adımları koyarak ilerlemeye de devam
ederiz. 
Üretim
reformu kanunu çıkardık, hatırlarsınız, geçtiğimiz yaz, ciddi bir çalışma
sonucunda bu kanun gene Meclis Genel Kurulumuzda kabul edilerek geçti. Burada,
değerli milletvekilleri, üretkenlik, katma değer artışı, ileri teknoloji,
markalaşma, uluslararası rekabet gücünün artırılması adına çözümler maalesef
yoktu, günübirlik birtakım tedbirler vardı, bazı noktalarda ihtiyaç duyulan
sektörel veya bölgesel problemlere çözüm bulma amacıyla getirilmiş bir kanundu
ve o şekilde de yasalaştı. Bununla gidecek mevzimiz çok kısa olur. Hâlbuki bizim
yapmamız gereken şu olabilirdi: Sağlam bir sanayi politikası oluşturmamız
gerekirdi, buradan işe başlamamız lazımdı; sanayinin altyapısını hazırlayacak
olan ve üretici dostu hâline getirecek olan adımları atmamız gerekirdi. Bu
kanunu güçlü sanayi yolunda kaçırılmış bir fırsat görüyoruz ama önümüzdeki
süreç içerisinde bunu tekrar toparlama şansımız olabilir diyorum inşallah. 
Türkiye'nin
ağırlıklı olarak ileri teknoloji ürünlerini üretebilmesi için önce akla ve
bilime dayanan, eleştiren ve sorgulayan bir eğitim sistemini oluşturmamız
lazım, işe oradan başlamamız gerekiyor. Yenilikçilik, araştırma ve geliştirme,
yeni tasarım ve teknoloji üretimi ancak iyi eğitim almış, bilimsel ve akılcı
düşünme yeteneğini kazanmış bir beşerî sermayeyle gerçekleşecektir. Kalkınma
politikasının en önemli alt bileşenlerinden biridir beşerî sermaye ve bunun
üzerinde de çok ciddi durmamız lazım.
Sayın
milletvekilleri, sanayi ve teknolojide çok hızlı değişimin ve acımasız bir
rekabetin yaşandığı bu günümüz dünyasında istihdamın, üretimin, katma değerin
çok önemli bir bölümünü küçük ve orta ölçekli işletmeler temin eder, bunlara
kısaca KOBİ diyoruz biliyorsunuz. Ancak KOBİ’lerimizin de bugün çözüm bekleyen
birçok sorunları var. En önemlilerinden bir tanesi kredi yoluyla finansman sağlamada
en çok teminat gösterememe sıkıntısıyla karşı karşıya KOBİ’ler ve kredi
kuruluşunun vereceği kredi için istenilen teminatları karşılayacak güçleri de
bulunmamakta. Bankaların sıfır riskle çalışma politikası nedeniyle bazen
kredilerin birkaç katı kadar da teminat talep edilebiliyor. Tabii, son günlerde
kurlardaki hızlı yükseliş ve dalgalanma KOBİ’ler açısından birtakım
olumsuzlukları devam ettirmekte. Kredi faizleriyle ilgili ciddi bir çalışmaya
ve faiz destek modeline de burada ihtiyaç olduğunu düşünüyoruz. 
Değerli
milletvekilleri, bugün politikayı belirleyen Bakanlık yani Bilim, Sanayi ve
Teknoloji Bakanlığıyla teşvik sağlayan bakanlığın farklı olması -Ekonomi
Bakanlığı veya diğer kuruluşlar- imalat sanayisinden beklenen sıçramayı
gerçekleştiremememizin bir diğer önemli
sebebi; bir taraf politikayı belirliyor, bir taraf teşvikleri veriyor,
destekleri veriyor. Hâlbuki bunun tek bir çatı altında, tek bir kumanda altında
yürütülmesi gerekmekte. KOBİ’lerimizin de içinde yer aldığı organize sanayi
bölgelerimizin ve teknoloji geliştirme bölgelerimizin de birtakım sorunları
var, bazı açmazların içindeler. Bunlar hem sürdürülebilir kalkınmanın hem de
sanayileşmenin temel dinamikleri olarak karşımıza çıkıyor. Bu tür üretim
modelleri bu amaçla ortaya konmuş ve bu amaçla yasalaşması yapılmış durumda.
Girişimcilere daha iyi hizmetler edebilmek için, değerli milletvekilleri,
bunların da bu kapsamda yer alan sorunlarının hızla çözüme götürülmesi gerekir.
Bir kere, bu bölgelerin yatırım cazibe merkezi hâline gelmeleri lazım. Son
zamanlarda OSB dışında birtakım üretim yerlerinin de oluşturulduğunu ve
fabrikaların, firmaların, işletmelerin OSB dışına kaçtığını görüyoruz. Üretim
ve ihracat üsleri hâline gelmesi lazım, buradan hem ciddi üretim hem de
ihracatların yapılması lazım. Bu da yetmez, buralar, özellikle teknoloji
geliştirme merkezleri, araştırma merkezleriyle yani diğer kurum ve kuruluşların
AR-GE’leriyle de ortak bir şekilde koordine edilmeli, arada bir ilişki
kurulmalı, bunların bağları artırılmalı ve bu şekilde orada yapılan
uygulamaların hızla üretime döndürülmesi, stratejik hedeflerimizin arasında
olması gerekir.
Güncel,
önemli bir sorundan da bahsetmek istiyorum. Bakın, 1 Nisan 2018’de EPDK tarifelerle
ilgili bir tebliği uygulamaya koyacak. Özellikle tedarikçi kuruluşlarla ilgili
birtakım sıkıntılar bizlere intikal ediyor, muhtemelen Genel Kuruldaki sayın
milletvekillerimize de geliyordur. OSB’lerde hayatta kalma mücadelesi
veriyorlar. Şimdi, bu firmaların, özellikle orada küçük ölçekli firmaların
-biraz önce söylediğim- KOBİ kapsamındaki firmaların üretimi neredeyse durma
noktasında. Yeniden serbest tedarikçilerle anlaşmaya gidecek olan OSB’ler bir şekilde eğer anlaşabilirse problem yok. Ama
aksi hâlde, yüksek fiyattan elektrik alacaklar ve neticede de kendi içlerindeki
OSB’nin üyesi olan diğer kurumlara, firmalara bunları daha yüksek fiyattan
yansıtmış olacaklar. Bir nevi, bu yeni fiyatlandırma tarifesi OSB’deki
firmaları elektriğin çarpmasına da vesile olacak. O zaman bu firmaların
OSB’lerde üretim yapmasının bir anlamı kalmayacak. Çünkü bizim amacımız eğer
doğru bir sanayi politikası ve sanayileşme ise ki amacımız o, her türlü metinde
de bu yazıyor yıllardan bu yana, o zaman OSB’leri cazip hâle getirmemiz lazım.
İşte bu EPDK benzeri kurum ve kuruluşların ortaya koyduğu yeni tedarikçi
tarifeleri ise maalesef OSB’lerdeki firmaları vuracağa benziyor. 
Değerli
milletvekilleri, bu bakımdan 57’nci Hükûmet döneminde çıkan 4562 sayılı OSB
Kanunu’nu böyle bölük pörçük, parça parça değiştirmek yerine -geçtiğimiz
günlerde de gene torba kanun içerisinde bazı düzenlemeler yapıldı- oturalım,
çağımıza ayak uyduran, bu alanda ön alan, bütüncül bir yaklaşım içerisinde bu
kanunda birtakım düzenlemeler yapalım. Eğer buna iktidar ve Hükûmet varsa biz
Milliyetçi Hareket Partisi olarak buna komisyon ve Genel Kurul aşamasında
destek vermeye de hazırız. Bunu başarabilirsek sanayimizin önüne koyulan
hedeflere ulaşma şansımız olacak.
Her
alanda olduğu gibi, sanayide de plan ve programlar önemli. Bakın, plan ve
programlara uyulduğu zaman bunların bir önemi oluyor değerli milletvekilleri.
Sayın bakanların da komisyon sırasında oturan bakanların da imzası olan şu
yıllık programı hemen hemen her bütçe döneminde sizlere sunuyorum ve
anlatıyorum. Bakın, bunun içinde birtakım tedbirler var ve bu tedbirler her
sene “aralık sonu dönemine” diye tekrarlana tekrarlana bir anlam ifade etmez
hâle geliyor. Eğer uygulamayacaksanız o zaman bu tedbirleri buraya koymanın da
bir anlamı yok. Bakın, bir örnek vereyim size, gene bunun 2017 programında da
vardı, 2018 programında da var, muhtemelen 2019 programına bile sarkabilecek.
2017’de Tedbir 277 diyor ki: “OSB’lerin etki değerlendirilmesi yapılacak,
yenilikçi uygulamalar geliştirilecek.” Çok güzel, anlamlı bir tedbir. Süre?
Aralık sonu, yani bugünlerde bitiyor. 2018 yıllık programına da koymuş, Tedbir
257, aynı cümle aynı satırlarda bu şekilde devam edegeliyor. Bunların
uygulanmaması, programlara olan ve devletin belgelerine olan güvensizliği de
ortaya koyuyor. Eğer bunları yapmayacaksak o zaman buralara bunları koymayalım,
daha gerçekçi tedbirlerle halkın karşısına çıkalım. 
Değerli
milletvekilleri, uzun süreden bu yana tanım karmaşasıyla yeniden gündeme gelen
bir başka unsur da bugünlerde “Türkiye'nin otomobili” denilen ama başlangıçta
“yerli otomobil” denilen bir konudan da bahsetmek istiyorum. Dünya pazarlarına
hâkim olan otomobil üreticileri günümüzde ya satın alma veyahut da ortak olma
yoluyla bir araya geliyorlar ve pazar paylarını sıkılaştırıyorlar, pazardaki
paylarını artırmaya çalışıyorlar. Bizim, otomobil konusundaki hedefimiz şu
olmalı: Başta otonom sürüşlü olmak üzere, alternatif yakıtlara dayalı birtakım
projeler kurmalıyız. Yerli motor ve yerli yazılımın üzerinde durmamız gerekir
ve bunun üzerinden bunları, eğer bu üçlüyü ticarileştirebilirsek o zaman
istediğimiz katma değeri de yaratabiliriz. Üretim ve ihracatımızda önemli bir
paya sahip ara ve yatırım malları politikalarına ivedi bir şekilde öncelik
vermemiz gerekir değerli milletvekilleri. Eğer bu sektörlerin ithalata
bağımlılığını azaltabilirsek o zaman sektörel ilerlemeyi sağlayabileceğiz ve
birtakım istihdam artışlarını da ortaya koymamız mümkün olabilecek; sanayimizin
içinde bulunduğu bu sanayisizleşme durumundan, döngüsünden de böylece
çıkabileceğiz. 
Bu
düşüncelerle Genel Kurulumuzu tekrar saygıyla selamlıyorum. (MHP sıralarından
alkışlar)
BAŞKAN
– Teşekkür ederiz Sayın Tanrıkulu. 
İkinci
konuşmacı, Hatay Milletvekili Sayın Mehmet Necmettin Ahrazoğlu. 
Buyurun
Sayın Ahrazoğlu. (MHP sıralarından alkışlar)
Süreniz
yirmi dakika. 
MHP
GRUBU ADINA MEHMET NECMETTİN AHRAZOĞLU (Hatay) – Teşekkür ederim Başkanım. 
Sayın
Başkanım, değerli milletvekilleri; 2018 Yılı Merkezi Yönetim Bütçe Kanunu
Tasarısı ile 2016 Yılı Merkezi Yönetim Kesin Hesap Kanunu Tasarısı’nın Türk
Standartları Enstitüsü, Küçük ve Orta Ölçekli Sanayi Geliştirme ve Destekleme
İdaresi Başkanlığı, Türk Patent Enstitüsü ile Türk Patent ve Marka Kurumu
bütçeleri hakkında Milliyetçi Hareket Partisi Grubu adına söz almış
bulunuyorum. Bu vesileyle yüce heyetinizi ve televizyonları başında bizleri
izleyen aziz milletimizi saygıyla selamlıyorum. 
Değerli
milletvekilleri, bugün 19 Aralık. Sözlerime başlamadan önce, Hatay Dörtyol
Karakese’de 19 Aralık 1918’de Millî Mücadele’nin ilk kurşununun atıldığı,
99’uncu yılını kutladığımız bugünde başta Gazi Mustafa Kemal Atatürk olmak
üzere, Dörtyollu Kara Mehmet Çavuşları, Hacı Emin Hocaları, Kara Hasan
Paşaları, Köse Hasan, Köse Mehmetleri, Mustafa, Mehmet ve Yusuf Ağaları,
Kuvayımilliye’nin tüm kahramanlarını şükranla, minnetle, saygıyla yâd ediyorum;
mekânları cennet, ruhları şad olsun. Sayısız neferlere minnet ve şükranlarımı
tekrar arz ediyorum.
Değerli
milletvekilleri, “standart” “patent” ve “marka” kavramlarını denetleyen, takip
eden, onaylayan kurumların öncelikli olarak kendi uygulamalarını standart,
marka, patent usul ve esaslarına uygun hâlde tutması ve tartışması gerekir. 
Değerli
milletvekilleri, borçlanmaya dayalı bir büyüme yapısına sahip olan ülke
ekonomimiz özellikle son iki yılda daha da artan kamu açıkları nedeniyle zor
bir dönem geçirmiş bulunmaktadır. Kişi başına gelirdeki düşme, yükselen
enflasyon, öngörülemeyen dolar kuru ile faizlerin yükselmesi engellenememiş,
gün geçtikte ülkemiz ekonomisine ilişkin güven azalmış, sonuç olarak yabancı
yatırımcılar açısından da belirsizlik artmıştır. İşsizlik yaratan büyümenin
sonucu genç işsizlik oranı yüzde 20,6’lara vurmuş, geçen yıla oranla bu oran
genç işsizlikte yüzde 20 artış sağlamıştır. 
Burada
şunu da açıkça ifade etmem gerekir: Eğitim politikamız ile üretim politikamızın
birbirini tamamlaması gerekmektedir, genç işsizlere iş imkânları
yaratılabilmesi için. Türkiye'de 15-24 yaş arasındaki her 5 gençten 1’i işsiz.
Kalıcı istihdam sağlayamayan bir ekonomik yapı içerisinde bu soruna çözüm
bulunması oldukça zor görünmektedir. 15-24 yaş arasındaki gençler özelinde
değerlendirme yapıldığında bu grupta yer alan 4 gençten 1’inin ne bir iş
yerinde çalıştığı ne de bir eğitim kurumuna devam ettiği görülmektedir. Genç
nüfusumuzun dünyaya hükmetme planımızın olduğu günlerden en değerli varlığımız
olan insan kaynaklarımızın elimizden kayıp gittiği günlere on beş yılda
yetişmiş olduk.
Değerli
milletvekilleri, yoksulluk sorununu çözemeyen, gelirler arasında büyük
uçurumlar yaratan, işsizlik ve borçlanma yaratan bir büyümeye odaklanmış bu tip
bir ekonomik yönetim yerine yapısal, kalıcı çözümler oluşturacak bir ekonomik
yapılanmaya gidilmesi şarttır. Bütçe gelirlerinin yüzde 86’sı vergilerden
toplanmaktadır. Bu oran OECD ülkelerinden 20 puan fazladır. Hem tüketime dayalı
vergiler, dolaylı vergiler hem de gelirden elde edilen dolaysız vergilerin
büyük bir bölümünü ödemek zorunda kalan memur ve işçi kesimi, 2018 yılında da
borç yükü altında ezilmeye devam edecektir. Gelir dağılımında kutuplaşmanın
belirginleştiği 2017 yılının arkasından 2018 yılında da gelir adaletsizliğinin
derinleşeceği çok açıkça görülmektedir.
Değerli
milletvekilleri, Bilim, Sanayi ve Teknoloji Bakanlığımızın bütçe sunuşunda yer
alan 4’üncü sanayi devriminin, ülkemiz için oldukça önemli bir fırsat olduğuna
katılmakla beraber fırsatın tehdide dönüşmemesi için bazı önlemlerin alınması
gerektiğine inanıyoruz. Sanayi 4.0 devriminde bilişim ve internet sürecinin
üretim aşamalarında entegrasyonu, otomasyon ve süreçler arası ağlar temel işlem
olacaktır. 
Hâlihazırda
dışa bağımlı hâle gelmiş bulunan imalat sektörümüzün bu dönemde gerekli atılımı
yapabilmesi için gerekli tasarımcı, yazılımcı ve bunu uygulamaya alacak insan
kaynaklarımızın temini için doğru planlama yapılması gerekmektedir. Oluşturulan
Sanayi Dijital Dönüşüm Platformu çalışmalarını desteklemekle birlikte,
ülkemizin bu dönüşüm fırsatını kaçırmaması gerektiğini tekrar belirtmek
istiyorum. 
Değerli
milletvekilleri, bütçe görüşmelerinde Milliyetçi Hareket Partisi komisyon
üyelerimiz tarafından 2016 yılı Merkezî Yönetim Kesin Hesap Kanunu Tasarısı muhalefet
şerhinde belirtilen, Türkiye Büyük Millet Meclisinin etkin biçimde denetim
görevini yapabilmesini teminen, kesin hesap tasarılarının ve Sayıştay denetim
raporlarının oluşturulacak ayrı bir komisyon tarafından görüşülmesi için
gerekli düzenlemenin yapılmasını, Sayıştayın tespit ettiği mevzuata aykırı ve
kamu zararı oluşturan konular da dâhil, tüm denetim sonuçlarının ve denetim
raporlarının Türkiye Büyük Millet Meclisine gönderilmesini, Türkiye Büyük
Millet Meclisi bütçe hakkını zedeleyen ve Meclis yetkisinin elinden alınması
anlamına gelen uygulamalara meydan verilmemesini ve denetim raporlarında yer
alan Sayıştay önerilerine riayet edilmesi gerektiğini düşünüyoruz. 
Sayıştay
tarafından yapılan denetimlerin etkinlik ve verimliliğinin bir göstergesi de
hazırlanan raporlarda belirtilen hususların takip edilerek düzeltilir olması
diye düşünüyorum. Ancak, birazdan kurumlara yönelik Sayıştay denetim
raporlarını temel alarak yapacağım tespitlerde de göreceğiniz gibi, biz burada
söylediklerimizle, Sayıştay da yazdıklarıyla kalmaktadır. Kurumlar, ne
tespitlere yönelik düzenleme yapıyor ne de Sayıştay “Geçen yıl da bu
denilmişti.” diyebiliyor. Bir nevi yasak savma işine dönüşen denetimlerin eski
hükûmetler dönemindeki etkinliklerine dönmesi kamusal denetim şeffaflığının ve
hesap sorulabilirliğin bir göstergesi olacaktır diye düşünmekteyiz.
Geçen
yıl ve önceki yıl “Milliyetçi Hareket Partisi olarak KOSGEB’den değişime ve
gelişime uyum sağlayabilen, girişimcilik kapasitesi yüksek, uluslararası
rekabet gücüne sahip, kurumsal yönetim anlayışını benimsemiş KOBİ’lerin Türk
ekonomisinin temel dinamiği hâline getirilmesini bekliyoruz.” demiştik. Eleman
alımlarındaki haksızlıklardan, verilen desteklerdeki uygunsuzluklardan
bahsetmiştik. Eğer Komisyonda eski yıllardaki gibi Sayıştay denetim raporları
okutuluyor olsaydı KOSGEB’in raporlarını okumaya gerek kalmayacaktı. 2015’teki
tespitlerin 2016’da düzeltilmeden devam ettiğini kolaylıkla görebiliyoruz. Öyle
ki Sayıştay denetçilerinin bulgularıyla kamu idaresinin cevap bölümleri
birbirleriyle aynı, kes yapıştır metoduyla yapılmış.
Birkaç
örnek verecek olursak, KOSGEB’de geçen yıl on daire başkanlığı bulunmasına
rağmen, on iki daire başkanının atamasının yapıldığına dair bir tespitte
bulunmuştuk. KOSGEB yetkilileri de böyle bir şeyin olmadığına dair itiraz
etmişti. Geçen yılki raporun 3 numaralı bulgusu olan bu tespite yönelik
herhangi bir düzenleme yapılmamış, 2016 Sayıştay raporunda da bulgu 4 olarak
yerini almıştır. 2012 yılı öncesi süreç yöneticiliği vesaire gibi, daire başkanlıklarına
eş değer kadrolarda yer alan personelin özlük haklarını görmezden gelen KOSGEB
yönetimi, 2015 yılında tespiti yapılmış olan, 2016 yılı raporunda da yer alan
proje desteklerinin yerinde tespiti yapılmadan yalnızca sunulan belgelerle
verilmesi, destek ödemesi öncesinde mevcut duruma yönelik sorgulamaların
yapılmaması, personelin tabi olacağı sosyal ve ücret hükümlerine yönelik
yönetmelik düzenlemesi ve benzeri konularda hiçbir düzeltici faaliyeti
gerçekleştirmeyip Sayıştay raporlarını hükümsüz kılmıştır. 
Tüm
bunlara ek olarak, temel sorun, KOSGEB’in kredi verme sürecinde en başında
olan, başvurudan itibaren kredi kullanım ve kullanım sonrasında KOBİ’lere ait
verilerin yeterli seviyede izlenememesi ve değerlendirilememesidir. Mesela,
büyük bir umutla başlayan 15 bin KOBİ için 50 bin Türk lirası sıfır faizli
işletme kredisi için Sayıştay raporunda yer alan tespitlere bir baktığımızda,
Sayıştay, KOSGEB’in işletme seçiminde kriterlere uygun seçim yaptığının
tespitini yaparken, bir yandan da kredi kullanımına esas belge ve bilgilerin
yeterince kontrol edilmeden onay verildiğini, sürecin yeterince şeffaf
yürütülmediğini, beyanlarla işlemin yürütüldüğünü, doğruluğu kontrol edilmeden
destek ödemesi yapıldığını vesair, vesair belirtmektedir. Günübirlik politikalarla
yürütülmeye çalışılan ekonominin sonuçlarıdır bunlar. Risk analizi yok, plan
yok, program yok, sloganımız “Biz dedik, biz yaptık, oldu.” olmuş.
2015
bulgularında, devam edenler için, 2016 Sayıştay denetim raporunda sıkça
rastlayacağımız “Bu husus, Türkiye Büyük Millet Meclisine sunulmuştur.” diye
devam etmektedir. Devam eden ifadelerden dolayı yüce Meclisin bir üyesi olarak
hicap duyduğumu da belirtmek isterim.
Değerli
milletvekilleri, Sanayi Komisyonunda büyük bir özveriyle hazırlanmış olan, 10 Ocak
2017 tarihli Resmî Gazete’de yayımlanan 6769 sayılı Sınai Mülkiyet Kanunu ile
Türk Patent ve Marka Kurumu adını alan Türk Patent Enstitüsünün, maalesef,
hedeflenen noktaya ulaşamadığı görülmektedir. Kanun çalışmaları sırasında sıkça
duyduğumuz gerekçe olan, uluslararası sözleşmeler ve Avrupa mevzuatıyla uyumun
artırılması, daha nitelikli ve etkin işleyen çağdaş bir sınai mülkiyet
sistemine geçişin sağlanması için mevcut sistemin revize edilmesi talebi
gerçekleştirilmiş ancak Türk Patent ve Marka Kurumunun bu yeniden
yapılandırmanın sonucunda coğrafi işaret dışında marka, tasarım, patent ve
faydalı model faaliyetlerine ilişkin bir gelişme sağlayamadığı, verilerle
tespit edilmektedir.
Bir
başka konuysa, hatırlayacağınız gibi, Türk Standardları Enstitüsünün 7/8/1991
tarihli İkraz Anlaşması’ndan doğan 104 milyon civarındaki hazine alacaklarının
terkinini 411 sıra sayılı Kanun Tasarısı’nın 42’nci maddesinde yapılan
düzenlemeyle burada oylamış ve onaylamıştık. Biz de Milliyetçi Hareket Partisi
adına söz alarak bu paranın devletin bir cebinden diğer bir cebine gideceği
bilinciyle buradan, kürsüden destek vermiş, görüşülmekte olan kanun tasarısının
içerisinde yer almasından duyduğumuz memnuniyeti ifade etmiştik. Düşüncemiz, bu
paranın TSE’nin ileriki yıllarda yapmayı planladığı yatırımlarda kullanacak
olmasıydı. Ancak 104 milyonun TSE faaliyet raporlarında enstitü bütçesinde daha
çıkmadan tekrar gelir olarak yer almasına da anlam veremiyoruz.
TSE,
kamu yararını temel alan, kâr amacı gütmeyen bir kuruluş olarak belleklerimizde,
hafızalarımızda yer almış, kendi yağıyla kavrulmaya çalışan bir kurumdur. Kurum
yöneticileri, kârlılık oranını fazla gösterebilmek için böyle bir yol izlemiş
olsa bile Sayıştayın bu gelirin kaydediliş şeklini sorgulaması gerektiği
ortadadır. Sayıştay denetçilerinin geçen yıl tespit edilen ve giderilemeyen
bazı hususlar konusunda KOSGEB’de göstermiş oldukları özeni bu denetim
raporunda göstermemesi, bu nedenle de Sayıştay denetçilerinin saha uygulamaları
esnasında ve raporlamada tek tip uygulamaya sahip olmadıkları da
gözlenmektedir.
Enstitünün
kendi faaliyet raporlarında yer alan bazı verilerin Sayıştay denetim raporunda
yer almaması da dikkat çekicidir. Örneğin, sermaye gideri olan yaklaşık 50
milyonun ve bazı diğer gider kalemlerinin Sayıştay raporunda yer almaması
sonucunda TSE, kendi raporuna göre, çok daha fazla kâr etmiş konuma
getirilmiştir. 
Sayıştay
denetim raporunda ve TSE’nin kendi faaliyet raporunda da net olarak yer almayan
bir diğer önemli husus ise ICAS, Sojuztest gibi iştirakleridir. Geçen yıl bu
konuda pek çok soru sormuş ve özellikle ICAS tarafından yürütülen faaliyetlere
yönelik sayısal verilere ulaşmayı talep etmiştik. 
Eğer
iştiraklere para aktarımı yok ise TSE’nin iştirakleri hususunda herhangi bir
bilgiye ulaşmak da zor olmaktadır. Enstitünün yaptığı yatırımların durumlarını
açıklayacak şekilde iştiraklerin gelir ve gider durumları ya da
gerçekleştirdikleri faaliyetler gibi bilgilere ulaşılamaması başka sorulara
neden olmaktadır. Bu iştiraklerde ahbap çavuş ilişkisi mi vardır? Kimler
çalışıyor? Başarısız olanın bile hesap sorulabilirliği ortadan kaldırılarak
Enstitünün değil de onların gelecekleri mi garantiye alınmaya çalışılıyor,
anlamak mümkün değil. Başarısı olmayan herhangi bir yatırım için kendi paranızı
böyle rahatlıkla harcayabilir misiniz? 
Enstitünün
yurtdışında kendi temsilcilikleri varken neden iştiraklerine şube açma ihtiyacı
duymaktadır? ICAS’ın Türkiye’de yakalamış olduğu bir başarı varsa biz de bilmek
isteriz, duymaktan da büyük mutluluk duyacağımızı belirtmek isterim.
Değerli
milletvekilleri; Sayın Bakanımızın 2018 yılı bütçe sunuşu içinde yer alan
“standartları belirleyen ülke” kavramını oldukça önemsediğimi belirtmek
isterim. 
Özellikte
CEN ve CENELEC gibi Avrupa standart hazırlama kuruluşlarına tam üye olmamızın
ardından, yıllardır verilen emeklerin meyvelerini alacağımız düşünülürken
Sayıştay performans denetim raporu başka bir ilginç tespitle karşımıza
çıkmaktadır. Performans denetim raporuna göre tespit edilmiş olan eksiklerin
tanımlandığı bulguların yüzde 90’ı standart hazırlama faaliyetleriyle
ilgilidir. Maalesef, standart hazırlayan, performansa dayalı yönetim eğitimi
veren kurumun temel işlevinde dahi yetkinlik, verimlilik takibi
yapılamamaktadır. 
Yine,
2002-2003 yılları arasında üniversitelerden, bakanlıklardan özel sektörün ileri
gelen üreticilerinden pek çok kişinin katılım sağladığı CEN-CENELEC
toplantılarına 2016 yılında katılım olmadığı da dikkat çekici bir konudur. Bu
konunun üzerinde hassasiyetle durmamızın sebebini de açıklamak isterim: Türkiye,
daha Avrupa Birliğine girememişken, yıllarca sürdürülen bir emek sonucu 2002
yılında büyük bir başarı sağlanmış ve TSE, CEN ve CENELEC kuruluşlarına 2012
yılında tam üye olmuştur. Bu, Avrupa’da hazırlanan standartların içeriklerine
Türk sanayisinin de görüşleri yansıtılabilecek demektir. Ancak toplantılara
aktif katılım sağlanmaması, ayna komitelerinin etkin çalıştırılmaması, Sayıştay
raporunda yer alan hususlarda belirlenen performansın takibine yönelik herhangi
bir faaliyetin olmaması sonucu Türk Standardları Enstitüsü değil, Türkiye büyük
bir fırsatı değerlendirememektedir. 2010 yılında Muallimköy Teknoloji
Geliştirme Bölgesi Yönetici AŞ’yle imzalanan protokolde TSE’nin şirketin yüzde
21 oranında hissesine sahip kurucu ortak olarak yer alması kararlaştırılmıştır.

Şirketin
daha sonra sermayesinin artırılması sonucunda TSE'nin ortaklık payı yüzde 2'ye
inmiştir. Bu konunun nedenleri ve sonuçları hakkında hâlâ net bir bilgi temin
edilememiştir. Bir sonraki bütçede inşallah bu konuda açıklamalar yapılır.
Geçen
yıl haksız makam ve atamaların kurum performansını olumsuz yönde etkilediğinden
bahisle liyakatin önemini bir kez daha anlatmıştık. Bu sene de bir daha
anlatmak isterim ancak vaktimiz yetmiyor.
Değerli
milletvekilleri, Hükûmetin tüm uygulamalarında ve siyasileştirilen kamu kurumlarında
düstur edinilen günübirlik politikalar nedeniyle sorunlar kalıcı hâle gelmekte
ve çözümü her geçen gün zorlaşmaktadır. Ekonomimizin yapısal sorunları artarak
devam etmektedir. Büyümede istikrarsızlık devam etmekte, hedefler
tutturulamamakta, döviz kurlarında aşırı sıçramalar ve dalgalanmalar
yaşanmakta, Türk lirası aşırı değer kaybetmekte…
(Mikrofon
otomatik cihaz tarafından kapatıldı)
BAŞKAN
– Sayın Ahrazoğlu, buyurun tamamlayın.
MEHMET
NECMETTİN AHRAZOĞLU (Devamla) – Teşekkür ederim Başkanım.
…borçlanmada
yüksek artışlar yaşanmaktadır. Bu gelişmeler ekonominin kırılganlığını
artırmakta, risk primini yükseltmektedir. Kötü ekonomik performans yüzünden
Onuncu Kalkınma Planı hedeflerine ulaşamamıştır. 2023 hedefleri, ulaşılması
mümkün olmayan hedefler hâline gelmiştir. Çarpık kentleşme, imar rantları,
çevre ve su kirliliğine karşı etkili tedbirlerin yer almaması da oldukça dikkat
çekici bir husustur.
Yine,
Sayıştay denetim bulgularının yerine getirilmesinde istekli davranılmaması da
yaygın hâle gelen bir yanlış tutum olarak karşımıza çıkmaktadır. 
2018
yılı bütçesi, kaynak ve harcama dengesini kuramayan, mali disiplinin terk
edildiğinin sinyallerini veren, sağlıklı ve stratejik öncelikleri bulunmayan,
bu nedenle de üretken olmayan alanlara kaynak tahsis eden, vatandaşımıza ilave
vergi ve benzeri yükler getirerek zaten adaletsiz olan vergileri bütçe
öngörüleriyle daha adaletsiz hâle getiren, sosyal destek ve tarımsal
desteklerin vatandaşımızın refahında kalıcı etki yapmayan bir bütçe olarak
karşımıza çıkmaktadır. Bu bütçeyle aziz milletimizin dik baş, tok yarın, mutlu
yarınlara ulaşmasının mümkün olmadığını düşünüyor…
(Mikrofon
otomatik cihaz tarafından kapatıldı) 
MEHMET
NECMETTİN AHRAZOĞLU (Devamla) - …bütçenin devletimize, milletimize hayırlı
uğurlu olmasını temenni ediyor, aziz Türk milletini ve yüce Meclisi saygıyla
selamlıyorum. (MHP sıralarından alkışlar) 
BAŞKAN
– Teşekkür ederiz Sayın Ahrazoğlu. 
Üçüncü
konuşmacı, Adana Milletvekili Sayın Muharrem Varlı. 
Sizin
de süreniz yirmi dakika.
Buyurunuz.
(MHP sıralarından alkışlar) 
MHP
GRUBU ADINA MUHARREM VARLI (Adana) – Sayın Başkan, değerli milletvekilleri;
hepinizi saygıyla selamlıyorum. 
Orman
ve Su İşleri Bakanlığı, Orman Genel Müdürlüğü, Devlet Su İşleri Genel
Müdürlüğü, Meteoroloji Genel Müdürlüğü, Türkiye Su Enstitüsü üzerinde grubumuz
adına söz aldım. Bu vesileyle hepinizi yeniden saygıyla selamlıyorum. 
Burada
geçmiş yıllarda da sürekli gündeme getirdik, özellikle kendi bölgemizde
sulamayla alakalı bazı problemlerin ve bitirilmemiş yerlerin olduğunu Sayın
Bakana defalarca söyledik ancak bu Yedigöze Barajı’nın bir an önce tamamlanıp
ve bir an önce oradan da 750 bin dönümlük arazinin sulanabilmesini sağlamak
lazım. 
Sayın
Bakan, “Yedigöze Barajı devam ediyor.” diyor, sağ olsun, belki katkı da
sağlıyordur oraya ama bir an önce bitirilmesinde fayda var, çok ağır ilerliyor.
Yani daha şu ana kadar 20 bin dönüm araziyi sulayabilecek kadar kısmı var, o da
daha tamamlanamadı, geçen gittim, inceledim, baktım, daha borular yeni yeni yerleştiriliyor.
Eğer bunu bu şekilde müteahhidin insafına bırakırsanız, bunun bitmesi üç, dört
yılı, belki de beş yılı bulacak. Onun için, bir an önce, Bakanlık kanalıyla,
DSİ Genel Müdürlüğü buranın üzerinde baskı kurmalı, gerekirse oranın ihale
bedeli artırılmalı veya paraları bir an önce hızlı hızlı ödenerek, Yedigöze
Barajı bir an önce bitirilmeli. Çünkü o 750 bin dönüm arazinin sulanması lazım.
O arazi sulandığı zaman ülke ekonomisine çok büyük katkılar sağlayacaktır, aynı
zamanda bölge çiftçisine de çok önemli katkılar sağlayacaktır çünkü sulu
arazinin verimiyle kuru arazinin verimi bir olmaz. Dediğim gibi, hem ülke
ekonomimize hem de oradaki çiftçilerimize çok önemli katkılar sağlayacaktır.
Yine,
bu yer altı drenaj kanallarını da söylemiştim daha önce Sayın Bakan, geçmiş
yıllardaki konuşmalarımda söyledim. Yer altı drenaj kanallarını da bir an önce
bitirmeniz lazım. Neden bitirmeniz lazım? Çünkü sulanan arazide gün geçtikçe
çoraklaşma oranı artıyor, gün geçtikçe taban suyu yükseliyor. Eğer bu taban drenajını
bir an önce bitirip o suları normal drenajlara akıtmazsak, o münbit, güzel
araziler çoraklaşarak değerini kaybedecektir. Onun için, bu taban drenajlarını
bir an önce bitirmemiz lazım, yapılmayan yerleri de bir an önce ihaleye
çıkarmamız lazım. Geçmiş yıllarda çok hızlı yapılıyordu ancak şu dönemde böyle
çok ağır, nazlı nazlı yapılıyor, bunu da hızlandırmanız lazım ki o araziler
çoraklaşmasın, bir an önce o arazileri kurtaralım. 
Yine,
normal drenajlar, açılmış olan drenajlar, yıllarca bütün tarlaların ayak
sularının akması neticesinde hem içerisinde toprak birikintisi ve bu toprak
birikintisinin üzerinde de ot ve sazlıkların bitmesi neticesinde şu anda onlar
da yeterince çalışmıyor yani normal tarlalardan gelen taban suyunu kanaldan
denize veya ırmaklara akıtmak noktasında yeterli faaliyet gösteremiyor. O
drenajların da bir an önce temizlenmesi lazım. Ha, diyeceksiniz ki “Bunlar
sulama birliğine ait.” Ya, sulama birliklerinin buna gücünün yetmesi mümkün
değil. Siz de biliyorsunuz bunu. Bu ancak DSİ vasıtasıyla, büyük sallama
kepçelerle temizlenebilir. Onun için, bu drenaj kanallarının da bir an önce
temizlenerek çiftçilerimizin hizmetine sunulmasında fayda var. 
Her
defasında söyledim, yine söylüyorum, Aslantaş Barajı’ndan gelip Ceyhan Ovası’nı
ve Yumurtalık Ovası’nı sulayan o büyük kanallara bazı şehirlerin atık suları
karışıyor yani kanalizasyon sularını akıtıyorlar. Sayın Bakanım, Cevdetiye
regülatöründe DSİ başladı ancak o da çok nazlı ve çok ağır ilerliyor. O arıtma
sistemini bir an önce bitirirsek kanala kanalizasyonun pis suyu akmamış olacak.
Dolayısıyla da kanallarda yosunlanma oranı düşük seviyede olacak. Yosunlanma
oranı arttığı zaman, yazın çiftçinin en çok suya ihtiyacı olduğu dönemde, mısır
sulanacak, pamuk sulanacak, birdenbire yosun ilacıyla alakalı bir çalışma
yapılıyor ve çiftçinin suya en çok ihtiyacı olduğu dönemde su kesintisi oluyor.
Bir gün su kesintisi tam üç gün, dört gün sonra en dipteki çiftçiye ulaşıyor.
Dolayısıyla mısır üretimi yapan çiftçilerimizde üç gün gecikme çok önemli ürün
kaybına sebep oluyor. 
Sayın
Bakan, bunları dikkate alır, eğer bu konuda çalışmaları gerçekleştirebilirsek
memnun olacağız. Yani bunları biz her defasında söyledik, yine söylemeye devam
edeceğiz. 
Yine,
2/B arazileri… 2/B arazileri, sizin hazırladığınız, burada hep birlikte
ortaklaşa destek vererek çıkarttığımız bir yasaydı. Ancak 2/B arazileriyle
alakalı çok önemli problemler var. En son torba yasada da büyükşehirler
içerisindeki 2/B arazilerinin satışıyla alakalı bir düzenleme yapıldı. Bu da
olumlu ve güzel bir gelişmedir. Ancak, 2/B arazilerinin kiralama bedelleri çok
yüksek. Yani normalde çiftçi bir vatandaştan kaça kiralıyorsa o kira bedelinin
dahi üstünde fiyatlar sunuluyor çiftçiye. Adam, devletin memuru gidiyor,
kahveye oturuyor, kahvede çiftçilikle alakası olmayan bir vatandaşa soruyor, o
da sırf övünmek için kendi kendine “Ya, 500 liradan gidiyor kardeşim tarlanın
dönümü.” diyor. “Yaz 500 lira.” Ya, insaf edin arkadaş ya, biraz araştırın. O
bölgede ilçe tarım müdürlükleri var, o bölgede ziraat odaları var, o bölgede
çiftçilik yapan insanlar var. Bunlarla oturun, istişare edin. Ortak bir rakam,
ne çiftçiyi yakacak ne devletimizi yakacak -hani ne şiş ne kebap misali var ya-
ne şiş ne kebap misali güzel, ortalama bir rakam çıkaralım. Ama bugün sulu arazilerde
400 bin lira -eski rakamla- normal taban arazilerde 200 bin lira, 150 bin lira
fiyatlar biçiliyor.
Bakın,
bu fiyatlarla çiftçinin üretim yapıp para kazanması mümkün değil Sayın Bakan.
Bununla ilgili Hükûmetiniz bir çalışma yaparsa… Sayın Maliye Bakanına da bunu
birkaç defa söyledim. Bu yasayı sizin Bakanlığınız yani siz hazırlayıp
çıkardığınız için özellikle tekrar gündeme getiriyorum. Lütfen, bu konuda
Hükûmetiniz, çiftçiyi koruyan, üreten insanı koruyan bir fiyat oluşturması
noktasında gayret göstermeli.
Yine,
2/B arazilerinin satışıyla ilgili de çok önemli problemler var. Bakın, 2/B
arazilerinin arsa olan yani yaylalık, ormanlık alandan dönen kısımları satıldı
bitti gibi bir şey ancak hazine arazileri olan kısmında çok önemli problemler
yaşanıyor. Yani bir rayiç bedel çıkarıyorlar ki aman Allah’ım ya yani sanki
çiftçi almasın da o hep bahsettiğiniz faiz lobileri var ya, sanki faiz lobileri
gelsin, çiftçinin elinden bu tarlayı alsın diye ısrarla böyle çiftçinin
alamayacağı önemli rakamlar çıkarıyorlar.
Yani,
şimdi, bakın, Üçdutyeşilova köyü bunun en güzel örneğidir. Üçdutyeşilova
köyünde ecrimisil bedeli olarak hak ettiği hâlde tarlasını alamayan çiftçi
sayısı kaç tanedir, lütfen araştırın. Değerli Adana milletvekillerine
söylüyorum, Tarım Bakanlığına söylüyorum ve size söylüyorum Sayın Bakan; lütfen
araştırın, hak ettiği hâlde tarlasını alamayan çiftçi sayısı ne kadardır? Yüzde
30’u bile alamadı kendi tarlasını. 
ORMAN
VE SU İŞLERİ BAKANI VEYSEL EROĞLU (Afyonkarahisar) – 2/B değil, hazine arazisi.

MUHARREM
VARLI (Devamla) – Hazine arazisi, hazine arazisi. Aynı statüde satıldı Sayın
Bakan. 
Bakın,
yüzde 30’u bile kendi tarlasını alamadı. Niye alamadı? Çünkü rayiç bedel o
kadar yüksek çıkarıldı ki adam pes etti, alacak durumu kalmadı, gitti, bir faizciyle
anlaştı. O faizci geldi, trink diye tarlasını satın aldı. Bakın, benim sözüm
muhayyer. Eğer bu sözümde bir yanlışlık varsa, kim bunu ispat ederse özür
dilemeye hazırım. Ama ben bu sözü söylerken bildiğim doğrular için söylüyorum.
Yani gidin, araştırın, bakın; bu konuda bir yanlışlık varsa ben özür dilemeye
hazırım. 
Ya,
biz istiyoruz ki çiftçi alsın, kardeşim, üreten insan alsın. Adam, hayvanını
sattı, traktörünü sattı, evini sattı, gitti, affedersiniz, ahıra yerleşti,
ahırda yaşamaya çalışıyor ama buna rağmen tarlasını alamadı. Ya, yazık değil mi
bu insanlara? Yani rayiç bedeli çok yüksek çıkarıyorlar. Bu rayiç bedeli
mutlaka çiftçinin alabileceği makul seviyelere çekmemiz lazım. Eğer bunu
yapamazsak… Sayın Cumhurbaşkanının hep bahsettiği gibi -iyi niyetle
bahsettiğinden de eminim- “faiz lobileri” diyor ya, vallahi billahi bu
çiftçilerin tarlalarını faiz lobileri alır. Ondan sonra da -her defasında da
söylüyorum- bazıları pes eder, sesini keser, oturur ama bazıları da kan döker
Sayın Bakan. Benim tarlamı almaya çalışan insana ben tarlamı vermek istemem.
Adana Seyhan’da 3 insan öldü bu yüzden, Karataş’ın Adalı köyünde 3 insan öldü
bu işten. Lütfen, bu konuda Millî Emlaki ve oradaki komisyonları çiftçimizin
lehine olacak şeklide çalıştıralım. 
Biz
üreten insanları korumazsak, üretim yapan insanları korumazsak nereye gideceğiz
ya? Sabah oturuyorsunuz, çok güzel kahvaltı yapıyorsunuz; öğlen oturuyorsunuz,
çok güzel et yiyorsunuz, sebze yemekleri yiyorsunuz. Kimler üretiyor bunları
hiç düşündünüz mü? 
BAKİ
ŞİMŞEK (Mersin) – Sırbistan, Gürcistan! 
MUHARREM
VARLI (Devamla) – Çiftçi üretiyor. Ya, çiftçi cari açık vermeyen tek kurum. Siz
buna rağmen çiftçiyi korumazsanız, üreten insanları korumazsanız, “Parası olan
gelsin, alsın.” mantığıyla hareket ederseniz, bu ülkede gerçekten üretim yapan
insanların, çalışan insanların, hak eden insanların durumu ne olacak? Onun
için, bunları bir an önce korumamız ve onların lehinde düzenlemeler yapmamız
lazım.
Yine,
millî tarım politikaları diyoruz. Yani üretim yapan insanlardan deminden beri
bahsettik. Peki, öyle mi yapıyoruz yani üretim yapan insanları gerçekten
koruyor muyuz? Bakın, bugün, çiftçinin girdi maliyetlerinin en yüksek olduğu
mazot ve gübre... Ya şimdi, şu anda… Bunu birkaç defa söyledim ama tekrar
söylemekte fayda görüyorum belki vicdanınıza hitap eder, belki vicdanınızda bir
yumuşama olur diye; ya şimdi, yat ve kotra sahipleri, 20 milyon dolar, 30
milyon dolar para vererek yat alan insanlar 1 milyon 700 bin liradan mazot
kullanıyor, benim çiftçim traktörüne 5 milyon liradan mazot koyuyor. Ya,
traktörün bedeli ne kadar? Çiftçinin tarlasını satsanız bir tane yat almaz ama
şimdi çiftçi mazotu 5 milyon liradan koyuyor, yat ve kotra sahipleri 1 milyon
700 bin liradan koyuyor. Ya, Yunanistan’da bile, “Ekonomisi battı gitti.”
dediğiniz Yunanistan’da bile çiftçi 1 milyon 700 bin liradan mazot kullanıyor,
tarımsal mazot kullanıyor. Şimdi, bu şartlarda çiftçilerimiz diğer ülkelerin
çiftçileriyle rekabet etmek zorunda. Ya, sen çiftçiye bu imkânı sağla, bak
bakalım, çiftçi Amerikan çiftçisiyle, Yunanistan çiftçisiyle veya başka
ülkelerin çiftçisiyle rekabet edebiliyor mu edemiyor mu? Bizim çiftçimiz,
Allah’a çok şükür, profesyonelleşti bu konuda, her şeyi ekip dikebilecek
özelliğe sahip, bilgiye sahip, birikime sahip ama Tarım Bakanlığının ve
Hükûmetin bu konuda destek vermesi lazım. 
Şimdi,
gübre… Bütün gübre fabrikalarını özelleştirdiniz, hepsini sattınız. Bir de
gittiniz, İran’da bir gübre fabrikasına ortak oldunuz. O zamanki Bakan Sayın
Mehdi Eker dedi ki: “Çiftçimiz çok ucuz gübre kullanacak.” İyi ki “Ucuz gübre kullanacak.”
demiş ha, Allah’tan yani! Şu anda dünyanın en pahalı gübresini kullanıyoruz ya.
Yani DAP gübresi 1 milyon 600 bin lira, haberiniz var mı yok mu bilmiyorum,
araştırın. Buğday ne kadar? Buğday sezonunda 900 bin lira, 940 bin bira. Niye?
Çünkü Sayın Bakan, bakın… Sayın Bakanın şahsıyla da herhangi bir problemim yok,
iyi bir belediye başkanlığı yapmıştır, iyi bir doktordur ama politikalarıyla
alakalı problemimiz var. Yani buğday hasadı başladığında buğday ithalatını
imzalıyorsunuz Sayın Bakan, mısır hasadı başladığında mısır ithalatını
imzalıyorsunuz. Ya, bu nasıl bir anlayıştır? Yani maksadınız üreticiyi ortadan
kaldırmak mı, bütün faturayı, bütün cezayı üreticiye kesmek mi? Yani enflasyon
düşecekmiş, enflasyon düşsün diye mısır fiyatları düşecekmiş, buğday fiyatları
düşecekmiş. Peki, ben size soruyorum: Cips mi ucuzladı, ekmek mi ucuzladı,
çubuk kraker mi ucuzladı yoksa makarna mı ucuzladı? Hangisi ucuzladı? Yani sen
kalkıp da buğday hasadında buğday ithal edersen, mısır hasadında mısır ithal
edersen, bu, doğrudan doğruya üreticiyi cezalandırmaktır; başka bir anlamı
yoktur bunun. 
Onun
için, değerli arkadaşlarım, bakın, vicdanlarınıza sesleniyorum. Ben muhalefet
yapmak için konuşmuyorum burada. Eğer muhalefet yapmak için konuşuyorsam Allah
belamı versin. Ben çiftçi olarak konuşuyorum. Kendim çiftçiyim, çiftçi adına
konuşuyorum. Yüreğim yanıyor ya. Mısırı üretiyoruz, tam çıktı mısır, bir ay
önce mısırın fiyatı 850 bin lira, 900 bin lira, bir ithalat kanunu, bir imza,
mısır düştü 700 bin liraya. Allah’tan reva mı bu ya? 
Sayın
Bakan, eğer sizin vicdanınız bunu kaldırıyorsa benim diyeceğim bir şey yok,
vallahi yok. Böyle bir şey olmaz. Yani şu anda mısır ne kadar biliyor musunuz
Sayın Bakan? Çiftçinin elinden çıktı. Ne kadar? 850 bin lira mısır. 
ÖZKAN
YALIM (Uşak) – 85 kuruş.
MUHARREM
VARLI (Devamla) - Kim kazandı, kim kaybetti? Kazanan aracı, kaybeden çiftçi.
Ya, böyle bir mantık olmaz, olmaz. Yani buğday 940 bin liraya, 950 bin liraya
satıldı, şu anda buğday 1 milyon 100 bin lira. Kim kaybetti, kim kazandı, ben
soruyorum size. Yani Allah rızası için çiftçimizin lehine hareket edelim ya,
çiftçimizi koruyalım.
Yani,
şimdi, her defasında söylüyorum ya, gübre fiyatlarını ucuzlatmak için Tarım
Krediyi devreye sokun kardeşim. Yani çiftçiye gübre lazım olmadığı zaman gübre
çok ucuz, 800 bin liraya düşüyor, 750 bin liraya düşüyor ancak gübre ne zaman
çiftçiye lazım, birdenbire 1 milyon 200 bin liraya çıkıyor. Tarım Kredi alsın
gübreyi önceden, var parası, stok etsin; ne zaman ki piyasa yükselmeye başladı,
girsin piyasaya, ucuz fiyattan gübre versin çiftçiye, ucuz fiyattan mazot
versin çiftçiye. Ya, bu Tarım Kredi niye var yani ne için kurulmuş bu Tarım
Kredi? Yok, biz bunların hiçbirisini yapmıyoruz. Efendim, özerkleşmiş. Özerkleştirmeyelim
efendim, yeni bir yasa çıkartalım. Çıkartalım, yasa çıkartmak çok zor değil.
Yani 750 bin liraya üre gübresi kurtarıyorken 1 milyon 200 bin liraya nasıl
çiftçi buğdayına gübre atacak, mısırına gübre atacak? Niye 750 bin liradan
kullanmasın çiftçi gübreyi? Yani bizim üreticiyi korumamız gerekirken ne yazık
ki üreticiyi korumak yerine, aracıları koruyoruz, tüccarı koruyoruz, faizcileri
koruyoruz, paradan para kazananları koruyoruz. 
Şimdi,
et ithalatı... Yani insanlarımız ucuz et yesinler Sayın Bakan, haklısınız,
doğru. Bizim insanlarımız her şeyin en iyisine layık. Bunda hiçbir problem yok
ama bunun çözümü et ithal etmek değil ki. Yani eğer bir şey ithal edecekseniz
dişi düve ithal edin bari. Dişi düve sayısını 5 milyona, 6 milyona çıkartın.
Efendim, bundan olan yavrulardan en az 2 milyon; 2,5 milyon erkek yavru olur.
Türkiye'nin zaten 2,5 milyon erkek hayvana ihtiyacı var. Erkek hayvan kesildiği
zaman Türkiye’de...
Artı,
her zaman söylüyorum, Et ve Süt Kurumunu tamamen atıl duruma getirdiniz. Tek
şeyi şu anda ithalat yapmak. Ya, Et ve Süt Kurumu çiftçiden doğrudan doğruya
alsın, kessin, tüketiciye doğrudan doğruya ulaştırsın, hem üretici kazansın hem
tüketici kazansın. Bunu yapmak bu kadar zor bir şey değil ki Sayın Bakan. Ama
en kolay yol, git, efendim, Sırbistan’dan et ithal et, git, bilmem nereden et
ithal et. Benim üreticim 5 bin liraya -5 milyar liraya eski parayla- erkek
hayvan alsın, ona baksın, büyütsün, beslesin, 10 bin liraya mal etsin; götürsün
kestirmeye, 9 bin lira para geçsin eline. Ya, Allah’tan reva mı bu? Yani yem
fiyatlarını ucuzlattığınızda, meraları açtığınızda, verdiğinizde et hâlâ
pahalıysa o zaman üreticiyi cezalandıralım ama yem fiyatları pahalıyken,
meralar yokken üreticiyi cezalandırmak hangi anlama geliyor? Ben bu mantığı
anlayamıyorum.
Yani
TİGEM’ler… Hangisi kâr ediyor? Ektirin efendim arpayı, ektirin arpayı, zaten
zarar ediyor, çiftçinin lehine zarar etsin bari. Sunsun -arpa fiyatları şu anda
1 milyon 200 bin lira- piyasaya arpayı ucuz fiyatla. TİGEM zaten zarar ediyor;
eksin, arpayı eksin; çiftçinin lehine zarar etsin, üreticinin lehine zarar
etsin. Yem fiyatlarını ucuzlatın. Yem fiyatlarını ucuzlatıp, meraları besicinin
kullanımına sunup eğer bundan sonra da hâlâ “Et fiyatları pahalı.” diyorsanız,
gelin, hep beraber üreticiyi cezalandıralım. Ama üretip de karşılığını alamazsa
insanlar hayvancılıktan, bir çıktı mı bir daha hayvancılığa geri döndürmeniz
mümkün değil. 
Ya,
söylemesi ayıp, o kokuyu kimse çekmek istemez. Yani adam sabahtan akşama kadar
hayvanla uğraşıyor; yemiydi, suyuydu, ilacıydı, bir de o kokusu, sineği. Yani
siz, bu şartlarda üretim yapan insanları, âdeta sanki suçlu bunlarmış gibi
cezalandırıyorsunuz. Yazıktır, günahtır. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Varlı. 
MUHARREM
VARLI (Devamla) – Tamamlıyorum.
Allah
rızası için, üreten insanlarımızı koruyalım. Bizim üretime ihtiyacımız var.
Cari açık vermeyen tek kurum çiftçilik ve besicilik kurumudur. 
Onun
için, adam hayvanını besliyor, ondan üç beş kuruş para kazansın; adam buğday
ekiyor, ondan üç beş kuruş para kazansın; mısır ekiyor, ondan üç beş kuruş para
kazansın; pamuk ekiyor, üç beş kuruş para kazansın. 
Bakın,
bir de bu havza bazlı desteklemeyi, prim desteğini mutlaka getirmeniz lazım.
Türkiye’de pamukçuluğu korumak adına bunu da mutlaka yapmanız lazım çünkü
Türkiye 2 milyar dolarlık pamuk ithal ediyor, bu da Türkiye’ye çok ağır bir
maliyet. Bizim çiftçimiz bunu üretebilecek durumda, bu gücü var; topraklarımız
buna müsait, havamız ve suyumuz buna müsait. 
Bu
manada, vicdanlarınıza tekrar sesleniyorum: Lütfen, üreten insanlara sahip
çıkalım. 
Hepinize
saygılar sunuyorum. (MHP ve CHP sıralarından alkışlar)
BAŞKAN
– Teşekkür ederiz Sayın Varlı.
Sayın
Yılmaz, 60’a göre bir söz talebiniz var. 
Buyurun.

IV.- AÇIKLAMALAR
1.- Adana Milletvekili Seyfi Yılmaz’ın, Orman Genel Müdürlüğünün Orman
Mühendisleri Odası seçimlerine müdahale etmesine ilişkin açıklaması
SEYFETTİN
YILMAZ (Adana) – Teşekkür ediyorum Sayın Başkan. 
Orman
Bakanlığı bütçesi görüşülüyor. Tabii, bu ormancılık büro ve şirketlerinde
hizmet alımı yoluyla binlerce orman mühendisi çalıştırılıyor, orman
mühendisleri seçiminde asker delege olarak kullanılmak üzere.
Şimdi,
buradan Sayın Bakana sesleniyorum: Sayın Bakan, bunları taşeron yasasında kadro
kapsamına almanız gerekiyor. Üç yıldır orman mühendisi almıyorsunuz. 
Şimdi,
önümüzdeki hafta Orman Mühendisleri Odası seçimleri başlıyor. Atadığınız Orman
Genel Müdürü, orada orman mühendisleriyle toplantılar yapıyor, orman
mühendislerine baskı yapıyor. Yüz yetmiş sekiz yıllık Orman Genel Müdürlüğü
geleneğinde böyle bir şey yoktur. Koltuktan güç alarak, orman mühendislerine
baskı yapılarak -üç seçimdir bunu yapıyorsunuz- seçim alamazsınız. Orman Genel
Müdürü, eğer çok meraklıysa, çıkacak aday olacak. Aday olduğu zaman orman
mühendislerinden oy alabiliyorsa, çıksın, o koltuğa Orman Mühendisleri Odası
Başkanı olsun. 
(Mikrofon
otomatik cihaz tarafından kapatıldı) 
SEYFETTİN
YILMAZ (Adana) - Orman Mühendisleri Odası bağımsız bir dernektir, ormancıların
yüz akıdır. Baskıyla, zulümle, yıldırmayla bunu yapamaz. 
Tamamlayabilir
miyim Sayın Başkan?
BAŞKAN
– Yalnız, Sayın Yılmaz, bir dakika söz verdim. Kayıtlara geçiyor zaten, devam
edin. 
SEYFETTİN
YILMAZ (Adana) – Konuyla da alakalı olduğu için... Bakanlık bütçesi görüşülüyor
Sayın Başkan.
BAŞKAN
– Buyurun. 
SEYFETTİN
YILMAZ (Adana) – Orman Bakanlığı ormanları korumakla mükelleftir, orman
varlığını artırmakla mükelleftir ama on yıldır ormancılık tarihinin en karanlık
dönemi yaşanıyor. Burada, ormancıların çil yavrusu gibi sağa sola dağıtıldığı,
baskının anormal şekilde arttığı bir süreçten geçiyoruz. 15 Temmuzdan sonra bir
Yenikapı ruhu başladı ama Orman Bakanlığında baskı, şantaj, yıldırma, şantajla
emekli etme, yandaşlaşma hızla devam etmektedir. Buradan soruyorum: Her tarafta
Yenikapı ruhundan bahsedilirken Orman Bakanlığı tuz ruhuyla mı idare edilmeye
çalışılıyor?
Teşekkür
ediyorum Sayın Başkan.
BAŞKAN
– Teşekkürler Sayın Yılmaz.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Sayın milletvekilleri, Milliyetçi Hareket Partisi Grubu adına dördüncü ve son
konuşmacı Adana Milletvekili Sayın Mevlüt Karakaya. 
Buyurunuz.
(MHP sıralarından alkışlar)
Süreniz
yirmi dakika.
MHP
GRUBU ADINA MEVLÜT KARAKAYA (Adana) – Sayın Başkan, değerli milletvekilleri;
Gıda, Tarım ve Hayvancılık Bakanlığının 2018 yılı bütçesiyle ilgili olarak
Milliyetçi Hareket Partisi Grubu adına söz aldım. Parti grubum ve şahsım adına
sizleri ve milletin efendisi Türk çiftçisini saygıyla selamlıyorum.
Saygıdeğer
Genel Kurul, tarım, önemli, özellikli ve ayrıcalıklı bir sektör, gıda güvenliği,
gıda güvencesi ve ekolojik denge boyutuyla bizlerin ve gelecek nesillerimizin
yaşam teminatı. Bu nedenle, üzerinden siyaset yapılmamalı diyoruz; en azından,
tarımın içinde bulunduğu mevcut durum ve şartlar bunu gerektirmektedir.
Milliyetçi Hareket Partisi Grubu adına tarım dostu vicdanlara sesleniyoruz:
Gelin, bu konuda, iktidar muhalefet demeyelim, doğrularda buluşalım, Türk
tarımının ve çiftçisinin sorunlarına birlikte çare olalım. 
Değerli
milletvekilleri, bu bütçeyle merkezî hükûmete toplam 762 milyar 800 milyon lira
harcama yetkisi vermiş olacağız. Bu yetkinin yaklaşık yüzde 3,6’sı yani 21
milyar 700 milyonu Tarım Bakanlığı için verilmiş olacak. Bakanlığın bütçesinde
2017 yılına göre yüzde 11’lik bir artış söz konusu. Gayrisafi yurt içi hasılaya
oranlayacak olursak geçmiş yıllara göre önemli bir farklılık olmadığını, yine
binde 6,3 civarında olduğunu… Ki bu rakam, bu bütçe 2002 bütçesinde binde
6,4’tü. Görünen o ki 2018 bütçesinde tarıma pozitif bir ayrımcılık yapılmıyor.
Sözün özü, umarım 2018, tarımda 2017’yi aratmasın.
Değerli
milletvekilleri, aslında tarımın sorunu Bakanlık bütçesinin veya desteklerin
biraz daha artırılmasıyla çözülecek türden sorunlar değil. Tarımla ilgili bir
zihniyet, anlayış sorunumuz var. Tarıma ve çiftçiye şaşı bir bakış söz konusu,
öncelikle bunu düzeltmemiz lazım. Bu da çok kolay değil. Elbette bizler
uyuyanlara sesleneceğiz, uyuyor numarası yapanları uyandıramayacağımızı
biliyoruz. 
Değerli
arkadaşlar, tarımı sadece ekonomik bir sektör olarak görmek ciddi bir
konumlandırma hatasıdır. Bu nedenle tarım, dar bir alan içinde, sadece
kârlılık, mukayeseli üstünlükler, rasyonel kaynak dağılımı gibi ekonomik
ölçütlerle değerlendirilmekte ve yargılanmaktadır. Elbette bu ölçütleri
reddetmiyoruz. İtirazımız, tarımın sadece bir ekonomik sektör olarak alınıp
üzerine yürünmesinedir. Tarım tüm ekonomik sektörlere katkı sunan temel bir
sektördür. Bunun yanında sosyal sektördür, çevre sektörüdür, hatta millî
güvenlik sektörüdür. Tarımla ilgili analiz ve sentezler yapılırken,
değerlendirme ve yargıda bulunurken bu gerçekler gözardı edilmemelidir. Basit
bir örnek vermek gerekirse, ölçek ekonomisi ölçütü üzerinden öğretilmiş
şartlanmışlık, geçimlik tarım, rençperlik ve küçük aile işletmeciliğini yok
etmiştir.
Tarımsal
nüfusun oransal olarak makul düzeylere indirilmesi gerektiğine elbette
inanıyoruz ancak bunun tarım sektöründen itip çıkarma yerine diğer sektörlerin
çekip alması biçiminde olması gerektiğini düşünüyoruz. Son on dört yılda
yaklaşık 1 milyon aile tarım işletmeciliğini terk etti. Köylerde genç kalmadı.
Çiftçiliğin geleceği gerçekten risk ve tehdit altında. Son on yılda ekim ve
dikim alanlarında 2 milyon 200 bin hektarlık bir azalış oldu. Köylerde yaşlı ve
ihtiyarlardan başka kimse kalmadı. Küçükbaş hayvancılığın sürdürülebilirliği
gün geçtikçe riske girmekte. Çoban yok, hayvan bakıcı ve yetiştiricisi hak
getire. Hepimiz biliyoruz ki mülteci çobanlar olmasa mera hayvancılığının
ruhuna Fatiha diyeceğiz. 57’nci Hükûmet döneminde Milliyetçi Hareket Partisi
olarak üzerinde önemle durduğumuz bir proje Doğduğum Yerde Doymak İstiyorum
Projesi’ydi ama bu proje maalesef yarım kaldı.
Değerli
arkadaşlar, tarımsal üretim meşakkatli bir iştir; bir kez terk edildiğinde,
üretim düzeneği bozulduğunda tekrar dönüşü çok zor. Bu gidişin en büyük
tehlikesi, insanımızı üretim felsefesinden, üretme zihniyetinden
uzaklaştırmasıdır. Bugün hiç beğenmediğimiz küçük aile işletmeleri, geçimlik
tarım işletmelerinin dahi çok önemli işlevleri var. En azından bu ailelerde
yetişenler daha küçük yaşlarda, toprağa tohumun atıldığını, tohumdan bitkinin
üretildiğini, bunun yeme dönüştüğünü, yemin hayvanın boğazından geçtiğini, onun
ete süte, buzağıya, kuzuya dönüştüğünü, onun paraya dönüştüğünü ve bu şekilde
bir geçim yapıldığını yaşayarak, görerek öğreniyordu. 
Değerli
milletvekilleri, bugün bu çocukların önemli bir kısmı metropollerin
varoşlarında kültürel kopuş sancılarını yaşıyorlar. Yine, aynı şekilde üretimin
sembolü olan köylerin tüketimin sembolü hâline, mahalleye dönüştürülmesiyle
artık metropol belediyelerden gelecek yardım araçlarını gözetlemekle meşguller.

Değerli
milletvekilleri, hâlâ “üreteceğim” ısrarında bulunanlar da buradan, bizlerden
bir çare beklemekte ama üzülerek görüyorum ki bu bütçede öyle bir çare yok.
Şunu herkes iyi anlasın ve bilsin ki KOBİ’ler genel ekonomide neyse aile
işletmeleri de tarımda odur. Hatta, 1994, 2001 krizlerini hatırlayacak
olursanız, aile işletmelerinin, tarım işletmelerinin çok ciddi katkıları oldu.
Bugün de milyonlarca asgari ücretle çalışanların arkasında köy ve kırsal
desteği olmasa çok ciddi sorunlar yaşayacağız. 
Millî
ve yerli bir tarımın stratejisinin, Sayın Bakanım, öncelikle aile işletmeleri
olması gerektiğini buradan söylüyorum. Kümelenme ve kooperatifleşme gibi yöntem
ve organizasyonlarla, küçük olmanın dezavantajları avantaja dönüştürülebilir.
Cennetmekân, Başbuğumuz Alparslan Türkeş’ten bize yadigâr kalan, biz adına
“tarım kentleri” diyoruz, siz ister “köy kentler” deyin, ister “kırsal cazibe
merkezleri” deyin ama kırsalda mutlaka insanca yaşayacak merkezler
oluşturulmalı ve bunlar üretim deseniyle örgülenmelidir. Aksi takdirde Türk
tarımı küresel işletmelerin iştigal alanı, tarım toprakları da bilanço
kalemleri hâline gelecektir. 
Değerli
arkadaşlar, yaygın kanaat ve inanış, tarımın katma değerinin düşük olduğu
yönündedir. Tarımsal katma değer hesapları aslında bir aldatmacadır. Tarımsal
işletmecilik, çiftçilik faaliyetlerinin ekonomik katma değeri ile tarımın katma
değeri birbirine karıştırılmaktadır. Tarım öyle bir sektör ki sağladığı
katkıların önemli bir kısmının ekonomiye dönüşümü diğer sektörler üzerinden
olur. Bunların paraya tahvil edilmesi de mümkün değildir. Tarımsal katma
değerin doğru hesaplanması ancak alternatif maliyetlerle söz konusu olabilir.
Mesela, üretmeyip dışarıdan daha ucuza ithal ettiğimiz GDO’lu ve sağlıksız
ürünlerin toplum sağlığı üzerindeki olumsuz etkisinin iş gücü kaybına, teşhis
ve tedavi giderlerine yansıması nedir bilen, ölçen var mı diye sormak isterim.
“Tarım, yapıldığında bir şey kazandırmıyor.” diyenlere, yapılmadığında neyi
kaybettirdiğini sormak lazım. Özetle, ne hikmetse, katma değeri çok yüksek
sektör ve alanlarda lider olan ülkeler, katma değeri çok düşük olan tarımla
ilişkilerini bir türlü kesmiyorlar. 
Değerli
milletvekilleri, desteklemeler konusunda da üç alanda anlaşamıyoruz, tartışıyoruz;
amacı, niceliği ve niteliği konusunda. 80 milyon insanımızın güvenli gıda
ihtiyacını karşılamak, gıdaya ulaşımını kolaylaştırmak maksadıyla tarımsal
faaliyetlerin sürekliliğini sağlamak, desteklerin temel amacıdır. Uygulanan
destekleme modeline göre değişebilir ancak genellikle destekler çiftçi
üzerinden yapılır. 
Tabii,
Gıda, Tarım ve Hayvancılık Bakanlığının bütçe sunuş kitapçığında söylendiği
gibi, tarımsal destekler, çiftçiye verilen hibe değildir. Çiftçi bundan çok
rahatsız. Sayın Bakanım, çiftçilerimiz “Biz, tarımsal amaçlı 3,5-4 milyar litre
mazot tüketiyoruz. Bu mazot için peşin ÖTV ve KDV ödüyoruz. Ödediğimiz vergiler
bütçeye konulan ve bize tekrar tarımsal destek olarak verilen rakamlardır yani
bizden aldığınızı tekrar bize veriyorsunuz ve bizi ‘Hibe veriyoruz.’ diye
maşerî vicdanda yargılatıyorsunuz. Sizden bir talebimiz var; aynı sistem
yatçılara da, kotracılara da uygulansın. Yatçılardan, kotracılardan da ÖTV ve
KDV alın mazotlarından, ödediklerini aynısıyla bütçeye koyun, hibe olarak verin
ve buralardan da çıkın, şunu söyleyin: ‘Biz yatçılarımızı, kotracılarımızı
destekliyoruz, şu kadar da hibe yaptık.’ deyin, biz de hakkımızı helal edelim.”
diyorlar. Evet, desteklerde bütçe aracılığıyla kesimler arasında bir cari
transfer oluyor. Bu tür transferlerin toplumun tüm kesimleri tarafından kabulü
gerekir yani maşerî vicdanda onay bulmalıdır. Biz Milliyetçi Hareket Partisi
olarak buna “ekonomik uzlaşma kültürü” diyoruz; özü, nimet ve külfet dengesinin
kurulmasına dayanır. Tarımsal desteklemenin amacı ve önemi topluma iyi
anlatılmalı. “Destekleme yapmazsak ne olur?” sorusunun cevabını herkes iyi
anlamalıdır. Desteklenmeyen sütün bedelini et üzerinden ödediğimizi kimse
unutmamalıdır. 
Değerli
milletvekilleri, tarımsal destekleme yapıyoruz. Hükûmet desteklerin çok
artırıldığını söylüyor. “2002’de 1,8 milyar tarımsal destek verilirken 2018’de
biz bu rakamı 14,5 milyara çıkarıyoruz. Aradaki yıllarda da çok önemli artışlar
yaptık.” diyorlar. Evet, bu rakamlara bakınca doğru. Bu rakamları gayrisafi yurt
içi hasılalarına oranlarsak 2002 rakamlarıyla farklı da değil. Tarıma ayrılan
bütçenin gayrisafi yurt içi hasılaya oranına bakarsak 2002 daha iyi deriz. OECD
bazındaki hesaplamalara bakarsak 2002 2017’den daha iyi diyebiliriz. Yani
burada, işimize geldiği gibi, istediğimiz rakamı aslında hepimiz bulabiliriz.
Benim buradaki maksadım bunları rakamlar üzerinden tartışmak değil. Ancak
eminim ki siz değerli milletvekilleri de kâğıt üzerinde raporlanan desteklerle
sahadaki yansıması arasındaki çelişkiyi merak ediyorsunuzdur. Sayın Maliye
Bakanı ve Sayın Gıda, Tarım ve Hayvancılık Bakanı bütçe konuşmalarında son on
beş yılda yapılan 103 milyar lira destekten bahsettiler. Ödemeler olarak
baktığınızda evet, doğrudur; parasal ifadesi yanlıştır. Neden yanlıştır diyorum?
Çünkü on beş yıl önce ödenen parayı da o günkü paranın değeriyle söylüyorlar.
Yani şunu söylemeye çalışıyorum: Aslında bu verilen destekler, bugünkü parayla
ifade edilmesini doğru bir şekilde yapacak olursak, çok daha büyüktür, çok daha
fazladır. Yani bütçeye bu destekler konulmuş ve ödenmiştir, bu doğrudur. Ancak
-lütfen şurasını çok iyi dinleyin- çelişki şuradan kaynaklanıyor: Tarımsal
destekler iki kaynaktan ödenir; birisi devlet, diğeri tüketici. Devlet bütçe
aracılığıyla öder, tüketici fiyatlar üzerinden öder. 
MHP
olarak 1999 yılında iktidara geldiğimizde desteklerle ilgili bir çalışma
başlattık. Gördük ki o gün ödenen, yapılan tarımsal desteklerin sadece yüzde
13’ü çiftçiye ulaşıyor, yüzde 87’si başka yerlere gidiyor ve 2001 yılından
itibaren desteklerin ağırlıklı olarak bütçe üzerinden ödenmesi modeline
geçildi. Bu, hem bütçe yönetimi açısından, hem mali yönetim açısından
önemliydi; öngörülebilir, kestirilebilir bir durumdu. Bu yüzden, piyasa
regülasyonu yapan kurumların görev zararları da o dönem kaldırıldı. Dış rekabet
ve ihracatçı açısından ürün fiyatlarının dünya fiyatlarına uyumlaştırılması
hedeflendi. MHP, girdi fiyatlarını dünya fiyatlarına uyumlaştırma projesini de
bu yüzden geliştirmişti. Sorun şu: 2002’den beri çiftçi doğru düzgün fiyat desteği
alamadı, yani ürün para etmedi, maliyetler düşürülemedi ve piyasadaki zararı
çok fazla oldu. Bütçeye çok destek konuldu ama bu destek, fiyat desteğinden
kaybedileni karşılayamadı. Sayın Bakanım, sorun budur yani muhalefet ile
iktidar arasındaki tartışmanın nedeni de budur. Evet, bütçeden ödenen destekler
arttı ama fiyat desteği yapılmadı. Son yıllardaki en büyük sorunumuz ürünlerin
para etmemesi. 
Bakın,
bir hesaplama yaptım. Bu iki hesaplama burada, arzu edene verebilirim.
Çiftçinin son on dört yılda sadece buğdaydan 32 milyar TL piyasa kaybı var.
Evet, “On beş yılda 103 milyar.” diyoruz ama sadece yine bu süre içerisindeki
kaybı 32 milyar. Hesabı burada, arzu edene verebilirim. Varın, geri kalanını
siz hesaplayın. Bankalara ve Tarım Kredi Kooperatiflerine 90 milyarı buldu
çiftçinin borcu. Bir taraftan tarım arazileri azalıyor, diğer taraftan ekili
alanlar düşüyor, öbür taraftan kırsal boşalıyor. 
Değerli
milletvekilleri, tabii, desteklerin niceliği kadar niteliği de önemli. Sıfır
krediyle verilen hayvancılık kredisinde bu krediyi kullananların tamamının
iflas etmiş olduğunu hatırlamamız ve bu desteklerin veriliş biçimlerinin de
önemli olduğunu bilmemiz lazım. Destek hanesine yazıldı ama bu krediyi
kullananlar maalesef iflas etti. Bakın, hemen bir örnek, buğday stratejik ürün.
Sadece örnek olsun diye veriyorum. Buğday fiyatları yıllardır baskılanıyor.
Sebebi sorulduğunda “Fakirin fukaranın ekmeği, dolayısıyla onu da düşünmemiz
lazım.” deniyor.
Değerli
milletvekilleri, bakın, 1 kilogram ekmek 1 kilogram buğdaydan yapılır. 1
kilogram ekmek 5 lira, 1 kilogram buğday 90 kuruş. 250 gramlık bir ekmeğin
içerisindeki buğdayın maliyeti sadece 23 kuruş. Sayın Bakan ofisin kapılarını
açıp buğdayı bedava verse 1 lira 25 kuruş olan ekmek ancak 1 lira 2 kuruşa
düşer. Geçen yıl, 25 kuruş daha fazla verin dedik; eğer verilmiş olsaydı,
ekmeğe yansıması en fazla 3,5 kuruş olurdu. 2002 yılıyla şöyle bir
baktığımızda, o zaman ekmeğin içindeki buğdayın maliyeti yüzde 25’ti, bugün
yüzde 18. Bunun anlamı şu: 2002’ye göre çiftçi buğdayını daha ucuza satıyor ama
fakir fukara ekmeği daha pahalıya yiyor, bu gerçeği de dikkatlerinize getirmek
istedim.
Değerli
milletvekilleri, üretici kesim aleyhine işletilen diğer manipülasyon ve algı
yöntemlerini anlatmaya gerek yok ama şunu ifade edeyim ki tarım sektörü
içerisinde, tarım paydaşları içerisinde en sahipsiz olan kesim çiftçi
kesimidir, diğer kesimlerin lobisi çok güçlüdür, derinden lobide bulunurlar.
Yani bir taraftan, siz 21 milyon ton buğday hasadı beklerken öbür taraftan,
size buğdayın gümrük vergisini düşüren kararnameyi imzalatırlar. 
(Mikrofon
otomatik cihaz tarafından kapatıldı) 
MEVLÜT
KARAKAYA (Devamla) – Ben bütçenin hayırlara vesile olmasını, öncelikle
Bakanlığa, çiftçilerimize ve yüce Türk milletine hayırlar getirmesini diliyor,
heyetinizi saygıyla selamlıyorum. (MHP sıralarından alkışlar)
BAŞKAN
– Teşekkür ederiz Sayın Karakaya. 
Birleşime
on dakika ara veriyorum. 
Kapanma
Saati: 12.34
İKİNCİ OTURUM
Açılma Saati: 12.49
BAŞKAN: Başkan Vekili Pervin BULDAN
KÂTİP
ÜYELER: Bayram ÖZÇELİK (Burdur), Sema KIRCI (Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşiminin
İkinci Oturumunu açıyorum. 
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde.
Şimdi,
konuşma sırası Cumhuriyet Halk Partisi Grubuna ait.
İlk
konuşmacı Kocaeli Milletvekili Sayın Tahsin Tarhan.
Sayın
Tarhan, süreniz yedi dakika.
Buyurunuz.
(CHP sıralarından alkışlar) 
CHP
GRUBU ADINA TAHSİN TARHAN (Kocaeli) – Sayın Başkan, değerli milletvekilleri;
Bilim, Sanayi ve Teknoloji Bakanlığının 2018 bütçesi üzerine söz aldım, Genel
Kurulu saygıyla selamlıyorum.
Değerli
milletvekilleri, on beş yıldır yüce Meclis çatısı altında AKP Hükûmetinin
yaptığı bütçeleri tartışıyoruz. Her bütçe döneminde rakamlar, oranlar, gelişim
raporları öne çıkıyor ancak esnafın,
üreticinin, sanayicinin sorunları çözülmüyor. AKP Hükûmeti Türkiye’yi “İlim
Çin’de bile olsa gidip alınız.” anlayışından “İlimde rant varsa yandaşa
veriniz.” noktasına getirmiştir. Böyle bir durumda bilimden, teknolojiden,
sanayiden konuşmaya çalışıyoruz. Tüm dünya bilişim teknolojileri üzerine
çalışma yaparken Başbakanın “Bu bilişim üzerine fazla kafa yorarsanız, sıyırırsınız.”
dediğini, her seçim döneminde sözde “Tank, helikopter, uçak, füze, yerli
otomobil yapıyoruz.” dediğinizi ancak yerli otomobil konusunda 47 milyon euro
tokatlandığınızı, cumhuriyet tarihinin en kötü sanayi yapılaşmasına imza
attığınızı, organize sanayi sitelerindeki fabrikaların ya satılık ya kiralık
durumda olduğunu söyleyerek sizi utandırmak istemiyorum. (CHP sıralarından
alkışlar) 
AHMET
SAMİ CEYLAN (Çorum) – Yapma ya! Ne alakası var?
TAHSİN
TARHAN (Devamla) – Değerli milletvekilleri, biz “Türkiye’nin kalkınması,
gelişmesi sanayileşmeden geçer, sanayi can damarımızdır.” dedikçe sizler
sanayileşmeye bürokratik engeller çıkarmaya devam ettiniz. Cumhuriyet
tarihinde, sanayi AKP iktidarında olduğu kadar zora düşmemiş, sanayici hiç bu
kadar ezilmemiştir. AKP’nin ranta dayalı politikaları nedeniyle 2017 yılının
ilk dokuz ayında 21.239 üretim yapan şirket kapanmıştır. Çarpık sanayileşme
başlamış, beraberinde çarpık kentleşmeyi getirmiştir. Bugün tüm Türkiye’de
çarpık kentleşme varsa bunun sorumlusu rant sevdalısı iktidardır. 
Hepimiz
biliyoruz ki üretim olmazsa ekonomi büyümez, işsizlik çözülmez, yoksulluk
ortadan kalkmaz. Saraya ve kendinize kalkan yaptığınız OHAL’i kaldırmazsanız,
demokrasiyi özde değil, sözde kullanırsanız ne
ekonomik büyüme gerçekleşebilir ne bilim üretmek mümkün olur ne de teknoloji.
(CHP sıralarından alkışlar) 
Değerli
milletvekilleri, OHAL olan, döviz kurunun yarın ne olacağı belli olmayan, kimin
tutuklanıp kimin malına el konulacağı bilinmeyen bir ülkeye yatırım
çekemezsiniz, üretimi artıramazsınız. Bir an önce OHAL’in kaldırılması
gerekmektedir. (CHP sıralarından alkışlar)
Bilimin
gelişmesi için en önemli adreslerden olan üniversitelerde rektörlerin
-seçimleri dahi- atamayla gelmesi için elinizden geleni yaptınız. İktidar daha
önce bu konuyu Meclise getirip sonra geri çekti.
OHAL’i
fırsat bilerek kanun hükmünde kararnameyle istediğinizi yapmaya çalışıyorsunuz.
Bilim adamları “barış, barış” dedikçe hapse tıkıyorsunuz. Akademisyenleri
taşeron işçi durumuna düşürüyorsunuz. Her üniversiteye yandaş rektör
atıyorsunuz. Bilimin gelişmesini bu şekilde mi sağlayacaksınız? (CHP
sıralarından alkışlar) 
Değerli
milletvekilleri, organize sanayi bölgeleri ağır yaralı durumda. Enerji, SSK,
işveren payı, yükselen kurlar, faizler ve onlarca çeşit vergi yükü tam
anlamıyla yatırımcının, üreticinin boğazına çökmüş vaziyette.
AHMET
SAMİ CEYLAN (Çorum) – Ya, 1970’lerde kalmış gibi anlatıyorsunuz ya!
TAHSİN
TARHAN (Devamla) – Zaten, bütçe hedeflerine baktığımız zaman 2023 hedeflerinden
vazgeçilmiş.
AHMET
SAMİ CEYLAN (Çorum) – 1970’lerde değiliz ya!
TAHSİN
TARHAN (Devamla) - 2019’un, 2020’nin tahminî bütçesine baktığımız zaman
indirime gidilmiş. Yatırımın artması için bütçenin de artması gerekmiyor mu?
Sayın Bakan, acaba Sanayi Bakanlığı ekonominin kötü gideceğini öngörüyor mu ki
bu şekil planlamış?
Bağlı
kuruluşlar hariç Bakanlığın 2017 bütçesi 5 milyar Türk lirası; ödenek ve
aktarmalarla birlikte 6 milyar TL’ye yakın bir rakam olmuştur. Bu ödeneğin 2,5
milyar lirası yatırıma harcanmış görünüyor. Buradan sormak istiyorum: Dünya
Sanayi 4.0 devrimini tartışırken Bakanlık olarak 2,5 milyar Türk lirasıyla
hangi yatırımı yaptınız? Hangi sektöre can suyu oldunuz? Hangi bilimsel
araştırmaya maddi destek verdiniz? Türkiye'de özellikle bilim ve teknolojiyi
hangi seviyeye taşıdınız? (CHP sıralarından alkışlar) Dünyada “drone” taksiler
hizmet vermeye hazırlanırken biz yerli otomobil yapmak için yedi yıldır
bekleyip 47 milyon euro dolandırıldık. Bu anlayışla devam edildiği sürece,
bilim üretmek yerine saman ithal etmeye devam edeceğiz. (CHP sıralarından
“Bravo” sesleri, alkışlar)
Değerli
milletvekilleri “Hakarettir insanlığa cehalet. Deprem, yangın, sel değil,
bilgisizliktir asıl felaket. Yatsıda söner mum ama şafakta ortaya çıkar
rezalet.” (CHP sıralarından alkışlar)
Bilim,
Sanayi ve Teknoloji Bakanlığının 2018 bütçesi 11 milyar 500 milyon Türk lirası.
Ülkemiz için hayırlı olsun. 
Genel
Kurulu saygı ve sevgiyle selamlıyorum. (CHP sıralarından alkışlar)
BAŞKAN
– Teşekkür ederiz Sayın Tarhan. 
İkinci
konuşmacı Denizli Milletvekili Sayın Kazım Arslan. (CHP sıralarından alkışlar)
Sayın
Arslan, süreniz yedi dakika.
Buyurun.

CHP
GRUBU ADINA KAZIM ARSLAN (Denizli) - Sayın Başkan, değerli milletvekilleri;
öncelikle hepinizi sevgiyle, saygıyla selamlıyorum. 
Bilim,
Sanayi ve Teknoloji Bakanlığına bağlı Küçük ve Orta Ölçekli İşletmeleri
Geliştirme ve Destekleme İdaresinin bütçesi üzerine söz aldım. Biliyorsunuz, bu
bütçe rakamı 2 milyar 20 milyon liradır. Tabii, bu kadar küçük bir bütçeyle
gerçekten küçük ölçekli işletmeleri desteklemek, geliştirmek, onları yaşatmak
mümkün değildir. Bir de işin içine gerçekten gayrikanuni, araştırılmadan,
soruşturulmadan birçok işletmeye can suyu olarak verilmek istenen kredilerin
yandaşlara, kendi taraftarlarınıza verilmesi suretiyle bu krediyi heba edecek
bir noktaya taşımışsanız, o zaman zaten normal bir esnafın, işletmenin
gelişmesi, çalışması ve Türkiye piyasasında yaşaması mümkün değildir. (CHP
sıralarından alkışlar) 
Öncelikle
esnaflarımızın yaşatılması için, işletmelerin yaşatılması için, gerçek anlamda
kimin ihtiyacı varsa ona verilecek şekilde araştırmaların yapılmasına ihtiyaç
vardır. Eğer bunu yapmamışsanız… Komisyonda da söylemiş, birçok soru sormuş,
“Bu KOSGEB kredilerinin ne şekilde, kime verildiği noktasında bir araştırmanız
oldu mu?” demiştim, hâlâ cevap alamadım ve “Bunlarla ilgili, bu yanlış
kredileri kendi yandaşlarına, tanıdıklarına veren kişilerle ilgili bir
soruşturma yaptınız mı Sayın Bakan?” dedim, maalesef, onun da cevabını
alamadım. Onun cevabını da bekliyorum Sayın Bakan.
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Cevabı gönderdik.
HÜSEYİN
YILDIZ (Aydın) – AKP'li ilçe başkanlarına, il başkanlarına veriyorlar, başka
kimseye vermiyorlar. (CHP sıralarından alkışlar) 
AHMET
SAMİ CEYLAN (Çorum) – Haksızlık yapmayın ya! 
TÜRABİ
KAYAN (Kırklareli) – Haksızlık yapan sizsiniz, biz sadece söylüyoruz
haksızlığı.
KAZIM
ARSLAN (Devamla) – Değerli milletvekilleri, piyasanın tıkandığı bir noktada
gerçekten, ülkenin gerçeklerine bakmadan, üretimi artırmadan, üretimi
artırdıktan sonra bunun satışına kolaylıklar sağlamadan, ihracatımızı
artırmadan sürekli ithalata dayalı bir ihracatı öne çıkarmak suretiyle,
kamuoyuna söylerken de “İhracatımız şöyle arttı, böyle arttı.” diyerek sürekli
dış ticaret açığı veren bir ekonominin gerçekten uzun süre yaşaması mümkün
değildir. Bakanlığınızın öncelikle Türkiye'nin ihracatını daha çok artırarak
ithalatını karşılayacak bir çalışmayı ortaya koyması gerekir. 
Ayrıca,
esnaflarımızın yaşaması için, yıllardan beri sürüncemede olan, alışveriş
merkezlerinin her köşebaşında açılması suretiyle bakkal dükkanının kapanmasına,
terzinin kapanmasına, berberin kapanmasına olanak sağlayacak bu yapıdan
Türkiye'nin bir an önce kurtulması gerekiyor. Eğer bunu yapmazsanız daha çok
kapanacak esnafın olduğunu, dükkânın olduğunu, kepengin kapanacağını açıklıkla
bilmenizi istiyorum Değerli Bakanım. 
Evet,
değerli dostlar, değerli milletvekili arkadaşlarım; şimdi, esnaf ülkemizin
gerçekten temel direğidir. Eğer siz esnafa destek yapacağınız yerde onun
vergilerini artırıyorsanız, onun yaşamasına olanak sağlamıyorsanız, onun
işyerini kapatmasına yönelik işlemlere seyirci kalıyorsanız, AVM’lere seyirci
kalıyorsanız gerçekten Türkiye ekonomisinin yaşaması çok zor şartlarda olur
diye belirtmek istiyorum. Ayrıca, çiftçimize verilen desteklerin az olması,
çiftçimizin kazanmaması, kazanamaması, maliyetlerin yüksek olması sebebiyle
eğer çiftçi kazanamıyorsa, topraktan artı değeri piyasaya getiremiyorsak,
esnafımız da alışveriş yapamıyorsa, borcunu ödeyemiyorsa bu piyasanın rahat bir
şekilde dönmesi mümkün değildir ve tıkanma noktasına gelir ki bugün Türkiye'nin
durumu budur. (CHP sıralarından alkışlar) Piyasa şu anda tıkanma noktasındadır.
Bunun bir an önce aşılması gerekmektedir. Ayrıca, borçlarını ödeyebilen,
gerçekten yaşayabilecek bir çalışmanın bir an önce devreye sokulması ve
vergilerin de azaltılmak suretiyle devletin böyle olağanüstü bir dönemde
olağanüstü fedakârlıklar yaparak hem esnafın hem sanayicinin yaşamasına olanak
sağlanması hem de üretimin artırılması için, ihracatın artırılması için yeni
bir çalışmaya, yeni bir planlamaya, programa ihtiyaç olduğunu söylemek
istiyorum.
Değerli
milletvekilleri, gerçekten baktığımız zaman birçok işletmelerin kapandığını,
icra işlemleriyle karşı karşıya kaldıklarını belirtmek istiyorum. Piyasa
borçlarının giderek arttığını, kapanan şirket sayısının 11.502’ye çıktığını,
bir yılda gerçekten kapanan şirketlerin sürekli artış yaptığını, açılanlarının
da az olduğunu artık görmeniz gerekiyor. 
NECİP
KALKAN (İzmir) – Açılan sayısı her zaman fazla Kazım Bey.
MURAT
DEMİR (Kastamonu) – 3 kat arttı.
KAZIM
ARSLAN (Devamla) – Ekonomide hayal tüccarlığı yaparak, “Krizi atlattık.”
diyerek, “Yüzde 11 büyüdük.” diyerek gerçekten bir yere varamazsınız çünkü bu
büyümenin piyasa yansıması yoktur, iş dünyasına yansıması yoktur. Değerli
arkadaşlarım, ne işçinin ne çiftçinin ne köylünün ne esnafın ne sanayicinin ne
ihracatçının bu büyümeden kesinlikle pay alma durumu da söz konusu değildir. O
nedenle kabarık bir oranla “Biz sanayimizi büyüttük, ekonomimizi geliştirdik.”
diyerek vatandaşımızı kesinlikle kandıramazsınız, oyalayamazsınız. Artık bu
düşünceden vazgeçmek durumundasınız. Birçok şirketimiz, birçok esnafımız
vergisini ödeyemeyecek durumdadır. Hatta sigorta primlerini ödeyemeyecek
durumda olan esnaflarımız vardır.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Arslan.
KAZIM
ARSLAN (Devamla) – Teşekkür ederim Sayın Başkan. 
Şimdi,
böyle bir süreç içinde gerçekten birçok şirketin tasfiye edildiğini, yine
TOBB’un verilerine göre 2010 yılından 2017 Haziranına kadar imalat sanayisinde
toplam 17.123 şirketin kapısına kilit vurulduğunu, bunları görmeniz gerektiğini
belirtmek istiyorum.
Değerli
milletvekilleri, gerçekten ekonomi iyi gitse, piyasalar iyi olsa herkesin şöyle
bir oh demesi lazım, rahatlaması lazım. Ben hiçbir kesimin rahatladığını
göremiyorum. Ayrıca, değerli milletvekilleri, olağanüstü hâlle ülkemizi daha
uzun süreç içinde yönetme imkânı yoktur. Böyle bir ortamda hukuk güvenliği
kalmamıştır. Hukuk güvenliğinin olmadığı bir ülkede ne dış yatırımcı gelir ne
de Türkiye’de bulunan işletmeler yeni yatırımlar yapma hevesinde olur. 
(Mikrofon
otomatik cihaz tarafından kapatıldı) 
KAZIM
ARSLAN (Devamla) - O nedenle, iş dünyasının hevesini kıracak, heyecanını
kıracak olağanüstü hâl uygulamasından bir an önce vazgeçilerek artık
Türkiye'nin normalleşmesi gerektiğini belirtmek istiyorum.
Hepinize
teşekkür ediyorum. Saygılar sunuyorum. (CHP sıralarından alkışlar) 
BAŞKAN
– Teşekkür ederiz Sayın Arslan.
Üçüncü
konuşmacı, İstanbul Milletvekili Sayın Didem Engin.
Sizin
de süreniz yedi dakika.
Buyurun.
(CHP sıralarından alkışlar) 
CHP
GRUBU ADINA DİDEM ENGİN (İstanbul) – Sayın Başkan, sayın milletvekilleri; dünya
baş döndürücü bir teknolojik devrimi yaşıyor ancak Türkiye, bu gelişmelerin çok
ama çok uzağında. Osmanlı’da nasıl yükseliş, duraklama ve gerileme dönemleri
olduysa Türkiye'nin tarihini yazacak olanlar da, içinde bulunduğumuz bu
teknolojik devrimler yüzyılında AKP’nin tek başına on beş yıllık iktidarını
inanıyorum ki ikinci bir gerileme dönemi olarak nitelendireceklerdir.
Ülkemiz
eğitimde, kültürde, sanatta, hukukta, demokraside, özgürlüklerde, teknolojide,
tarımda, sanayide, enerjide bir gerileme dönemini yaşıyor; dış politikada ise
gelişmiş ülkelerle bağı kopmuş, bölgesinde yapayalnız kalmış bir Türkiye’yle
karşı karşıyayız. 
Zindanlarını
düşünen ve eleştirel yaklaşan entelektüellerin doldurduğu, üniversitelerinde
akademik özgürlüklerin yok edildiği, sokaklarını her geçen gün artan işsizlerin
ve umutsuzların doldurduğu, yatırımların durma noktasına geldiği, borç
batağında ve sıcak para kıskacında bir Türkiye. 
Hâlbuki
on beş yılda neler neler yapılmazdı ki; dile kolay, on beş yıl. Mesela Güney
Kore’nin, Singapur’un yaptığı gibi eğitim odaklı bir kalkınma vizyonu
hazırlayabilir, gelecek nesillerimize yatırım yapabilirdik. Böylece PISA
testinde son sıralarda yer almayıp Singapur yerine birinciliği biz
kapabilirdik. (CHP sıralarından alkışlar) 
Mesela
Çin, Amerika ve daha pek çok ülke gibi yapay zekâya, Japonya gibi AR-GE’ye,
robotiğe ya da mesela biyoteknolojiye, gıda teknolojilerine, kök hücre
teknolojilerine, dijitalleşmeye kafayı yorabilir, bu konularda dünyada söz
sahibi bir ülke olabilirdik. Mesela Amerika ve İngiltere gibi otonom araçlara
yani sürücüsüz araçlara bütçe ayırabilir, böylece sözde yerli otomobil için
zorla babayiğit arama mecburiyetinde kalmazdık. (CHP sıralarından alkışlar)
Mesela spora, müziğe, sanata değer verebilirdik, hem o zaman “Müzik haramdır.”
diye üniversitelerimizde bildiri dağıtan gençlerimiz de olmazdı. (CHP
sıralarından alkışlar) Mesela Rusya’ya, Japonya’ya, Fransa’ya bağımlı nükleer
santral kurmak yerine Danimarka gibi enerji teknolojilerine yatırım
yapabilirdik, böylece ürettiği teknolojiyi, ürettiği enerjiyi verimli kullanan
ve bu teknolojiyi ihraç eden ülkelerden biri olabilirdik ama şimdi ranttan
köşeyi dönmek varken niye bunlarla uğraşalım değil mi? Diğer ülkeler
çalışsınlar, biz onlardan satın alırız; nasıl olsa taşıma suyla değirmeni
döndürüyoruz. Hem IMF’ye bile hayalî borç veriyoruz. Hükûmetin hakkını da
yememek lazım, ithalat seçeneklerini artırmak için ellerinden geleni
yapıyorlar; Bulgaristan’dan saman, Sırbistan’dan et, Singapur’dan inek, hepsi
mevcut. Zaten ne gerek var ki bunları Türkiye'de üretmeye; eller aya, biz yaya.
(CHP sıralarından alkışlar) Ama olsun, 1.100 odalı saray yapamadılar diye bütün
bu ülkeler bizi kıskanıyorlar. 
Bu
on beş yılda devrim niteliğinde adımlar atmanız için elinizi kolunuzu bağlayan
hiçbir şey yoktu, sizler geleceğimize yatırım yapmayarak sadece İstanbul’a
değil, Türkiye’ye ve gelecek nesillerimize de ihanet ettiniz. (CHP sıralarından
alkışlar) Şimdi ise gelinen noktada AKP Genel Başkanı faturayı bürokrasiye
yükleyerek diyor ki: “Faizler yüksek, yatırım yapılamıyor, işsizlik
önlenemiyor, enflasyon milleti inim inim inletiyor.” Şaka gibi değil mi? Sayın
Genel Başkan, siz bunları milletimizin külahına anlatın, külahına anlatın. Kimi
kime şikâyet ediyorsunuz, on beş yıldır ülkemizi tek başınıza siz yönetmiyor
musunuz? Ziya Paşa’nın dediği gibi: “Âlemi kör ve sersem mi sanıyorsunuz? 
“Halkımız
enflasyon altında inim inim inliyor.” diyorsanız bunun tek tercümesi vardır, o
da on beş yıllık ekonomi politikalarınızın açıkça iflas itirafıdır ve bu
iflasın baş sorumlusu sizsiniz. Suçu başkalarının üstüne yıkarak zeytinyağı
gibi üste çıkamazsınız. (CHP sıralarından alkışlar) 
Yarattığınız
hayalî düşmanlara karşı kılıç kalkan kuşanarak gündem değiştirme taktiğinizi de
halkımız görüyor. Sürekli mağdur edebiyatıyla halkımızın merhamet duygularına
oynamanız da bundan sonra işe yaramayacaktır. Politik kurnazlığınızın on beş
yılda Türkiye’ye ve halkımıza hem ekonomik hem siyasi hem de sosyal maliyeti
çok ağır olmuştur. “Yanılmışız, aldatılmışız.” diyerek hatalardan münezzeh bir
profil çizerek sorumluluktan kurtulmayı düşünüyor ve stratejinizi de bunun
üzerine kurguluyorsanız, bu son tangonun işe yaramadığını anlayacaksınız.
Biliniz ki halkımızın sağduyusu her gün aldanan, aldatılan ve her gün yanılan
bir liderin samimiyetini ve liderlik yeteneklerini sorgulayacaktır,
sorgulamaktadır. Bir devlet adamı için en büyük zafiyet, öngörememek ve
başkaları tarafından kolayca yanıltılmaktır. 
Bakınız,
Gazi Mustafa Kemal Atatürk’ün kurduğu Türkiye Cumhuriyeti’nin bütün dünyada
saygı duyulan bir marka değeri vardı. Bağımsızlık mücadelesi veren bütün mazlum
milletlerin âdeta yol gösteren pusulasıydı Türkiye. Bu marka değeriyle
boğazların bugünkü statüsünü belirleyen Montrö Sözleşmesi imzalanmıştı. Yine,
bu marka değeriyle Hatay tek kurşun atılmadan ilhak edilmişti. Şimdi ise AKP
tüm dünyada yolsuzluk ve rüşvet davalarıyla anılan, eskilerin tabiriyle
tefessüh etmiş bir iktidarın resmini çiziyor. (CHP sıralarından alkışlar) 
Sizler
yapılan tüm uyarıları görmezden gelip gözlerinizi kapatmaya, duymazlıktan gelip
kulaklarınızı tıkamaya, kısacası bildiğiniz yoldan yürümeye devam ediniz.
2019’da gözlerinizi açtığınızda kimin atı alıp Üsküdar’ı geçtiğini
göreceksiniz. (CHP sıralarından “Bravo” sesleri, alkışlar; AK PARTİ
sıralarından “Allah, Allah!” sesleri)
NECİP
KALKAN (İzmir) – Rüya görüyorlar, rüya.
AHMET
SAMİ CEYLAN (Çorum) – Sekiz seçim oldu hâlâ Üsküdar’a yetişemediniz.
DİDEM
ENGİN (Devamla) – Son sözüm, malumunuz, AKP’nin 2018 bütçesinde halkımız yok,
Hükûmet vatandaşlarımızdan fedakârlık bekliyor. AKP’nin görmediği, duymadığı
tüm vatandaşlarımıza sesleniyorum…
AHMET
SAMİ CEYLAN (Çorum) – Ataşehir’i geçemediniz daha, Ataşehir’i.
DİDEM
ENGİN (Devamla) – Geçim sıkıntınız ve yaşadığınız zor günler sizi asla ve asla
umutsuzluğa ve mutsuzluğa sürüklemesin. Zafer umudun ve geleceğe güvenle bakan,
yepyeni bir Türkiye’nin olacaktır.
Saygılar
sunuyorum. (CHP sıralarından alkışlar) 
BAŞKAN
– Teşekkür ederiz Sayın Engin.
V.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Cibuti Cumhurbaşkanı İsmail
Omar Guelleh ile Türkiye Büyük Millet Meclisi Başkanı İsmail Kahraman’a “Hoş
geldiniz.” denilmesi
BAŞKAN – Sayın milletvekilleri, Cibuti Cumhurbaşkanı
Sayın İsmail Omar Guelleh ile Türkiye Büyük Millet Meclisi Başkanı Sayın İsmail
Kahraman Genel Kurulumuzu teşrif etmişlerdir, kendilerine hoş geldiniz diyoruz.
(Alkışlar)
Teşekkür ederiz.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel Değerlendirme
Raporunun ve 6085 Sayılı Sayıştay Kanunu Uyarınca Hazırlanan 174 Adet Kamu
İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî Yönetim
Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Sayın milletvekilleri, şimdi Cumhuriyet Halk Partisi Grubu adına dördüncü
konuşmacı Kayseri Milletvekili Sayın Çetin Arık. (CHP sıralarından alkışlar) 
Süreniz
yedi dakika.
Buyurunuz.
CHP
GRUBU ADINA ÇETİN ARIK (Kayseri) – Sayın Başkan, değerli milletvekilleri; Gazi
Meclisi saygıyla selamlıyorum.
Yine
içinde bolca rakam olan ama özünde halktan yana hiçbir şey bulunmayan, milletin
derdine derman olmayan bir bütçeyle karşı karşıyayız. Maalesef, bu bütçede de
israfı itibar gören, kendine hak gördüğünü vatandaşa çok gören bir anlayışın
izlerini görüyoruz. 2018 bütçesinin bilim ve teknoloji ayağı üzerine söz almış
bulunuyorum.
Adalet
ve Kalkınma Partisi iktidarında bilim üzerine, bilimsellik üzerine konuşmak
Nasrettin Hoca hikâyesi gibi bir durum; ne anlatayım, ne söyleyeyim
bilemiyorum. Memlekette bilim adına, bilimsellik adına ne kaldı ki Allah
aşkına?
Değerli
milletvekilleri, dünya hızla yapay zekâ araştırmaları yaparken Hükûmetin bilim ve
teknoloji gündeminde yapay zekâ araştırması yok; bilim teknolojileri, bulut
uygulamaları, siber güvenlik konuları bulunmamakta. Geleceğin savaşlarının
siber dünyada olacağını, sadece birkaç dakika süreceğini, bu alanda üstünlük
elde eden ülkelerin, savaş açtığı ülkelerin finans kurumlarını, enerji
kurumlarını, elektrik şebekelerini, veri depolarını birkaç dakikada çalışmaz
hâle getirebileceğini bu Hükûmet öngörememekte. FETÖ, PKK açılımı, Suriye gibi
birçok konuda burnunun ucunu bile göremeyen Hükûmetin, derin vizyon gerektiren
bu konularda öngörü sahibi olması elbette ki beklenemez. (CHP sıralarından
alkışlar) Hükûmet büyük zorluklarla ülkemizde yetişen beyaz yakalıların,
mühendislerin, doktorların, teknoloji uzmanlarının, bilim adamlarının yurt
dışına hızla göçünün dahi farkında değil. Zira, beyin göçüne karşı Hükûmet on
beş yıldır hiçbir somut tedbir almamıştır.
Değerli
milletvekilleri, aramızda ağızlarını köpürte köpürte İsrail’e küfreden vekiller
var. Ha, şu da bir gerçektir ki: İsrail Kudüs’te uyguladığı zulümle bu
küfürlerin daha fazlasını hak ediyor. Burada işgalci İsrail’i bir kez daha
lanetliyorum. Peki, sizler, ülkemizdeki kurumlarda kullanılan siber güvenlik
duvarı uygulamalarının çoğunun İsrail yapımı olduğunu biliyor musunuz? (CHP
sıralarından alkışlar) İsrail’in o malum teknoloji firmasının, Türkiye dâhil
birçok ülkede kullanılan güvenlik duvarı yazılımları arasında akan bilgi ve
veri trafiğini dev ekranlarda canlı olarak izleyebildiğinin ve her an izlemekte
olduğunun farkında değil misiniz?
Oysa
kendisine yıllarca “Türk” bile diyemeyen ancak Türk milliyetçiliği yapan bir
partinin desteğine mazhar olan, gaflet uykusundaki bu Hükûmet ne yapıyor? 5 kez
TÜBİTAK kanununu değiştirerek TÜBİTAK’ı FETÖ’nün emrine veriyor. TÜBİTAK gibi
bir bilim üssünü FETÖ’nün üssü hâline çeviriyor. TÜBİTAK’ta bilime harcanması
gereken paraları FETÖ’nün şirketlerine aktarıyor. Bunu ben söylemiyorum,
TÜBİTAK’ın Başkanı Arif Ergin söylüyor.
Bu
dönemde TÜBİTAK sadece FETÖ’ye para aktarmadı, aynı zamanda kumpas senaryoları içinde
de yer aldı. Hatırlarsınız, FETÖ’yle Türk ordusuna kumpas kurduğunuzda
TÜBİTAK’ın bilirkişiliğine başvuruldu. Sizin emrinizdeki TÜBİTAK, düzmece
belgelere “Bunlar sahte.” bile diyemedi. 
Değerli
milletvekilleri, 1,5 milyarlık Müslüman dünyası 6-7 milyonluk İsrail’le baş
edemiyorsa bu durumun bilim ve teknolojiye yeterli önemin verilmemesinden ileri
geldiği apaçık ortadadır. (CHP sıralarından alkışlar) Eğer Müslüman dünyaya
önderlik etmek istiyorsak bunu “Ey Trump! Ey Merkel! Ey İsrail!” ifadeleriyle başlayan
sahte kabadayı cümleleri kurarak gerçekleştiremezsiniz. Yapmamız gereken, bütün
okul türlerinde müfredatı kodlama, bilişim teknolojileri, yazılım, siber
güvenlik, biyokimya, genetik konulu derslerle donatmak olmalıdır; yapay zekâya
odaklanmak olmalıdır. Bütçemizi yoğun olarak bu alanlara sarf etmeli, AR-GE
bütçemizi olabildiğince bilim ve teknoloji lehine büyütebilmeliyiz. 
Eğitim,
bilim ve teknoloji politikasını ve bütçesini oluştururken yüz ölçümü Yalova
ilinden bile küçük bir alanı kapsayan ama İran’ın ekonomik büyüklüğüne yakın
bir ekonomiye sahip olan Singapur’un ne yaptığına iyi bakmak gerektiğini
düşünüyorum. Singapur, yalnızca ve yalnızca 720 kilometrekare olan toplam
coğrafi alanının 50 hektarlık bölümünü tek başına bilim parkı olarak kullanmış.
Ankara’nın bozkırını bile çok katlı konutlarla donatan AKP’li yöneticilerin
eline Singapur’un 720 kilometrekarelik coğrafyası verilseydi sizce ne yapardı?
İBRAHİM
ÖZDİŞ (Adana) – Ne yapardı?
ÇETİN
ARIK (Devamla) – İlk aklıma gelen, herhâlde yüzlerce katlı deniz manzaralı
gökdelen rezidansı yapıp pazarlamak olurdu diye düşünüyorum. (CHP sıralarından
alkışlar)
Sayın
milletvekilleri, 2005 ile 2013 yılları arasında yapılan, ALES denilen, öğretim
üyelerinin belirlendiği sınavlarda soruların çalındığı ortaya çıktı. “Ne
istediniz de vermedik?” demiştiniz, görüyoruz ki sadece öğretim üyelerinin
belirlendiği sınavların soruları değil, bu ülkenin aydınlık gençlerinin
geleceğini, umutlarını ve hatta veballerini de çalmışsınız. 
Değerli
milletvekilleri, önce bilime inanmanız gerekiyor ama siz bilimden, okuyandan
korkuyorsunuz. Bakın, hemşehrim, Kayseri Milletvekili Sayın Taner Yıldız “Okuma
oranı yükseldikçe oy oranımız düşüyor.” diyor. İşte, YÖK’e atadığınız profesör
“Ben daha çok cahil ve okumamış, tahsilsiz kesimin ferasetine güveniyorum bu
ülkede.” diyor. Bir öğretim üyeniz “Deve sidiği şifadır.” diyor. 
Değerli
milletvekilleri, neden böyle oluyor, biliyor musunuz? Mankafalar soruları
çaldırdı, mankafalar da kurumlara yerleşti. (CHP sıralarından alkışlar) Olan da
fakirin fukaranın çocuğuna oldu. Ha, bu arada “Man” deyince bizim aklımıza
çocuklarının düğününde takılan takılarla zengin…
(Mikrofon
otomatik cihaz tarafından kapatıldı)
ÇETİN
ARIK (Devamla) - …olan siyasetçiler geliyor.
HASAN
BASRİ KURT (Samsun) – “Buz” deyince ne aklınıza geliyor, “Buz” deyince?
ÇETİN
ARIK (Devamla) – Toparlıyorum Başkanım.
BAŞKAN
– Buyurun, tamamlayın.
ÇETİN
ARIK (Devamla) – Man Adası deyince sizin aklınıza mankafa geliyorsa hemen
buradan söylemek istiyorum: Bizim oralarda, Orta Anadolu’da sürekli
kandırılanlara, aldatılanlara mankafa denir. 
Hepinizi
saygıyla selamlıyor, teşekkür ediyorum. (CHP sıralarından alkışlar) 
BAŞKAN
– Teşekkürler Sayın Arık.
GÖKCEN
ÖZDOĞAN ENÇ (Antalya) – Herkese mankafa dedi, vatandaşa mankafa dedi tabii.
BAŞKAN
– Beşinci sırada, Bursa Milletvekili Sayın Orhan Sarıbal.
Süreniz
yedi dakika.
Buyurun.
(CHP sıralarından alkışlar) 
CHP
GRUBU ADINA ORHAN SARIBAL (Bursa) – Sayın Başkan, değerli milletvekilleri;
Tarım Bakanlığı mı yoksa tarımsal ithalat bakanlığı mı ya da tarım bütçesi mi,
ithalat bütçesi mi; bunu konuşmak gerekiyor. Çünkü Bakanlık açıkladı, yüzde 11
büyüme gösterildi ama ne yazık ki tarımda büyüme 2,8. Bu da elbette ithalata
dayalı bir büyüme. 
Şimdi
birkaç rakam ve parametre sunacağım. Hâlipürmelali neymiş tarımın, hep birlikte
görelim. İktidar geldiği günden beri ithalatı ve şirketleri destekliyor, ne
yazık ki köylüyü ve küçük üreticiyi desteklemiyor. Mazot pahalı, gübre pahalı,
ilaç pahalı ama buna karşın bu girdileri destekleyen herhangi bir ciddi
destekleme politikası maalesef yok. (CHP sıralarından alkışlar) 
Son,
bir hafta önce açıklanan rakamları sizle paylaşmak isterim değerli
milletvekilleri: Mazot fiyatı yüzde 16 artmış. Kimyasal gübrelerden ürenin
fiyatı yüzde 24, DAP’ın fiyatı yüzde 44, hayvan yemlerinden yoncanın fiyatı
yüzde 32, korunganın fiyatı yüzde 46, silajlık mısırın fiyatı yüzde 40, samanın
fiyatı yüzde 84 artmıştır; bunlar, gelen zamlar. Peki, buna karşılık Hükûmet
çiftçiye ne vermiştir? Buğdayda yüzde 3,3; mısırda 2,7; şeker pancarında yüzde
10,4 ama tüketici fiyatlarına bakıyorsunuz, yüzde 13 artış var. Yani yapılan
desteklemelerle, alımlarla elde edilen zamlar arasında korkunç bir uçurum var. 
Ne
yazık ki AKP geldiği on beş yıllık dönemde 3-4 kalem ürünün dışında hiçbir
kalemde üretim artışı sağlayamamış, tümünde geri gitmiştir. (CHP sıralarından
alkışlar) En basit örnek: 2002 yılında kişi başına buğday üretimi 294
kilogramdır, 2016 yılında kişi başına buğday üretim rakamı 258 kilogramdır yani
36 kilogram kişi başına daha az buğday üretmişiz. 
Bütününe
baktığımızda, on beş yılda toplam 171 milyar dolarlık tarımsal ithalat vardır;
gıda, tarım, ham madde. Hemen şunu söyleyebilirler… Yani “Cari açık yok.” dedi
bir milletvekili arkadaşımız. Değerli arkadaşım, ben çiftçiyim, ben köylüyüm;
ben tarlamda sattığım buğdaya bakarım, ben tarlamda sattığım arpaya bakarım,
ben tarlamda sattığım domatese bakarım. Bütünüyle bakıldığında tarımsal
ihracatımız ham madde olarak 11,5 milyar dolardır, tarımsal ithalatımız ham
madde olarak 65 milyar dolardır yani cari açık üzerinden baktığımızda ham madde
üzerinden ihracata oranla tam 6 kat ithalat yapmaktayız, özellikle
bilgilerinize sunuyorum. Bu para kime gidiyor? Elbette yabancı çiftçilere,
yabancı şirketlere gitmektedir. 
Ayrıca,
çok özel olarak şu rakamları bilmenizde yarar var: Yağlı tohum ve türevlerinin
bedeli 36 milyar dolar, ayrıca 62 milyon ton hububat için 17,5 milyar dolar,
3,5 milyon ton kuru bakliyat için 3 milyar dolar, 10 milyon ton pamuk için 17
milyar dolar. Hâlen 29 milyon dönüm arazi ekilmemekte, boş, 7 milyon dönüm
arazi de AKP iktidarı döneminde tarımsal alandan çıkarılmış, başka amaçlar için
kullanılmış durumda.
Yine,
son olarak alınan 2017 yılındaki iki kararı sizle paylaşmak istiyorum:
Hatırlayınız, haziranda bir karar alındı, hububatta, hayvancılıkta yüzde 130
ile yüzde 225 olan vergiler yüzde 25 ile yüzde 26’ya düşürüldü. Nerede? Gümrük
vergilerinde. Yine, hemen, temmuzda alınan bir kararla Toprak Mahsulleri Ofisi
ve Et ve Balık Kurumu aracılığıyla, daha sonra da aralık ayında alınan bir
kararla hayvancılıkta, hububatta ve bakliyatta gümrük vergileri sıfıra
indirildi. Daha önce tütünde kilo başına 3 dolar olan ve paket başına 40 sent
olan vergiler de tamamen sıfıra indirildi. Soru şu: Kim üretecek? Hangi çiftçi
nasıl üretecek? Hangi çiftçi ürettiğinden ne elde edecek? Peki kim kazanacak
değerli dostlar? Elbette AKP ve yandaşları, elbette onların müteahhitleri. (CHP
sıralarından alkışlar) O yüzden bu bütçe AKP’nin müteahhitlerinin zenginleşme
bütçesidir. Bu bütçe, küçük köylünün, küçük üreticinin, bu toprakların
üreticisinin bütçesi değildir. Bu bütçe yandaşların bütçesidir. (CHP
sıralarından alkışlar)
Yine,
değerli dostlar, bu rakamları da tekrar paylaşmak isterim: Hayvancılıkta, 2010
yılından başladınız bugüne kadar 5,4 milyar dolarlık ithalat yaptınız. Et
ucuzladı mı, et arttı mı? Hayır. Hiçbiri artırmaz, hiçbiri büyütmez. Yine
aynısı oldu, getirdiniz Sırbistan’dan, öbür taraftan ama şu anda yine et
fiyatları yükseliyor, durdurma şansınız mümkün değil. 1 milyon 475 bin canlı
hayvana ithalat izni verdiler, sıfır gümrük. 95 bin ton karkas ete izin
verdiler, sıfır gümrük. 2 milyon 250 bin ton hububat, arpa, buğday, pirinç,
mısıra izin verdiler, sıfır gümrük. Kim kazandı yine? Elbette siyasal iktidarın
müteahhitleri, taşeronları kazandı.
Değerli
dostlar, değerli milletvekilleri; geldiğimiz noktada bütün bu desteklemeler
azaltılırken ithalatın artmasında iki tane temel gerekçe var: Bir, bu
topraklarda tarım yapılmayacak, bu ülkenin çiftçisi tarım yapmayacak. İki,
yandaşlar zengin olmaya devam edecek. (CHP sıralarından alkışlar) 
Tohumda
yeni bir model çıktı değerli dostlar. Çıkıp diyorlar ki: “2002 yılında 230 bin
ton tohum vardı, şimdi 1 milyon ton tohumumuz var.” Hiç böyle bir şey yok. Şu
anda topraklar bizden, çiftçi bizden; bunlar ne yazık ki taşeron olarak
kullanılıyor. Tohum yabancıların, üretilen tohum yabancıların, köylüye satılan
tohum yine yabancıların; kazanan da onlar, biz sadece hamallık yapıyoruz.
GÖKCEN
ÖZDOĞAN ENÇ (Antalya) – Hiç katılmıyorum. Hayır... Hayır...
ORHAN
SARIBAL (Devamla) – Bir de TAPDK’e değinmek istiyorum. Zaman çok kısa, elbette
yetmiyor.
Değerli
milletvekilleri, Tütün ve Alkol Piyasası Düzenleme Kurulu diye bir kurul var.
TEKEL’i bitirdiler, bunu getirdiler. 7 kişiden oluşan bir düzenleme kurulu bu.
Bu kurulun şu anda, 7 Kasım itibarıyla görevi bitti. Bakan burada söylesin;
aynen Şeker Kurulunda olduğu gibi duyumlar şöyledir: TAPDK yani Tütün ve Alkol
Piyasası Düzenleme Kurulu ile Şeker Kurulunun kaldırılacağı, yok edileceği
söyleniyor. Bunun yerine ne geleceğini biz bilmiyoruz, olsa olsa iktidar bulur,
buna cevap vermek zorunda. Ve siyasal iktidar tütünde bir şey daha yaptı.
Tabii, uluslararası...
(Mikrofon
otomatik cihaz tarafından kapatıldı) 
ORHAN
SARIBAL (Devamla) – Sayın Başkan, bir dakika...
BAŞKAN
– Buyurun, tamamlayın Sayın Sarıbal
ORHAN
SARIBAL (Devamla) – Çok teşekkür ediyorum.
Tütünde
yabancı şirketlere kâr ve ciro lazımdı, siyasal iktidara da vergiden dolayı
para lazımdı. O yüzden, aralıkta çıkardıkları yeni kanunla Adıyaman’ın,
Malatya’nın, Diyarbakır’ın tütüncüsüne de gözünü diktiler, onları da mahvetmek
için ne yazık ki sözleşmelinin dışında serbest ve açık artırmalı tütünü de yok
ettiler. Böylece açık bir şekilde Türkiye tarımının canına okuttular. Bundan
sonra, bu ülkede üretimi artırmak, çiftçiyi kalkındırmak mümkün değildir.
Kısaca, bu bütçe, yabancı şirketlerin, yabancı çiftçilerin bütçesidir; bu
topraklarda üretim yapan köylünün bütçesi değildir. (CHP sıralarından alkışlar)
Sayın
Bakanım, müsaade ederseniz, bu son iki kararla ilgili iki sorum var -bir
bilgilendirme- sizlere. Biliyorsunuz, Karacabey ve Türkiye'nin bazı
bölgelerinde doğal afetten dolayı zararlar oldu. Siz bir karar aldınız, borç
erteleme kararı. Borç erteleme kararının şöyle bir özelliği var -Einstein’in
dediği gibi- tekrar tekrar aynı şeyleri yapıp bütün bunlardan farklı bir sonuç
beklemek çok doğru değil.
(Mikrofon
otomatik cihaz tarafından kapatıldı) 
ORHAN
SARIBAL (Devamla) – O kelimeyi kullanmak istemiyorum ama en azından şunu
yapabiliriz: Şu anda, çıkardığınız bu yeni borç ertelemeden dolayı, bu
bölgelerde afetten dolayı geri ödemeler oldu kısmen.
RAMAZAN
CAN (Kırıkkale) – Bize hitap et mübarek, bize hitap et. Bize hitap etsin
Başkanım.
HASAN
BASRİ KURT (Samsun) – Genel Kurulun uygulamalarına aykırı.
ENGİN
ALTAY (İstanbul) – Bazen Hükûmet sıralarına dönülür.
ORHAN
SARIBAL (Devamla) – Mesela, Karacabey bölgesinde 230 milyon liralık bir zarar
vardı, 4 milyon ödediniz. Bu 4 milyon ödediğiniz çiftçilerin bu yeni
getirdiğiniz borç ertelemeden yararlanamama durumu söz konusu; bu bir.
NECİP
KALKAN (İzmir) – Yüzünü bu tarafa dön. Sayın Başkanım, bu tarafa…
BAŞKAN
– Sayın Sarıbal…
ORHAN
SARIBAL (Devamla) – İki: Geçen sene borcu ertelenmiş olan insanların tekrar
borçlarının ertelenmesi gibi bir durum var. 
İLKNUR
İNCEÖZ (Aksaray) – Süresi bitti Başkanım ya. 
ORHAN
SARIBAL (Devamla) – Bu ikisini özellikle söylemek istiyorum, bu da çok önemli
olduğu için sizinle paylaşmak istedim. 
Evet,
değerli…
BAŞKAN
– Çok teşekkür ederiz Sayın Sarıbal. 
ORHAN
SARIBAL (Devamla) – Bu soruyu da sorayım, bir daha karşılaşamıyoruz çünkü. 
ENGİN
ALTAY (İstanbul) – Bir daha Bakanı nerede bulacak, sorsun. 
BAŞKAN
– Peki, kayıtlara geçiyor, biraz çabuk olun.
ORHAN
SARIBAL (Devamla) – Yüzde 30 afet meselesi gündemde, çiftçiler bitik. 
NECİP
KALKAN (İzmir) – Böyle bir usul yok Sayın Başkanım. 
İBRAHİM
ÖZDİŞ (Adana) – Rahatsız olmayın. 
ORHAN
SARIBAL (Devamla) – Yüzde 30 afet değil, şu anda yüzde 100’ün üzerinde bir afet
var, çiftçinin borçları 96 milyar. 
İLKNUR
İNCEÖZ (Aksaray) – Başkanım, başkasının konuşma süresini alsın yani böyle bir
şey olmaz ki. 
ORHAN
SARIBAL (Devamla) – Dedikleri şudur: “Bütün çiftçilerin borçları şartsız olarak
ertelensin.” Afet için geri gönderdiğiniz paralar bankada bloke ediliyor Sayın
Bakanım. Bu adamlar aç, ceplerinde para yok. (CHP sıralarından alkışlar) 
BAŞKAN
– Çok teşekkür ederiz Sayın Sarıbal.
ORHAN
SARIBAL (Devamla) – Bu geri gelen paralar da, bir yönetmelik mi çıkaracaksınız,
kararname mi çıkaracaksınız, bunlar çiftçilere ödensin.
BAŞKAN
– Teşekkür ederiz. 
NECİP
KALKAN (İzmir) – Allah aşkına devam et, devam et!
ORHAN
SARIBAL (Devamla) – Bunlar bu insanların açlık paraları. 
Teşekkür
ederim. (CHP sıralarından alkışlar) 
BAŞKAN
– Teşekkür ederiz Sayın Sarıbal. 
Altıncı
konuşmacı, Edirne Milletvekili Sayın Okan Gaytancıoğlu. 
Buyurun.
(CHP sıralarından alkışlar) 
Süreniz
yedi dakika. 
CHP
GRUBU ADINA OKAN GAYTANCIOĞLU (Edirne) – Sayın Başkan, değerli milletvekilleri;
Tarım Bakanlığının 2018 yılı bütçesi üzerine Cumhuriyet Halk Partisi Grubu
adına söz aldım. Hepinizi saygıyla selamlıyorum. 
Bu
bütçe kimin? Bu bütçe, yasayla kendisine önce söz verilen, devletten tam 102
milyar lira destekleme alacağı verilmeyen, haklı olmasına rağmen efendiliğini
bozmayan ve çok istemesine rağmen bizim yaptığımız “adalet yürüyüşü”ne
katılamayan Atatürk’ün efendisi çiftçilerimize verilecek. Bu bütçe, ilçesindeki
tüm banka ve kooperatiflerden kredi kullanmış, 5-6 tane kredi kartı olan ve
bütün tarlalarını da ipotek ettirmiş çiftçilerimize verilecek. Bu çiftçiler siz
iktidar olduğunuzda 1 katrilyon lira borçluydu, on beş yıllık iktidarınız
boyunca tam 89 kat borçlandı, şu an 89 katrilyon lira borçlu. Bu çiftçiye, bu
seneki bütçeyi vereceksiniz. 
Bu
bütçe, şortunu giyip de açık denizlere açılan yat sahibine ucuz mazot veren ama
kendi çiftçisine dünyanın en pahalı mazotunu, en pahalı gübresini, en pahalı
elektriğini, en pahalı yemini satmayı doğru bulan Hükûmete sesini çıkaramayan
çiftçilerimize verilecek. 
Bu
bütçe, dünya fındık bahçelerinin yüzde 70’ine sahip olmasına rağmen fındık
piyasasını yabancılara teslim edilen ama buna rağmen üretmeye devam eden Düzce,
Sakarya, Ordu ve Giresun çiftçilerine verilecek. 
Bu
bütçe, toprağa alın terini döküp karşılığını beklerken bir bayram günü,
bayramın üçüncü günü çıkarılan bir kararnameyle buğday, arpa, mısır, kırmızı
et, canlı hayvan ve pirinçte gümrük vergilerini sıfırlayan Hükûmetin kolaylık
sağladığı yabancı ülke çiftçileriyle rekabet yapmak zorunda kalan Atatürk’ün
efendisi olan çiftçilere verilecek. 
Bu
bütçe, ekilmeyen yaklaşık 2 Trakya büyüklüğünde araziye sahip olan Türkiye
tarımını yönetemeyip çözümü Afrika ülkelerinden toprak kiralamakta, 200 tane
hayvanı olan Singapur’dan hayvan getirmekte gören Tarım Bakanlığına verilecek. 
Bu
bütçe, yılda 4 milyar dolar ödediğimiz, ayçiçeğini üreten ve geçtiğimiz yıla
göre 200 bin ton fazla üretti diye sizden teşekkür beklerken birdenbire gümrük
vergisini, gözetim fiyatını 170 dolar düşürdüğünüz, buna karşılık üstüne… 
NECİP
KALKAN (İzmir) – Su içen… 
OKAN
GAYTANCIOĞLU (Devamla) - …su içen Trakya çiftçisi Şaban ağaya verilecek. 
Bu
bütçe, üretimini bir türlü artıramadığınız ama bahane olarak “Enflasyonu
azdırıyor.” diye yine gümrük vergilerini sıfırladığınız, nedense hep Kanada ve
Arjantin çiftçisini düşünüp nohut, fasulye, kırmızı mercimek, yeşil mercimek
çiftçisini düşünmediğiniz Türk çiftçisine verilecek. 
Bu
bütçe, samanı, nohudu, mercimeği, tütünü, eti, mısırı ithal edip borç içinde
yüzse de Avrupa’da dünya birincisi olduğunu söyleyenlere gülerek üretmeye devam
eden çiftçilere verilecek. (CHP sıralarından alkışlar) 
Bu
bütçe, kesebileceği 200 tane hayvanı olmadığı için sizden 250 lira destek
alamayan -200’ün üzerindekilere destek veriyorsunuz- hayvanını beslerken yem
fiyatlarındaki artışa bir türlü yetişemeyen, ithal samanla küçük çapta
besicilik yapan çiftçilerimize verilecek.
Bu
bütçe -burası çok önemli- çiftçinin ihtiyacı olan damızlık ve tohumluk üretmek,
gen kaynaklarını korumakla görevli olan binlerce ziraat mühendisi, binlerce
veteriner işsiz iken başında bir kaymakam olup yanında bir beden eğitimi
öğretmeni ve iktisatçı tarafından yönetilen bir kurumun bütçesi olacak.
Bu
bütçe, 1 milyon çapacıya yevmiye sağlayan, hayvanına ucuz melas ve küspe temin
eden, halkına sağlıklı şekeri şeker pancarından üreten, şeker pancarı üretmeyi
hedef seçmiş, cumhuriyetin kuruluşuyla özdeşleşmiş, nişasta bazlı şeker
lobilerine karşı hâlâ şeker pancarı üretmeye devam eden çiftçilerimize
verilecek. 
Bu
bütçe, “Rus uçağını vurdum.” vurup da “Emir verdim, vuruldu.” sonra “Ben
vurmadım.” en sonunda “Pilot vurmuş.” diye naralar atılırken çürüyen
domateslerine, narenciyelerine pazar bulamayan eli nasırlı çiftçilere
verilecek.
Bu
bütçe, müteahhitlik, beton, inşaat, alışveriş merkezi sevdası hiç bitmeyen, bu
sevda uğruna birinci sınıf tarım arazilerini, meraları, zeytinlikleri görmezden
gelenlere rağmen üretmeye devam eden, merada hayvan otlatmaya devam eden
çiftçilerimize verilecek.
Bu
bütçe “Üreten kazanır.” mantığıyla üretmeye devam eden ancak kazanamayan üzüm
ve kayısı üreticilerine verilecek.
Bu
bütçe “Bu sene borçları öderim.” diye düşünürken doğal afet sonucu her şeyini
kaybeden; lütuf gibi borçları bir yıl ertelenirken yüzde 3 faiz konulan,
güneşin altında yanan çiftçilerimize verilecek. 
Daha
sayamadığım tüm nedenlerden ötürü, bütçe rakamlarına baktığımızda, Suriyeliler
kadar bile değer verilmeyen Atatürk’ün efendisi çiftçimize üzülme diyorum.
Gelecek günler iyi olacak, çünkü seni düşünen bir Cumhuriyet Halk Partisi var.
(CHP sıralarından alkışlar) 
15
milyon çiftçimiz var, 15 AKP vekili burada yok. Çiftçiye verdiğiniz değer de
budur arkadaşlar. (CHP sıralarından alkışlar) 
Gelelim
çözüme, hep sorun üretmeyelim. Çözüm nedir arkadaşlar, çözüm? Çözüm, Cumhuriyet
Halk Partisinin iktidarında, üreten köylüye yeniden efendi muamelesi yapmaktır.
Eğer o çiftçiyi seviyorsanız, onun üretmesini istiyorsanız destek vermek
zorundasınız. 
(Mikrofon
otomatik cihaz tarafından kapatıldı) 
OKAN
GAYTANCIOĞLU (Devamla) – Toparlıyorum.
BAŞKAN
– Buyurun, tamamlayın.
OKAN
GAYTANCIOĞLU (Devamla) – Bununla ilgili de bütçemiz vardır. Madem yasalara
uyuyoruz Cumhuriyet Halk Partisi niye “adalet yürüyüşü” yaptı, çiftçiye niye
adalet istiyor? Yasayla kendisine verilmesi hak olan bir hakkın peşinde
Cumhuriyet Halk Partisi. Ama siz verseniz de vermeseniz de yeni başlattığımız,
uygulaması da devam eden teknolojik köylerimizi yakında göreceksiniz.
Teknolojik köylerimizle nasıl üretim oluyormuş, nasıl pazarlama oluyormuş,
nasıl üreticiden tüketiciye zincirler kuruluyormuş bunları yakında
göreceksiniz. Biz yeniden, o köyleri yaşanabilir hâle getireceğiz; yeniden,
üreten Türkiye’yi eli nasırlı insanlarla, güneşin altında çalışan insanlarla
hep birlikte kuracağız.
Dinlediğiniz
teşekkür ediyorum, Genel Kurulu saygıyla selamlıyorum. (CHP sıralarından
alkışlar) 
BAŞKAN
– Teşekkür ederiz Sayın Gaytancıoğlu. 
Sayın
milletvekilleri, birleşime kırk dakika ara veriyorum. 
Kapanma
Saati: 13.39
ÜÇÜNCÜ OTURUM
Açılma Saati: 14.28
BAŞKAN: Başkan Vekili Pervin BULDAN
KÂTİP
ÜYELER: Bayram ÖZÇELİK (Burdur), Sema KIRCI (Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşiminin
Üçüncü Oturumunu açıyorum. 
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde.
Şimdi,
konuşmacılardan Cumhuriyet Halk Partisi Grubu adına yedinci konuşmacı Tokat
Milletvekili Sayın Kadim Durmaz. (CHP sıralarından alkışlar)
Sayın
Durmaz, sizin süreniz on dakika.
Buyurunuz.
CHP
GRUBU ADINA KADİM DURMAZ (Tokat) – Sayın Başkanım, değerli milletvekilleri,
ekranları başında bizi izleyen değerli hemşehrilerim; Orman ve Su İşleri
Bakanlığı bütçesi hakkında Cumhuriyet Halk Partisi Grubu adına söz almış
bulunuyor, hepinizi saygıyla selamlıyorum.
Su
da, orman da bütçe gibi temel bir insan hakkıdır, korunmaması vebaldir. Bugün burada
bir insan hakkını hatırlatmak için konuşacağım. Yeşil Yol Projesi’ne karşı
direnen Havva analar, Cerattepeli Artvinliler, ineğini satıp HES’lere dava açan
Kazım amcalar, Manisa’da zeytinine sahip çıkan Yırcalılar, Çekerek’te HES’lerle
mücadele için direnen Tokatlılar, Yozgatlılar, Bolu Gölcük Parkı için
direnenler, İstanbul Gölet Gönüllüleri, Ordulular, Kastamonu Cideliler,
Antalyalılar, Muğlalılar, Çanakkaleliler, Mersinliler, Sinoplular, Konyalılar,
Zonguldaklılar yani on beş yıldır talan edilmeye çalışılan doğamız için,
derelerimiz için, ormanlarımız için direnen tüm doğa savunucuları; Cumhuriyet
Halk Partisi olarak sesiniz olacağız, biz varız, konuşacağız. İçtiğimiz su
için, soluduğumuz hava için, ormanlarımız için konuşacağız.
Sayın
Başkan, değerli milletvekilleri; Devlet Su İşlerinin verilerine göre, ülkemizde
yer üstü ve yer altı su potansiyeli yılda ortalama 112 milyar metreküptür.
Nüfusumuzun on beş yirmi yıl içerisinde 100 milyonu aşacağı düşünüldüğünde,
ülkemiz giderek su fakiri bir ülke olma tehlikesiyle karşı karşıyadır. Susuzluk
riskini görerek su kaynaklarımızın yönetilmesi, planlı kullanılması ve sektörel
düzeyde de önlemler alınması hayati bir önem arz etmektedir. Diğer bir
ifadeyle, bütünleşik bir su ve doğal kaynak yönetimi yaklaşımını ivedilikle
uygulamak zorundayız. Sağlıklı suya erişimin bir insan hakkı olduğu asla
aklımızdan çıkmamalıdır. Su, yalnızca bir mühendislik meselesi değildir. Su,
her yerde borulara, depolara, pompa istasyonlarına, türbinlere hapsedilemez.
Suyun hepimizin meselesi olduğunu asla unutmayacağız. 
Sayın
Başkan, değerli milletvekilleri; su kaynakları kadar önemli bir diğer konu ise
ormanlarımızdır. Orman ve Su İşleri Bakanlığı bütçe sunumunda anlatılan ve
sürekli tekrarlanan bir yanlışın altını çizmek istiyorum: Öncelikle, Bakanlık
sunumunda on beş yıllık AK PARTİ iktidarında ne kadar ormanlık alanımızın yok
olduğu bilgisi gerçekçi değil. Sürekli orman yangınları yaşanıyor. Ne hikmetse,
bazı yanan ormanların yerine otel ve benzeri projeler yükseliyor. Sayın Bakan
2002 yılı ile 2017 yılı orman varlığımızı karşılaştırırken 1,5 milyon hektarlık
bir artıştan bahsetmektedir. Ayrıca, çevresel duyarlılıklar ne zaman dile
getirilse Hükûmet kanadından “Şu kadar ağaç kesildi ama karşılığında bu kadar
fidan diktik.” açıklaması gelmektedir. “Bu kadar alanı yeşillendirdik.” gibi
açıklamalar da sık sık yapılmaktadır. Bir ormanlık alanı yok ettiğinizde başka
bir yere ağaç dikerek bu kaybı telafi edemezseniz Sayın Bakan. Orman, sadece
ağaç değildir ve bir yere ağaç dikmekle orayı da orman yapmış olamazsınız.
Ormanlar, yüz yıllar süren ekolojik süreçlerle oluşmuş doğal bir habitattır.
Ormanlar, toprağı, onlarca çeşit ağacı, mantarı, kuşları, memelileri,
böcekleri, sürüngenleriyle doğal bir yaşam alanıdır. Temel ekoloji bilgisinden
yoksun bir şekilde “Şu kadar ağaç kesildi, yerine bu kadar fidan dikildi.” veya
“Orman alanımız şu kadar arttı.” diye bilimsel açıdan yanlış söylemleri
kamuoyuyla paylaşmanızı şaşkınlıkla ve büyük bir üzüntüyle karşılıyorum. 
Üçüncü
köprü için binlerce ağaca kıyıldı. Bakınız, yakın bir zamana kadar İstanbul’un
uydu görüntülerini incelediğinizde kenti çevreleyen önemli su havzası ve orman
varlığını sık sık görebiliyordunuz. Ancak şimdilerde İstanbul’a baktığınızda,
“akciğerleri” diyebileceğimiz ormanlık alanların tamamen betonlaştığını
göreceksiniz. İstanbul’un orman varlığı yüzde 40’lara düşmüştür. “Şu kadar
fidan diktik.” diyerek kuzey İstanbul ormanlarını yok ettiğiniz gerçeğini
değiştiremezsiniz ve maalesef o ormanları geri getiremezsiniz. 
İşin
ilginç tarafı, AK PARTİ Genel Başkanı, İstanbul Büyükşehir Belediye Başkanı
olduğu yıllarda “Boğaza üçüncü köprü intihardır.” diyordu. Bunu da bölgedeki
doğal yaşama bağlayıp “Orada orman var, su havzası var, İstanbul’un
akciğeridir.” diyordu. Ama iktidar koltuğuna oturduktan sonra ne oldu?
Ormanları yok etme pahasına üçüncü köprü yapıldı. Başta İstanbul olmak üzere
ülkemizdeki ormanlar, su havzalarımız, doğal alanlarımız ranta ve çılgın
projelere feda edilmiştir. Diliyoruz, çılgın kanaldan da vazgeçersiniz. (CHP sıralarından
alkışlar)
Biz
bu gerçekleri söylediğimizde hemen kısa yoldan siyasi çıkar elde etme adına
“Efendim, bunlar kalkınmaya karşı, yatırıma karşı, yola karşı, köprüye karşı.”
diyorsunuz. Hayır, hiç kimseyi kandıramazsınız. Biz, doğanın yararına olmayan
hiçbir yatırımın ülkemin ve halkın yararına olmayacağını dün de söylüyorduk,
bugün de söylüyoruz. (CHP sıralarından alkışlar)
Biz
“sürdürülebilir kalkınma” diyoruz, siz “talancı kalkınma” diyorsunuz.
“Ormanlarımdan bir dal kesenin boynunu keserim.” diyen Fatih’in kemiklerini
sızlatıyorsunuz. Zaten işin acı tarafı da “İstanbul’a ihanet ettik.” demenizle
devam ediyor. Doğa korumacılar da, bizler de yıllardır zaten aynı şeyi
söylüyoruz; evet, İstanbul’a yapılan, sizin tabirinizle, gerçek manada bir
ihanettir. Sadece bugünün insanlarına da değil, gelecek kuşaklara da yapılmış
en büyük ihanettir. Siz gerçekten İstanbul’a da, Karadeniz’e de, ormana da,
zeytine de, özgür akan derelere de, yaylalara da ihanet ediyorsunuz. Yazık
değil mi ülkemize ve gelecek nesillerimize?
Sayın
Başkan, değerli milletvekilleri; orman ve su varlığımızın en önemli kısmını
barındıran Karadeniz’e ayrı bir bölüm açmak istiyorum. Ormanların, yapılan
yolla, Karadeniz sahiliyle, derelerin hikâyesiyle bağlantısı koparıldı.
Öngörülen bilimsel temelden uzak, bilgiden yoksun bir şekilde sahil yolu
bölgeyi mahvetti. Artvin’de, Rize’de, Ordu’da, Trabzon’da sel felaketleri
kaçınılmaz; içimizi üzen birçok ölümlü kazaları da gördük. Ortaya çıkan maddi
yıkımlar bir yana, bu çarpık yapılaşma insanlarımızın canına mal oldukça
yüreğimiz incinmektedir.
Yine,
Karadeniz yaylalarına saplanan bir hançer daha var, bir de öyle sempatik bir
isim uyduruldu ki bilmesek kanacağız, kod adı “Yeşil Yol”; aslı, yayların yok
edilmesinin, doğal habitatın yıkımının yoludur. Bir de tek kişi için ihale
edilen, talan edilen Cerattepe var. Artvin halkına, doğa savunucularına rağmen
Cerattepe’ye acımadan kıydınız. Sürmene Çamburnu’nda orman köşkü yaptınız.
Sayın Erdoğan ve Katar Emiri’nin helikopterle gezip “Burayı beğendim.” dediği
yerde ne garip ki bir hafta sonra -hikmetiilahi- Sürmene ormanları cayır cayır
yandı. Yine ne garip ki yangının nedeni de hâlâ belli değil. Sürmene
ormanlarını da feda ettiniz. Binlerce yıllık emanetimiz olan Karadeniz’in
doğasını, kültürünü on beş yirmi yıllık sürdürülemez projeler için yok
ediyorsunuz. 
Anayasa’mızın
56’ncı maddesi, vatandaşa ve devlete çevreyi ve doğayı koruma ödevini şart
koşmuştur. AK PARTİ iktidarı bu talan kültüründen vazgeçip Anayasa’yı
uygulamaya dönmelidir. Bu bütçeden orman köylüsüne daha çok destek vermeyi,
köylünün bütçesini artırmayı ana gündem olarak belirlemeliyiz. Doğayı, ormanı,
suyu koruyan yasalara acilen ihtiyacımız var ama rant odaklı mevcut yasa
tasarılarının da acilen doğa için revize edilmesi gerekiyor. 
Sözlerime
son verirken bir kez daha ısrarla tekrar etmek istiyorum: Doğanın yararına
olmayan hiçbir plan, proje, yatırım ülkemizin yararına olmaz ve olamaz. Ve Âşık
Sümmani’nin bir dörtlüğüyle de devam ediyorum:
“Sümmani’yem
ben bu derdi niderim?
Başım
alır diyar diyar giderim.
Yarın
mahşer günü dava ederim. 
Siz
mahşer yerine gelmez misiniz?” diyor. (CHP sıralarından alkışlar) 
Yine
Niksar Ovamız’da toplulaştırmalar var. Sayın Bakanım, bu toplulaştırmalar
mevcut sulama kanallarını tahrip etti. Bunların bir an önce kapalı sistemle,
sizin de planlamanız doğrultusunda yapılmasında yarar var diyorum çünkü sit
alanı ilan edilen kıymetli bir ovadır.
Yine,
Sayın Bakanım, Çekerek Vadisi’nde -gördüğünüz gibi vadi- üç HES’le yola çıkıldı
yürütmeyi durdurma verildi, daha sonra talan edildi. Önce, bu vadide doğaya
aykırı, taban suyunu da düşüren derinleştirme yapıldı, yanına da yollar
yapıldı. Ve bir vahim tablo; Roma’dan kalma bir kent açığa çıktı, o kentteki
tarihî doku ve kalıntıları da yok sayarak hâlâ devam edilmekte. Bakın, kıyılan
ormana, ağaçlara ve doğaya. 
Ve
Sayın Bakanım, sizin çok iddialı olduğunuz ceviz ormanları var. Niksar’da,
2012-2016’da Ceviz Eylem Planı bünyesinde yapılmış bir orman alanı var. Ben,
bunun birkaç gün önce resmini çektim, getirdim; aradan yaklaşık olarak bir altı
yıl geçmesine rağmen burada hiç ceviz kalmamış. Bunun kontrol ve denetimini kim
yapıyorsa, bu konuda da ilgililerin ciddi uyarılması gerekir. 
Dünyanın
kıymetli vadilerinden Kelkit Vadisi…
(Mikrofon
otomatik cihaz tarafından kapatıldı) 
KADİM
DURMAZ (Devamla) – Sayın Başkanım, toparlayayım.
BAŞKAN
– Buyurun, tamamlayın. 
KADİM
DURMAZ (Devamla) – İşte, buranın önceki hâli Sayın Bakanım, şimdi de gördüğünüz
gibi işte bu hâle getirilmiş bir vadi. 
Doğa
tahribatları hâlâ devam ediyor ama diyorum ki bütün bu olumsuzluklara rağmen
iyi şeyler yapabilir miyiz? Yapabiliriz. Önce, bu ülkede, su fakiri olan bu
ülkede su bakanlığı kurulmalı ve sizin dışınızdaki sivil toplum örgütlerini, bu
ülkenin dinamiklerini de önemseyerek, birlikte yaşadığımız bu ülkede, doğaya,
çevreye, yer altı zenginliklerine, yer üstü zenginliklerimize, su
kaynaklarımıza, ormanlarımıza sahip çıkan anlayışla 2018 yılı bütçesinin
hayırlı ve uğurlu olmasını diliyorum. (CHP sıralarından alkışlar)
BAŞKAN
– Teşekkür ederiz Sayın Durmaz. 
Sekizinci
konuşmacı Çanakkale Milletvekili Sayın Bülent Öz. 
Buyurun
Sayın Öz. (CHP sıralarından alkışlar)
Süreniz
yedi dakika.
CHP
GRUBU ADINA BÜLENT ÖZ (Çanakkale) – Sayın Başkan, değerli milletvekilleri;
Sayın Cumhurbaşkanı ilk defa doğru söylemiş. Zamanında demiş ki: “Talihsizlik,
Cumhuriyet Halk Partisinin ABD karşıtı olması.” Yani “Cumhuriyet Halk Partisi
antiemperyalisttir.” demiş.
BÜLENT
TURAN (Çanakkale) – Çok eskidi onlar. 
BÜLENT
ÖZ (Devamla) – Siz gömleği değiştirdiniz ama biz hâlâ aynı kafadayız, biz
antiemperyalistiz. (CHP sıralarından alkışlar) 
Siz
gömleğinizi sık sık değiştirirsiniz çünkü siz işinize geldiğinde
antiemperyalist olur, işinize geldiğinde İsrail’le gizli gizli iş bitirir,
İsrail’den tohum almaya devam edersiniz. Siz hâlâ Gazze’ye gidemediniz ama biz
Deniz Gezmiş gibi Filistin’e gidenleriz. (CHP sıralarından alkışlar) 
Cumhuriyetimizin
kuruluşuyla var olan ve dünyadaki tek örnek, Türkiye’de orman köylümüz AKP
tarafından görmezden geliniyor. Biga Camialan, Arabaalan köyü; Çan Bilaller,
Cicikler, Kızılelma, Yenice, Alancık obaları, Armutçuk köyleri; Lapseki
Taştepe, Dereköy, Alpagut köyü; Ayvacık Tuztaşı, Baharlar, Kısacık köyü;
Çanakkale merkezde Fevziçakmak, Denizgöründü köyü; Bayramiç Gökçeiçi,
Zerdalilik, Palamutoba köyleri... Merak ettiniz değil mi bu köyleri niye
saydığımı? Orman politikalarınız yüzünden Çanakkale’de birçok orman köyümüzü
bitirdiniz, yok ettiniz, bu köylerde kırk yaşın altında insan bırakmadınız. 
Türkiye’de
17.900 orman içi ve ormana bitişik köyde mülkiyeti devlete ait yaklaşık 20
milyon hektar orman alanı içinde 18.688 orman köyü bulunmaktadır. Orman
köylüleri arazi varlığı açısından da en büyük bölümde. Orman Bakanlığınızın ve
Hükûmetinizin politikaları nedeniyle orman köylüleri iş edinmek için şehirlere
göç ediyor çünkü orman köylüleri devlet yatırımı alamıyor, destekleme görmüyor.

Siz
ormanlarımızı dikili ağaç kesimini, şirketlere verirsiniz; biz “Ormanlarımızdan
köylümüz yararlansın.” diyenleriz. Orman köylüsünü ormanda istihdam etmek hem
devletimizi kâra sokacak hem de orman köylümüze geçim kaynağı olacak.
Anayasa’mızda açıkça “Ormanların imkânlarından orman köylüsü yararlansın.”
derken siz tüccarlara bıraktınız. Bu hatadan geri dönüp geçmişte olduğu gibi
ormanlarımızdaki hakları gerçek sahiplerine, orman köylüsüne bırakmalıyız.
Dikili ağaç uygulaması yapılması gerekliyse bu işlem orman köy kooperatifleri
aracılığıyla yapılıp orman köylümüze ciddi bir imkân sağlanmalıdır. Çünkü
ülkemizdeki 7,5 milyon orman köylümüz korunmadan ormanlarımız korunamaz. 2018
yılı için vahidi fiyatı oluşturacak olan kriterlerin uygulanmasında, yıl içinde
yapılacak akaryakıt fiyat artışının mutlaka yansıtılması gerekir.
Evet,
biz mazotu orman köylümüze, kooperatiflerimize ve çiftçimize 1,5 liradan vermek
isteyenleriz. Üç kuruş vergi borcu için tepesine bindiğiniz esnafın derdini
dert edinen biz, “Hangi adaya paraları kaçırsam?” deyip dertlenen siz. (CHP
sıralarından alkışlar) Halkın kıdem tazminatına, emekliliğine, evindeki
altınına bile göz koyan siz, hakça eşit bir düzen vadeden biz. Bu anlamda, aynı
gemide değiliz. Çünkü biz Soma’da ekmek parası için ölenleriz; Ermenek’te
emeğiyle, alın teriyle yaşayıp ölüme mahkûm edilen madencileriz; atanamadığı
için bunalıma girip kendini asan, cebinden 6 lira çıkan İbrahim Öğretmeniz. (CHP
sıralarından alkışlar) Bir avuç toprak ve emeğinden başka satacak bir şeyi olmayan
Çanakkaleli çiftçiyiz, hırsızları Türk Bayrağı önünde aklamaya çalışanlar ise
sizsiniz. O yüzden hiç kusura bakmayın, biz Erdoğan’ın dediği gibi
antiemperyalistiz.
Sayın
Bakan, bir orman köylüsüne gidelim, kendisine soralım, “Türkiye’de yüzde 11
büyüme var.” diyelim, onu bir dinleyelim; bakalım, hâlinden memnun olacak mı.
Biz, 7,5 milyon orman köylümüzün yanındayız. “Gayrisafi millî hasılanın yüzde
1’i çiftçiye verilmeli.” diye yasa çıkartan siz, sonra çiftçinin 102 milyarını
vermeyen yine siz. Orman köylümüzün ve çiftçimizin kullandığı gübreden,
mazottan vergiyi kaldırmak isteyen biz, bu devlete vergi vermemek için yurt
dışında şirketler kuran siz. (CHP sıralarından alkışlar) Evet, biz “Emeklimize
çift maaş verilsin.” diyen ve emeklimizden tek kuruş kesinti yapmak
istemeyenleriz. Siz değil misiniz emeklimizin maaşından ilaç, muayene parasını
kestiren, tahsilatını da eczacılara yaptıran? Siz, Çanakkale Yenice’de
çiftçimiz için 500 milyar lira harcayarak gölet yapan, sonra bu göletin su
kaynağını termik santrale peşkeş çekmek isteyenlersiniz. Biz, 2/B arazilerini
bedelsiz köylüye vermek isteyenleriz, siz ise Çanakkale’de 9 milyon metrekare
2/B arazisini bedelle verenlersiniz. Siz “rotasyon” adı altında orman
çalışanlarını kendinizden saymadığınız için emekliliğe zorlayanlarsınız. Kadro
bekleyen 10 bine yakın orman mühendisinden sadece 9 kişiye kadro verdiniz bu
insanlarla dalga geçer gibi. Siz, tatlı su kurnazlığı yapıp orman işçilerini
kadroya almamak için beş ay yirmi dokuz gün çalıştıranlarsınız. Biz ise
Çanakkale’nin Çan ilçesindeki kömür işletmesinde ve yine Çan’daki 18 Mart
Termik Santrali’nde 600 civarında işçimizin kadroya alınması için mücadele
edenleriz. (CHP sıralarından alkışlar) 
Çanakkale
Orman Bölge Müdürünü görevden alamadığınız için Çanakkale Orman Bölge
Müdürlüğünü kapatan sizsiniz. Sonra seçimlere gelince Orman Bölge Müdürlüğünü
açarak işgüzarlık yapan yine sizsiniz. Sizin on beş yıllık orman
politikalarınız… Diktiğiniz 2,5 milyar fidan ve döne döne bunu anlatıyorsunuz
ama sonra bu fidanlar ne oldu, büyüdü mü, yetişti mi, takip etmiyorsunuz. 
Bu
toprağın evladı olan Yaşar Kemal’in dediği gibi, toprağı, doğayı öldürmek
kolay, yaşatmak zordur. Siz doğayı öldüren, biz ise mücadele edenleriz. 
Teşekkür
ediyorum, saygılar sunuyorum. (CHP sıralarından alkışlar) 
BAŞKAN
– Teşekkür ederiz Sayın Öz. 
Dokuzuncu
sırada Isparta Milletvekili Sayın İrfan Bakır. 
Sayın
Bakır, süreniz yedi dakika. 
Buyurun.
(CHP sıralarından alkışlar) 
CHP
GRUBU ADINA İRFAN BAKIR (Isparta) – Teşekkürler Sayın Başkan.
Sayın
Başkan, değerli milletvekilleri; her köşesinin ayrı varlığı, her köşesinin ayrı
âdeti, kültürü, medeniyetin beşiği, cennet bahçesi Anadolu’yla suyu barıştıran,
çatlamış toprak ile mavi gök arasında sıkışan insanı suya kavuşturan, benim de
yıllarca emek verdiğim Devlet Su İşleri Genel Müdürlüğü bütçesi üzerinde söz
aldım. Ekranları başında bizleri izleyen kıymetli vatandaşlarımızı ve Gazi
Meclisi saygılarımla selamlıyorum. 
Tabii
ki Devlet Su İşleri denildiğinde değinmeden geçmek istemediğim eski Genel
Müdürümüz, Türkiye Cumhuriyeti 9’uncu Cumhurbaşkanı, ülkesinin her karış
toprağında emeği olan ve suya olan sevdasıyla “Suyun peşini hiç bırakmadım.”
diyen merhum Süleyman Demirel’e, ebediyete geçmiş tüm DSİ personeline Allah’tan
rahmet diliyor, kendilerini minnetle, şükranla anıyorum. (CHP sıralarından
alkışlar)
Ülkemizin
ekonomisini doğrudan etkileyen, ülkenin refahını, gelişmişlik düzeyini
belirleyen DSİ’nin çalışma kabiliyeti ve projeleridir. Geçmişten bugüne
ülkemize ve ekonomisine baktığımızda, tarımın istihdama katkısının yüzde
40’lardan yüzde 20’lere düştüğünü görüyoruz. Nedeni ise çiftçilerimize,
üreticilerimize desteğin etkin bir şekilde yapılamaması ve köyden kente göçün
önlenememesinin yanında, su politikasının tarım için daha verimli hâle
getirilememesi ve istikrarlı bir politika uygulanamamasıdır. Çiftçi tarlasına
küskün, desteklere rağmen çiftçi umudunu yitirmiş, üretim hırsından uzaklaşmış;
bunun için destekler ürün kalitesini ve miktarına bağlı olarak verilmeli. 
Hep
söylediğim gibi, sulama konusu hayati bir konu ve vatandaşın yaşamı, işi, aşı,
ekmeğiyle ilgili. Sulama sistemlerine yapılacak yatırımlar vatandaşın da
birliklerin de gücünün çok üzerinde. Şu an kullanılan otuz, kırk yıllık
şebekelerden yeterli verim alınamamakta. Unutmayalım, gübresiz, ilaçsız
ekolojik tarım yapılabilir ama susuz yapamazsınız. Bir an önce modern sulama
sistemlerine geçilmelidir.
Bunun
yanında, hızlı ve çarpık kentleşme, su havzalarının imar planına açılması,
bilinçsiz gübreleme ve ilaçlama, yanlış su politikaları yer altı ve yer üstü
sularının kalitesini tehdit ediyor, su kaynakları kirleniyor. Köylerde,
şehirlerde vatandaşlarımız şebeke sularını içemez oldu. Bunun için arıtma
tesisi projeleri bir an önce hayata geçirilmeli.
"Kâh
susar, kâh çırpınır, kâh ürperir, kâh çağlar / Su, eşyayı kemiren küfe ve pasa
ağlar.” (CHP sıralarından alkışlar) İşte, bizlere hayat veren suyu ağlatmamak
için yanlış su politikalarından vazgeçmeliyiz.
Değerli
milletvekilleri, sulama birlikleri ve kooperatiflerinin, yer altı sulamalarının
ve DSİ personelinin sorunlarına da değinmek istiyorum. Öncelikle, birliklerin
enerji dağıtım şirketlerine olan borçlarının ödenmesi hususunda bir çözüm
üretilmeli ve kurumsal yapıları güçlendirilmeli, ihaleler şeffaf ve hesap
verilebilir olmalı. Kayırmacılık ve ayırmacılık yapılmaksızın, parti, oy ayrımı
gözetmeksizin devredilen tüm sulama tesislerinde, yenileme projesi yatırım
bedelinin tamamının DSİ tarafından karşılanarak inşaatların tamamlanması
gerekir. Nasıl olsa kesin hesap neticesi belirlenen bedel, 6200 sayılı Kanun’un
24’üncü maddesi gereğince geri alınacaktır. 
Kuraklık
alarmı verilmeli. Yağışlarla dolmayan gölet, baraj sahalarının, ihtiyaç hâlinde
sondaj kuyularıyla destekleme çalışmalarına başlanmalı. 
Enerji
giderleri için kamu yararı gözetilerek bütçeden ödenek ayrılmalı ya da sübvanse
edilmeli. Muhtarlıklar, sulama birlikleri ve kooperatifler su yönetim
planlamasının her aşamasında yer almalı. Hızlı devir ve yerinden yönetim
yapılmalı. Sulamaların rehabilite edilmesiyle ilgili çıkarmış olduğunuz
yönergelerde ihtiyaca yönelik değişiklikler yapılmalı. Birliklerin,
kooperatiflerin tarımı destekleme kapsamında kullandıkları enerjide birim fiyat
düşürülmeli. Tükettikleri enerjiyi kendilerinin üretebilmesi için yani rüzgâr
ve güneş gibi yenilenebilir enerji sistemleri devlet tarafından yapılmalı. 
Yer
altı suyu sulamalarında, herkesin adil su kullanımı için belgesiz kaçak
kuyuları kontrollü su kullanım amacıyla belgelendirilmeli. Açılan sondaj
kuyuları, pompa ve enerji tesisleri DSİ tarafından, sulama şebekeleri ise il
özel idarelerince yapılmakta, kuyular açıldıktan sonra beş veya on yılda ancak
işletmeye alınabilmekte. Sulama şebekelerinin de DSİ tarafından yüzde 50
hibeyle yapılması fayda sağlayacaktır. Büyükşehir belediyelerine verilen yer
altı suyu sulama şebekeleri yapım işleri DSİ tarafından yapılmalı. 
DSİ
personelinin özlük hakları bir an önce iyileştirilmeli ve göstergeleri
arasındaki dengesizlik ortadan kaldırılmalı, görevde yükselme sınavları
açılmalı. Tüm taşeron personelin -iş ayrımı- sınav yapılmaksızın bütün
kurumlardaki kadro bekleyen çalışanlarla birlikte kadroya alınması gerekli.
Bunu yaparken de geçiş süreci, yapılacak hukuksuzluk ve keyfî uygulamalarla
sekteye uğratılmamalı, yeni mağduriyetler yaratılmamalı.
Tüm
projeler çevreye ve doğaya duyarlı olarak tarımsal sulama, içme, kullanma suyu
temini, balıkçılık ve doğal hayatı koruma bilinciyle yapılmalı.
Ülkemizde
öncelikle de batıdaki HES'ler pompaj depolamalı HES'lere dönüştürülmeli, yeni
yapılacak olanların da pompaj depolamalı olarak rüzgâr ve güneş enerjisi
santralleriyle birlikte planlanması önem arz etmektedir.
Sayın
Bakan, size bir projeden bahsetmek istiyorum. Yalvaç, Aşağıtırtar, Karagöl, HES
ve Sulama Projesi’yle Eğirdir Gölü’nden Karagöl depolamasına 10 milyon
metreküpe kadar su depolanarak yazın Hoyran Ovası dâhil 5 bin hektar alan sulu
tarıma kavuşacak, rüzgâr ve güneş santralleri kullanılarak, gece ve gündüz
basılan suyla düşü kullanılarak elektrik üretilecek, Karagöl’de yaban hayatı
gerçekleşerek Türkiye'de ve dünyada yapılan ilk proje olabilecektir.
Mavi
semalar ülkesi olan Türkiye’de DSİ’ye büyük sorumluluklar düşmekte. Bunların
temelinde de her damla yağmuru halkın hizmetine sunarak vatandaşlarımızın ve
toprağın bağrındaki yangını söndürmek olmalıdır. Artık halka karşı
şirketleri desteklemekten vazgeçip, suyu yeniden bir insan hakkı olarak
tanımlayacak politikalara geri dönülmeli. 
Ben
bu düşüncelerce 2018 yılı merkezî yönetim bütçesinin ülkemize hayırlı olmasını
diliyor, Cumhuriyet Halk Partisinin geçmişte olduğu gibi, bugün ve yarın da
vatandaşlarımızın hayatını kolaylaştıran çözümler üreten, bu çözümleri
üretirken de önce ülke menfaatlerinin gözetildiği çalışmaları yapan,
destekleyen bir konumda olduğunu belirtmek istiyor, saygılar sunuyorum. (CHP
sıralarından “Bravo” sesleri, alkışlar)
BAŞKAN
– Teşekkür ederiz Sayın Bakır. 
Onuncu
konuşmacı, Kırklareli Milletvekili Sayın Türabi Kayan. 
Buyurun
Sayın Kayan. (CHP sıralarından alkışlar) 
Süreniz
yedi dakika. 
CHP
GRUBU ADINA TÜRABİ KAYAN (Kırklareli) – Teşekkür ederim Sayın Başkan.
Değerli
milletvekilleri, 2018 yılı Orman ve Su İşleri Bakanlığı Meteoroloji Genel
Müdürlüğü bütçesi üzerinde söz almış bulunmaktayım. 
Değerli
arkadaşlar, meteoroloji, atmosferde oluşan hava olaylarının oluşumunu,
gelişimini ve de değişimini nedenleriyle inceleyen ve bu hava olaylarının
canlılar ve dünya açısından doğuracağı sonuçları araştıran bir bilim dalıdır.
Tarımla ve ormanla ilgili bölümü yağmur, kar, don, akarsular ve yer altı
sularıyla ilgilidir. 
Değerli
arkadaşlar, yeni bir bilim dalıdır ve üzerinde çok ciddi çalışılması gereken
bir bilim dalıdır ama maalesef, ülkemizde, Hükûmet bilimle değil de zulümle
uğraştığından dolayı bu ülkede bilimsel bir çalışma maalesef yapılamamaktadır.
(CHP sıralarından alkışlar) 
Özellikle
bu konuda sizlere şunu söylemek istiyorum: Tarımda bilimsel hiçbir çalışma
yapılmadığından dolayı, hiçbir uğraş alanı bilimsel bir açıdan bakılarak ele
alınmadığından dolayı Türkiye’de tarım bitmiştir. Türkiye’de akarsuların bugün
ülkemizde sağlıklı bir şekilde kullanılmadığını hepimiz görmekteyiz. Barajlar
yapılmıştır kırk yıl önce, elli yıl önce, otuz yıl önce. Barajlardan akan sular
açık kanallar vasıtasıyla gelmektedir ovalara. Akarsuların getirdikleri suların
bu açık kanallar sayesinde yüzde 10’u ancak işe yaramaktadır, 10 katı
harcanmaktadır boşu boşuna değerli arkadaşlar. Çünkü bu açık kanallarda suyun
büyük bir kısmı zayi olmakta, büyük bir kısmı da maalesef sıcaklıktan dolayı
buharlaşmaktadır ve ayrıca, bu kanallardan alınan suyun bitkiye verilmesi için
motopomplar kullanılmakta ve bu da fuzuli yere enerji sarfiyatını
doğurmaktadır. 
Sayın
Bakan, onun için özellikle şunu söylemek isterim ki kendi bölgemde, Kırklareli
bölgesinde 2 tane büyük baraj var; Kayalı Barajı ve Kırklareli Barajı. Bugün
açık kanal sistemiyle… Bakanlar kendi aralarında konuştuklarından dolayı
bizimle ilgilenmiyorlar değerli arkadaşlar, kendilerine bu konuda da bir bilgi
vermek istiyorum. (CHP sıralarından alkışlar)
Değerli
Bakanlar, özellikle bu barajlardaki suların tamamı açık kanallar vasıtasıyla
gitmektedir. Bunların ömrü dolmuştur, miadını tamamlamıştır; burada yapılması
gereken, kapalı sistem devresiyle suyu havzalara kadar ulaştırmaktır. Bunlar
vasıtasıyla giden suda bir gram dahi zayiat olmaz ve -özellikle de bu
bahsettiğim barajlar yüksek yerlerde olduğundan dolayı- hiçbir enerji
harcanmadan suyun bitkilere verilmesi, bu bitkilerden en sağlıklı şekilde verim
alınmasını doğuracaktır. 
Değerli
arkadaşlar, ülkemizde özellikle tahılların tohumları yurt dışından ithal
edilerek veyahut da yabancı firmalar ülkemize gelip de bu konularda çalışma
yaparak tahıl tohumu üretmektedirler. Özellikle şunu söylemek istiyorum:
Tahıllarda hibrit tohum geliştiriyorlar. Hibrit tohum sadece bizim gibi az
gelişmiş ülkelerde üretilmektedir, satılmaktadır. Çünkü bir tohumun ömrü üç
veya dört yıldır veya azami beş yıldır. Bu zaman zarfında, her yıl yeni
tohumlar aldığınız zaman bu tohumun ülkemize maliyetini Sayın Bakan, az çok
herhâlde benim kadar bilirsiniz. 
Ayçiçeği
tohumu… Türkiye’de ayçiçeğinin en çok ekildiği bölge Trakya bölgesidir değerli
arkadaşlar. Ayçiçeğinin tohumu, mısırın tohumu olduğu gibi hibrit tohumdur.
Hibrit tohum bir defa kullanılır, ikinci bir defa kullanılma şansı yoktur. Onun
için “hibrit tohum” dediğimiz tohumdan döllenme sağlanır, tekrar tohum alınır
değerli arkadaşlar ama sadece bir yıl ürün verecek şekilde bu tohum
geliştirilir. Şimdi, değerli arkadaşlar, ayçiçeğinin kilosu 2 bin lira ama
tohumunun 10 kilosu 1.000 lira. Bu ne demektir? Değerli arkadaşlar, siz şey
yapın. Sayın Bakan, her yıl tohumcular tarafından soyuluyoruz.
MAHMUT
TANAL (İstanbul) – Tohumu da İsrail’den mi alıyorsunuz?
TÜRABİ
KAYAN (Devamla) – Değerli arkadaşlar, bunun gibi, özellikle hayvancılıktaki olaylardan
size kısaca bahsetmek istiyorum. 
Değerli
arkadaşlar, benim bölgemde yüzlerce hayvan çiftliği var. Yüzlerce hayvan
çiftliğinin her biri bin başlık, 2 bin başlık hayvan çiftlikleri. “Bunların
üretimi ne kadar?” diye sorarsanız, yüzde 10; yüzde 90’ı kilit vurmuş vaziyette
arkadaşlar. “Niye?” derseniz çünkü bu teşvik kredilerini verenler işten
anlayan insanlar değil, başkalarına bu kredilerden de pay ayıran insanlara
verilmektedir. (CHP sıralarından alkışlar) 
BURCU
KÖKSAL (Afyonkarahisar) – Çoğunlukla yandaşlara.
TÜRABİ
KAYAN (Devamla) – Bunların asıl verilmesi gerekenler çiftçilerdir, köylülerdir
ama bunlara vermezler. Niye, biliyor musunuz? Çünkü köylüden pay alamazlar…
BURCU
KÖKSAL (Afyonkarahisar) – Yandaştan oy alırlar.
TÜRABİ
KAYAN (Devamla) – …çünkü hayvan üreticisi gerçek çiftçiden pay alamazlar, bunu
isteyemezler de, yüzleri tutmaz ama bu bahsettiğim binlerce hayvan üreticisi
çiftliklere bu kredileri veren şahıslar bunlardan kendilerine para ayırırlar.
(CHP sıralarından alkışlar) 
HASAN
BASRİ KURT (Samsun) – Geç bunları geç! Sen de biliyorsun nasıl olduğunu.
TÜRABİ
KAYAN (Devamla) – Sayın Bakan, yeni geldiniz, özellikle size bu konularda bilgi
vermek istiyorum. Bakanlığınızda çalışan bürokratları ve etrafındaki tüylenmiş
yandaşları biraz araştırırsanız bu işin nereye vardığını, Türkiye’de niçin et
ithalatının hiç bitmediğini, niçin bu ülkede tohum ithalatının hiç bitmediğini
göreceksiniz. Eğer bu ülkede çiftçiliği rayına oturtmak istiyorsanız, dışarıdan
bir gram tahıl ithal etmek değil de dışarıya binlerce ton tahıl satmak
istiyorsanız, dışarıdan hayvan ithal etmek değil de dışarıya hayvan ihraç etmek
istiyorsanız buna bir düzen getirmeniz gerekir. Bu düzeni getirmeniz için de
özellikle şunu söylüyorum, çiftçiye, hayvan üreticisine muhakkak destek
vermeniz gerekir. 
(Mikrofon
otomatik cihaz tarafından kapatıldı) 
TÜRABİ
KAYAN (Devamla) – Ormancılık konusunda: Sayın Bakan, Sayın Orman Bakanı,
biliyorsunuz, Trakya’da dünyanın en güzel ormanları vardır, kayın ormanı, meşe
ormanı ve gürgen ormanı.
Sayın
Başkan…
BAŞKAN
– Buyurun, tamamlayın.
TÜRABİ
KAYAN (Devamla) – Teşekkür ederim.
Değerli
arkadaşlar, Trakya’da ormanları tıraşlama sistemini bitirmişlerdir ama yerine
hiçbir şey koymamışlardır. Hiçbir şey konulmadığından dolayı da Trakya’da orman
köylerinde 1.800 nüfuslu orman köylüsünün bugün kala kala sadece 80 nüfusu
kalmıştır. Sayın Bakan, bu bizim köylümüze bir ihanettir. 
Değerli
arkadaşlar, her birisi şehre gelip burada köle gibi çalışmaktadırlar. Hâlbuki
köylünün, orman köylüsünün önceki gelirleri hepimizi şaşkına çevirecek
vaziyetteydi, hem ormana bakıyorlardı hem oradan da para kazanıyorlardı. Şimdi,
değerli arkadaşlar, köylümüzü şehre götürüp de orada ırgat yapacağımıza kendi
köyünde yaşatalım. 
Değerli
Bakanlarım, Sayın Tarım Bakanım; ben Trakyalıyım, Kırklareliliyim, altı yüz
elli yıllık Osmanlı’nın son zamanlarında Trakya’daki bütün köyler çiftlik idi
arkadaşlar ama bu çiftliklerin her birisi yabancılara kiralanıyordu çünkü…
(Mikrofon
otomatik cihaz tarafından kapatıldı)
TÜRABİ
KAYAN (Devamla) - …Türk çiftçisi tarım yapmaktan artık bıktırılmıştı ve tarım
yapamaz hâle gelmişti, üretemez hâle gelmişti. Orta Asya’dan gelip bu bölgelere
buğday ekimini öğreten, mısır ekimini öğreten, darıyı öğreten -darı sözcüğünden
tarlanın türetilmesini sağlayan- bu köylüleri darıdan da vazgeçirttiniz,
tarladan da vazgeçirttiniz, köyünden de vazgeçirttiniz diyorum. Size helal
olsun, çok başarılısınız! (CHP sıralarından “Bravo” sesleri, alkışlar)
BAŞKAN
– Teşekkür ederiz Sayın Kayan.
Cumhuriyet
Halk Partisi Grubu adına on birinci ve son konuşmacı Edirne Milletvekili Sayın
Erdin Bircan.
Buyurunuz.
(CHP sıralarından alkışlar)
Süreniz
yedi dakika. 
CHP
GRUBU ADINA ERDİN BİRCAN (Edirne) – Sayın Başkan, değerli milletvekilleri;
konuşmamın başında sizleri ve ekranları başında bizleri izleyen halkımızı
saygıyla selamlıyorum.
İki
yıl önce bu kürsüden yaptığım konuşmada Ergene Nehri’nde yaşanan kirliliği
anlatmış ve “Ergene’de su çürüdü.” demiştim. Şimdi, Man Adası belgelerine, eski
millî kahramanınız, şimdi ise casus ilan ettiğiniz İranlı rüşvetçinin
itiraflarına bakarsak suyun çürümesi normalmiş çünkü iktidarınızda tuz koktu,
ahlak çöktü ve iktidarınız çürüdü. (CHP sıralarından alkışlar) Bugün hain ilan
ettiğiniz İranlıdan rüşvet alanları kim akladı? Tabii ki AKP. Üstelik arkasına
ay yıldızlı bayrağımızı koyup televizyon ekranlarına kahraman olarak
çıkardınız. Bu ülke için canlarını veren aziz şehitlerimizden hiç mi
utanmadınız? Çanakkale, Kurtuluş Savaşı şehitleri ayağa kalksa yüzlerine nasıl
bakacaksınız? “Biz bu rüşvetçiyi millî kahraman yapmıştık.” mı diyeceksiniz,
yoksa yine “Kandırıldık.” yalanına mı sığınacaksınız? 
Cari
açığı hayali ihracatla azaltan ilk iktidar siz oldunuz. (CHP sıralarından
alkışlar) Sizin yüzünüzden kesilecek cezayı halkımız ödeyecek ama. Buradan soruyorum:
Hâlâ hırsızları korumaya devam edecek misiniz? Kimin neyin önüne yattığını
biliyor musunuz? 
Biz
bu kürsüden “Ergene zehir akmasın.” “Saros kirletilmesin.” “Birinci derece
doğal sit alanlarında, ormanlarda taş ocakları açılmasın.” “Trakya toprakları
tarımsal sit alanı olsun, parsel parsel birilerine satılmasın.” derken siz
elinizden gelse ülkeyi Man Adası’na havale edeceksiniz. (CHP sıralarından
alkışlar) Yolunuz yol değil arkadaşlar. Bu yollardan hakikaten vazgeçin.
Çok
şey mi istiyoruz? Bizim taleplerimize kulak tıkıyorsunuz. Bizim halkımız için
istediklerimizden neden rahatsız oluyorsunuz? Biz ne mi istiyoruz? Ergene zehir
akmasın, bir an önce gerçekten temizlensin ve eskiden olduğu gibi geçtiği
topraklara da hayat versin istiyoruz. 
HASAN
BASRİ KURT (Samsun) – Hangi belediyeler veriyor o zehirleri oraya; AK PARTİ’li
belediyeler mi, CHP’li belediyeler mi?
ERDİN
BİRCAN (Devamla) – 4 kere açtığınız ama sulama kanallarının yapılmaması
nedeniyle en az dört yıl daha çiftçimizin kullanamayacağı Çakmak Barajı’nın
sulama sistemlerinin bir an önce tamamlanmasını istiyoruz. Keşan-Enez yolu
yapılsın diyoruz. Yine ödenek yok. 60 kilometrelik yol ayıplı yoldur. Burada
yapılan kazalardan AKP sorumludur. 
Sayın
Bakanım, sizin kırk yıl önce doktorluk yaptığınız o Enez hâlâ aynı yol. Sayın
Bakanım da gidip geliyor, o yolu biliyorlar, kağnı yolundan yapılma bir yoldur.

ORMAN
VE SU İŞLERİ BAKANI VEYSEL EROĞLU (Afyonkarahisar) – Sizden daha çok biz gidip
geliyoruz. 
ERDİN
BİRCAN (Devamla) – Biliyorum, biliyorum, onun için Allah sizi korusun. Yani, 2
araba bir arada geçemiyor. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Amin, çok teşekkür ederiz,
sağ olun. 
ERDİN
BİRCAN (Devamla) – Edirne-İstanbul hızlı treni vardı hani bir tane, ne oldu?
Vekiller “2016 Ocağında burası yatırım programına alındı.” dedi, o dönemin
Ulaştırma Bakanı Sayın Binali Yıldırım 2016’da “Tren yapımına bu sene
başlanacak.” dedi. Şimdi 2017, 2018’e giriyoruz, şu andaki Ulaştırma Bakanım da
“2023” diyor ama bir tek çivi çakılmadı. 
Biz,
bereketli Trakya topraklarının tarımsal sit alanı olmasını istiyoruz. Siz,
Silivri’de birinci derecede tarım arazisine KİPTAŞ eliyle 12 kat konut yapmak
istiyorsunuz ve sonra da “8 kat yapacağız.” diye çaresizce savunma
yapıyorsunuz. Buralar tarihî surlar içerisindedir, buralar tarım alanlarıdır.
KİPTAŞ satın alıyor, yirmi iki gün sonra da, hemen arkasından 12 kat imar
çıkarıyorlar. 
Bir
taraftan bunları yaparken yine tarımsal alanlar için kamu spotu
yayınlıyorsunuz. Sürekli Osmanlı’yı örnek gösteriyorsunuz ya Osmanlı’nın imar
anlayışını da düstur alın arkadaşlar: Komşunun güneşini kapatma, rüzgârını
kesme. Siz İstanbul’u yok ettiniz, Türkiye’yi yok ediyorsunuz. (CHP
sıralarından alkışlar) 
Doğayı
katlettiğiniz gibi, adaleti de katlettiniz. Berat Albayrak bu kürsüden “Evet,
cemaat okulunda okudum.” dedi mi? Dedi. Hâlâ Bakanlık yapmaya devam ediyor mu?
Ediyor. Ama, bu arada, peki, Sözcü gazetesinin sahibi Burak Akbay’ı doğru
olmadığı hâlde cemaat okulunda okuduğu iddiasıyla FETÖ’cü ilan ettiniz mi?
Ettiniz. 
Filistin’in
sözde, İsrail’in özde destekçisi oldunuz. Soruyorum size: Madem Filistin’in
yanındasınız, Kürecik Radar Üssü’yle neden hâlâ İsrail’i koruyorsunuz? Kürecik
Radar Üssü’nü kapatacak mısınız? Bunun cevabını istiyoruz. 
VELİ
AĞBABA (Malatya)- Yok, kapatamazlar.
İBRAHİM
ÖZDİŞ (Adana) – Nerede, nerede!
ERDİN
BİRCAN (Devamla) – Kürecik Radar Üssü’yle İsrail’i korumaya hâlâ devam edecek
misiniz? Çıkıp dışarılarda mangalda kül bırakmıyorsunuz…
BURCU
KÖKSAL (Afyonkarahisar) – Onlarda o yürek nerede!
ERDİN
BİRCAN (Devamla) – …ama radar üssünü kapatamıyorsunuz, İsrail’i koruyorsunuz
sizler. (CHP sıralarından alkışlar) 
VELİ
AĞBABA (Malatya) – İsrail radarı, İsrail kalkanı, İsrail!
ERDİN
BİRCAN (Devamla) – Denizler, 68 kuşağı devrimcileri Filistin için savaşırken
siz Amerikancı değil miydiniz? (CHP sıralarından “Evet” sesleri, alkışlar)
HASAN
BASRİ KURT (Samsun) – Hayır… Hayır…
ERDİN
BİRCAN (Devamla) – Mavi Marmara gemisiyle insanlarımızı göz göre göre ölüme
gönderdiniz, sonra da “Bana mı sordunuz?” diyorsunuz. 
İBRAHİM
ÖZDİŞ (Adana) – 6’ncı Filo, 6’ncı Filo!
HASAN
BASRİ KURT (Samsun) – Ne olmuş 6’ncı Filo’ya, nerede 6’ncı Filo? 
BURCU
KÖKSAL (Afyonkarahisar) – 6’ncı Filo’ya karşı… Siz 6’ncı Filo’nun yanından
gidenlerdensiniz, yanında olanlardansınız. 
ERDİN
BİRCAN (Devamla) – AKP bir şeyin adını ne kadar anıyorsa o şeyin altını da o
kadar oyuyordur. Partinize adını veren adaletten ülkede eser kalmadı
arkadaşlar. Ergene’de, Saros’ta, Artvin’de, Kazdağları’nda talan etmediğiniz
yer kalmadı. Benim çocukluğumda ormancılar köylülerden ormanları korurdu, şimdi
köylüler ormancılardan ormanları koruyor arkadaşlar. 
Trakya’nın
kalbine hançer gibi saplanacak termik santraller yapılmasın istiyoruz.
Çiftçimiz emeğinin karşılığını alsın, topraklarını satmak zorunda kalmasın,
insanımız doğduğu yerde doysun istiyoruz. Türkiye'nin her yerinde dereleri
kurutarak HES’ler yapıyorsunuz. Ölçüsüz, plansız, sadece kâr amacıyla ve rant
amacıyla hareket ediyorsunuz.
SAİT
YÜCE (Isparta) – Kullanmayın o zaman yolları, hiçbir yeri kullanmayın. 
ERDİN
BİRCAN (Devamla) – Ey AKP, o dereler boşa akmıyor, etrafına hayat veriyor. Eğer
boş olan, boşu boşuna olan varsa o sizsiniz. Dünya “su” derken siz suyu
hoyratça kullandınız ve hâlâ kullanıyorsunuz. AKP olarak nereye el atsanız
çürüyor, ölüyor.
SAİT
YÜCE (Isparta) – Amma yaptın, bu kadar kötü bir tablo mu var yani. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın. 
ERDİN
BİRCAN (Devamla) – Yalanlarınızla, rüşvetlerinizle, para kutularınızla,
sömürdüğünüz dinî duygularla gidin, gidişiniz ülkemizin kurtuluşu olacaktır.
Önceki
Tarım Bakanı, Trakya’nın tarımsal sit alanı olması için çalışma başlatmıştı;
siz göreve gelir gelmez ben ilk bu projeyi sordum, bana cevap verdiğinizde
sadece korunan havzaları söylediniz. 
Sanayi
Bakanı da burada, evet. Merak ediyorum Sayın Bakan, KOSGEB’le ilgili benim
çevremde bir tek kişi yararlanmadı, benim tanıdığım hiç kimse yararlanmadı.
Bunları kimlere veriyorsunuz, hangi yandaşlarınıza veriyorsunuz; onun cevabını
istiyorum.
Hepinize
saygılar sunuyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkür ederiz Sayın Bircan. 
BÜLENT
TURAN (Çanakkale) – Sayın Başkan…
BAŞKAN
– Sayın Turan…
BÜLENT
TURAN (Çanakkale) – Sayın Başkan, bütçe mehabetine aykırı davranmak
istemiyorum, o yüzden kürsüyü talep etmeyeceğim ancak birkaç hususu belirtmek
istiyorum. 
BAŞKAN
– Teşekkürler. 
Buyurun.

BÜLENT
TURAN (Çanakkale) – Gerçekten, hani “Neresini doğrultsam?” demişler ya, o tarz
bir konuşma oldu, baştan aşağı yalanlarla, hezeyanlarla dolu bir konuşma. 
ENGİN
ALTAY (İstanbul) – Yalan!
BÜLENT
TURAN (Çanakkale) – Özellikle, rüşvetçileri akladığımız iddiasını toptan
reddediyoruz. Bununla ilgili tüm süreci… 
ENGİN
ALTAY (İstanbul) – Aaa… 
BURCU
KÖKSAL (Afyonkarahisar) – Aaa… 
BÜLENT
TURAN (Çanakkale) – Bir daha söyle de zapta geçsin! 
ERDİN
BİRCAN (Edirne) – 4 bakan… 
BAŞKAN
– Bir saniye Sayın Bircan, tamamlasın. Lütfen… 
Sayın
Turan, devam edin. 
Buyurun.

BÜLENT
TURAN (Çanakkale) – Nasıl bir üslup? Bu üslup yakışıyor mu bir hanımefendiye
Sayın Başkan?
ÖZGÜR
ÖZEL (Manisa) – “Aaa” denir yani. 
BURCU
KÖKSAL (Afyonkarahisar) – “Aaa” dedik yani ne var bunda? 
BÜLENT
TURAN (Çanakkale) – Ne dediniz? 
BURCU
KÖKSAL (Afyonkarahisar) – “Aaa” dedim. 
ÖZGÜR
ÖZEL (Manisa) – “Aaa” dedi yani şaşırma!
BÜLENT
TURAN (Çanakkale) – Yakışıyorsa bravo!
BAŞKAN
– Sayın Turan, siz devam edin. 
BÜLENT
TURAN (Çanakkale) – Hanımefendiye çok yakışıyorsa, bir daha söylesin Sayın
Başkan. 
BURCU
KÖKSAL (Afyonkarahisar) – Rüşvetçileri aklamak size ne kadar yakışıyorsa buna
tepki göstermek bize o kadar yakışıyor. 17-25 Aralığı ne çabuk unuttunuz!
BÜLENT
TURAN (Çanakkale) – Sayın Başkan, bununla ilgili iddia, tamamen yargıda olan
bir süreçtir. Bununla ilgili, mahkemeler karar vermiştir. Ben savcı değilim,
yargıç değilim; bu bir. 
İkincisi:
Sayın hatibin İsrail’le ilgili iddia ettiği, sayın hatibin İsrail’i koruyoruz
iddiası da tamamen yersizdir. Bahsettiği radar, NATO’nun radarıdır. Türkiye
NATO’nun üyesidir. İstesek de istemesek de şu anki tablo budur ancak İsrail’le
ilgili ilk anlaşmayı yapan, ilk tanıyanın da CHP iktidarı olduğunu ifade etmek
isterim. 
Teşekkür
ediyorum. (AK PARTİ sıralarından alkışlar) 
BAŞKAN
- Teşekkür ederiz Sayın Turan. 
BURCU
KÖKSAL (Afyonkarahisar) – Dışişlerinin sitesinde ne yazıyor İsrail’in başkenti;
ona bir cevap verin. 
BAŞKAN
– Sayın milletvekilleri… 
ERDİN
BİRCAN (Edirne) – Sayın Başkan… 
BAŞKAN
– Buyurun Sayın Bircan. 
ERDİN
BİRCAN (Edirne) – Yalan söylüyor, 4 bakanı burada aklamadılar mı? Yargı
neresindeydi bunun, yargı mı vardı burada? Hâlâ şu anda “50 milyon rüşvet alıp
verdim.” diyen bir bakan var orada. Böyle bir şey olur mu! (CHP sıralarından
alkışlar) 
BAŞKAN
– Sayın Bircan, bakın, Sayın Turan size sataşmadan kalkıp kürsüden cevap
vermedi, sadece kayıtlara geçsin diye yerinden konuştu. O yüzden sizin de
mikrofonunuzu açayım, yerinizden söz vereyim. 
BÜLENT
TURAN (Çanakkale) – Ayrıca, Sayın Başkan, bir husus daha var. 
BAŞKAN
– Belki bir açıklık getirmek isteyecektir. 
Buyurun
Sayın Turan. 
BÜLENT
TURAN (Çanakkale) – Sayın Başkan, bir de Türkiye’de cemaat okullarında
okuyanların hapse atıldığını vesaire ifade ettiler. Asla böyle bir şey yok.
Türkiye’de yasal zeminlerde açılan okullarda okuyanlara karşın bir dava söz
konusu değildir ancak -o okulda okuyan veya okumayan- FETÖ’ye yataklık yapan
kim varsa makamına, mevkisine, görevine bakılmaksızın da davalar açılmıştır.
Söz konusu kişinin de davası bir okulda okuduğundan dolayı değil, o gazetenin
FETÖ’nün finansıyla kurulduğu, yönetildiğiyle ilgili bir iddiadır.
BAŞKAN
– Peki.
Sayın
Bircan, size yerinizden bir dakika söz vereceğim. 
Buyurun…
ENGİN
ALTAY (İstanbul) – Sayın Başkan…
BAŞKAN
– Sayın Altay…
ENGİN
ALTAY (İstanbul) – Tabii, yani bu takdirinize itiraz etmeyeceğim ama bir yol
olmasın, uygulama olmasın diye şunu belirtmemiz lazım: Mecliste kürsüden ya da
yerinden hatip kalkıp bir sataşma yapmışsa 69’a göre sataşmaya kürsüden cevap
vermek bir usuldür, bu bozulmasın. Bunun bozulmaması kaydıyla Sayın Bircan
yerinden… Sizin de sözünüz yerde kalmasın.
BÜLENT
TURAN (Çanakkale) – Sataşmadım Sayın Başkan.
BAŞKAN
– Peki, teşekkür ederim Sayın Altay.
Sayın
Kerestecioğlu, sonra sizi dinleyeceğim. Sayın Tanal, size de söz vereceğim.
Sizin daha önce bir talebiniz vardı.
Sayın
Bircan, buyurun.
IV.- AÇIKLAMALAR
(Devam)
2.- Edirne Milletvekili Erdin Bircan’ın, Çanakkale Milletvekili Bülent
Turan’ın yerinden sarf ettiği bazı ifadelerine ilişkin açıklaması
ERDİN
BİRCAN (Edirne) – Sayın Grup Başkan Vekili “Bu aklandı.” diyor. Burada hangi
bakan aklandı? 4 bakanın 4’ü de… Zarrab “50 milyon verdim.” diyor, diğerleri de
1’er milyon aldık diye hayıflanıyorlar şu anda hâlâ; böyle bir şey olur mu? 
Yine,
Kürecik’le ilgili… Mademki NATO’yu her yerde… İncirlik’i kapatmaya
kalkıyorsunuz da buraya cesaretiniz yetmiyor mu? Hadi çıkın buraya, burayı
söyleyin, “kapatacağız” deyin. NATO’ya kafa tutuyorsunuz, istediğiniz zaman
yapıyorsanız o zaman çıkın bunu da kapatın, “kapatacağız” deyin buradan.
Teşekkür
ediyorum. (CHP sıralarından alkışlar)
BAŞKAN
– Peki, teşekkür ederiz Sayın Bircan.
Sayın
Kerestecioğlu, buyurun.
3.- İstanbul Milletvekili Filiz Kerestecioğlu Demir’in, Kastamonu İdare
Mahkemesi ve Danıştay kararlarına rağmen Cide barajı ve HES projesine devam
edilmek istenmesine, Muğla Akyaka’da orman alanının özelleştirilmesine ve
Kadıköy Yoğurtçu Parkı’nda yürürken hafriyat kamyonunun ezdiği Şule İdil
Dere’nin annesinin adalet isteğinin bir nebze de olsa yer bulmasını dilediğine
ilişkin açıklaması
FİLİZ
KERESTECİOĞLU DEMİR (İstanbul) – Ben biraz Küre Dağları ve Kayseri için,
Kastamonulular için Meclisin nizamını bozacak bir şey yapmak istiyorum. 
Önceki
gün “Sarı yazma isyanda.” diyorlardı; onlarla birlikteydim. Küre Dağları
dünyanın en güzel yerlerinden birisi gerçekten. Cide’de 2009 yılında aslında bu
ÇED raporunun şirket lehine onaylanmasından sonra, HES yapılmak istenmesinden
sonra idare mahkemesinde dava açıldı ve bu davada verilen hukuk mücadelesi
sonunda Loç Vadisi’ne yapılmak istenen Cide barajı ve HES projesi durduruldu.
Fakat şimdi yine bir başka yoldan dönerek aynı şeyi yapmak istiyorlar ve bunun
üzerine hakikaten Kastamonulular “Sarı yazma yeniden isyanda.” diyorlar.
Diyorlar ki…
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın. 
FİLİZ
KERESTECİOĞLU DEMİR (İstanbul) – “Kastamonu İdare Mahkemesinin ve Danıştayın
mahkeme kararları bu ülkede uygulanmayacaksa Kastamonu İdare Mahkemesi
kapansın, Danıştay kapansın hatta adliyeler kapansın. 
ÇED
iptal davası teknik olarak Çevre ve Şehircilik Bakanlığına karşı açılıyor.
İdare mahkemelerinin kuruluş nedeni Hükûmet uygulamalarındaki hukuksuzluğu
gören vatandaşın itiraz etmesi içindir. Bir tebliğ bir mahkeme kararını yok
sayacaksa, biz Çevre ve Şehircilik Bakanına bundan sonra ‘Padişahım, çok yaşa’
mı diyelim?” diyorlar. 
Hakikaten
Çevre ve Şehircilik Bakanı geçen hafta burada “Kim yaptıysa artık bundan sonra
yapılmaması lazım; çevreye çok fazla ihanet oldu.” demişti. Sözlerinde samimi
ise Küre Dağları’na bunu yapmasınlar. Sadece 245 metre ileriye bir şeyi alarak
yeni bir şey yapıyormuş havasına kimse girmesin çünkü gelecekte nefes alamıyor
olacağız Sayın Başkan. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın. 
FİLİZ
KERESTECİOĞLU DEMİR (İstanbul) – Aynı şey Muğla Akyaka için de geçerlidir.
Orada da yine, Demircioğlu İnşaata -daha önce Zeytinpark’ı satın alan- yeni
özelleştirmelerle 1.628 metrekarelik bir orman alanı 4 milyon 290 bin lira
bedelle satılarak özelleştirildi. Bu da yine dünya harikası yerlerden biridir.
Hakikaten bütün bunları korumak vekil olarak bizim görevimizdir ama en başta
Çevre Bakanının görevidir. 
Eğer
müsaade ederseniz, bir daha söz almayacağım ama yine benzer sayılabilecek bir
konuyla… Bu genç arkadaşımız, dostumuz Nesrin Aslan’ın kızı Şule İdil Dere’nin,
Kadıköy Yoğurtçu Parkı’nda aslında sadece yürürken hafriyat kamyonunun
kendisini ezdiği Şule İdil Dere’nin duruşması yarın görülecek ve burada da
sorumluların cezalandırılmasını, adil bir yargılamanın olmasını, özellikle
Büyükşehir Belediyesinin o vermediği soruşturma izinlerini daha fazla
genişleterek izin vermesini ve Şule İdil Dere’nin annesinin adalet isteğinin
kalbinde bir nebze de olsa yer bulmasını diliyoruz.
Teşekkür
ederim anlayışınız için.
BAŞKAN
– Çok teşekkürler Sayın Kerestecioğlu.
Sayın
Tanal, sizin 60’a göre daha önce bir söz talebiniz vardı.
Açıyorum
mikrofonunuzu.
Buyurun.
4.- İstanbul Milletvekili Mahmut Tanal’ın, Düzce ilinin tüm çöplerinin
Hecinler köyünün bulunduğu alana dökülmesine ilişkin açıklaması
MAHMUT
TANAL (İstanbul) – Teşekkür ediyorum.
Sayın
Başkan, değerli bakanlar, değerli milletvekilleri; hepinizi saygıyla
selamlıyorum.
Daha
önce Düzce ilimizin tüm çöpleri Hecinler köyünün bulunduğu alana dökülüyordu.
Ancak seçim öncesi Sayın Bilim, Sanayi ve Teknoloji Bakanımız Faruk Özlü Bey
köye davul zurnayla gittiğinde “Artık buraya çöpler dökülmeyecek.” denildi.
Seçimler bitti, gereken oylar alındı ancak -Belediye Başkanı değişti- yeni
Belediye Başkanı tarafından “Ben çöpleri Hecinler’e dökeceğim, başka yer
bulamam.” denildi. Ancak mahkeme kararı var; o yüzden, mahkeme kararını etkisiz
hâle getirmek için yönetmelik değiştirdiler.
Sayın
Bilim, Sanayi ve Teknoloji Bakanı, tüm köylüler buradan cevap bekliyor. Yani,
bu köylüler bir Bakanın verdiği “Artık buraya çöp dökülmeyecek.” sözüne mi
inanacak yoksa yeni seçilen Belediye Başkanının sözüne mi inanacak? 
Bu
konuda açıklama buyururlarsa çok memnun olurum.
Çok
teşekkür ederim, saygılarımı sunarım.
BAŞKAN
– Teşekkür ederiz Sayın Tanal.
Sayın
Bakan, sanırım cevap vereceksiniz.
Buyurun.

5.- Bilim, Sanayi ve Teknoloji Bakanı Faruk Özlü’nün, İstanbul
Milletvekili Mahmut Tanal’ın yaptığı açıklamasındaki bazı ifadelerine ilişkin
açıklaması
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Sayın Başkan, değerli
milletvekilleri; ben Mahmut Bey’e hep söylüyorum ama Mahmut Bey herhâlde bunu
Mecliste tartışmak istiyor.
Şimdi,
Düzce’nin Hecinler mevkisindeki, köyündeki çöp konusu… Bu yılın başında
toplantı yaptık Düzce’de ve bu çöp konusunda o günkü belediye başkanımızla,
Valimizle birlikte bir karar aldık. Bu karar, çöplerin bu bölgeye dökülmemesi
yönündeydi. Bunu da ben gittim açıkladım. Şu andaki Belediye Başkanımız bana
geldi dedi ki: “Ben köylülerle anlaşsam, köylülerle mutabık kalsam bu çöpün
buraya dökülmesine müsaade eder misiniz?” Ben de kendisine “Köylülerle
anlaşıyorsan, köylüler ‘Evet.’ diyorsa, mutabıksanız elbette.” dedim.
Şimdi,
Mahmut Bey, biz milletimizin istemediği hiçbir şeyi yapmayız; köylülerimiz
orada çöp istemiyorsa onu da yapmayız. Dolayısıyla, benim verdiğim söz
geçerlidir. Hecinler köylüleri, Düzce’nin köylüleri çöpün dökülmesini
istemiyorsa bu çöp oraya dökülmeyecek. Bunun dışında, size gelen bilgiler doğru
bilgiler değil. Kendinizi boşuna yormayın. Düzce’nin çöpünde değil de CHP’li
belediyelerin çöplüklerinde biraz dolaşın ve onlarla ilgilenin. (AK PARTİ
sıralarından alkışlar)
Teşekkür
ediyorum. 
TÜRABİ
KAYAN (Kırklareli) – Sayın Bakan, akıl vereceğinize çözüm yollarını burada
söyleyin. Nedir bu Allah’ınızı severseniz? Yakışıyor mu?
ÖZGÜR
ÖZEL (Manisa) – Doğru değil ki bu ama. 
MAHMUT
TANAL (İstanbul) – Sayın Başkan…
BAŞKAN
– Sayın Tanal…
MAHMUT
TANAL (İstanbul) – Yani “Burada kendinizi boşuna yormayın. Düzce’nin
çöplükleriyle değil de…” Sataşma söz konusu.
BAŞKAN
– Buyurun iki dakika size söz veriyorum. (CHP sıralarından alkışlar)
VI.- SATAŞMALARA İLİŞKİN KONUŞMALAR
1.- İstanbul Milletvekili Mahmut Tanal’ın, Bilim, Sanayi ve Teknoloji
Bakanı Faruk Özlü’nün yaptığı açıklaması sırasında şahsına sataşması nedeniyle
konuşması 
MAHMUT
TANAL (İstanbul) – Değerli Başkan, değerli milletvekilleri; hepinizi saygıyla
ve hürmetle selamlıyorum. 
Anayasa’mızın
80’inci maddesi “Seçilen milletvekili bir partinin, bir bölgenin, bir ilin, bir
ilçenin milletvekili değil, tüm ulusun, tüm milletin milletvekilidir.” der
Sayın Bakanım. Nerede bir haksızlık, hukuksuzluk varsa onun karşısına dikilmek
bir milletvekilinin görevi. (CHP sıralarından alkışlar) Siz Düzce Milletvekili
olabilirsiniz, ben tüm Türkiye'nin milletvekili olarak kendimi kabul ediyorum,
çünkü Anayasa da bana bu yetkiyi, bu hükmü veriyor. (CHP sıralarından alkışlar)
Bu açıdan, çalışma alanımı bir yerle sınırlamanız hukuka aykırı. 
Verdiğiniz
o cevaplardan dolayı… Hecinlerlilerin hepsi şu anda bu cevaplarınızı izledi
gayet rahat. Ben Hecinlerlilere, tüm Düzcelilere burada selam ve saygılarımı
iletiyorum. O zaman Düzcelilere şunu da getirin yaptırın. Dedim ki: Düzce
kirleniyor, doğal gazda bir fiyat indirimi yapalım ve uzun vadeli olarak doğal
gaz hatlarıyla ilgili iki yıl faizsiz, ödemesiz olarak onlara bir kampanya
açalım. Bu sözü de o zaman verin. Gayet rahat İSKİ yönetmeliği -Sayın Bakanımız
orada oturuyor- değiştirildi. Havza değiştirildi, Zonguldak İdare Mahkemesine
dava açıldı, Adapazarı’nda kazanılan davayı etkisiz hâle getirmek için İSKİ
yönetmeliğini değiştirdiniz. Ve ne içindi? Amaç: Hecinler’e 17 milyon TL para
harcandığı gösteriliyor. Elinizi vicdanınıza koyun, o “17 milyon harcandı.” denilen
yere o kadar para harcanmış mı? Oraya sadece bir tartı makinesi konulmuş, bir
tane de kapı konulmuş, düz bir alana çöpler atılıyor, konuluyor. Hecinlerliler
çöp içerisinde yaşamak istemiyorlar. Ha, siz “Belediye Başkanının sözü geçerli
değil, benim sözüm geçerlidir.” dediniz, ben sizi kutluyorum. Yani keşke
belediye başkanı sizin bu sözünüzü dinlese. Göreceğiz el mi yaman bey mi yaman.
Ben burada mahcup olmak isterim. Gerçekten de mahcup olmak istiyorum.
Teşekkür
ediyorum, saygılarımı sunuyorum. (CHP sıralarından alkışlar) 
BAŞKAN
– Teşekkür ederiz Sayın Tanal.
BÜLENT
TURAN (Çanakkale) – Sayın Başkan…
FİLİZ
KERESTECİOĞLU DEMİR (İstanbul) – Sayın Başkan… 
BAŞKAN
– Sayın Turan, Sayın Bakan cevap vermek istiyor.
Buyurun.
IV.- AÇIKLAMALAR
(Devam)
6.- Bilim, Sanayi ve Teknoloji Bakanı Faruk Özlü’nün, İstanbul
Milletvekili Mahmut Tanal’ın sataşma nedeniyle yaptığı konuşmasındaki bazı
ifadelerine ilişkin açıklaması
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Mahmut Bey, kendinizi yormayın,
biz takip ediyoruz. Yani boşuna yorulmayın, biz takip ediyoruz. 
Teşekkür
ediyorum.
AHMET
YILDIRIM (Muş) – Siz takip etseniz de muhalefet yorulsun. Ya, niye yorulmasın?
BÜLENT
TURAN (Çanakkale) – Sayın Başkan…
MAHMUT
TANAL (İstanbul) – Yani Sayın Başkanım, benim ilgilenmemden Sayın Bakanımız
niye rahatsız oluyor? Teşekkür etmesi gerekmez mi? 
BAŞKAN
– Sayın Tanal…
MAHMUT
TANAL (İstanbul) – Milletvekilinin görevi ne? Yani o zaman biz buraya
gelmeyelim, rahatsız olmayalım, evimizde, böyle makine çalışıyor, makineye basalım
maaşı alalım, yorulmayalım, ne güzel iş! (CHP sıralarından alkışlar)
TÜRABİ
KAYAN (Kırklareli) – Öyle istiyorlar.
BAŞKAN
– Peki, teşekkür ederiz Sayın Tanal. 
Buyurun.
BÜLENT
TURAN (Çanakkale) – Sayın Başkan, başta Sayın Tanal olmak üzere hiçbir vekilimizin
ülkenin farklı illerinin sorunlarını aktarmasından rahatsız olmayız. Ancak
tüzüğümüz var, aynı şekilde bütçe görüşmelerimiz var ve sonunda bugün de
soru-cevap bölümü var. Eğer bu soru-cevaba uymayacaksak, tüzüğe uymayacaksak
herkes söz alsın sabaha kadar konuşalım; bu doğru bir tavır değil. Ben
arkadaşlarımı İç Tüzük’e uymaya davet ediyorum. 
BAŞKAN
– Sayın Kerestecioğlu…
FİLİZ
KERESTECİOĞLU DEMİR (İstanbul) – Sayın Başkan, ben de bu usulle ilgili bir söz
almak istiyorum.
BAŞKAN
– Buyurun açıyoruz. 
7.- İstanbul Milletvekili Filiz Kerestecioğlu Demir’in, bütçe
görüşmeleri yürütülürken bakanların kendilerine yönelik eleştirilere karşı
cevap verme üsluplarına ilişkin açıklaması
FİLİZ
KERESTECİOĞLU DEMİR (İstanbul) – Sayın Başkan, şimdi, evet, bütçe görüşmeleri
yapıyoruz belki, zaten kimse bunu suiistimal etmedi ve ikide bir söz almadı ama
benim başından beri gözlemlediğim şöyle bir şey var: Sayın bakanlar burada
sorumluluk makamları ve dolayısıyla insanlar zaten eleştirilerini onlara
yöneltecekler. Burada sadece şu anda konuşan Sayın Bakan değil, ama daha
öncesinde de böyle sözler sarf edildi. “Siz kendi çöplerinize bakın.” bir cevap
olmamalı. Yani eleştirilecek olan sizsiniz, sorumlu olan sizsiniz, eleştirecek
olan da bizleriz. Kendi geldiğimiz yerin ya da bütün Türkiye’nin adına bunu
yapmak zorundayız. Bakanlar da ancak şöyle açıklamalar yapabilirler: “Siz kendi
çöpünüzle uğraşın.” değil ama. “Biz bunu yaptık, şunu yaptık veya bunu
yapamadık.” Tabii ki “Yapamadık.” diye bir şey Türkiye'de hayatta söylenen bir
şey değil, maalesef istifa müessesesinin de çalışmayan bir müessese olduğu gibi
ama yapılması gereken budur. Ben bütün bakanları, bütün sayın bakanları bu
üsluba davet ediyorum, teşekkür ederim. (HDP ve CHP sıralarından alkışlar) 
BAŞKAN
– Teşekkürler Sayın Kerestecioğlu.
MAHMUT
TANAL (İstanbul) – Sayın Başkanım, özür dilerim. Sizin iyi niyetinizi suistimal
etmeyeceğim.
BÜLENT
TURAN (Çanakkale) – Sayın Başkan, gündeme geçebilir miyiz lütfen.
BAŞKAN
– Sayın Tanal, çok rica ediyorum.
MAHMUT
TANAL (İstanbul) – Bitiriyorum, bitiriyorum. İyi niyetinizi suistimal
etmeyeceğim.
BÜLENT
TURAN (Çanakkale) – Biz çıkalım o zaman siz devam edin.
BAŞKAN
– Buyurun.
MAHMUT
TANAL (İstanbul) – Yani Sayın Bakan bu ülkeyi böldükleri gibi şimdi ülkenin
çöplerini de bölüyorlar. Bu çöple uğraşmayın diyorum, teşekkür ediyorum,
saygılar sunuyorum. (CHP sıralarından alkışlar) 
HASAN
BASRİ KURT (Samsun) – Ya, siz kendi çöplerinize bakın!
BÜLENT
TURAN (Çanakkale) – Sayın Başkan, ciddiye almıyoruz.
İLKNUR
İNCEÖZ (Aksaray) – Biz Türkiye bölünmesin diye çalışıyoruz, Türkiye bölünmesin
diye ama bölünmesine taşeronluk yapan varsa bilemiyoruz.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel Müdürlüğü
2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Sayın milletvekilleri, şimdi konuşma sırası Halkların Demokratik Partisi
Grubunda. 
İlk
konuşmacı Batman Milletvekili Sayın Saadet Becerekli’dir. (AK PARTİ ve CHP
sıralarından karşılıklı laf atmalar)
BAŞKAN
– Sayın milletvekilleri, hatibi kürsüye çağırdım, lütfen.
Sayın
Becerekli, on dakika süreniz var.
Buyurunuz.
(HDP sıralarından alkışlar) 
HDP
GRUBU ADINA SAADET BECEREKLİ (Batman) – Teşekkürler Sayın Başkan.
Sayın
Başkan, değerli milletvekilleri; Bilim, Sanayi ve Teknoloji Bakanlığı bütçesi
hakkında söz almış bulunmaktayım, Genel Kurulu saygıyla selamlıyorum.
Ne
yazık ki, demokratik katılımcılığı esas almadan hazırlanan 2018 bütçesi orta ve
uzun vadede Türkiye'nin içinde bulunduğu ekonomik dar boğazı, yaşanan sorunları
daha da derinleştirecek ve önümüze daha büyük sorunlar çıkaracağını şimdiden
söylemek mümkün görünüyor çünkü bütçeler, siyasal ve ekonomik olarak sosyal
sınıflar arasındaki mücadelenin en önemli mali ve politik araçlarıdır; ayrıca,
siyasal iktidarların demokrasiye, sosyal hak ve özgürlüklere, emeğe yaklaşımını
da gösteren en önemli olgulardır. Bu bütçede bu kavramların bir anlam ifade
etmediğini, önceki yıllarda olduğundan daha fazla savaşa ve sermayeye destek
veren bir bütçe olduğunu görmek mümkündür. 
Değerli
arkadaşlar, Bilim, Sanayi ve Teknoloji Bakanlığıyla ilgili çok kurum dışına
çıkmadan bir örnekle devam etmek istiyorum. Sayıştayın 2016 yılı KOSGEB Denetim
Raporu’nda AKP Hükûmetleri döneminde yaşanan kadrolaşmanın boyutlarını gösteren
çarpıcı bir örnek yer aldı. Raporda, KOSGEB
teşkilatı için yönetmelikte 10 daire başkanlığının belirlendiği, ancak yapılan
değişiklikte daire başkanlığı pozisyonunun sayısını 10’dan 12’ye çıkardığı
bildirilmiş. Sayıştay yıl içinde bunu saptayarak uyarmasına karşın, 2016
yılında da bünyesinde 12 daire başkanı görev yapmayı sürdürdü. Ancak Sayıştay
raporunda da görüldüğü gibi, açıktır ki Türkiye’de birçok işleyiş ve alanda
olduğu gibi, denetime konu olacak şekilde yer alması gerekirken ne yazık ki
denetimin de işe yaramadığını ve işleyişte AKP Hükûmeti döneminde yaşanan
kadrolaşma boyutlarını gösteren çarpıcı bir örnektir bu karşımızda duran.
Tabii, kurum bu usulsüz kadrolaşmaya uygun bir kılıf bulmuştur mutlaka. Kim ne
kadar inanır böyle usulsüz uygulamalara bilmem ama biz inanmayacağız. Ancak
kalıcı bir barışın tesis edilmesi, demokratik işleyişin her alanda hâkim
kılınması ve bütün girişimler de halkın istihdam edilmesi, refahı ve kalkınması
için olursa destekleriz. Savaşı ve ölümleri kutsayan zihniyete karşı, kişisel
çıkarları için bu tarz kurumlarda nemalananlara hiçbir zaman desteğimiz
olmayacağı gibi, muhalif duruşumuzun sonuna kadar süreceğini belirtmek
istiyorum.
Ne
yazık ki bir türlü gelişmiş ülkeler düzeyine çıkmayan ülkemiz, AKP iktidarının,
son yıllarında, hiçbir alanda bu ülkeler düzeyini yakalayamadığı gibi,
teknolojik anlamdaki yasaklar beraberinde antidemokratik uygulamaları, bu da
beraberinde insan hakları ihlallerini getiriyor. İnsan onuruna yaraşan bir
yaşamı hiçe sayan devleti yönetenler -yolsuzluk, rüşvet gibi- olağanüstü hâl
uygulamalarıyla -askıya alınan adalet, hukuk ve benzeri kavramların- olağandışı
bir şekilde yaşamın tüm alanlarına hâkim olmaya çalışıyor.
Ülkemizde
yaşanan ekonomik sıkıntıların, sosyal adaletsizliğin, tıkanan yönetim
politikalarının ve işsizliğin en temel sebebi, iç ve dış politikada yaşanan her
türden sorunu otoriter, saldırgan, aşırı güvenlikçi yöntemlerle çözmeye
çalışmak, sorunları derinleştiriyor ve bütçe dağılımında da görüldüğü gibi,
ekonomik gelirin büyük bölümü buraya kanalize edilerek her geçen gün Türkiye’nin aleyhine kötü bir süreci çok
hızlı biçimde hayata geçiriyor. 
Değerli
arkadaşlar, Bakanlık bünyesinde bulunan diğer bir kuruluş da Türkiye Bilimsel
ve Teknolojik Araştırma Kurumudur. TÜBİTAK, Türkiye’nin bütün bilim insanlarına
eş mesafede durması ve haklarında herhangi bir kesinleşmiş yargı kararı olmayan
bilim insanlarına evrensel ve anayasal bir ilke olan masumiyet çerçevesinde yaklaşması
gereken bir kurum olması gerekirken ancak çok sayıda bilim insanından alınan
yazılı ve sözlü şikâyetler de göstermektedir ki TÜBİTAK projelerinde yer alan
ve desteklenen veya burs almış olan akademisyenler fişlenmiş ve olumsuz kanaat
bildirilenlerin görevden uzaklaştırma veya ihraç kararı alınmamış olmasına
rağmen ya bursları kesilmiş ya da projelerden el çekmeleri sözlü olarak talep
edilmiş. Yine burada uygulanan çifte bir standardın devrede olduğu çok açıktır
ne yazık ki.
Bu
bile gösteriyor ki bütçe sadece her zaman her yerde olduğu gibi yandaş olandan
yana işliyor. Çünkü elde edilen bazı veriler ışığında baktığımızda, TÜBİTAK’ın
kurumsal vizyonu olarak ortaya koyduğu hedeflerinden hayli uzak olduğu
söylenebilir.
Şöyle
ki son dönemde Hükûmetin TÜBİTAK’ta yapmış olduğu atamalar incelendiğinde,
kurumun içinde kendi vizyon problemini çözmediği anlaşılacağı gibi, ülke için
arzu edilen vizyona ulaşmasını beklemek hayal etmekten öte bir şey değildir.
Bakın, akademik ve endüstriyel araştırma geliştirme çalışmalarını ve
yenilikleri desteklemenin yanı sıra, Türkiye’nin bilim ve teknoloji
politikalarını belirlemekte toplumda farkındalığı artırmak üzere kitaplar ve
dergiler yayınlayan TÜBİTAK’ın Ulusal Akademik Ağ ve Bilgi Merkezi Müdür
Yardımcılığına sanırım kimin atandığını hepiniz biliyorsunuz ama ben bir kez
daha söyleyeyim: Ankara Hayvanat Bahçesi Müdürü bu TÜBİTAK bünyesindeki Ulusal
Akademik Ağ ve Bilgi Merkezine müdür yardımcısı olarak atanıyor. Bu ve bunun
benzeri örnekleri çoğaltmak mümkün.
Ayrıca
TÜBİTAK, bir süredir tanıttığı projelerle sosyal medyada alay konusu olmaya
başladı. Örneğin, “‘papaz eriği’ni ‘imam eriği’ne çevirme”, “okunmuş fasulyenin
daha çabuk büyüdüğü” “kansere karşı duayla çözüm”le ilgili projelerin kabul
edilmesi ya da ödül verilmiş olması tıpkı TRT'de yayınlanan "Bir Fikrim
Var” yarışmasında finale çıkan “organik hoşaf projesi” benzeri şeylere ödül
vermesi bilimsellikten ne kadar uzaklaştığını açıkça gösteriyor. Ebette ki dua
etmek, inancımız gereği manevi güç veren ve Allah’tan yardım dileyen bir
olgudur, çok özel ve çok ayrı bir konudur. Ama bu, size, insanları
bilimsellikten uzak tutarak, dünya yalnızca sizin etrafınızda dönüyor gibi bir
hakkı vermez. Bakın, bir örnek vereyim, TÜBİTAK'ın kabul etmediği, sıvılarda
bulunan su oranını ölçebilen sistemi geliştiren projenin NASA tarafından kabul
edilmesi, dünya birincisi seçilmesiyle bilimsel gelişmeye katkısının NASA’ya
mal olmasına neden olmuştur. Bugün uzay çalışmalarında kullanılıyor TÜBİTAK’ın
bu reddettiği proje. 
Değerli
milletvekilleri, modern zamanların teknolojik iletişim araçlarının hızla
geliştiği, yayıldığı bir çağdayız. Yasakçı bir zihniyetle bilginin yayılmasını
önleyemezsiniz. Sizin engellediğiniz iletişim yollarını, farklı yollarla
izleyip takip eden, edebilen insanlar, milyonlar olduğunu bilmeniz gerekiyor.
Bakın, Wikipedia, çok kapsamlı ve evrensel erişimi olan bir ansiklopedi
yaratarak bilginin yayılmasını teşvik etmiştir. Dünyanın her yerinden katkıda
bulunan, on binlerce gönüllüyle şekillenen paylaşımcı bir inisiyatif olup son
yıllarda artan oranda üniversite, kütüphane, müze ve benzeri kurum Wikipedia’ya
kaynaklarını açmak suretiyle destek vermektedir. Anayasa Mahkemesince, erişimi
kolay olan bu dünya çapında desteklenmiş kaynağın engellenmesinin gerekçesi ise
Wikipedia’da hoş görülmeyen ve hatta yanlış bazı görüşlerin ifade ediliyor
olması diye açıklandı. Oysa bütün dünya biliyor ki AKP iktidarına dokunan
Wikileaks belgeleri nedeniyle erişim yasağı getirildi. Bunu engellediniz ama
bakın, Amerika'daki yargılamayı engelleyemediniz; arka arkaya Panama, Malta,
Man Adası belgeleri ortaya saçıldı, bunları engelleyemediniz, engelleyemezsiniz
de. İnsanlığın ortak birikimini oluşturmaya çalışan bu kadar değerli bir
kaynağı Türkiye sınırları içerisinde yasaklamak, bu “web” sitesine erişimin
engellenmesi için uygun bir gerekçe oluşturmaz; doğrular kimsenin tekelinde
değildir. Bilimin bize gösterdiği gibi, herkes araştırarak, gözlemleyerek,
kanıtlar yoluyla doğruya ulaşabilir. Bu yasaklar demokrasinin temel ilkelerine
aykırıdır, insanların bilgiye ulaşma haklarına bir saldırıdır. 
Buna
paralel olarak sosyal medyayı manipüle etmek için iktidarı eleştirmenin bir
linç kampanyasına dönüştürülmesi, Twitter engellemeleri, muhalif sitelerin
kapatılması, yeni düzenlemelerle artık keyfî bir alana çekilmektedir.
Geleneksel basının ticari ilişkiler ve yargı yoluyla baskılandığı bir ortamda
internet üzerinden yaratılan baskıların artırılması, Hükûmetin mutlak bir
sansür ortamı yaratmaya yönelik totaliter anlayışını ortaya koymaktadır. “Ulusal
güvenlik ve kişilik haklarının korunması” adı altında toplumsal muhalefetin
tümden susturulması bunun net göstergesidir.
Twitter’a
konu olmuş önemli durumlardan biri de şüphesiz, Eş Başkanımız Selahattin
Demirtaş'ın cezaevindeki odasında yapılan “tweet” aramasıdır. Trajikomik değil
mi sizce de değerli milletvekilleri? Teknoloji ve iletişimdeki gelişmişliğimiz
bu düzeyde mi? 
Yine,
buna Eş Başkanımız Selahattin Demirtaş'ın vermiş olduğu cevabı aynen söyleyerek
devam edeyim. Cevabı şuydu…
(Mikrofon
otomatik cihaz tarafından kapatıldı) 
SAADET
BECEREKLİ (Devamla) – Başkanım, bitirebilir miyim.
BAŞKAN
– Buyurun, tamamlayın.
SAADET
BECEREKLİ (Devamla) – “1) Merhaba arkadaşlar. Bu ‘tweet’leri cezaevinden
atmıyorum, dışarıdan atılıyor ‘tweet’ler.
2)
‘Zaten biliyoruz.’ demeyin çünkü bunu bilmeyenler var Ankara'da. Hesabımdan
‘tweet’ atılınca, cezaevi odamızda rutin dışı ‘tweet’ araması yapıldı.
3)
Cezaevi personelini de zan altında bırakan bu trajikomik Hükûmet aklını çok da
yadırgamıyorum artık.
4)
0dada ‘tweet’ bulunmadı doğal olarak. Çay için ‘kettle’ vardı sadece, ondan da
‘tweet’ atılmayacağına kanaat getirildi.
5-
Twitter'ın kuşundan bile korkuyorsanız darı ekmeyin o zaman.” demişti koğuşta
Twitter aramasına karşın Sevgili Eş Genel Başkanımız Selahattin Demirtaş.
Genel
Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Becerekli.
İkinci
konuşmacı, Mardin Milletvekili Sayın Mithat Sancar. 
Buyurun.
(HDP sıralarından alkışlar) 
Süreniz
on dakika Sayın Sancar.
HDP
GRUBU ADINA MİTHAT SANCAR (Mardin) – Teşekkürler Sayın Başkan. 
Sevgili
arkadaşlar, Türkiye Bilimler Akademisi, TÜBİTAK ve üniversitelerle ilgili bir
konuşma yapacağım ben, bütçenin bu kısımları üzerine söz aldım. 
Üniversitelerde
ve bilim dünyasında Türkiye'de son yirmi yıldır, özellikle son on beş yılda
hızlanacak şekilde büyük bir yıkım yaşanıyor. Her gün yeni veriler ortaya
çıkıyor bu yıkıma ilişkin. AKP’nin iktidara geldiği 2002 yılından sonra önemli
bütün kurumlarda ve özellikle üniversitelerde, bilim akademilerinde,
kurumlarında hızla bir kadrolaşma yaşandı, cemaatin, Gülen cemaatinin buralara
yerleşmesi sağlandı. Böylece liyakat, bilimsel esaslar gibi önemli ilkeler bir
kenara bırakıldı. Bütün bunlar dönemin iktidarları, hükûmetleri marifetiyle
ancak gerçekleşebilirdi. Siyasi kararları hükûmetler veriyordu, icraatı alt
kademede cemaat gerçekleştiriyordu ta ki 2013 yılına kadar. 2013 yılında ortaya
çıkan çatışma, cemaat ile AKP arasında ortaya çıkan çatışma o güne kadar
yapılanların görünmesi için bir fırsat oldu ancak maalesef, Hükûmet bu fırsatı
iyi kullanmadı. Sonra, 2016’daki darbe girişimine geldik, darbe girişiminden
sonra da tersine bir yöntemle bu yıkımı daha da derinleştirecek uygulamalar
yaptı AKP Hükûmeti, mevcut iktidar. Mesela, ihraçlar, üniversitelerden yoğun
ihraçlar yaşandı. Bunlar olağanüstü hâl fırsat bilinerek gerçekleştirildi.
Bugüne kadar üniversitelerden ihraç edilen personelin, daha doğrusu,
akademisyenlerin tam sayısını da bilemiyoruz ama 5.700 civarında akademisyenin
ihraç edildiğini söyleyebiliriz, böyle tahminî bir rakam var elimizde. Fakat
ihraçlar -üniversiteden kayıp var- bunlardan ibaret değil, 15 vakıf
üniversitesi cemaate bağlı olduğu gerekçesiyle kapatıldı, buradaki öğretim
üyelerinin durumunun ne olacağı da belirsiz, onlar da üniversiteden tasfiye
edilenler arasında yer alıyor. Ayrıca Öğretim Üyesi Yetiştirme projesi
kapsamında da pek çok akademisyen adayı kadro güvencesinden yoksun bırakıldı.
Bu sayının 23.427 olduğu tespit edilmiştir, yani Öğretim Üyesi Yetiştirme
projesi kapsamında kadro güvencesinden yoksun bırakılan yani istendiği anda
boşta bırakılacak, tasfiye edilecek akademisyen adayı sayısı 23.500
civarındadır. Şimdi bu açıdan baktığınızda, Türkiye’de, gerçekten,
üniversitelerin bütün yatırımlarının, üniversitelere yapılan akademisyen
yatırımının bir çırpıda yok edildiğini görebiliyorsunuz. Evet, bunlar yıllar
içinde yapılan yatırımlardır. 
Darbe
girişiminden sonra tasfiyeler yapmak iktidarın hakkıdır. Bunu daha önce de
söyledik ancak bunu belli ölçütlere ve belli usullere ve denetime tabi olarak
yapması gerekiyordu. Meclis burada yetkili olmalıydı. Bu tasfiyeler doğrudan
darbeyle bağlantı esasına göre gerçekleşmeliydi. Yoksa kanlı bir darbe girişimi
olduktan sonra hiçbir şey yokmuş gibi devam etmeyi kimse beklemiyor. Bunun da çeşitli
sıkıntıları olduğu biliniyor ama Hükûmet, iktidar, bu yolu tercih etmedi.
Olağanüstü hâl ilan etti. Böylece bütün yetkiyi Hükûmete verdi. Cumhurbaşkanı
ve Bakanlar Kurulunun birlikte çıkardıkları kanun hükmünde kararnamelerle hangi
ölçüte dayalı olduğu bilinmeyen tasfiyeler gerçekleştirildi. Bu arada darbeyle,
darbe girişimiyle hiçbir ilişkileri olmadığı bilinen, hatta daha önce bu darbe
girişimini gerçekleştirdiği söylenen cemaatin hedefi durumunda bulunan,
cemaatin bizzat mağdur ettiği, etmek istediği akademisyenler de tasfiye edildi.
Buradaki amaç, böylece darbeyle etkili bir mücadele değil. Bu ortaya çıktı.
Buradaki amaç, bütün kurumları Hükûmetin ya da mevcut iktidarın kontrolü altına
almaktı tıpkı 1933’teki “Darülfünun Reformu” adı altında gerçekleşen tasfiyeler
gibi, tıpkı 27 Mayıstan sonra gerçekleşen “147’ler” tasfiyesi gibi, 12 Eylülden
sonra gerçekleştirilen tasfiyeler gibi. 
Özellikle
böyle bir amaç ortaya konunca keyfîliğin sınırı artık kalmıyor, sınırsız
keyfîlik devreye giriyor. Sadece üniversitelerde değil ama üniversitelerdeki bu
tahribatın Türkiye'nin geleceğini de çok büyük bir ipotek altına aldığını,
Türkiye’de bilimsel, akademik gelişmeleri tamamıyla baltaladığını da ekleyelim
değerli arkadaşlarım. Bu kadar yetişmiş beyin gücü, bu kadar yetişmiş
akademisyen ne kadar sürede yeniden yetiştirilebilir, bunların hiçbirinin
hesabı yapılmadı. 
“Darbeyle,
darbe girişimiyle mücadele” adı altında hızla, keyfî ve çok büyük kapsamlı
tasfiyeler yapıldı ne 1933’le kıyaslanabilir ne 1960’la ne de 1980’le yani
hiçbir darbe dönemiyle kıyaslanamaz. Üstelik bunlar yapılırken siyasi iktidarın
sorumluluğu da bir kenara bırakıldı. Bütün bu kadrolaşmaların sebebi, siyasi
iktidarın bunlara imkân tanımasıydı, o kararlara imza atanlardı. 
Şimdi,
TÜBİTAK ve TÜBA’ya çok fazla zaman kalmadı ama TÜBA üzerine biraz durmak
istiyorum. Türkiye Bilimler Akademisi 1993’te kuruldu -burada kendisini
rahmetle yâd etmek gerekiyor- Sayın Erdal İnönü’nün büyük çabasıyla ve
kendisinin çok titizlikle takip ettiği kuruluş çalışmaları neticesinde evrensel
ölçütlere uygun bir akademi ortaya çıktı. Bizde 1993’te kurulabilen Bilimler
Akademisinin Batı’daki tarihi birkaç yüz yıldır arkadaşlar. Batı’da birkaç yüz
yıla dayanan geçmişe sahip olan bu kuruluşlar, bilim akademileri tamamen özerk
çalışırlar ve üyeleri de tamamen bilimsel ölçütlere göre belirlenir kendileri
tarafından, bizatihi akademinin kendisi tarafından. Şimdi, ben size 1993’teki o
kuruluş kararnamesinde yer alan üye seçimi ölçütlerini söylesem gerçekten,
ayrıntıya girmeden, şaşarsınız. Türkiye’de artık bunları hayal bile edemiyoruz
yani kendi içinden seçiliyor, öneriliyor, ölçütü var, uluslararası alanda yayım
yapmış olmak gerekiyor. Bütün bunlardan sonra, en az 6 tane, uluslararası
indekslere yayını girmiş yabancı, yerli akademisyene gönderiliyordu hakem
olarak, bunlar bilim akademisi üyesi olma niteliğine sahip midir, yeterliliğine
sahip midir diye. Bütün bu aşamalardan sonra 12 kişilik bilim kurulunun 9
üyesinin onayı gerekiyordu. Bu da yetmiyor, genel kurulun da en az yüzde
50’sinin onaylaması gerekiyordu. Bu kadar sağlam bir sistem kurulmuştu ve
çalışabildiği on sekiz yıl boyunca gerçekten çok değerli işler de üretti. Ne
zamana kadar? 2011 yılına kadar. 2011 yılında bir kanun hükmünde kararname
çıkarıldı ve bu kadar iyi işleyen bir sistem evrensel, çağdaş ilkelere uygun
işleyen, iyi işler yapan bu kurum birdenbire yıkıldı, bozuldu ve Hükûmetin
kontrolüne, iktidarın kontrolüne sokulmak istendi. 300 üyeye çıkarıldı; 300
üyenin 100 üyesi TÜBİTAK Bilim Kurulu tarafından seçiliyor -ki orada zaten
Hükûmetin kontrolü var, ayrıca onu anlatmaya gerek yok, zaman da yetmez- 100
üyesi YÖK tarafından belirleniyor ve bütün bunlar da iktidara tabi kuruluşlar. 
Neden
yapıldı? Bir muhasebe, bir öz eleştiri, biraz hicap gerekmez mi? TÜBA’da
yapılan bu değişiklikler daha sonra cemaatin bir operasyonu olarak
nitelendirildi, doğruydu. O zaman TÜBA üyesi birçok akademisyen, Türkiye’nin
uluslararası alanda en itibarlı akademisyenleri TÜBA’dan istifa ettiler ve
uyardılar, Hükûmeti uyardılar. “Bakın, buradaki operasyon kötü bir
operasyondur, kirli bir operasyondur; ayrıca bilimsel bütün özelliklerini de
TÜBA’nın ortadan kaldıracaktır.” dediler. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın lütfen.
MİTHAT
SANCAR (Devamla) – Ama hayır, dönemin AKP Hükûmeti bunlara kulakları tıkadı.
Sonradan, 15 Temmuz 2016’dan sonra bir bakıyorsunuz üyeler buharlaşmış. Ya,
böyle bir tabir var “buharlaşma.” Nereye gidiyor üyeler, bilmiyoruz. İhraç
ediliyor, sessiz çekiliyor, bir FETÖ operasyonu yapılıyor bu arada ama
alınanların yerine getirilenlerle ilgili yetersizlik iddiaları, bırakın
iddiayı, hakikati apaçık ortada duruyor. TÜBİTAK’a yapılan, işte, ne bileyim,
park bahçeler müdürünün atanması gibi işlemler TÜBA için de geçerli. Türkiye'nin
geleceğini bu kadar tahrip etme hakkı hiçbir hükûmette olamaz. Bütün bunları,
darbe girişiminin yarattığı tahribatlar dâhil, gidermenin tek yolu kamuya açık,
şeffaf, demokratik bir denetim mekanizması oluşturmaktır.
Saygılarımla
efendim. (HDP sıralarından alkışlar) 
BAŞKAN
– Teşekkür ederiz Sayın Sancar.
Üçüncü
konuşmacı, Muş Milletvekili Sayın Ahmet Yıldırım. (HDP sıralarından alkışlar) 
Süreniz
on dakika.
Buyurun.
HDP
GRUBU ADINA AHMET YILDIRIM (Muş) – Teşekkür ederim Sayın Başkan.
Sayın
Başkan, değerli milletvekilleri; ben de parti grubumuz adına TÜBA, TÜBİTAK ve
Orman ve Su İşleri Bakanlığı üzerine düşüncelerimizi ifade etmek üzere söz
aldım. Bütün Genel Kurulu saygıyla selamlıyorum. 
Ancak
bugün 19 Aralık. Türkiye demokrasi tarihi açısından iki ayrı müessir olaydan
ötürü utanç verici bir gün. Birincisi, 19 Aralık 1978 günü Maraş katliamının
başladığı, planlı olarak başlatıldığı günün yıl dönümü, ki, o zaman da aynen
bugün olduğu gibi vatanın ve vatan sevgisinin bütün toplumsal katmanlar
arasında ortaklaştırılmak bir yana ayrıştırıldığı bir süreçten geçmiştik ve
vatan sevgisi adına, millet sevgisi adına, sözüm ona, bir katliam planlı bir
şekilde, adım adım hazırlandı. 
Nasıl
hazırlandı? 19 Aralık gecesi saat 21.00’de Maraş Çiçek Sineması’na bir sağcı militan
tarafından tahrip gücü düşük bir bomba yerleştirildi ve daha sonra gelişen
olaylarda -katliama giden yollar- Türkoğlu ilçesinden gelen bir ırkçı grup
tarafından “kanımız aksa da zafer İslam’ın” ve “Müslüman Türkiye” sloganlarıyla
seyirci kitlesi coşturularak belli parti binalarına saldırılar başlatıldı. 21
Aralıkta ise bir öğretmen öldürüldü, öğretmenin cenazesi kaldırılırken gruba
saldırı düzenlendi. 22 Aralık günü -asıl bomba- Bağlarbaşı Camisi İmamı Mustafa
Yıldız cuma vaazında şunları söyledi ve kıyamet koptu orada: “Oruç tutmak,
namaz kılmakla hacı olunmaz. 1 Alevi öldüren 5 sefer hacca gitmiş gibi sevap
kazanır. Bütün din kardeşlerimiz Hükûmete ve komünistlere, dinsizlere karşı
ayaklanmalıdır. Çevremizde bulunan Alevileri ve Sünni imansızları temizleyeceğiz.”
Daha sonra ne oldu? Resmî kayıtlara göre 111 kişi öldürüldü, 270 ev ve iş yeri
tahrip edildi ama gayriresmî kayıtlara göre 500 civarında yurttaşımız hunharca
katledildi. Öyle bir günün yıl dönümündeyiz. O katliamı gerçekleştirenleri,
sessiz kalanları, ortak olanları şiddetle kınıyorum.
Yine,
değerli arkadaşlar, 19 Aralık 2000 günü hayatı karartma operasyonları eş
zamanlı olarak 20 cezaevine saldırıyla başlatıldı ve birçok kişinin hayatını
kaybetmesi dışında, yüzlerce kişi ondan sonraki yaşamını maalesef engelli
sürdürebilecek konuma getirildi. 
Her
iki 19 Aralıkta, 1978 ve 2000 yılında taammüden gerçekleşmiş olan bu katliamlar
bu ülkenin demokrasi tarihine düşmüş utanç günleridir.
Değerli
arkadaşlar, şimdi, şunu söyleyelim: Değerli Hocamız Mithat Sancar TÜBİTAK ve
TÜBA’yla ilgili değerli değerlendirmelerde bulundu. Ancak bu kurumlar bilimsel
kurumlar, proje ve araştırma kurumları olmasına rağmen bilimsel bir akıl ve
kişilerce değil tümüyle siyasi saiklerle yönetiliyor. Siyasetin esiri durumuna
getirilmişler. Yıllar yılı buradaki projelerin yandaşlara nasıl dağıtıldığını
biz ibretle izledik. O dönem de AKP iktidarına itirazlarımızı yükseltirken,
özellikle Gülen cemaatinin burayı nasıl ele geçirdiğini ve projeleri hurafe
gibi dağıttığını söylerken üniversitelerimizde iktidarın hışmına uğruyorduk ama
demek ki ondan hiç ders çıkarılmamış ki şu anda adını anmak istemediğim üç dört
ayrı cemaate bu kurumlar, aynen üniversitelerdeki kadrolaşmalar gibi peşkeş
çekiliyor. Şimdi, İlim Yayma, Kırkıncı Hoca, Menzil cemaatlerinin
üniversitelerde, sözüm ona “FETÖ’yle mücadele” adı altında, haksızca
kadrolaşmalarla önü açılmış… Yeni cemaatlerin bizzat iktidar eliyle ihdas
ediliyor olması hâlâ geçmişten ders çıkarılmadığının göstergesidir. Bu yönüyle,
siyasi yandaşlık üzerinden değil bilimin evrensel normları üzerinden, liyakat
üzerinden, bilimsel liyakat üzerinden bu kurumların yönetilmesi, böyle bir
aklın baskın gelmesi gerekiyor.
Bir
diğer husus özellikle bugüne dair: Bugün sabah, sadece İzmir’de farklı parti teşkilatlarımıza
üye ve yöneticilerden 55 kişinin gözaltına alınmasıyla ve utanmazca bunun
medyaya, sözüm ona “PKK-KCK operasyonu” diye servis edilmesiyle uyandık. Bu,
siyasi soykırım operasyonlarının partimiz üzerinde iki yıldan beri süregelen
zincirinin yeni bir halkasıdır, bunu da şiddetle kınıyoruz. Düşünün, İzmir’de,
sözüm ona, bunlardan biri canlı bombaymış -ama size canlı bombayı söyleyeyim-
anne, baba ve bunun yanı sıra yürüme engelli bir çocuk alınıyor. Şimdi, bu
mudur canlı bomba? Bu mudur PKK-KCK’ye dönük operasyonlar? Yaşlı anne, baba ve
engelli çocuk, aynı aileden 3 kişi… Ya, açıkça çıkın, deyin ki: “Kongreler
sürecinde bütün baskılarımıza şiddet dalgalarımıza rağmen HDP il, ilçe
kongrelerini yaparak coşkulu bir şekilde genel kurultayına doğru gidiyor, bunu
hazmedemiyoruz çünkü iki yıllık bütün kirli politikalarımıza rağmen amacımıza
ulaşamadık.” Aynı şekilde, bakın, bir parti binasında arama kararı almak başka
bir şeydir, onun ilçe başkanını avukatların denetiminde çağırmak başka bir
şeydir; korsanvari bir şekilde bir parti binasının kapısının kırılarak içeri
girilmesinin hukukla, yargıyla bir ilgisi yok. Bugün Kadıköy İlçe
Başkanlığımızda, bina resmen haydutça, korsanca kapısı kırılarak kimseye haber
verilmeden içeri giriliyor… 
FİLİZ
KERESTECİOĞLU DEMİR (İstanbul) – Anahtar olduğu hâlde.
AHMET
YILDIRIM (Devamla) - …ve orada anahtar olduğu, “Bekleyin, kapıyı açalım.”
dendiği hâlde. Siyasi iktidarın partimize dönük bu siyasi soykırım operasyonunu
da şiddetle kınıyorum. 
Yargı
demişken, dokuz gündür Manisa’da 160 sanıklı davada -57’si tutuklu-
partililerimiz yargılanıyor. Sözüm ona bu iktidarın övündüğü en önemli
hususlardan biri neydi? Şuydu: “Biz ana dilde savunma hakkını çıkardık.”
Partililerimiz, arkadaşlarımız kendilerini Kürtçe daha iyi ifade edeceğini
düşündüğü için ana dilinde savunma yapmak istiyor. “Yok, bu örgüt
propagandasına girer.” Ya, bu ne perhiz, bu ne lahana turşusu? İleri demokrasi
diye “Ana dilde savunma hakkı verdik.” diyeceksiniz, kalkıp bunları bir de bu
ülkeye 21’inci yüzyılda yaşatma utancını yaşatacaksınız. 
Bir
diğeri, bakın, dün siyasi iktidar Suriyeli aşiret ve kabilelerle İstanbul’da
bir toplantı yapıyor. Şimdi, komşunuzdan, komşu ülkeden farklı aşiretler ve
kabileleri toplayıp kendi ülkenizde toplantı yapıyorsunuz ve açıklama
yapılıyor. Neymiş? “ÖSO’yla ulusal ordu kurma amacıyla.” Bu, başka bir ülkenin
egemenlik hakkına müdahale değil midir? Ne hakla? Şimdi, düşünün, İran, Irak,
Rusya Türkiye'deki ileri gelenleri, aşiretleri toplarsa kendi ülkesinde ve “Biz
Türkiye'de bir ulusal ordu kurma adına bu toplantıları yapıyoruz.” derse biz ne
hissedeceksek Suriye de şu anda onu hissediyor. Soruyoruz siyasi iktidara: Bu
aşiretlerle, bu kabilelerle İstanbul’da ÖSO’yla ulusal ordu kurma amacıyla
yapmış olduğunuz toplantı Astana Süreci’nin bir parçası mıdır veya Cenevre
sürecinin bir parçası mıdır? Yoksa biz başka ülkenin de egemenlik hakkını ihlal
ederek kendimize dönük saygıyı azaltmanın özel çabası içerisinde miyiz? Bir de
ne diyor: “PYD, Rusya, İran ve DAEŞ karşısında ortak tavır geliştirmek üzere…”
Hani siz Rusya ve İran’la ortak iş tutmuştunuz orada. Bu ne iş ya! 
Şimdi,
başka bir ülkenin kendi ülkemiz için bunu yapması durumunda ne hissedeceksek şu
anda Suriyeliler de… Kaldı ki öyle, orada aşiret falan çağrıldığı da yok.
Sadece, Türkiye’nin ajanlaştırdığı ve iş birlikçileştirdiği kendine yakın
kesimleri çağırması dışında başkaca hiçbir şey yapılmıyor. Başka bir ülkenin
içini karıştırmak, orada, sözüm ona istikrarı sağlamak adına yürütülen, orayı
daha fazla istikrarsızlaştırma çabalarıdır. 
Son
olarak da Urfalı olduğu için Tarım Bakanına bir şey soruyorum: Bu ülkenin en
büyük HES ve sulama projelerinden biri Atatürk Barajı’ydı. Sayın Bakan, 1992’de
bitti. Ben 1997’de genç bir akademisyenken Atatürk Barajı ve sulama rezervuar
alanlarıyla ilgili bir çalışma yapıyordum, makale yazacağım. O zaman şunu
söylemiştim, demiştim ki: “Bu, 8 üniteli, 2.400 megavat gücünde, dünyanın
sayılı büyük barajlarından biri.” Peki, bugün de DSİ Urfa Bölge Müdürlüğünden
teyit ettim, o zaman da söylenmişti, bugün de söylendi; 930 bin hektar alan
sulanacak idi, değerli arkadaşlar, 9 milyon 300 bin dönüm. Bugüne kadar…
(Mikrofon
otomatik cihaz tarafından kapatıldı)
AHMET
YILDIRIM (Devamla) – Başkan, tamamlıyorum.
BAŞKAN
– Buyurun, tamamlayın.
AHMET
YILDIRIM (Devamla) – Teşekkür ederim. 930 bin. Barajın yapımının bitiminin
üzerinden çeyrek asır geçmiş. Ben de 1997’de makaleyi hazırlarken şunu
yazmıştım hayıflanarak: “Ya, beş yıl sulamasız geçti; yazık oluyor, bu baraj
yapıldı, ömründen tüketiyor. Çünkü hiçbir deprem mukavemetine, direncine maruz
kalabilecek sarsıntı geçirmezse elli yıl ömrü.” Yirmi beş yıl gitti Sayın
Bakan. Peki, ne kadarını suladık: 290 bin hektar, yüzde 31’ini. Ne oldu? Bir
proje, milyar dolarların çok çok üzerinde, onlarca milyar dolarlık bir proje,
cumhuriyet tarihinin en büyük projesi böyle heba edildi. 1992’de sözüm ona 930
bin hektar sulanabilir arazi olacaktı, gelmişiz 2017’ye, baraj ömrünün yarısını
tamamlamış, bitirmiş, daha 290 bin hektar suluyoruz. Ne kadar amacından kopuk,
bu ülkenin kaynaklarını ne kadar kötü kullandığımızın göstergesidir diyorum,
bütün Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Yıldırım.
Dördüncü
konuşmacı Şırnak Milletvekili Sayın Leyla Birlik.
Süreniz
on dakika.
Buyurun.
(HDP sıralarından alkışlar)
HDP
GRUBU ADINA LEYLA BİRLİK (Şırnak) – Sayın Başkan, değerli arkadaşlar; öncelikle
cezaevinde rehin tutulan Eş Genel Başkanlarımız Sayın Figen Yüksekdağ’ı, Sayın
Selahattin Demirtaş’ı, yine, grup başkan vekillerimi, milletvekili
arkadaşlarımı, Demokratik Bölgeler Partisi Eş Genel Başkanı Sayın Sebahat
Tuncel ve onun şahsında bütün siyasi tutsakları saygıyla selamlıyorum.
Sayın
Başkan, değerli arkadaşlar; grubum adına Gıda, Tarım ve Hayvancılık Bakanlığı
bütçesi için söz almış bulunmaktayım.
Tarım
ve hayvancılık gerek toplumun temel ihtiyaçlarının karşılandığı gerekse
toplumun önemli bir kesiminin geçim kaynağı olduğu bir alandır. Aynı zamanda
istihdam yaratan, sanayiye ham madde sağlayan bu sektör dış ticarette de önemli
bir paya sahiptir. Ancak Türkiye ekonomisinin büyük bir bölümünü oluşturan
tarım ve hayvancılık Hükûmetin yanlış politikaları nedeniyle en çok sorun
yaşanan alanlardan biri hâline getirilmiştir. Tarım alanında yaşanan sorunlar
AKP iktidarı döneminde sürdürülemez politikalar nedeniyle daha da
derinleşmiştir. Sürdürülebilir politika, ülkenin üretim potansiyelinin ve
coğrafi şartlarının dikkate alınarak bu alanda yeterli bilgiye ve donanıma
sahip uzmanlarla sağlanabilir. Ancak bu ülkede iki yılda gıda, tarım ve
hayvancılık alanında sorumlu 2 bakan değiştirildi. Sizin de bildiğiniz gibi her
iki bakanımız da gıda, tarım ve hayvancılık alanında uzmanlıkları olmayan
kişilerdi. Tarım ve hayvancılık bakan değiştikçe de politikası değişen bir alan
hâline getirilmiştir. Tarım ve hayvancılık alanının bir türlü çözülmeyen
sorunlarının ana kaynağı, politikalar belirlenirken, karar alınırken bizzat bu
işi yapan, emek veren, emek verirken binbir zorlukla karşılaşan köylü ve
çiftçilerin bu sürece dâhil edilmemesidir. Ancak Türkiye’de bunun yerine
merkezî bir anlayışla devlet-özel sektör kuruluşlarının ortaklığıyla tarım ve
hayvancılık politikaları belirlenmektedir. Politikaların belirlendiği Mecliste
ihtisas komisyonları AKP döneminde tamamen işlevsiz hâle getirilmiştir. Mecliste,
üyesi olduğum tarım, hayvancılık, arazi kullanımı, toprak koruma gibi ihtisas
konularının görüldüğü Tarım, Orman ve Köy İşleri Komisyonu iki yıldır
toplanmamıştır. Hâl böyle olunca ancak torba kanunlarla ya da yılda bir defa
bütçe görüşmelerinde tarım ve hayvancılık politikalarından süre yettiğince
haberdar olabiliyoruz.
Türkiye’nin
gıda, tarım ve hayvancılık alanlarındaki sorunlarından biri olan dışa
bağımlılık, her yıl artarak sürmektedir. Özellikle, canlı hayvan, kırmızı et ve
tarımsal ürünlerin ham maddesinin yüzde 50’si ithal edilmektedir. Gıda, Tarım
ve Hayvancılık Bakanlığının 2016 yılında Millî Tarım Projesi’nin temel
unsurlarından biri olan hayvancılıkta temel amaç hayvan varlığını artırarak
dışa bağımlılığın azaltılması ve ihracatın artırılmasıydı. Ancak, Hükûmet bu
hedefin aksine bir politika izlemektedir. Daha birkaç ay önce Bakanlar Kurulu,
Et ve Süt Kurumunu sıfır gümrükle 500 bin büyükbaş hayvan ithal etmekle
yetkilendirdiğini duyurmuştur. Türkiye’de artan et fiyatlarının düşürülmesi için
alınan önlemlerle, sorunu yaratan unsurların bertaraf edilmesi değil et
ithalatı yapılarak sağlanmaya çalışılmaktadır. Bu şekilde devam ederse yerli
hayvan üretimi bitirilecek, tamamen dışa bağımlı bir ülke hâline
getirilecektir. 
Biz
sizlere “Üreticiyi ağır vergiler altında ezdiniz, bitirdiniz.” dedik.
“Yandaşlarınızı büyüttünüz, bizi, ülke olarak dışa bağımlı bir hâle
getirdiniz.” dedik. Biz bunu söylediğimizde sizler kızıyorsunuz ama bakın ne
yaptınız, ne yapıyorsunuz: Bu ülkede hayvancılık nerede yapılıyor? İlkokuldan
beri Erzurum, Kars, Ankara ve buna benzer illerde yapıldığını hepimiz
biliyoruz. Peki o zaman soruyorum: İhale kapsamı dışında, ithal edilen
hayvanların hemen hemen tamamı neden Rizeli büyük sermayeli firmalara
veriliyor? Sayın Bakan, buradan, birazdan birkaç isim okuyacağım. Bu isimlerin
doğru olup olmadığını ve bu isimlerin büyük bir kısmının Rizeli olup olmadığını
size soruyorum: Ali Topuz; 50 bin büyükbaş, 30 bin küçükbaş, 30 bin kurbanlık,
15 bin ton ithal et. Cemil Kazancı; 50 bin karkas, 50 bin kasaplık, 60 bin besi
hayvanı. Hasan Doğan’ın oğlu; 25 bin büyükbaş. Mustafa Erdoğan’ın oğlu ve Mis
Et... Arkadaşlar, bu liste böyle devam edip gidiyor. Bu listede, Trakya’da, İç
Anadolu’da binbir zorlukla tarımla uğraşan ne Mehmet amca var ne de Ayşe teyze
var.
Tarım,
hayvancılık, orman, su, yeraltı ve yerüstü kaynaklarının neredeyse tamamı
devlet ve özel yandaş sermaye tarafından endüstrileştirilmiştir. Kümes
hayvancılığından balık yetiştiriciliğine, arıcılık faaliyetlerinden besiciliğe
kadar bütün hayvancılık faaliyetleri ve bu faaliyetlerle ilgili tüm ürünler
“modern hayvancılık” adı altında tesisten aracıyla işletmeler kendi tekeline
alınarak ticarileştirilmiştir. Bu yaklaşım, halkın doğadaki besin kaynaklarına
doğrudan, araçsız ve ücretsiz ulaşımını engellemekte ve küçük aile çiftçiliği
işletmeciliğini bitirmektedir. Toplumun kendi ihtiyaçlarını karşılamaya dönük
olarak gerçekleştirdiği serbest, geleneksel hayvancılık ekonomisi bu şekilde
tasfiye edilmektedir.
Söz
konusu sorunlarla birlikte, güvenlikçi politikalarla çözülmeye çalışılan ancak
çözülmeyen ve bu yaklaşımla da çözülmesi mümkün olmayan Kürt sorununun
yansıması olarak kürdistanda yaylaların yasaklanması, köylerin boşaltılması,
köylerin zorunlu göç ettirilmesi, yerüstü ve yeraltı kaynaklarının hunharca
yandaş sermayeye peşkeş çekilmesi, “kentsel dönüşüm” adı altında meralar,
ormanlar, zeytinlik alanların yok edilmesi anlayışı tarım ve hayvancılığı
bitirme noktasına getirmiştir.
Devletin,
1950 yıllarında sürgün, göçertme uygulamaları sonucu Kürt köylerinin yaklaşık
yarısı boşaltılmış, geçim kaynakları olan tarım ve hayvancılık yok edilmek
istenmiştir. Aynı uygulamalar ve pratikler 1990’lı yıllardan bu yana devam
etmektedir.
Seçilmiş
olduğum Şırnak ili ve ilçelerine bağlı mezra ve köylerde, Eylül 2016 tarihinden
itibaren, kanunlara aykırılık teşkil etmesine rağmen, birçok sivil yerleşim
alanı askerî yasak bölge ilan edilmiştir. Aynı şekilde, ayrıca Temmuz 2015
tarihinden itibaren de bu bölgelerde süren askerî operasyonlar nedeniyle tarım
ve hayvancılık faaliyetleri yapılmamaktadır. Her yıl baharın gelişiyle birlikte
Şırnak merkez, ilçelerinin de yanı sıra, Siirt, Bitlis, Batman, Diyarbakır’dan,
birçok çevre ilden yurttaş, hayvanlarını, otlatmak için, Faraşin Yaylası’na
götürüyor. Faraşin Yaylası iki yıldır yasaklı bölge ilan edildi. 50’ye yakın
köy, yine aynı şekilde mezra ve yayla askerî yasak bölge ilan edildiği için
hayvanlarını yaylalara götüremiyor. Sadece bu yıl Şırnak’ın Beytüşşebap
ilçesinde en az 24.600 küçükbaş, 2.820 büyükbaş ve Şırnak’ın Balveren ilçesinde
150 bin civarında arı kovanı yaylalara götürülemediği için telef olmuştur. 
Tarım
ve hayvancılık sektörünün en önemli ayağı iş gücüdür. Türkiye’nin
kalkınmasında, nüfusun bir bölümünün geçiminin sağlanmasında etkili olan tarım
sektörü, istihdam edilen iş gücünün yaklaşık yüzde 23’ünü oluşturmaktadır,
bunun da yarısını mevsimlik tarım işçileri oluşturmaktadır. TÜİK verilerine
göre yaklaşık 3,5 milyon mevsimlik tarım işçisi mevcuttur. Sayıları
azımsanamayacak ölçüde fazla olan mevsimlik tarım işçilerinin yaşam ve çalışma
koşulları insanlık onuruna yakışır bir düzeyde olmamasının yanı sıra, hukuki,
yasal korumalardan da muaftır. AKP iktidarı boyunca, mevsimlik tarım
işçilerinin kaçınılmaz olduğu hâllerde çalışma koşullarının iyileştirilmesine
yönelik herhangi bir adım atılmış değildir. Bu sorunun çözümü için köylere
dönüşlerin etkin biçimde gerçekleştirilerek, bu insanların kendi topraklarında
kendilerinin yönetebileceği tarım ve hayvancılık faaliyetlerinin önünün
açılması gerekmektedir. 
AKP
iktidara geldiğinde çiftçilerin işlediği tarımsal alan 24 milyon hektardı, on
beş yıllık AKP iktidarında işlenen tarım alanı yaklaşık 3 milyon hektar azaldı.
2002 yılında tarımsal istihdam yüzde 35 iken bugün bu oran yüzde 20’lere kadar
düşmüş. Çiftçiler İstanbul büyüklüğünde tarım alanını ekemez hâle getirilmiş.
Tarımda kendi kendine yeten Türkiye’nin, uygulanan sermaye yanlısı
politikalarla, tarım ve hayvancılıkta kendine yeten bir ülke olmaktan çıkıp AKP
iktidarında, karnını doyurmak için Arjantin’den mısır, Ukrayna’dan buğday,
Şili’den angus ithal eden hatta sap ve samanı ithal eden bir noktaya getirilmiş
olması da can yakıcı bir gerçekliktir. 
AKP
iktidarının gıda, tarım ve hayvancılık politikalarında yanlışlar, dönemsel
politikalar belirlenmesi hem üreticiyi hem de tüketiciyi mağdur etmektedir. Bu
sorunların çözümü için iktidar rantçı ve dönemsel politikalar üretmekten bir an
önce vazgeçmelidir. Bunun yerine daha demokratik, katılımcı, tutarlı ve
sürdürülebilir politikaların bir an önce hayata geçirilmesi gerekmektedir. 
Sayın
Bakan, ek olarak bir soru daha sormak… 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın. 
LEYLA
BİRLİK (Devamla) – Sayın Bakan, ek olarak, Bitlis’te, Muş’ta -yaptığımız
görüşmelerde- yüzlerce hayvanın yemden kaynaklı telef olduğu söyleniyor. Daha
önce bu konuya dair bir soru önergesi vermiştik yalnız cevabını alamadık.
Buradaki ölümlerin, hayvan ölümlerinin nedeninin yemden kaynaklı olup olmadığı
tespit edildi mi? Tespit edildiyse eğer, yemden kaynaklı hayvan ölümleri için
herhangi bir hazırlığınız, telafi etmek için bir hazırlığınız var mı? 
Kurumu
saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Birlik. 
Beşinci
konuşmacı, Hakkâri Milletvekili Sayın Nihat Akdoğan. 
Süreniz
on dakika. 
Buyurun.
(HDP sıralarından alkışlar) 
HDP
GRUBU ADINA NİHAT AKDOĞAN (Hakkâri) – Sayın Başkan, Gıda, Tarım ve Hayvancılık
Bakanlığının bütçesi üzerine HDP Grubu adına söz almış bulunuyorum. Bu
vesileyle, siz değerli milletvekillerini ve cezaevinde rehin tutulan başta eş
genel başkanlarım olmak üzere seçilmiş bütün arkadaşlarımı saygıyla
selamlıyorum. 
Değerli
arkadaşlar, bölgemizin temel geçim kaynakları olan tarım ve hayvancılık, bugün,
AKP döneminde can çekişiyor. Tarım ve hayvancılıkta daha önce kendi kendine
yeten bir ülkeyken, demin arkadaşımızın da belirttiği gibi, bugün et ithal
eden, bunun yanında bir de saman ithal eden bir duruma geldik. Son yirmi yedi
yılda yasaklarla birlikte bölgemizde mera hayvancılığı bitme noktasına getirildi.
Hayvanlarını yaylalara çıkaran vatandaş hem yüksek verim alıyordu, ayrıca ülke
ekonomisine ve kendi bütçelerine daha çok değer katıyordu, daha sağlıklı
ürünler elde ediyordu. Diğer yandan, mera hayvancılığı aynı zamanda hayvanları
birçok hastalığa karşı da koruyordu. Şimdi yayla yasaklamalarının yarısından
fazlası sizin döneminize denk düşüyor. Bu konuda hiçbir adım atmadınız. Hani
reklam vardı ya, güleç yüzlü köylü reklamı: “OHAL kalktı, baskılar bitti,
köyümde özgürce yaşıyorum. Onlar konuşur AKP yapar.” Bırakın o köylünün yüzünü
somurtmayı, bütün halkı kırdınız, üzdünüz, kutuplaştırdınız. 
Değerli
arkadaşlar, aslında büyüdüğümüz konuları sizinle paylaşmak istiyorum.
“Büyüdükçe büyüyoruz.” diyorlar. Evet, bugün bütçemiz tam 47 milyar yani 47
katrilyon açık veriyor. Bu bütçeyle büyüyoruz. Diğer yandan, dünyanın en büyük
16’ncı ekonomisi olduk. Bu bütçe zamlarıyla, Hükûmetin vergileriyle büyüdük.
Dünyanın en büyük ordusu, polisi, jandarması bizde; böylece büyüyoruz. İçinde
adalet olmayan en büyük adalet saraylarını yaptık. Yargısız infazlarda, cezaevi
yapmada büyüdük, operasyon sayılarında büyüdük. Ampullü bir parti sayesinde
hormonla, vitaminle, haplarla, sanal reklamlarla büyüdük. Cari açıkta, dış
borçta, ithalatta, sıcak parada, yolsuzlukta, işsizlikte, enflasyonda,
özelleştirmede, devlet arazilerinin yap-işlet-devretle kiralanmasında, satışta,
istatistikte, rakamlarla büyüdük. Zamda, zulümde, korku imparatorluğunda,
işkencede, tutuklamalarda büyüdük. Düşünce özgürlüğünde, örgütlenmede, toplantı
ve gösteride, basın açıklamasında, din ve vicdan hürriyetinde, sendikal
haklarda tersinden büyüdük. Aslolan büyümektir, sihirli kelimelerle büyüdük.
Kardeşi kardeşe vurarak, komşu komşuya çatarak, dünyaya nara atarak büyüyoruz.
Kadına yönelik şiddet ve kadın cinayetlerinde, cezaevlerinde insan hakları
ihlallerinde, hukuk ihlallerinde büyüyoruz. Şiddet toplumunda, karakolda,
dayakta, F tipinde, enkazda, çadır yangınlarında, çığlıklarda, feryatlarda,
isyanlarda büyüdük. Bir avuç zengin, bir avuç holding, siyasetçi, bürokrat, iş
birlikçi, zorba, dikta, köle sahibi olduk, büyüdük. Kim tutar bizi? Seçim,
sandık sandık, hazine yardımlarıyla, barajlarla, siyasi muhalifleri
tutuklayarak büyüyoruz.
Değerli
milletvekilleri, Kenan Evren de kendi anayasasını kabul ettirebilmek için yüzde
93’leri bekledi; AKP iktidarı da 2023’lere, 2053’lere, 2071’lere, ihale bizim,
iktidar bizim, tek parti, tek adam, tekçi zihniyetle, sultan olur, büyüyoruz
demektedir. 
Kadına
karşı ayrımcılıkta, KPSS sınavında torpilde, rüşvette, şikede büyüyoruz.
Primde, ihalede, işkencecileri, faili meçhullerin zanlılarını korumada ve
kollamada büyüyoruz. Doğal gaza, benzine, mazota, elektriğe, kredi faizlerine
zamda büyüyoruz. ÖTV’de, KDV’de, damga vergisinde, harçta, icra dosyalarında,
iflaslarda, kapanan şirketlerde, karşılıksız çekte, davalarda, mahkemelerde
büyüyoruz. Makam araçlarında, resmî zevatı karşılamada, koruma ordularında,
yağda, yağcılıkta, kul olmada, rüşvette, adam kayırmada, partizanca
kadrolaşmada, muhalifleri sürmede, fişlemede, dışlamada büyüdük. Din
kardeşliğinde Müslüman kardeşlerle, çağdaş toplumda cemaatlerle, fetvalarla,
BOP’ta Jandarma olduk. Füze kalkanları, NATO rampaları, krizin cilvesiyle,
bağımlılıkta piyon olmada, ellerin elinde oyuncak olmada büyüdük. Kuzu
gibisiniz, sayenizde gelir adaletsizliğinde ve dolaylı vergi zammında, zamlarda
zulümlerle büyüyoruz. Dizilerle uyutulduk, milliyetçi nutuklarla uyutulduk.
Asgari ücrette, maaşta, alım değerinizde, paramızda pulumuzda, tohumda,
toprakta, bakkalda, pazarda milyonlar yoksullaştı, bir avuç azınlık büyüdük.
Değerli
milletvekilleri, çetelerde, mafyalarda, darbecilerde, talanda, vurgunda,
soygunda büyüdük. Silah alımlarında, askerî harcamalarda büyüdük. Eğitimde,
sağlıkta, sosyal politikalarda, hakta, hukukta küçülerek büyüdük. Özelleştirmede,
madenlerde, ruhsatlarda, enerjide, doğayı, tarihi, kültürü katlederek büyüdük.
HES’lerde, termikte, nükleer enerjide, memleketin limanlarını, kara yollarını,
denizlerini, kıyılarını, dağlarını, ovalarını yabancılara peşkeş çekerek
büyüdük. Faşizme ve şovenizme karşı omuz omuza duramazsak, kardeşliği, barışı,
insan haklarını, hukuku, demokrasiyi savunamazsak vahşi kâr hırsında açgözlüler
büyür. Memleket uçuruma doğru yuvarlanmışken pembe tablolar çizdik. Arap
Baharında Türkiye kuşa döndü. Despot, zorba liderler bir bir tarih olurken
bizde ise zorbalık hükümran oldu. 
Değerli
arkadaşlar, bu bütçeye niye “Hayır” diyoruz? Bu bütçe, eğitime, sağlığa, sosyal
politikalara, tarıma, hayvancılığa gerekli hassasiyeti vermediğinden dolayı
“Hayır” diyoruz. Hakka, hukuka, özgürlüklere gereken önemi vermediği için
“Hayır” diyoruz. Bu bütçe, bir savaş ve rant bütçesidir, vatandaşımızın derdine
derman olan bir bütçe değildir. Bölgeler arasında ekonomik gelişim farkını
ortadan kaldırmadığı için biz, buna “Hayır” diyoruz. Komisyonlarda virgülüne
dahi dokunulmasına izin verilmeyen; dolayısıyla, tek kişinin bütçesine “Hayır”
diyoruz. 
Değerli
arkadaşlar, özellikle Tarım Bakanı, Sayın Bakan, geçenlerde Hakkâri’ye
gitmişti. Esnafı ziyaret ederken, demin arkadaşımızın da belirttiği gibi,
oradaki kasaplardan bir tanesi diyor ki: “Sayın Bakan, niye eti siz iki tane
firmaya veriyorsunuz?” A101 ve BİM bölgede bir anda mantar gibi türedi. Buna
vermenin sebebi nedir? Hakkâri’de toplamda bu işi yapan insan sayısı 40’tır.
Buradaki tekelleşmeye niye izin veriyorsunuz? Eğer onlar da…
Sayın
Başkan, bir dakika rica ediyorum. 
BAŞKAN
– Daha bitmedi, devam edin. 
NİHAT
AKDOĞAN (Devamla) – Burada sıfırlandı da Başkan. 
O
nedenle, Sayın Bakanım, zaten bölgede tarım ve hayvancılık bitirilmiş. Bölgede
yeni bitmeye başlayan bu firmalar eliyle değil halkın tümüne, oradaki 40
esnafın 40'ına da bunu paylaştırsanız ya da daha önce birçok ilde
karşılaştığımız şekilde birkaç tane ofisini açsanız daha iyi olmaz mı? Yoksa
burada da saraydan size karşı bir talimat mı gelmiştir?
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederiz Sayın Akdoğan.
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) - Sayın Başkan,
söz almak istiyorum.
BAŞKAN
– Tabii ki, buyurun Sayın Bakan.
IV.- AÇIKLAMALAR
(Devam)
8.- Gıda, Tarım ve Hayvancılık Bakanı Ahmet Eşref Fakıbaba’nın, Hakkâri
Milletvekili Nihat Akdoğan’ın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde HDP Grubu adına yaptığı konuşmasındaki bazı ifadelerine ilişkin
açıklaması
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Sayın vekilime
teşekkür ediyorum.
Tabii,
biz hem üreticiyi hem halkı hem esnafı düşünmek zorundayız. Yani bakın, “40
esnaf” dediniz. Oysa Hakkâri’nin nüfusu 100 bindir, bakın, bu çok önemli. 40
esnaf benim için çok önemlidir ama 100 bin insanın et alması, gerçekten ucuz
fiyata et alması onun kadar önemlidir. Ancak biz o esnaflarımızı yalnız
bırakmadık.
Bakın,
o fiyatı düşürürken, 23,80 kuruş olan ESK’nın alım fiyatını anında 25 liraya
çıkardık, anında 25 liraya çıkardık. Ve şunu söyledik, dedik ki: “1 Ocak
2018’den sonra da 200 baş ve altı olmak üzere her hayvanı kesime götüren
üretici kardeşlerimize biz 250 lira…”
Bakın,
bu yoktu 2017’de. Başka desteklerden faydalanılarak 250 lira hayvan başı destek
verdik. 
Onun
için, çok değerli milletvekilim, doğrudur, kasaplar benim her şeyimdir ama emin
olun ben tek tek Hakkâri’deki o kasapları dolaştım, onlar çok mutsuz değiller
ve çoğu da diyor ki: “Allah razı olsun, bizim işimiz arttı. Eskiden 10 kilo
satarken fiyatı düşürdük, şimdi 20 kilo satıyoruz, aynı kârı tekrar elde
ediyoruz.”
Teşekkür
ediyorum.
BAŞKAN
– Teşekkür ederiz Sayın Bakan.
SİBEL
YİĞİTALP (Diyarbakır) – Kendi ürettiklerini satsınlar Sayın Bakan.
NİHAT
AKDOĞAN (Hakkâri) – Sayın Başkan…
BAŞKAN
– Sayın Akdoğan…
NİHAT
AKDOĞAN (Hakkâri) – Özellikle, ben bir şeyi eğer…
BAŞKAN
– Buyurun, açıyorum mikrofonunuzu yerinizden.
BAKİ
ŞİMŞEK (Mersin) – Vay Sayın Bakanım, vay! Hakkâri de eğer Sırbistan’dan gelen
etin kuyruğuna giriyorsa veya ucuz etin kuyruğuna giriyorsa vay memleketin
hâline. Buna üzülmemiz lazım, hepimizin üzülmesi lazım Sayın Bakanım. Yani eğer
Hakkâri’de, hayvancılık yapılan bir bölgede, Türkiye’nin bir ucunda ucuz et
almak için millet sıraya giriyorsa vay memleketin hâline Sayın Bakanım! Bu,
tutanaklara geçsin.
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Ben cevap
vereceğim.
ERHAN
USTA (Samsun) – Topluca da cevap verebilirsiniz.
BAKİ
ŞİMŞEK (Mersin) – Topluca da cevap verebilirsiniz.
ERHAN
USTA (Samsun) – Sayın Başkan, Bakan bey her defasında cevap vermesin, toplu
olarak cevap versin.
BAŞKAN
– Evet, Sayın Akdoğan’ı dinleyelim. 
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Şimdi, yalnız
şöyle Başkanım, cevap vermek istiyorum…
BAŞKAN
– Sayın Bakan, Sayın Akdoğan’a söz verdik.
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Sayın Başkan,
cevap vermek istiyorum. 
BAŞKAN
– Ama bir saniye; o, sisteme girecek şimdi. 
9.- Hakkâri Milletvekili Nihat Akdoğan’ın, Gıda, Tarım ve Hayvancılık
Bakanı Ahmet Eşref Fakıbaba’nın yaptığı açıklamasındaki bazı ifadelerine
ilişkin açıklaması
NİHAT
AKDOĞAN (Hakkâri) – Sayın Bakanım, özellikle burada benim demin bahsettiğim 40
esnafla ilgili, mesele sadece oradaki 40 kasap değil. Şimdi, bu BİM ile A101’in
açılmasından sonra orada, Hakkâri’de yüzlerce esnafımız dükkânını kapatmak
zorunda kaldı. Şimdi, siz devlet olarak oradaki 6 noktaya eti verdiğinizde
oradaki vatandaş, oradaki esnaf kendi müşterisini de kaybediyor. Buradaki
tekelleşmeye karşı Sayın Bakanım, yoksa elbette devlet oradaki imkânlarıyla
sadece 2 firmayı değil, halkını da düşünmeli; oradaki esnafın da mağdur
olmasına sebep olacak bir girişimin içerisinde olmamalı, devlet aklı buna
ihtiyaç da duymamalı. 
Teşekkür
ediyorum. (HDP sıralarından alkışlar) 
BAŞKAN
– Cevap verecek misiniz Sayın Bakan?
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Tabii, tabii; cevap
vereceğim.
BAŞKAN
– Buyurun, açıyoruz mikrofonunuzu.
10.- Gıda, Tarım ve Hayvancılık Bakanı Ahmet Eşref Fakıbaba’nın, Hakkâri
Milletvekili Nihat Akdoğan’ın yaptığı açıklamasındaki bazı ifadelerine ilişkin
açıklaması
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Çok Değerli
Vekilim, şimdi, biz sadece İstanbul’a veya sadece Hakkâri’ye et verdiğimiz
taktirde bu, adaletimize uygun olmayan bir davranış olurdu. Biz ihaleye
çıkarken -bakın, bu çok önemli- 81 ilde ve ilçelerinde şubesi olan marketlere
baktık ve 2 market çıktı ve bu marketler aynı fiyatı verdi. Eğer fiyatlardan
birisi üstün olmuş olsaydı yani bize uygun olmuş olsaydı, biz bir markete
verecektik. 
GARO
PAYLAN (İstanbul) – Danışıklı dövüş!
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Bizim için
önemli olan halkın tümüdür, Türkiye'nin tümünü kucaklamaktır.
İkinci
bir cevabım, Sırbistan’dan daha et gelmedi. Şimdi, çıkıp bu söyleniyor,
“Sırbistan’dan et geldi.” Hayır, arkadaşım, Sırbistan’dan et almadık. 
BAKİ
ŞİMŞEK (Mersin) – Gelecek mi peki Sayın Bakan?
DİDEM
ENGİN (İstanbul) – Almayacak mısınız?
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Bakın, bir
dakika, müsaade edin biraz sonra konuşacağım ama ben sizi ne kadar güzel dinliyorum.
BAKİ
ŞİMŞEK (Mersin) – Gelmedi ama gelecek!
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Efendim, biz,
süs olsun diye almıyoruz, halkımız… Yani Sırbistan’ın hayvanı ayrı, Şırnak’ın
hayvanı ayrı mıdır? Hayvanlar farklı mıdır yani? Bizim buradaki amacımız nedir?
İnsanlara, gerçekten kesesine uygun et yedirmektir. 45 liraya et alabilirsiniz
ama benim vatandaşımın 30 liraya et alması onun en doğal hakkıdır.
SİBEL
YİĞİTALP (Diyarbakır) – Üretsin! 
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Allah Allah! Bir
dakika… (HDP sıralarından gürültüler)
SİBEL
YİĞİTALP (Diyarbakır) – Yerli üretsin! 
İLKNUR
İNCEÖZ (Aksaray) – Başkanım, kürsüye anons yaptınız da bizim haberimiz mi yok.
Ne
yapıyorlar arkadaşlar?
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Arkadaşlar, ama
bakın şimdi… 
SİBEL
YİĞİTALP (Diyarbakır) – Hayvancılık bitti!
İLKNUR
İNCEÖZ (Aksaray) – Allah, Allah! Anons edildi mi? Etmedi.
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Çok sevgili
arkadaşlarım… (HDP sıralarından gürültüler)
BAŞKAN
– Sayın Yıldırım…
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Anneler şunu
söylüyor: “Mutfağımız şenlendi, Allah razı olsun sizden.” Öğrenci diyor ki: “Ben
yarım kilo kıymayla iki öğün yemek yapıyorum.”
Teşekkür
ederim. 
BAKİ
ŞİMŞEK (Mersin) – Sayın Başkan…
HAYDAR
AKAR (Kocaeli) – Sayın Başkan… 
İLKNUR
İNCEÖZ (Aksaray) – Tamam, anons edildin mi Behçet Hoca?
BAŞKAN
– Sayın milletvekilleri, lütfen… 
İLKNUR
İNCEÖZ (Aksaray) – Konuşma sürene daha var, geç yerine ya! Böyle bir usul var
mı? Meclisi iyice şeye çevirdiniz.
BAKİ
ŞİMŞEK (Mersin) – Tarım Bakanlığının görevi yurt dışından et getirerek buradaki
insanların ucuz et yemesini sağlamak değildir. Tarım Bakanlığının görevi… 
BAŞKAN
– Şimdi soru-cevap şekline geçtik, böyle olmaz…
BAKİ
ŞİMŞEK (Mersin) – …buradaki hayvancının et üretmesini, milletine ucuz et
yedirmeyi sağlamaktır. Gıda, Tarım ve Hayvancılık Bakanlığının görevi budur. 
Saygılarımı
sunuyorum.
İLKNUR
İNCEÖZ (Aksaray) – O ne ya? Sayın Başkan, o ne orada ya? 
MERAL
DANIŞ BEŞTAŞ (Adana) – Ya, şimdi onun sırası.
İLKNUR
İNCEÖZ (Aksaray) – Ne yapalım? Verdiğinde çıkarsın konuşursun, böyle bir şey
var mı ya! İç Tüzük değişikliği yaptık, yapılan şeye bak ya! 
HAYDAR
AKAR (Kocaeli) – Sayın Başkan, 60’a göre kısa bir söz istiyorum.
BAŞKAN
– Sayın Akar, ben Sayın Yıldırım’dan sonra size söz vereceğim. Sayın Yıldırım’ı
çağıracağım kürsüye, ondan sonra.
HAYDAR
AKAR (Kocaeli) – Çağırmadınız efendim henüz, alabilirim yani, konuyla ilgili
ben de… 
BAŞKAN
– Siz vekâleten mi bakıyorsunuz?
HAYDAR
AKAR (Kocaeli) – Evet, evet.
BAŞKAN
– Peki o zaman, size söz vereceğim.
İLKNUR
İNCEÖZ (Aksaray) – Sayın Başkan, kürsüdeki şeyi lütfen aldırın.
BAŞKAN
– Tamam, Sayın Yıldırım konuşacak. 
Hayır,
almanıza gerek yok. 
Sayın
Yıldırım konuşacak Sayın İnceöz. 
İLKNUR
İNCEÖZ (Aksaray) – Tamam, anons ettik mi, kürsüye çıktı mı?
ERTUĞRUL
KÜRKCÜ (İzmir) – On saniye az görsen kâr mı Hanımefendi?
BAŞKAN
– Birazdan edeceğiz, sorun yok Sayın İnceöz. 
Sayın
Akar, buyurun. 
11.- Kocaeli Milletvekili Haydar Akar’ın, Gıda, Tarım ve Hayvancılık
Bakanı Ahmet Eşref Fakıbaba’nın yaptığı açıklamasındaki bazı ifadelerine
ilişkin açıklaması
HAYDAR
AKAR (Kocaeli) – Teşekkür ediyorum Sayın Başkan. 
Sayın
Bakan Türkiye'ye ucuz et yedirmek istediklerini söyledi, bunu da Et ve Süt
Kurumu vasıtasıyla yedireceklerini ifade etti. Şu anda, Et ve Süt Kurumunun
piyasayı düzenleme diye bir görevi var ve bu düzenleme görevi, Et ve Süt Kurumu
üretiminin Türkiye’deki toplam et üretimindeki payı yüzde 3, sadece yüzde 3.
Kombinalarının kapasitelerinin şu anda yüzde 30’unu kullanabiliyorlar. Tamamını
kullanmış olsa bile piyasayı düzenleme yetenekleri sadece yüzde 5’i geçmiyor.
Bu nedenle Türkiye’de ucuz et yemek ithal da olsa bir problem. Bu yolla da
çözülemeyeceği bir gerçek. 
BAŞKAN
– Teşekkür ederiz Sayın Akar. 
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Halkların Demokratik Partisi Grubu adına altıncı konuşmacı Adıyaman
Milletvekili Sayın Behçet Yıldırım.
Buyurunuz.
(HDP sıralarından alkışlar) 
Süreniz
on dakika. 
HDP
GRUBU ADINA BEHÇET YILDIRIM (Adıyaman) – Teşekkürler Başkanım. 
Sayın
Başkan, değerli milletvekilleri; Tarım Bakanlığına bağlı Tütün ve Alkol
Piyasası Düzenleme Kurumu bütçesi üzerine partim HDP adına söz almış
bulunmaktayım. 
Bizleri
ekranı başında seyreden değerli halkımı, son gelen tütün yasasıyla mağdur
edilen başta Adıyamanlı hemşehrilerim olmak üzere, tüm tütün emekçilerini
buradan saygıyla selamlıyorum. 
Şimdi
“Bir hekim olarak iki gün önce Sağlık Bakanlığı bütçesi üzerine konuştun. Tütün
ve alkol piyasasından sana ne! Başka biri konuşsaydı daha iyi olmaz mıydı?”
diyeceksiniz ama bakın, Sayın Tarım Bakanımız da bir hekim, üstelik genel
cerrah. AKP iktidarı tarımı bitirdi, tarım can çekişiyor, her türlü tedavi
uygulandı, medikal, kemoterapi, radyoterapi, alternatif tıp tedavileri
uygulandı, fayda etmedi, şimdi tarım ameliyat masasına alındı. Genel cerrah
meslektaşım Doktor Eşref Fakıbaba opere edecek, bakalım hastayı -tarımı-
kurtarabilecek mi? Sakın hasta “inop” olmasın Bakanım. (HDP sıralarından
alkışlar) 
İşiniz
çok zor Sayın Bakanım. Tarım ülkesi olan güzelim yurdum bugün saman, nohut,
mercimek, et ithal eder duruma gelmişse işiniz gerçekten zor. Umarım başarılı
olursunuz. 
Tarım
Bakanı genel cerrah olunca benim de Adıyaman’ı çok yakından ilgilendiren tütün
konusunda konuşmam son derece normal.
Şimdi,
Tütün ve Alkol Piyasası Düzenleme Kurumu bütçe görüşmelerinde Başkan Vekilinin
bütçe sunumuna bakıyorum, tütün ve alkol piyasasının stratejik öneminden
bahsediyor, “Bütçe gelirleri bakımından önemli bir yer tutmaktadır.” diyor
ancak içeriğe ilişkin herhangi bir açıklama yapmadan kurumun hangi kanunla
kurulduğunu belirtmekle yetiniyor. 
Tütün
üretimi ve piyasası asıl kimin için stratejik ve önemli olduğunu birazcık
anlatayım size. Sarmalık kıyılmış tütün üretimi, Adıyaman üreticisi ve Adıyaman
tütün pazarında bulunan esnaf için ve dolaylı olarak tüm Adıyamanlılar ve
topyekûn Adıyaman ekonomisi için stratejik ve ciddi bir gelir kaynağıydı.
Ancak, geçen ay kabul edilen 7061 sayılı Bazı Vergi Kanunları ile Diğer Bazı
Kanunlarda Değişiklik Yapılmasına Dair Kanun’la tütün üreticisinin ve küçük
esnafın bitirilmesi noktasında önemli bir adım attı AKP iktidarı. Yasal
düzenleme adı altında yasal engelleme getirdiniz.
Tütün
üreticileri, bu tütün yasağına haklı bir tepki göstermek amacıyla demokratik
yollarla sesini ilgililere duyurmak istediler. Ancak, buna karşı Valilik ne
yaptı? Basın açıklamalarını yasakladı. Hani OHAL vatandaşa değil, devlete
uygulanacaktı? OHAL’i çiftçilerin, tütün üreticilerinin haklı talebini
bastırmak için kullandılar. Bu kadar orantısız, sert müdahale etmeleri
gerekmiyordu. Halk bir muhatap aradı. Ne vali ne de AKP vekilleri vardı. Halk,
işin muhataplarını yani valiyi, AKP vekillerini göremeyince, onlar insiyatif
almayınca tütün üreticileri ile güvenlik güçleri baş başa kaldılar ve maalesef
bu nahoş görüntüler ortaya çıktı arkadaşlar. Bakın, sadece “Tütün alın
terimizdir.” diyen insanlar, ellerinde Türk Bayrağı olan insanlar, ellerinde
basit dövizler olan insanlar gazlandı, coplandı. Üç dört saat orada resmen
halka işkence, eziyet ettiler, 100’den fazla tütün üreticisi gözaltına alındı.
Biz olayların durulması için valiyle görüşmeye çalıştık. Valiliğe gittim ancak
Valilik makamında, valinin kapısında valinin korumaları “Vali sizinle görüşmek
istemiyor.” dedi. Valilik ve bu yasanın savunucuları halkın yapmak istediği
basın açıklamasını kriminalize etmek için “provokatör” kelimesinin arkasına
sığındılar. Provokatör kimdir, tütün üreticisi mi? Bu eylemi halk kendisi
insiyatif alarak, sosyal medya üzerinden örgütlenerek geliştirmiştir. Tütün
nasıl siyasetüstü bir konu ise eylemin gerçekleşmesi de tamamen siyasetüstüdür.
Tütün üreticileri, sadece tütün yasağına haklı bir tepki göstermek amacıyla
demokratik yollarla sesini ilgililere duyurmak istediler, hepsi buydu ama
karşılığını gaz, su ve coplanarak gördüler. Tütün üreticilerine, tütün esnafına
yapılan bu orantısız ve haksız muameleyi o zaman da kınamıştım, şimdi de
kınıyorum. Basın açıklamasından sonra vali “Halk bize gaz bombası attı.”, AKP
İl Başkanlığı ise “Dışarıdan gelen provokatörler.” dedi. Üzerinden nerede ise
bir ay geçti, 100’den fazla insan gözaltına alındı. Bunlardan kaçı şehir
dışından gelmişti, kim gaz bombası atmıştı, ne hikmetse hâlâ açıklanmadı.
Açıklayamazlar da çünkü külliyen yalan. Orada bulunanların -AKP'lisi, CHP'lisi,
MHP'lisi HDP'lisi- hepsi tütün üreticisi, hepsi Adıyaman halkıydı.
Klasik
bir söyleminiz var: “Tütünü biz yasaklamadık, TEKEL’i biz kapatmadık. Tütün
zaten yasaktı, TEKEL’i zaten Kemal Derviş ve IMF kapatmıştı.” İyi de on beş
yıldır kim iktidar? Madem Kemal Derviş tütünü yasakladı, IMF yasakladı, siz
yerli ve millîsiniz, siz serbest bıraksaydınız. Tam tersi, tütün ticaretine,
suçla orantısız bir şekilde, üç ila altı yıllık cezalar getirerek siz yasağı
daha da katmerlediniz.
Benim
anladığım kadarıyla Tütün ve Alkol Piyasası Düzenleme Kurumu yerli tütün
piyasasını tamamen bitiriyor, bu piyasayı uluslararası sigara tekellerine
bırakıyor. Dünya Bankasıyla yapılan anlaşmalar sonucunda, 4733 sayılı Yasa’nın
çıktığı günden bu yana tarımda, üretimde bir gerileme yaşandı.
Değerli
milletvekilleri, tütünün toplumsal hayata etkilerini, Adıyaman özelinde, bu
Mecliste defalarca anlattık. Adıyaman'ın yoksulluğa ve ırgatlığa mahkûm
olacağını defalarca söyledik. Özellikle Adıyaman için söyleyeyim: Bu sarmalık
kıyılmış tütün ticareti nedeniyle Adıyaman'daki bütün iş kolları dolaylı olarak
faydalanıyordu. Şimdi, öyle bir proje, öyle bir üretim alanı düşünün ki köyden
kente göçü engellesin, sosyal dokuyu korusun, ciddi bir istihdam alanı
yaratsın, üretici emeğinin karşılığını aldığı için kazansın, esnaf ticaretini
yaptığı için kazansın ve tüketici ucuza aldığı için ve cebinden tasarruf ettiği
için kazansın. Ayrıca, cezalarla, yasaklarla önlemeye çalıştığınız yurt dışından
getirilen sigara kaçakçılığını da önlesin. Ama siz ne yaptınız? İşte, sarmalık
kıyılmış tütün üretimi ve ticaretinin fiilî olarak hâlihazırdaki durumu buydu.
Bu durum nedeniyle Adıyaman ve yerel tütün üreticisinin baştan beri Hükûmetten
şöyle bir beklentisi vardı ve “Bakın, bizim sarmalık kıyılmış tütünümüz var
ancak bunun üretimi serbest ama satışı yasak. Biz bu tütünü başka illere
gönderdiğimiz zaman yolda tütünümüze el konuluyor, bize ceza kesiliyor. Biz bu
durumun sona ermesini, ürettiğimiz sarmalık kıyılmış tütünü rahatça satabilmek
istiyoruz. Buna bir çözüm bulun ve bu üretimi destekler mahiyette, bu duruma
yasallık kazandırın.” diyordu. Siz ne yaptınız? Katmerli cezalarla, sarmalık
kıyılmış tütünün hâlihazırdaki pazarını yok etmeye çalışıyorsunuz. 
Sarmalık
kıyılmış tütünü ticari amaçla bulundurmak dahi suçtur. “Bunu kooperatif eliyle
yasal hâle getirdik.” diyeceksiniz ama kooperatif eliyle satışı desteklemeye
değil, kooperatif eliyle tütün üretimini bitirmeye çalışıyorsunuz. Belirli
merkezlerde ve ancak kurulun izniyle kooperatif kurulacağı belirlenmiştir. Yani
yarın öbür gün kurul “Hayır, burada kooperatif kuramazsınız.” der ise, tütünün
kooperatifler eliyle işlenmesi ve satılması mümkün olmayacaktır.
Kooperatif
kurmak zor ancak üretici bir araya geldi ve kooperatif kurdu diyelim. Peki,
kooperatifin alım ve satımını yapacağı bu tütünün vergi oranı nedir? “Vergi
oranını daha sonra konuşuruz.” diyorsunuz.
Eğer
tütün mamullerine ilişkin benzer oranlarda vergi kaydı konulacak ise -çünkü
tütün mamullerinde yüzde 80 vergi var- ben baştan söyleyeyim, bu kooperatifin
sigara firmalarıyla rekabet şansı sıfırdır. Bu, ileriki zamanlarda
kooperatiflerin de kapatılmasına gidecek bir süreci başlatacaktır. 
Adıyaman
tütünü artık geleneksel tütün pazarlarında yerini alamayacak. Nerede olacak?
Firmaların insafında, bir firmanın deposunda, yani yasal, modern soyguncuların
elinde olacak; burada çiftçi, köylü değil o deponun sahipleri kazanacak ya da
Adıyaman tütünü sigara firmalarıyla rekabet edemeyecek, bir kooperatifin ambarında
çürüyecek.
Tütün
yasaklamaları tarım politikalarından bağımsız değerlendirilemez arkadaşlar.
Üretmeyen tüketen yani dışarıya bağımlı bir pazar hâline getirdik memleketi.
Nasıl et ithalatı varsa, saman ithal eden bir ülkeye dönüştüysek, aynı şekilde,
tütün ithal eden bir ülke olduk. Yoksa “Alın, kooperatif kurun, tütününüzü
burada satın, ben sizden yüzde 80-83 vergi alırım.” derseniz, aynı şekilde
makarona da çok fahiş vergiler getirirseniz, bunun adı yasal güvence değil,
yasal engelleme olur.
Değerli
milletvekili arkadaşlarım, şimdi durum nedir? Türkiye'de ciddi bir pazarı olan
Adıyaman tütününü satan esnaflara, özellikle batı illerinde ve metropollerde
“Duman-1” ve “Duman-2” adıyla, sanki esrar satıyorlarmış gibi operasyonlar
yapılıyor, yüklü miktarlarda cezalar kesiliyor, tütünlerine el konuluyor.
Kargolar taşımıyordu, halk direndi. Sonra ricayla, minnetle kargo şirketleri
temmuz ayına kadar taşıma sözü verdiler ama taşıyacak tütün yok orada çünkü
piyasa çökertildi. Özel araçlarla tütününü taşıyanlar da yolda yakalanıyor,
tütünlerine el konuluyor, 92 bin TL’ye kadar cezalar kesiliyor, arabaları
bağlanıyor. Vatandaş el konulan tütünden vazgeçmiş cezaları ödememek için
çeşitli yollara başvuruyor. Bütün bu yasaklayıcı uygulamalar neticesinde
Adıyaman tütününe olan talep düşürülmüş, köylünün, üreticinin tütünleri
ellerinde kalmış durumdadır. Tütününü satamayan köylülerimiz mağdur bırakılmış,
ihtiyaçlarını karşılayamaz duruma getirilmiştir. Geçimi tütüne dayalı olan
Adıyaman’da şu anda büyük bir ekonomik durgunluk söz konusudur. Bu konuda çok
yoğun telefon ve mesaj alıyorum.
(Mikrofon
otomatik cihaz tarafından kapatıldı) 
BAŞKAN
– Buyurun tamamlayın.
BEHÇET
YILDIRIM (Devamla) - Ama bu böyle gitmez, gitmemeli. Adıyaman'ımıza sahip
çıkmalıyız. Adıyaman'ı daha fazla işsizlikle, açlıkla terbiye etmeyelim,
ırgatlaştırmayalım diyorum.
Sağlığa
zararı bilinen tütünün üretilmesini, tüketilmesini, pazarlanmasını denetleyecek
TEKEL gibi bir kurumun tekrar oluşturulması gerçek bir çözüm olacaktır. Ne
üreticilerimiz ne de tüketicilerimiz küresel dev sigara tekellerinin insafına
terk edilmemelidir.
Bu
arada, AKP iktidarı yerelde de zarar görmesin diye çabalayan “tırşikçi” denilen
bir kesim var. Onlar iktidara göbekten bağlı oldukları ve oradan beslendikleri
için işleri güçleri iktidarı aklamaktır. Bu kesim iktidara vebal gelmesin diye
türlü türlü yalanlara sarılıyor, iktidar yanlış yaptığını itiraf etse bile bu
kesim çeşitli yalan ve yalakalıklarla gerçekleri gizlemeye çalışıyor. Buradan
da onları şiddetle kınıyorum. Vicdanınızı atmayın, gerçeklere sarılın,
yalanlardan ve yanlış bilgilendirmelerden vazgeçin.
Aynı
zamanda, Adıyaman için önemli olan Atatürk Barajı’nın da bir an önce devreye
girmesini temenni ediyor, saygılar sunuyorum. (HDP sıralarından alkışlar) 
BAŞKAN
– Teşekkür ederiz Sayın Yıldırım.
Yedinci
konuşmacı Diyarbakır Milletvekili Sayın Ziya Pir. 
Buyurun
Sayın Pir. (HDP sıralarından alkışlar) 
Süreniz
on dakika.
HDP
GRUBU ADINA ZİYA PİR (Diyarbakır) – Teşekkür ederim Sayın Başkan.
Sayın
Başkan, çok değerli milletvekilleri; AK PARTİ sıraları her zaman olduğu gibi
biraz boş ama sayın hocam burada, onunla biraz sohbet edelim, sizin alanınıza
gireceğim. 
Rivayet
odur ki Hazreti Âdem ve Hazreti Havva’nın çocuklarından 2’si kavga eder ve
Kabil, Habil’i öldürür. Bunu burada daha önce kısaca anlatmıştım ama
tekrarlamada fayda vardır. 
İSMET
UÇMA (İstanbul) - Kur'an’da geçmez, “Habil” “Kabil” Kur'an’da yoktur. 
ZİYA
PİR (Devamla) – Rivayettir.
Şimdi
İbranice‘den Türkçeye çevirirsek Kabil’in anlamı “maden işinde çalışan değirmenci”
yani mealen bu şekilde kabul edebiliriz, demirci diyebiliriz. İbranice’den
Türkçeye çevirince Habil’in anlamı da “rüzgâr, soluk, nefes yani yaşam” gibi
tercüme edebiliriz bunları.
Şimdi,
son yıllarda insanlığın geleceği için kafa yoran bilim insanları ve filozoflar,
bunu inançlar ötesi bir metafora çevirmiştir. Yani “Kabil” biz cahil insanlar
nazarında daha güçlü olanı yani rantçıyı, yok edici sanayiyi, doğa tahribatını
temsil eder ve “Habil” de doğayı, insana yaraşır bir yaşamı temsil eder. İnsanlık
tarihinde bu kavga hep devam etmiştir ve güçlü olan güçsüz olanı hep yok
etmiştir. 
Şimdi,
insanlık tarihinde sanayi-doğa çelişkisi ve insanın doğaya plansız müdahalesi,
bir Kızılderili şef tarafından da dile getirilmiştir. Aynı şeyleri konuşuyor,
son ırmak kuruduğunda, son ağaç yok olduğunda, son balık öldüğünde paranın
yenmeyen bir şey olduğunu anlayacak diye seslendiği beyaz adam durumuna
bizlerin düşmemesi lazım. Kabilvari değil de Kabil’i de tamamen yok saymadan,
reddetmeden, Habilvari düşünmemiz ve davranmamız gerekmektedir. Yani doğanın
boş alanın, bir parkın, bir ağacın, kuşun, böceğin kıymetli olduğunu
anlamalıyız, o bilinci geliştirmeliyiz.
Şimdi
iki örnek vermek istiyorum: Bundan birkaç ay önce, burada zeytinliklerle ilgili
tartışmalarımız olmuştu ve o zaman Sayın Başbakan “Tesis mi, zeytinlik mi?”
sorusunu sormuştu. Eğer “tesis” diyen varsa onlar Kabilvari davranmıştır ve
Hükûmet o şekilde davranıyor, bizi ise -bütün muhalefet- Habilvari davranarak
“Hayır, zeytinlik kıymetlidir, zeytinlik” demiştik, bir.
İkincisi:
Sayın Bakanlarımızdan çok kıymetli Orman ve Su İşleri Bakanımızın çok kıymetli
haklarını da teslim etmek gerekiyor, Kıbrıs’a suyla alakalı bir projeyi
tamamladılar, hakkınızı teslim ediyoruz. Zor bir proje, hallettiniz ama
denizleri aştınız, derede boğuluyorsunuz, üzülüyorum. Dün bizlere şu suyu
göndermişsiniz, bu da Kabilvari bir davranıştır yani doğa dostu bir şeyde
gönderebilirdiniz bize, plastik şişeyle göndermişsiniz; bu yanlış olmuş Sayın
Bakanım. Umarım, kamu kurum ve kuruluşlarında şu pet şişeleri hiç görmeyiz
artık bundan sonra. Alternatifler arama durumundasınız. Güzel yaptığınız işler
var ama derede boğulmayın lütfen.
Değerli
milletvekilleri, “Zeytin mi, tesis mi?” “Sanayi mi, yoksa doğa mı?” ikileminde,
Hükûmet, dümeni elbette “tesis-sanayi”den yana kırmıştır. Ancak Adorno’nun
deyimiyle, yanlış hayat doğru yaşanmayacağı gibi, insan ve doğayı merkeze
almayan yani Habilvari sanayileşme politikası olmadan yapılacak çalışmalar
kentsiz kentleşmeye yani ucube sanayilerin, ucube kentlerin oluşmasına yol
açacaktır. 
Değerli
milletvekilleri, iktidar mensupları güzel, renkli, altın yaldızlı cümleler
kurmayı çok sever. Sayın Bakan Özlü, TÜBA’nın 52’nci Genel Kurul Toplantısı’nda
yaptığı konuşmasında şöyle diyor: “Bizim topraklarımızda ve kültürümüzde bilim
ve bilim insanı her zaman takdir görmüş, itibar görmüş ve el üstünde
tutulmuştur.” Güzel bir cümle. Fakat Sayın Bakanım, bilimsel araştırmalara
ayrılan bütçeyi düşük buluyoruz biz, onu bir kenara bırakalım ama bilim
insanlarına verilen değer, sizin de imzaladığınız kanun hükmünde kararnameler
nedeniyle görevden alınan, ihraç edilen akademisyenler gerçeği dikkate
alındığında, hakikatin, hiç de sizin ifade ettiğiniz gibi olmadığını
göstermektedir. İhraç mı, itibar mı; bence o konuda bir netleşin lütfen.
Değerli
milletvekilleri, 2016 yılında dünyanın önde gelen şirketlerini alırsanız,
bunların her biri 10 milyar ile 13-14 milyar arasında AR-GE’ye bütçe
ayırmıştır; Türkiye, TÜİK verilerine göre, AR-GE’ye yaklaşık 2 milyar dolar
ayırmıştır. Yani bizim merkezî yönetim bütçesinden araştırma geliştirme
faaliyetleri için ayrılan ödenek ve harcamaların miktarı bu şirketlerin her
birinden kat kat daha azdır ama biz ısrarla diyoruz ki: “Bütün dünya bizi
kıskanıyor.” Öyle mi? Hükûmet olarak, AR-GE faaliyetleri için sürekli
çalışmalar yapıldığını belirtiyorsunuz. Örneğin, 2017 Ocak ayında yayımlanan,
Bilim, Sanayi ve Teknoloji Bakanlığının “AR-GE Reform Paketi” -hâlâ İnternet
sitenizde var, daha dün baktım- adlı çalışmayı ele aldım. Bu paket incelendiğinde,
sorulacak bir sürü soru var bununla ilgili ama ben burada bir tanesine
dikkatinizi çekmek istiyorum, diyorsunuz ki: “Az sayıda AR-GE personeliyle
faaliyet gösteren sektörlerde, AR-GE merkezleri kurulmasının önünü açmak
amacıyla çalıştırılması gerekli asgari AR-GE personeli sayısı 30’dan 15’e
düşürülecek.” Ben soruyorum: Niye 15, niye 1 değil? Çünkü inovasyon fikirleri
15 kişi ya da 30 kişi, 40 kişi tarafından oluşturulmaz, 1 kişi tarafından
oluşturulur ve hayata geçirilir. Düsseldorf ve Köln’de, yine böyle merkezlerin
her birinde benim 2’şer arkadaşım vardı, ortak şirketleri vardı ve faaliyet
gösteriyorlardı. Yani bu rakamın da 1’e düşürülmesi gerektiğini düşünüyorum. 
Türkiye’de
marka ve patent tesciliyle ilgili hiç konuşmaya gerek yok, sayılar çok düşük.
Bunun yanı sıra, bir de bölgesel eşitsizlik var. Yani Orta Anadolu’da
Ankara’yı, Ege Bölgesi’nde İzmir’i çıkarırsanız Türkiye'nin hiçbir yerinde
doğru dürüst patent de yok yani diğerlerini katarsanız, zaten o daha az, onu
hiç konuşmaya burada gerek yok. Bölgesel dengeyi az da olsa orada da kurmanızı
talep ediyoruz.
Gelelim
bir de millî ve yerli otomobil konusuna. Arkadaşlar “millî ve yerli otomobil”
diye dünyada artık bir şey yok, olamaz da. Sizin kastettiğiniz millî ve yerli
markadır, buna biz de varız. Millî ve yerli marka oluşturabiliriz hep birlikte
ama millî ve yerli otomobil ya da uçak, böyle bir şey yok. Bilimden uzak, seçim
malzemesi için kullandığınızdan dolayı bazen de gerçekten uluslararası arenada
–hadi Türkiye’de insanlar göz yumuyor ama- komik duruma düşüyorsunuz. Seçim
öncesi, işte “Yerli yolcu uçağımızı yapıyoruz, kendi savaş uçağımızı yapıyoruz,
elektrikli otomobil yapıyoruz.” diye böyle bir sürü komik komik şeyler
söylediniz ve şu an onun altında kalıyorsunuz. Zamanım kısalıyor, ben perşembe
günü buradan devam ederim, belki bürokratlarınız izleyebilir. 
Şimdi,
yerli otomobil markası üretmek -sloganlarla olmaz bu işler- akılla olur,
bilimle olur, bilim insanlarıyla olur. Akademik özgürlük olursa insan sorgular,
sorgulayan birey olursa bilim gelişir; aksine siz -demin hocam söyledi- 5.700’e
yakın akademisyeni hukuk güvencesi ve yolu olmadan kanun hükmünde
kararnamelerle işten atarak onları akademiden uzaklaştırarak bilime katkı
sunmalarına engel oluyorsunuz. Sonuç ise nedir? İnsanlar yurt dışına gidiyor
-3-5 beyin var burada- onların yurt dışına gitmesini sağlamayın lütfen. 
Sonuç
olarak: Yukarıda ifade ettiğim gibi, Türkiye'nin sanayileşme perspektifi
sorunludur. Doğa ve insan merkezli olmayan, bilimden, estetikten
kaynaklanmayan, bir avuç zengini daha da zenginleştirme hedefinde olan
sanayileşme paradigmasıyla çizilen plan ve projelerin ülkeyi refaha
ulaştıracağını düşünmek saflık olur, saflık değilse de kurnazlık olur diyerek
Genel Kurulu saygıyla selamlıyorum. (HDP sıralarından alkışlar) 
BAŞKAN
– Teşekkür ederiz Sayın Pir.
Halkların
Demokratik Partisi Grubu adına sekizinci ve son konuşmacı Tunceli Milletvekili
Sayın Alican Önlü. 
Sayın
Önlü, süreniz on dakika. 
Buyurun.
(HDP sıralarından alkışlar)
HDP
GRUBU ADINA ALİCAN ÖNLÜ (Tunceli) – Sayın Başkan, değerli milletvekilleri; 2018
yılı Orman ve Su İşleri Bakanlığı bütçesi üzerinde partim adına söz almış
bulunmaktayım. Hepinizi saygıyla selamlıyorum.
Öncelikle
rehin alınan eş başkanlarımız, milletvekilleri, belediye eş başkanları,
belediye meclis üyeleri, parti üye ve çalışanlarımız ve aynı zamanda demokrasi,
barış, özgürlük için mücadele edip ama bunun karşısında bunun bedeli olarak
bugün zindanlarda tutsak bulunan tüm yoldaşları da saygıyla selamlıyorum.
Sayın
milletvekilleri, bugün 19 Aralık, ülkemiz için, bu ülke için kara bir leke
çünkü 19 Aralık bu ülkenin demokrasi tarihine iki katliam olarak geçmiştir. 20
Ekim 2000 tarihinde yüzlerce siyasi tutsak F tipi hücre sistemine ve tecride
karşı protesto etmek için ölüm oruçlarına başladı. O dönemin Adalet Bakanı
“devletin şefkatli eli, hayata dönüş operasyonu” diyerek aslında devletin
katleden ama yaşamları karartan bir operasyonudur. Bu operasyonda 30 devrimci
tutsak yaşamını kaybetti, 237 tutsak da yaralandı. Bu katliamda yaşamını
yitiren tutsakları, devrimcileri anıyorum, katliamı yapanları da lanetliyorum.
Yine,
Koçgiri, Dersim, Sivas gibi 19 Aralık 1978'de Maraş'ta da Alevilere karşı bir
katliam organize edildi. Devletin gözetiminde sivil faşist güçler tarafından
yapılmış bu katliamda yaşamını yitirenleri saygıyla anıyorum ve bu katliamı
gerçekleştiren, seyirci kalan devletin aklını da lanetliyorum. İnsan hayatının
bu kadar ucuz, katliamların bu kadar yoğun yaşandığı bir ülkede doğa
katliamları da aynı şekilde devam etmektedir. On beş yıllık AKP iktidarı
enerji, tarım, çevre ve güvenlik politikalarından dolayı ormanın ekosistemini,
su havzalarını, dağları, doğa ve kültür değerlerini ekonomik ve siyasal
çıkarları için yok etmektedir. Geldiğimiz noktada, yüz yıllardır doğayla uyum
içinde yaşayan halklara ait sosyal, ekonomik ve kültürel değerler devletin bu
politikalarından dolayı ciddi bir yıkımı yaşamıştır. 
Sayın
milletvekilleri, bugünkü iktidar 1990’lı yıllardaki uygulamaları devreye
koymuş, bölgede ormanları güvenlik gerekçesiyle, batıda ise yandaş sermaye için
rant alanlarına çevirmek için sistematik bir şekilde yakıp talan etmiştir.
Yine, özel güvenlik bölgeleri ilan edilerek, baraj ve HES yapımıyla halkın
doğal yaşam alanları yok edilerek köylerin ve meraların terk edilmesine
zorlanmıştır. 1990’lı yılların savaş stratejisinin bir parçası olan orman ve
köyleri yakmak AKP iktidarının 2015 yılının ikinci yarısından başlamak üzere
Dersim, Diyarbakır, Bingöl, Mardin, Siirt ve Hakkâri başta olmak üzere tüm
bölge illeri kapsayacak şekilde sistematik olarak devreye konuldu ve binlerce
dönüm alan, doğal yaşam alanı yok edildi. Yine bölge illerinde sistematik bir
şekilde çıkartılan orman yangınları sonucu binlerce hektarlık alan yok
edilirken Orman ve Su İşleri Bakanlığı ve bünyesinde bulunan il müdürlüklerinin
resmî sitesinde bu illerdeki orman yangınları yer almamıştır. 
Kürt’ün
dilini, kimliğini, her şeyini inkâr eden bu zihniyet aynı zamanda doğasını da
inkâr etmiştir. Biliyorsunuz, geçen yıl ve bu yıl Dersim bir bütün yakılırken,
kendisine bağlı yerel mülki amirler, yereldeki kurumlar yangını söndürmezken,
bu yangına müdahale etmezken, kendi “web” sitesinde iki cümle kadar bile değer
vermezken şimdi bütçe isteniliyor. Yine bölge illerinde sistematik bir şekilde
çıkarılan orman yangınları sonucu binlerce hektarla beraber canlı da yok
edilmiştir. Sadece 2017 yılının Temmuz ayından itibaren güvenlik adı altında
kolluk kuvvetlerinin açtığı ateş ve kobra helikopterlerin bombalaması sonucu
Dersim Merkez, Pülümür, Hozat, Nazımiye, Çemişgezek, Ovacık ilçelerinin
ormanlık alanlarını, meralarını, kutsal mekânlarını ve mezarlıklarını kapsayan
yangınlar ekim ayına kadar sürdü ve binlerce hektar doğal yaşam alanı kül oldu.
Orman yangınlarının çıkarıldığı birkaç bölge hariç diğer bölgede gönüllülerin
ve halkın kendisinin bu yangınlara müdahale etmesi yasaklanmıştır ve güvenlik
güçleri tarafından ateş açılmıştır. 
Vermiş
olduğumuz bir soru önergesine Bakan Eroğlu'nun verdiği cevap şuydu: Türkiye
genelinde 24 adet yangın söndürme helikopteri bulunduğunu, gerek görüldüğü
takdirde bu helikopterlerin bütün bölgelere gönderilebileceği cevabını
vermişti. Ancak, bırakın yangın söndürmeyi, batıda yangın söndüren helikopter
ama bölgede yangın çıkaran araç hâline dönmüştür. 
Sayın
milletvekilleri, Dersim halkı geçimini sağlamak için arıcılık, hayvancılık,
bağ, bahçe ve tarım yapmaktadır. 870 aile arıcılık, 900 aile ise küçükbaş
hayvancılık yapmak için yaylalara çıkmaktadır. Ormanlık alanlarda kolluk
kuvvetlerinin çıkardığı yangın aynı zamanda bölge halkının ekonomik faaliyetlerini
de bitirmiştir. Bu, halkı üretimden düşürüp sadaka kültürüyle kendisine
bağlamaktı. 
Geçen
gün sarayda valiye AKP Genel Başkanı tarafından plaket verildi, plaket
verilmesinin nedeni ise Türkiye’de en çok istihdamın sağlandığı yer Dersim.
Binlerce insanı üretimsiz bırakacaksınız, 100 kişilik bir atölye kuracaksınız
ve buna istihdam diyeceksiniz ve bununla övüneceksiniz, yetmedi bir de madalya
takacaksınız. 
90'lı
yıllarda boşaltılan, 2000 yılından sonra geriye dönüşlerin sağlandığı köylere
ilişkin de o bölgelerde yangın çıkarılarak geri dönüşlerin önüne geçilmiştir. 
Sayın
Başkan, değerli milletvekilleri; Hükûmetin enerji ve kalkınma adı altında
yapmış olduğu baraj, HES projeleriyle insanlık tarihi ve kültürü yok
edilmektedir. 
Sayın
Başkan, değerli milletvekilleri; sadece Dersim il sınırları içinde güvenlik
amaçlı 27 baraj ve HES bulunmaktadır. Bu baraj ve HES projelerinden bazılarının
nazım imar planı bulunmadığı gibi kaçak inşa edilmiştir. 
Dersim’de
yapılan ve yapımı planlanan baraj ve HES projeleriyle, Dersim merkezin
ilçeleriyle bağı koparılmak, Dersim halkının vadiler üzerinde bulunan kutsal
mekânları sular altında bırakılmak istenmektedir. 
1937-1938’de
bilinçli, planlı, programlı olarak hayata geçirilen soykırım, bugün ise
güvenlik amaçlı yapılan ve yapılması planlanan baraj ve HES projeleriyle, orman
yangınlarıyla, yandaşlara madencilik ruhsatı verilerek, özel güvenlik bölgeleri
ilan edilerek, ekolojik tahribat yaratılarak halkın doğal yaşam alanları ve
ekonomik faaliyetleri elinden alınmak istenmiştir. Bununla beraber 1937-1938
soykırımında tam olarak yapılmayan, bugün yapılmak istenmektedir. Yani Dersim'i
insansızlaştırmak, kendi deyimleriyle “çıbanbaşı”ndan kurtulmak istemişlerdir.
Sayın
milletvekilleri, kültürel ve ekolojik bir soykırımla karşı karşıyayız. Doğu ve
batı kültürlerinin izlerini günümüze kadar taşıyan, on iki bin yıldır sürekli
insanın yaşadığı Hasankeyf antik kenti ve çevresindeki Dicle Nehri, ekonomik
ömrü elli yıl kadar olan bir barajdan dolayı böyle bir tarih sular altında
bırakılmak istenmektedir. Ilısu Barajı’nın tamamlanması halinde, mağaraların
çoğu, çok sayıda kilise, cami, türbe ve taş köprü gibi tarihî ve kültürel
değerler sular altında kalacaktır. Tabii ki yaşanacak bu tahribatla sadece
kültürel değerler değil 100 bine yakın insan da zorunlu göçe tabi tutulacaktır.
Türkiye'nin
içine düştüğü yer tam bir kör kuyudur. Kendi vatandaşlarına karşı zulmeden,
kendisine muhalefet eden her türlü toplumsal kesimi şiddetle baskılamaya
çalışanlar, ekolojik kültürel soykırımı devreye koyanlar unutmasın ki bu yöntem
hiçbir zaman tutmadı, bundan sonra da tutmayacaktır. 
Bu
yaptığınız bütçeyle yeni saraylar, saltanatlar kurabilirsiniz, zengin bir
azınlığı daha fazlalaştırabilirsiniz, bu ülkenin işçisi, köylüsü er geç de olsa
sizi hak ettiğiniz yere yollayacaktır. Kadınların, gençlerin ve halkların
demokratik Türkiye mücadelesi, sizleri saraylarınızdan alaşağı edecektir. Bu
savaş ve talan bütçesine karşı demokratik meşru mücadelemiz toplumun bütün
kesimleriyle birlikte cumhuriyeti demokratikleştirene kadar devam edecektir. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın lütfen. 
ALİCAN
ÖNLÜ (Devamla) – Barajların, HES’lerin tahribatları mutlaka bütün coğrafyada,
bütün yerlerde telafi edilemeyecek kadar ağırdır ama Dersim’de barajlara bu
kadar karşı çıkmanın, bu kadar hassas davranmanın başka bir yanı vardır yani
kutsal saydıkları suyla kutsallıklarını boğuyorsunuz. “…”(x) dedikleri doğa ile
toplumun arasındaki ilişkinin asıl vazgeçilmemesini sağlayan kutsallıklar ve ziyaretler
vardır. Siz bu ziyaretleri başka yere taşıyamazsınız. Baraj yaparken yeri
taşıyabilirsiniz, mülkü taşıyabilirsiniz, ağacı taşıyabilirsiniz ama o halk
için, Dersim halkı için “…”(x)
için en temel değer olan Munzur Baba’yı, Ana Fatma’yı, Gola Çetu’yu hiçbir yere
taşıyamazsınız. Onun için Dersim’de “…”(x)
(HDP sıralarından alkışlar) 
(Mikrofon
otomatik cihaz tarafından kapatıldı) 
ALİCAN
ÖNLÜ (Devamla) – Yani şudur: Dersim halkı sizden bir şey istemiyor, ellerinizi
kutsallıklarımızdan çekmenizi istiyor yoksa sizden barajlar istemiyor. 
Hepinize
saygılar sunuyorum. 
BAŞKAN
– Teşekkür ederiz Sayın Önlü. 
Birleşime
on beş dakika… 
İLKNUR
İNCEÖZ (Aksaray) – Sayın Başkan, ben sisteme girdim. 
BAŞKAN
– “Ara veriyorum.” diyecektim Sayın İnceöz. 
Açınca
versek. 
İLKNUR
İNCEÖZ (Aksaray) – Olur. 
BAŞKAN
– Olur, peki. 
Teşekkürler.

Kapanma Saati: 17.07
DÖRDÜNCÜ OTURUM
Açılma Saati: 17.26
BAŞKAN: Başkan Vekili Pervin BULDAN
KÂTİP
ÜYELER: Bayram ÖZÇELİK (Burdur), Sema KIRCI (Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşiminin
Dördüncü Oturumunu açıyorum. 
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde.
Sayın
İnceöz, sizin bir söz talebiniz vardı.
Buyurun.
IV.- AÇIKLAMALAR
(Devam)
12.- Aksaray Milletvekili İlknur İnceöz’ün, Tunceli Milletvekili Alican
Önlü’nün 503 sıra sayılı 2018 Yılı Bütçe Kanunu Tasarısı ile 504 sıra sayılı
2016 Yılı Kesin Hesap Kanunu Tasarısı’nın sekizinci tur görüşmelerinde HDP
Grubu adına yaptığı konuşmasındaki bazı ifadelerine ilişkin açıklaması
İLKNUR
İNCEÖZ (Aksaray) – Sayın Başkan, teşekkür ediyorum.
Az
evvel konuşmanın içerisinde bazı söylemler oldu, onlara ilişkin bir açıklama
yapma gereği doğdu. 
Biraz
evvelki konuşmanın içerisinde şöyle bir ifade kullanıldı: “Kürt’ün dilini,
dinini inkâr eden zihniyet.” Bunu reddettiğimizi özellikle belirtmek istiyorum.
“Tutsak, rehin” gibi ifadeleri kabul etmiyoruz, tutuklu vardır. Bunun dışında
“saray, savaş, talan” gibi ifadeler kullanılmıştır. Bundan önceki konuşmalarda
da zaman zaman bu konuşmalar, bu ifadeler kullanılmaktadır, bunları
reddediyoruz. Burada yapılan bütçede elbette ki savunma sanayisine önemli
kaynaklar aktarılacaktır çünkü Türkiye’nin bulunmuş olduğu coğrafyaya
baktığımızda hem içeriden hem dışarıdan tehditlerle ve terör örgütlerinin kol
kola girdiği, ittifak yaptığı bir terörle mücadele süreci yürütülmektedir. 
Özellikle,
Türkiye’de Kürt ya da Türk, böyle bir ayrımın olmadığını belirtmek istiyorum.
İktidara geldiğimiz ilk günden beri bu farklılıkları kaldırmak, bu
ayrımcılıkları kaldırmak, 90’ların yanlış politikalarına karşın 80 milyonun
birliği, beraberliği, bir yaşama azmi ve kararlığı için gerçekten çok önemli
adımlar attık; gerek Kürtçe isimlerin verilmesi, Kürtçenin konuşulması, medya,
yayın organları, pek çok alanda, özellikle üniversitelerde Kürdoloji
kütüphanelerinin kurulması, vesaire vesaire…
(Mikrofon
otomatik cihaz tarafından kapatıldı)
MAHMUT
TOĞRUL (Gaziantep) – Hepsi kapatıldı, kapatıldı Başkan. 
GARO
PAYLAN (İstanbul) – Kapattınız hepsini.
İLKNUR
İNCEÖZ (Aksaray) – Açarsanız devam edeceğim Sayın Başkan.
BAŞKAN
– Buyurun tamamlayın. 
İLKNUR
İNCEÖZ (Aksaray) – Cezaevlerinde tutuklu ve hükümlülerin yakınlarıyla ana dilde
görüşmeleri ki geçmiş dönemde bunlar dahi yapılamıyordu. Yerleşim birimlerine,
özellikle Kürtçe isimler verilmesi; geçen burada kayyum atamalarıyla bunların
kaldırıldığı… Ona ilişkin İçişleri Bakanlığımızın da açıklaması olmuştur ve tekrar
yine Kürtçe isimlerin aynı şekilde kullanımına ilişkin bir açıklama da
yapmıştır; bu iddiaları da reddettiğimizi özellikle belirtmek istiyorum.
Pek
çok konu, özellikle bu alanlarda atılan adımlar, hâl ortadayken burada Kürt
konusuyla… Kürt, Türk, Laz, Çerkez hiçbir ayrım yapmadığımızı, bu konularla
terörle mücadelenin üstü örtülmeye ve böyle bir ayrımcılık varmış gibi
gösterilmeye çalışılmasını özellikle reddettiğimizi tüm Kürt kardeşlerimize bir
kez daha buradan ilan etme ve duyurma zorunluluğu doğmuştur.
Teşekkür
ediyorum. 
BAŞKAN
– Peki, teşekkürler Sayın İnceöz.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Sayın milletvekilleri, şimdi konuşma sırası Adalet ve Kalkınma Partisi
Grubuna aittir.
İlk
konuşma Gaziantep Milletvekili Sayın Abdullah Nejat Koçer’e aittir.
Buyurunuz
Sayın Koçer. (AK PARTİ sıralarından alkışlar) 
Süreniz
beş dakika. 
AK
PARTİ GRUBU ADINA ABDULLAH NEJAT KOÇER (Gaziantep) – Sayın Başkan, değerli
milletvekilleri; Bilim, Sanayi ve Teknoloji Bakanlığının 2018 yılı bütçesi
üzerinde AK PARTİ Grubu adına söz almış bulunuyorum. Gazi Meclisimizi ve aziz
milletimizi saygıyla selamlıyorum.
Sayın
Başkan, değerli milletvekilleri; Türkiye’nin yalnızca kendi bölgesinde değil
tüm dünyada etkin ve güçlü bir aktör olma hedefi iddia olmanın ötesine geçmiş
ve bir realiteye dönüşmüştür artık. Küresel, finansal kriz sonrası son yedi
yılda Avrupa Birliği yüzde 1,4, G-20 yüzde 3 büyürken, Türkiye ortalama yüzde 7
büyümüştür. 
Türkiye
ekonomisi kesintisiz yedi yıl boyunca büyüyerek güçlü bir performans
sergilemiştir. 2017 yılı üçüncü çeyrek büyümesi yüzde 11,1; bu bir rekor,
üstelik büyüme rekortmeni Çin’i ve Hindistan’ı geride bırakan bir rekor. Bu
başarı alkışlanacak ve gurur duyulacak bir başarıdır. Gizliden ve açıktan
ülkemize karşı yürütülen tüm siyasal ve ekonomik operasyonlara rağmen elde
edilen bu başarı Türkiye ekonomisinin ne kadar sağlam, güçlü ve dirençli
olduğunu açıkça ortaya koyuyor.
İmalat
sanayinin üçüncü çeyrek büyümesi içindeki payının da önemli olduğunu
düşünüyorum: Tam yüzde 15,2. Bu önemli bir rakam çünkü bu, üretim demek, daha
çok iş demek, daha fazla istihdam demek.
Cumhurbaşkanımız
Recep Tayyip Erdoğan’ın himayesinde Hükûmetimizin verdiği teşvik ve iş
dünyamızın desteğiyle sürdürülen istihdam seferberliğiyle, yalnızca son bir
yılda 1,5 milyona yakın vatandaşımız iş sahibi oldu. 
Yatırım
ve teşvik sisteminde yapılan yenilikler ile Hükûmetimizin verdiği destekler
neticesinde yatırımlar hızla devam ediyor. Sanayi üretimi artıyor, istihdam
artıyor, Türkiye büyüyor. İhracat 155 milyar dolar seviyesinde ve artış
sürüyor. 2017 “rekorlar yılı” olmaya devam ediyor. KOBİ’lerimiz, iş dünyamız,
esnafımız, sanayici ve ihracatçımız devletine güveniyor, yanında olduğunu
biliyor. 
Bir
yandan yeni nesil kefalet sistemi Kredi Garanti Fonu’yla Hazine desteği
artırılarak KOBİ’lerimize 220 milyar liraya yakın kefalet desteği verilirken
diğer yandan KOSGEB’le 274.517 işletme faizsiz olarak 6 milyar 700 milyon lira
krediden faydalanıyor.
2016’da
devreye giren AR-GE Reform Paketi ve bu yılki Üretim Reform Paketi’yle
yatırımın, üretimin, ihracatın önü açılıyor. Sınai Mülkiyet Kanunu’yla,
uluslararası yatırımcı olan Türkiye cazibe merkezî hâline geliyor; patentlerin,
markaların, tasarımların başvuru süreçleri kolaylaşıyor, tescil süreleri
kısalıyor. 2017 yılı sonuna kadar 100 coğrafi işaret, bin patent, 40 bin marka
ve 20 bin tasarım belgesi verilmesi hedefleniyor. Türkiye'nin gündeminde yapay
zekânın, sensörlerin, ileri teknoloji robotların baş rolde olduğu Dördüncü
Sanayi Devrimi var. Türkiye'nin gündeminde dünya pazarında rekabet gücü olan ileri
teknolojili yerli marka otomobil ürünleri var, AR-GE ve teknolojik yenilik
alanlarında iş fikirleri olan girişimcileri özendirmeye yönelik programlar var.
2017 yılında AR-GE projelerine yapılan harcama 600 milyon liradan fazla. 5 bin
AR-GE ve yazılım firmasının bünyesinde olacağı, nitelikli 100 bin kişiye
istihdam sağlayacak Bilişim Vadisi hızla tamamlanıyor.
Değerli
milletvekilleri, tüm bunlara rağmen, hemen yanı başımızda yaşanan iç savaşlara,
bölgesel krizlere ve hain FETÖ darbe girişimine rağmen başarıyoruz; Türkiye tüm
dünyada parlayan bir yıldız. Ülkemizle iftihar ediyoruz. Türkiye'nin sahip
olduğu enerjiyi ve gücü kısır çekişmelere değil, çalışmaya, üretime, yatırıma
harcamak zorundayız; yeter ki biz birlik olalım, yeter ki biz birbirimizi
kucaklayalım. İşte, o zaman, her şey çok daha kolay, çok daha farklı olacak.
Aklımızı bilime, teknolojiye, bilişime, AR-GE’ye, inovasyona, markalaşmaya ve
tasarıma yoralım. Bilim merkezi, teknoloji üssü ve ileri sanayi ülkesi bir
Türkiye'yi hep birlikte inşa edelim. 
Bu
duygu ve düşüncelerle Bilim, Sanayi ve Teknoloji Bakanlığımızın 2018 yılı
bütçesinin hayırlı uğurlu olmasını diliyor, Gazi Meclisimizi, aziz milletimizi
ve Filistin’in başkenti Kudüs’ü saygıyla selamlıyorum. (AK PARTİ sıralarından
alkışlar)
BAŞKAN
– Teşekkür ederiz Sayın Koçer.
Sayın
Yiğitalp, 60’a göre bir söz talebiniz var. 
Buyurun.

IV.- AÇIKLAMALAR
(Devam)
13.- Diyarbakır Milletvekili Sibel Yiğitalp’in, sokak hayvanları ile
yaban hayvanlarına ayrılan bütçeyi artırmak konusunda bir çalışma olup olmadığını
öğrenmek istediğine ilişkin açıklaması
SİBEL
YİĞİTALP (Diyarbakır) – Sayın Başkan, şiddet sarmalının içerisindeyiz ülke
olarak ve bunu da özellikle hayvanlarda görmek mümkün. Yavru kediye işkence
yapan er, sokak hayvanlarına yapılan şiddet ve her geçen gün artan, kendini
üreten bir şiddet sarmalının içerisindeyiz. Bu bağlamda hayvan hakları
ihlallerine karşı yetkili ve tek bakanlık olan Orman ve Su İşleri Bakanlığının
2017 Bakanlık toplam bütçesi 14 milyar 663 milyon 74 bin TL’dir. Yine 2017’de sokak
hayvanlarına ayrılan ödenek 11 milyon 500 bin TL’dir. Bütçenin binde 78’ine
tekabül etmektedir. 2017’de ise yaban hayvanlarının rehabilitasyonu için
ayrılan ödenek 2 milyon 500 bin TL’dir yani bütçenin binde 17’sine tekabül
etmektedir. Bu durumda bu sokak hayvanlarına ve yaban hayvanlarına yönelik
ayrılan bütçede bir sorun yok mudur? Bu bütçeyi artırmak konusunda bir
çalışmanız var mıdır? 
Teşekkür
ederim. 
BAŞKAN
– Teşekkür ederiz Sayın Yiğitalp.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE TEKNOLOJİK
ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri Bakanlığı
2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Şimdi, ikinci konuşmacı Giresun Milletvekili Sayın Cemal Öztürk. 
Süreniz
beş dakika Sayın Öztürk.
Buyurun.
(AK PARTİ sıralarından alkışlar) 
AK
PARTİ GRUBU ADINA CEMAL ÖZTÜRK (Giresun) – Sayın Başkan, değerli
milletvekilleri; Bilim, Sanayi ve Teknoloji Bakanlığımızın 2018 yılı bütçesi
üzerinde AK PARTİ Grubu adına söz aldım. Gazi Meclisimizi, ekranları başında
bizleri seyreden aziz milletimizi ve gönül coğrafyamızın değerli insanlarını
hürmet ve muhabbetle selamlıyorum.
AK
PARTİ hükûmetlerinin hazırladığı önceki bütçelerde olduğu gibi, görüşülmekte
olan 2018 yılı bütçesinde de mali disiplin, hızlı büyüme, istihdamı artırma ve
gelir dağılımını iyileştirme esas alınmıştır. 762 milyar 800 milyon lira gider
öngörülen 2018 yılı bütçesinde en büyük pay, AK PARTİ hükûmetlerinin önceki
bütçelerinde olduğu gibi, yine 134 milyar lirayla eğitime ayrılmıştır, sağlığa
ayrılan pay ise 127 milyardır. Yani Türkiye 2018 yılında da bütçesinin üçte
1’den fazlasını eğitime ve sağlığa ayırmaktadır.
Yine
bütçeden sosyal destek ve harcamalara 51, tarımsal destek programlarına 15,
tarım sektörü yatırım ödeneklerine 10, yerel yönetimlere 73, yatırım
ödeneklerine 85 milyar lira kaynak ayrılmaktadır. Bilim, Sanayi ve Teknoloji
Bakanlığına ayrılan bütçe ise 11,5 milyar liradır. Bunun yaklaşık yarısı
KOSGEB’e ve TÜBİTAK’a ayrılmıştır. 
Bilim,
Sanayi ve Teknoloji Bakanlığımız Türkiye'nin bilim merkezi, teknoloji üssü ve
ileri sanayi ülkesi olma hedefi doğrultusunda Türkiye'nin bilimsel
kapasitesinin artırılması, kendi teknolojisini üreten bir yapıya
dönüştürülmesi, AR-GE ve tasarım merkezleri, teknoloji geliştirme bölgeleri ile
modern sanayi siteleri, nitelikli organize sanayi bölgeleri, mega ve özel
endüstri bölgeleri kurulması ve idamesinin sağlanması için çalışmaktadır.
Önceki yılların bütçe gerçekleşmelerine bakıldığında Bilim, Sanayi ve Teknoloji
Bakanlığına ayrılan ödeneğinin tamamına yakınının kullanıldığı hatta bazı
yıllarda ilave ödenek alındığı görülmektedir. 2018 yılı için ayrılan bütçe
ödeneğinin de etkili ve verimli şekilde kullanılacağına inanıyorum.
Sayın
Başkan, değerli milletvekilleri; konuşmamın bu sırasında, bu noktasında Bilim
Sanayi ve Teknoloji Bakanlığımızın koordinatörlüğünde yürütülmekte olan yerli
marka otomobil projesine değinmek istiyorum. Millet olarak hepimizi
heyecanlandıran bu proje, bilindiği gibi, Cumhurbaşkanımız Sayın Recep Tayyip
Erdoğan’ın 2011 yılındaki TÜSİAD Genel Kurulunda “Yerli marka otomobil
yatırımcısı babayiğit arıyorum.” çağrısıyla başlayan bir süreçtir. Bu çağrıyı
dikkate alan Bilim, Sanayi ve Teknoloji Bakanlığımız Türkiye Odalar ve Borsalar
Birliğiyle yürüttükleri titiz çalışmalar sonunda Anadolu Grubu, BMC, Kıraça
Holding, Turkcell, Zorlu Holdingden oluşan 1 değil 5 babayiğit girişimcimizi
bir araya getirip Türkiye'nin otomobilini üretecek Ortak Girişim Grubu’nu
oluşturmuşlardır. Esasen Türkiye, otomotiv sanayisinde dünyanın sayılı
ülkelerinden biridir. Ülkemizde hâlen farklı markalarda çok sayıda otomotiv
firması faaliyet göstermektedir. Ayrıca, gerek Türkiye'de faaliyet gösteren
markalara gerekse dünyanın dört bir yanındaki otomotiv firmalarına yedek parça
ve malzeme üreten güçlü bir otomotiv yan sanayisine sahibiz. Nitekim, 2017
yılının Ocak-Kasım döneminde Türkiye'de 1 milyon 544 bin araç üretilmiştir.
Otomobil üretiminde ise 1 milyon 48 bin adetle tüm zamanların rekoru kırılmıştır.
Böyle bir altyapıya ve dinamik bir yan sanayiye sahip olan ülkemizin yerli bir
otomobil markasının olmayışı çok büyük bir
eksikliktir. Markası, tasarımı, mühendisliği, teknolojisi, üretimi, pazarlaması
Türkiye’ye ait millî marka otomobil üretme idealimizi rüya olmaktan çıkarıp
gerçeğe dönüştüren, başta Cumhurbaşkanımız Sayın Recep Tayyip Erdoğan olmak
üzere, emeği geçen herkese milletçe müteşekkir olduğumuzu belirtiyor, bütçenin
milletimize, memleketimize hayırlı olmasını diliyor, Genel Kurulu saygıyla selamlıyorum.
(AK PARTİ sıralarından alkışlar) 
BAŞKAN
– Teşekkür ederiz Sayın Öztürk. 
Sayın
Şeker, 60’a göre bir söz talebiniz var sizin de.
Buyurun.
IV.- AÇIKLAMALAR
(Devam)
14.- Kocaeli Milletvekili İlyas Şeker’in, sanayi başkenti olan
Kocaeli’nin tarım, hayvancılık ve turizmde de ülke ekonomisine ciddi katkı
sağladığına ve milletvekillerine Kocaeli’de yetişen ürünlerden Eşme ayvası
ikramı olduğuna ilişkin açıklaması
İLYAS
ŞEKER (Kocaeli) – Teşekkür ediyorum.
Sayın
Başkan, Kocaeli, ülke ekonomisine sağlamış olduğu katma değer bakımından ilk
sıralarda yerini almaktadır. Sanayi başkenti olan Kocaeli, tarım, hayvancılık
ve turizmde de ülke ekonomisine ciddi katkı sağlamaktadır. Genel olarak
Kocaeli’nin yüzde 40’ı orman, yüzde 2’si sanayi, yüzde 36’sı da tarım alanlarından
oluşmaktadır. Osmanlı Dönemi’nde sarayın sebze ve meyve ihtiyacını karşılayan,
bunun için de üretici halkına “manav” ismi takılan Kocaeli’nin Karamürsel
ilçesinde Tepeköy fasulyesi, Fulacak’ın domatesi ve bunları doldurmak için
Karamürsel sepeti; Gölcük ilçemizde Hacı Ömer kestanesi, İhsaniye elması;
Körfez ilçemizin Yarımca kirazı; İzmit’in pişmaniyesi, üzümü; Kandıra’nın
fındığı, Kartepe ilçemizin Maşukiye armudu; Eşme ayvası yetiştirilen
ürünlerdendir.
Saygıdeğer
milletvekilleri, tadına bakmanız amacıyla Kocaeli’nin ikramı olan Eşme ayvası
odalarınıza gönderilmiştir. Şimdiden afiyet olsun, tadı damağınızda kalsın.
Teşekkür
ederim.
BAŞKAN
– Çok teşekkür ederiz Sayın Şeker.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel Müdürlüğü
2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Şimdi, üçüncü konuşmacı Çankırı Milletvekili Sayın Hüseyin Filiz. 
Süreniz
beş dakika.
Buyurun.
(AK PARTİ sıralarından alkışlar) 
AK
PARTİ GRUBU ADINA HÜSEYİN FİLİZ (Çankırı) – Sayın Başkan, değerli milletvekili
arkadaşlarım; 2018 yılı Merkezi Yönetim Bütçe Kanunu Tasarısı’nın Bilim, Sanayi
ve Teknoloji Bakanlığının Küçük ve Orta Ölçekli İşletmeleri Geliştirme ve
Destekleme İdaresi Başkanlığı bütçesi üzerinde AK PARTİ Grubu adına Çankırı
Milletvekili sıfatıyla söz almış bulunmaktayım. Milletin Meclisini saygıyla
selamlıyorum. (AK PARTİ sıralarından alkışlar) 
Değerli
milletvekili arkadaşlarım, 81 ilde 92 KOSGEB müdürlüğümüz bulunmaktadır. Bunlar
ne yapıyor? Girişimcilik kültürünü geliştiriyorlar, AR-GE çalışmalarını
destekliyorlar, KOBİ’lerin ihracat paylarını artırıyorlar, rekabet güçlerini
yükseltmek üzere imkânlar sağlıyorlar.
Tabii,
girişimcilik kültürü KOBİ’ler için çok önemli. Girişimcilik eşittir risk almak
ve başarının temeli ticarette de bürokraside de siyasette de elini taşın altına
koymak, risk almak demektir.
Tabii,
değerli arkadaşlarım, 2003 yılına kadar bin kişiye girişimci eğitimi
verilirken, Hükûmetimiz döneminde, 2003’ten bugüne kadar bu sayı 1 milyon
kişiye ulaşmıştır. Girişimci adaylarına kendi işlerini kurmaları için 50 bin TL
geri ödemesiz, 100 bin TL geri ödemeli olmak üzere, 150 bin TL destek sağlanmıştır.
Bütün milletvekillerimize bu konuda, KOSGEB’den destek almak için ulaşanlar
oluyordur.
2010-2017
Kasım dönemine kadar kendi işini kuran 45 binden fazla girişimciye 1 milyar TL
destek sağlanmıştır. 1990-2002 yılları arasındaki dönemde KOBİ’lerimize sadece
14 milyon 500 bin TL kaynak aktarılmışken Hükûmetimiz dönemindeyse bu miktar 3
milyar 120 milyon TL’ye ulaşmıştır yani eski parayla 3 katrilyon 120 milyar TL
kaynak sağlanmıştır. Küçük ve orta ölçekli işletmeler sadece tek başına değil,
organize sanayileri içerisinde daha çok başarılı oluyorlar. 
Değerli
arkadaşlar, ülkemizde toplam 309 organize sanayi bulunmaktadır. Bunların 112
adedi bizim dönemimizde tüzel kişilik kazanmıştır. Geçmiş döneme bakarsak, 2002
sonunda OSB’lerde toplam 45 bin kişi çalışmaktadır. 2017 Aralık ayında bu sayı
1 milyon 725 bin kişiye ulaşmıştır. Yani 45 bin kişi nerede, 1 milyon 725 bin
nerede; dikkatinizi çekmek istiyorum. 
Sayın
Başkan, değerli milletvekilleri; Türkiye'deki OSB modeli dünyada marka hâline
gelmiştir. Yani, dünya, sanayileşme modellerinden organize sanayi modelini
Türkiye'ye gelip örnek olarak alıyor. Örnek mi? Filistin’e bir organize sanayi
kuracağız. 
BAKİ
ŞİMŞEK (Mersin) – Filistin dünyada tanınmayan bir ülke ya, örnek verdiği yere
bak! 
HÜSEYİN
FİLİZ (Devamla) – Bu OSB’lerden bir tanesi de 2012 yılında tüzel kişiliğini
kazandırdığımız Çankırı Yakınkent Organize Sanayi Bölgesidir. Çankırı OSB’mizde
bir Japon devi lastik fabrikası vardır, gene dünyada ilk üçe giren bir akü
fabrikası vardır. Biraz önce Giresun milletvekilimiz yerli otomobilden
bahsetti. Tabii, yerli otomobil de Çankırı’nın hakkıdır. Niye hakkıdır? Bir
yere organize sanayi kurmak için, alt yapısını yapmak için beş altı yılını
veriyorsun; elektriğini, suyunu, doğal gazını, arıtmasını, arazi istimlakını
falan derken beş altı yılınızı alıyor. Ee, biz beş altı yıl yani beş sıfır
öndeyiz, yerli otomobili bu yüzden hakkediyoruz. Yerli otomobil için, diyorlar
ki: “Liman şehri olacak, nakliye avantajı var.”
MAHMUT
TANAL (İstanbul) – Deniz getiririz Çankırı’ya! 
HÜSEYİN
FİLİZ (Devamla) – Ee, kardeşim, nakliye avantajı varsa, bizde lastik fabrikası
var, akü fabrikası var; bu, nakliye avantajı değil mi? 
MAHMUT
TOĞRUL (Gaziantep) – O zaman size değil, olmayan bir yere yapsınlar. 
BAKİ
ŞİMŞEK (Mersin) – Çankırı’ya yapılmazsa istifa edin. 
HÜSEYİN
FİLİZ (Devamla) - Ee, şimdi, herhâlde bütün yatırımları hep büyük şehirlere
gönderirseniz, Anadolu’yu boşaltırsanız Anadolu’daki insanlara nasıl iş
bulacaksınız? Biraz da göçü tersine çevirelim. Göçü tersine çevirmenin tek yolu
yatırımları ve yerli otomobili Çankırı’ya almak. Biz bunu hak ediyoruz.
Hepinizden destek bekliyorum bu konuda. 
2018
yılı merkezî yönetim bütçe kanununun ülkemize, vatanımıza, milletimize hayırlar
getirmesini diliyorum, hepinizi saygıyla selamlıyorum. (AK PARTİ, CHP ve MHP
sıralarından alkışlar) 
BAŞKAN
– Teşekkür ederiz Sayın Filiz. 
Dördüncü
konuşmacı Gaziantep Milletvekili Sayın Ahmet Uzer. 
Süreniz
beş dakika. 
Buyurun.
(AK PARTİ sıralarından alkışlar)
AK
PARTİ GRUBU ADINA AHMET UZER (Gaziantep) – Sayın Başkan, değerli
milletvekilleri; Bilim, Sanayi ve Teknoloji Bakanlığının ilgili kuruluşu olan
Türk Standartları Enstitüsünün 2018 yılı bütçesi hakkında AK PARTİ Grubu adına
söz almış bulunuyorum. Bu vesileyle Gazi Meclisimizi ve aziz milletimizi
saygıyla selamlıyorum.
Türk
Standartları Enstitüsü, asli görev alanı standartları düzenleme faaliyetleri
ile kapsamı deney, muayene, gözetim ve belgelendirme olan uygunluk
değerlendirme faaliyetlerinde ulusal ve uluslararası alanda ülkemiz için çok
büyük önem taşıyan hizmetler vermektedir. TSE bu görevlerini yerine getirmek
amacıyla 18/11/1960 tarih ve 132 sayılı Kanun’la kurulmuştur. 
Değerli
milletvekilleri, dünya küçülmekte, ticaret ise her gün akıllara durgunluk veren
teknolojik gelişmelere paralel olarak genişlemektedir. Standarda uygunluk
değerlendirme, dünya ticaretinin kolaylaştırılması ve ticaretin ortak dilinin
oluşturulması yönünde kritik bir önemi haizdir. Standartlar ve uygunluk
değerlendirme, gelişmiş ülkeler tarafından ticaretin önünde teknik engeller
oluşturmak için de sıklıkla kullanılmaktadır. Dünya ticaretini kuralları ve
standartları belirleyen ülkelerin yönlendirdiği de bilinen bir gerçektir. 
Sizlerin
de bildiği gibi, geçtiğimiz günlerde açıklanan büyüme rakamlarında ülkemiz tüm
dış ekonomik ve siyasi müdahalelere rağmen üçüncü çeyrekte 11,1’le büyüme
rekoru kırdı. Türkiye olarak küresel ekonomideki zorluklara rağmen, ihracatta
Dünya Ticaret Örgütü üyelerinden daha iyi performans sergilemeye devam
ediyoruz.
2014
yılında tamamı TSE sermayesiyle kurulan Uluslararası Uygunluk Değerlendirme
Servisi şirketi TSE’nin yurt dışı faaliyetlerinde etkinliğini artırmak üzere
çalışmalar yapmaktadır. Bu şirketimiz bir yandan ihracatımızın artmasına katkı
vermekte, bir yandan da yurt dışından kaynak transferi sağlamaktadır. 1961
yılından bu yana uygunluk değerlendirmenin içinde olan TSE, son dönemde muayene
ve gözetim alanında ülkemizi gururlandıran projelerin içinde yer almıştır. TSE
TANAP kapsamında 2015 yılında iki yıl süreli olarak üstlendiği Çin Halk
Cumhuriyetinde üretilen 400 kilometrelik doğal gaz borusunun bağımsız olarak
muayene ve gözetim hizmetlerini başarıyla tamamladı. 
Değerli
milletvekilleri, sizlerin de bildiği gibi, enerji bu dönemin en etkili siyasi
ve ekonomik güç konusudur. TSE, Enerji ve Tabii Kaynaklar Bakanlığı
Yenilenebilir Enerji Genel Müdürlüğüyle imzaladığı protokol kapsamında
sertifika uygunluk belgelendirmesi hizmeti vermekte, güneş enerjisi
santrallerinin uygunluk gözetimi ve muayenesi, periyodik muayene, kurulum ve montaj
kontrolleri ile kurulu güç doğrulaması işlemlerini de uluslararası
akreditasyonla gerçekleştirmektedir. 
Ayrıca,
helal gıda sektörü gerçekten dünyada hızla yükselen çok büyük bir pazar.
Dünyada sınırların kalkması, bizlerin bu konuya duyarlılığını da artırmaktadır.
Ülkemiz helal ürünler pazarında etkin ve öncü olmak için çalışıyor. Helal gıda
belgesini TSE Temmuz 2011 tarihinden beri vermektedir.
Sonuç
olarak standartlar, sanayinin ileride alacağı biçim ve seviyeyi önceden
belirlemeye yarayan en önemli unsurlardan bir tanesidir, millî sanayinin
yabancı mallarla rekabet edebilir duruma gelmesi yolunu açmaktadır. Ülkemizde
TSE muayene, gözetim alanında kamu kurumlarının tek adresidir. Kurum gerek
teknik gerek idari gerekse uzman personel altyapısıyla, kâr amacı gütmeden
kamunun ve özel sektörün standart belirlemede ve uygunluk değerlendirmesinde
tek kuruluşudur.
Bu
vesileyle Türk Standartları Enstitüsünün 2018 yılı bütçesinin devletimiz ve
milletimiz için hayırlar getirmesini diliyor, Genel Kurulu ve aziz milletimizi
saygıyla selamlıyorum. (AK PARTİ sıralarından “Bravo” sesleri, alkışlar) 
BAŞKAN
– Teşekkür ederiz Sayın Uzer.
Beşinci
konuşmacı Gaziantep Milletvekili Sayın Mehmet Erdoğan. 
Süreniz
beş dakika.
Buyurun.
(AK PARTİ sıralarından alkışlar)
AK
PARTİ GRUBU ADINA MEHMET ERDOĞAN (Gaziantep) – Sayın Başkan, değerli
milletvekilleri; Bilim, Sanayi ve Teknoloji Bakanlığı ile ilgili kuruluşlardan
Türk Patent Kurumunun 2018 yılı bütçesi üzerine bir konuşma aldım, hepinizi
saygıyla selamlıyorum.
Türk
Patent ve Marka Kurumu, ülkemizde sınai mülkiyet haklarıyla ilgili tescil ve
bilgilendirme faaliyetleri yürütmek üzere görevli kuruluşumuzdur. 
Sınai
mülkiyet hakları, ülkenin yenilik ve teknoloji düzeylerine ve dolayısıyla
rekabet güçlerine doğrudan etki eden son derece stratejik bir konu olarak
karşımıza çıkmaktadır. Uluslararası düzeyde yaşanan yoğun rekabetin ülkeleri
sınai mülkiyet hakları konusunda kapsamlı tedbirler almaya yönelttiğini
görmekteyiz. 
Türkiye,
özellikle AK PARTİ hükûmetleri döneminde, sınai mülkiyet hakları konusunda
geçmiş dönemlerden çok farklı bir yaklaşım ve vizyon ortaya koymuştur. Patent,
marka, tasarım ve coğrafi işaretlerden oluşan sınai mülkiyet haklarının her
biri hak ettiği değeri ve önemi görmeye başlamıştır. Nitekim, mülkiyet ve sınai
haklarıyla ilgili sayısız politika, strateji ve eylem üretilmiş ve bunlar birer
birer hayata geçirilmiştir.
Bugün
gelmiş olduğumuz noktada Türkiye, sınai mülkiyetin tüm alanlarında ciddi
anlamda söz sahibi ülkelerden biri hâline gelmiştir. Memnuniyetle belirtmek
isterim ki Türk iş adamları dünyanın her yerinde seçkin bir markadır. Bu
markayı yaygınlaştırma ve pekiştirme yolunda atılacak her adım bizim için çok
kıymetlidir.
Değerli
milletvekilleri, Avrupa’da coğrafi işarette katma değeri en yüksek yaratan
ülkelerden biri İtalya, geçen yıl 7 milyar avroluk bir ihracat kârı elde
etmiştir. Ne kadar önemli olduğunu buradan da görmekteyiz. Bugün Türkiye,
ulusal başvurular bazında dünyada patent alanında 14’üncü, marka alanında 7’nci
ve tasarım alanında 4’üncü sırada yer almaktadır. Bu üç verinin birlikte
değerlendirilmesiyle dünyada 7’nci sıradayız. 
Türkiye’nin
son dönemde ortaya koyduğu çalışmalarla sınai mülkiyet alanında edilgen bir
ülke konumundan karar alma süreçlerine doğrudan etki eden ülke konumuna gelmesi
de sevindiricidir. Nitekim, Türk Patent ve Marka Kurumumuz geçtiğimiz mart
ayından itibaren Birleşmiş Milletlere bağlı Dünya Fikrî Mülkiyet Teşkilatı
nezdinde uluslararası araştırma ve inceleme otoritesi olarak faaliyetlerine
başlamıştır. Yüce Meclisimiz Türkiye’nin sınai mülkiyet gelişim sürecine çok
değerli çalışmalarıyla destek vermiş ve geçtiğimiz aralık ayında Sınai Mülkiyet
Kanunu’nu yasalaştırarak yeni hedeflere ulaşmaya geçmiştir. Burada birkaç
tanesini ifade ettiğim bu düzenlemelerin önemi çok büyüktür. 
Bunları
iller bazında da görüyoruz şu anda. Bu sorumluluğu güçlü bir şekilde üstlenen
şehirlerin başında hiç kuşkusuz Gaziantep’imiz gelmektedir. Gaziantep 14
tescilli coğrafi işaret ve 7’si ilan aşamasında olan 20 coğrafi işaret
başvurusuyla pek çok alanda olduğu gibi coğrafi işaret alanında da diğer
şehirlerimize ve bölgelerimize öncü olmaktadır. Bunlardan, Antep fıstığı, Antep
baklavası, Nizip zeytinyağı, Gaziantep bakır işletmeciliği, Gaziantep sedef
işletmeciliği, Antep işi, Antep kutnu kumaşı, Antep beyranı, Antep katmeri,
Antep yuvalaması, Antep fıstık ezmesi, Antep tırnak pidesi, Antep firiği, Antep
lahmacunu gibi… Daha 50 tane -sıra bekleyen- ürünümüz tescilini beklemekte.
Gaziantep’in bu attığı adımları diğer illerimiz de atarak ve diğer illerimizin
birbirleriyle yarışarak, evet, dünya patentinde yerimizi almamız gerektiğine
inanıyorum.
2018
yılı bütçemizin ülkemize, milletimize hayırlı olmasını diliyor, hepinizi
saygıyla ve muhabbetle selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Erdoğan.
Altıncı
konuşmacı, Mersin Milletvekili Sayın Hacı Özkan. (AK PARTİ sıralarından
alkışlar) 
Süreniz
beş dakika.
AK
PARTİ GRUBU ADINA HACI ÖZKAN (Mersin) – Sayın Başkan, değerli milletvekilleri;
2018 Yılı Bütçe Kanunu Tasarısı’nda Türkiye Bilimsel ve Teknolojik Araştırma
Kurumu (TÜBİTAK) bütçesi üzerine AK PARTİ grubu adına söz almış bulunuyorum. Bu
vesileyle ekranları başında bizleri izleyen, Mersinli hemşehrilerim başta olmak
üzere, aziz milletimizi ve Genel Kurulu saygıyla selamlıyorum.
Dünya
bilim ve teknoloji alanında yaşanan hızlı değişmeler özellikle gelişmekte olan
ülkeler için hem fırsat hem de risk oluşturmaktadır. Önümüzdeki dönemde
özellikle bilgi teknolojileri, yapay zekâ, otomasyon ve ileri üretim
teknikleri, malzeme bilimi, dijital iletişim, nanoteknoloji ve biyoteknoloji
gibi alanlarda yaşanacak gelişmeler dünyadaki ekonomik, sosyal ve askerî
gelişmeleri şekillendirecektir. Türkiye o süreci kendisi için bir fırsata
dönüştürecek adımları fazlasıyla atan bir ülkedir. Üretimde yerli katma değeri
artırmak, sürdürülebilir üretim imkânı veren daha yüksek teknolojili bir ürün
desteğine geçmek ve küresel değer zincirinin daha üst basamaklarına çıkmak,
sanayi sektörümüzün karşı karşıya olduğu en önemli konulardır.
İş
gücünün niteliğini ve yenilik kapasitesini artırmak, bilgiye dayalı bir üretim
yapısına geçiş yapmak ve ekonomide verimlilik artışını sağlamak için
uyguladığımız stratejiler, program ve projeler ülkemizin rekabet gücünü
artırmamızda kilit rol oynamaktadır. Sanayi ve teknoloji alanında
sağlayacağımız ilerlemelerle rekabet gücü daha yüksek, ithalat bağımlılığı daha
düşük ve dünya pazarlarında ihracat payını yükseltebilen bir üretim yapısına
ulaşacağız. Bilim, Sanayi ve Teknoloji Bakanlığımız öncülüğünde üniversite-sanayi
iş birliğini geliştirmek amacıyla teknoloji geliştirme bölgeleri kuruyor,
Sanayi Tezleri Programlarını yürütüyoruz. 
2002
yılında 1,8 milyar TL olan toplam AR-GE harcamasını 2016 yılında 24,6 milyar
TL’ye yükselttik. Sanayi AR-GE kültürünü geliştirmek için Teknogirişim
Sermayesi Desteği, Teknolojik Ürün Tanıtım ve Pazarlama Desteği, Teknolojik
Ürün Yatırım Desteği gibi programları uyguluyor; AR-GE merkezleri kurulmasını
destekliyoruz. Bilimi ve teknolojiyi sanayi üretiminin odağına koymak için sayısız
projeye, teşvik sistemine, desteğe, yasal düzenlemelere imza atıyoruz. Bu
gelişmeleri ve yatırımları da halkımızın çok yakından takip ettiğini biliyoruz.

Tüm
bu sanayi ve teknolojik yatırımlardan seçim bölgem Mersin de tabii ki nasibini
alıyor, almaya devam edecektir. Kentlere baktığımızda limana uyum sağlamak
büyük bir avantaj. Mersin Türkiye’nin en büyük limanlarından birine sahip.
Burada limana entegre bir mega endüstri bölgesi kuracağız. Bilim merkezi ve
sanayi müzesi, Ankara ve Bursa’dan sonra üçüncü model fabrika da Mersin’de
kurulacak. Tasarım ve İnovasyon Merkezi Projesi kapsamında ilk merkezin de
Mersin’de kurulacağı sözünü Bakanımızdan almanın memnuniyeti içindeyiz. Yine,
yapımı planlanan gıda ihtisas organize bölgesinin komisyon kararı imzalandı,
Bakanlar Kurulundan bir an önce çıkmasını heyecanla bekliyoruz. 
OSB
sayısını artırıyor, istihdamın önünü açıyoruz. Bugün, millî ve yerli
ürünlerimizi üreterek dünyayla rekabet gücümüzü kazanıyoruz. Güçlü Türkiye’nin
yolunun güçlü ekonomiden geçtiğini biliyoruz. 
Kurucu
Genel Başkanımız, Cumhurbaşkanımız Sayın Recep Tayyip Erdoğan’ın liderliği,
milletimizin liderine olan güveni ve gönül bağı sayesinde hayallerimiz tek tek
gerçekleşiyor. Her zaman, aziz milletimizin kararlı liderimizin yanında kahramanca
yer alacağına olan inancımız tamdır.
Bu
duygu ve düşüncelerle 2018 bütçesinin hayırlara vesile olmasını diliyor, aziz
milletimizi ve Genel Kurulu saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ederiz Sayın Özkan.
Yedinci
konuşmacı İstanbul Milletvekili Sayın Hulusi Şentürk.
Süreniz
beş dakika. 
Buyurun.
(AK PARTİ sıralarından alkışlar) 
AK
PARTİ GRUBU ADINA HULUSİ ŞENTÜRK (İstanbul) – Sayın Başkanım, değerli
milletvekili arkadaşlarım; Türkiye Bilimler Akademisi 2018 bütçesi üzerinde AK
PARTİ Grubum adına söz almış bulunuyor, hepinizi saygıyla selamlıyorum.
Değerli
arkadaşlar, hepimizin malumu olduğu üzere, bilgi, çağımızın en önemli
zenginliğidir. Bilgi, ekonominin stratejik girdisi hâline gelmiştir. yeni temel
teknolojilerin gelişmesiyle beraber bilgi üretiminin, bilgi sermayesinin,
nitelikli insan faktörünün önemi daha da artmıştır. İletişim teknolojileri,
bilgi otoyolları, elektronik ticaret gibi yeni gelişmeler toplumları ekonomik,
sosyal, kültürel ve siyasal açıdan sanayi toplumunun ötesine taşımaktadır.
Türkiye
büyük hedefleri olan bir ülkedir ve bu hedefler çerçevesinde de ülkemiz, bilgi
toplumunun gereklerini yerine getirmek, bilimsel araştırmaların tetiklediği
sağlıklı ve sürdürülebilir kalkınmayı başarmak amacıyla farklı kurum ve
kuruluşlarıyla yoğun çalışmalar gerçekleştirmektedir. Bir yandan
üniversitelerimiz bilimsel çalışmalar yaparken diğer yandan AR-GE faaliyetleri
desteklenmekte, TÜBİTAK bilim projeleri hazırlanmaktadır. Tüm bunlar sanayi
toplumunun evrildiği bilgi toplumunun tesis edilebilmesi, bilgi üretme
yeteneğimizin geliştirilmesi, bunun ekonomik ve toplumsal faydaya
dönüştürülmesini amaçlamaktadır. 
Bilgi
toplumunun oluşturulmasında yapılması gereken en önemli çalışmalardan birisi
şüphesiz ki eğitimli, nitelikli insan gücü sermayemizin geliştirilmesi, bilime
ve bilim insanlarına önem verilmesi, bu konuda faaliyet gösterenlerin
desteklenmesi ve takdir edilmesidir. Bu ihtiyaç bütün dünya ülkelerinde bilim
akademilerinin kurulmasının en temel varoluş gerekçesi olmuştur ve Türkiye de
bu kapsamda 1993 yılında kısa adı TÜBA olan Türkiye Bilimler Akademisini
kurmuştur. 
Türkiye
Bilimler Akademisi toplumda bilimsel düşünceye verilen değerin artırılması
yönünde çeşitli faaliyetler sürdürmektedir. Bu kapsamda, bilimsel öngörü
çalışmalarından bilim insani ödül ve destek programlarına, uluslararası temsil
görevlerinden bilimsel iş birliği projelerine, bilimsel konferanslardan kültür
projelerine, bilimsel nitelikli yayınlardan Türkçe bilim dili projelerine kadar
birçok program, proje ve faaliyeti 195 seçkin üyesi ve 52 çalışanıyla
gerçekleştirmektedir. 
TÜBA,
akademi ödülleri kapsamında kısa adı TESEP olan bilimsel telif eser ödülü
olarak 189 ödül, kısa adı GEBİP olan genç bilim insanları ödülü olarak 443 ödül
ve 9 da uluslararası akademi ödülü olmak üzere bugüne kadar verdiği ödül
sayısını 641’e yükseltmiştir. 2017 uluslararası akademi ödülleri fen ve
mühendislik bölümleri alanında Hüseyin Arslan’a, sağlık ve yaşam bilimleri
alanında Cenk Ayata’ya, sosyal ve beşeri bilimler alanında ise Gabor Hamza’ya
verilmiştir.
TÜBA,
uluslararası akademiler dünyasında ülkemizi temsil etmektedir. Bu çerçevede, 12
uluslararası çatı kuruluşu üyeliği ve G20 Ülkeleri Bilimsel Akademileri Forumu
üyeliği bulunmaktadır. Bununla beraber 33 bilim akademisiyle de karşılıklı iş
birliği anlaşmaları yapmış olup birlikte çalışmalar gerçekleştirilmektedir. 
TÜBA
tarafından, TÜBA Günce, TÜBA Arkeoloji Dergisi ve TÜBA Kültür Envanteri Dergisi
gibi süreli yayınların yanı sıra, farklı bilimsel konularda raporlar ve
kitaplar yayınlamaktadır. TÜBA tüm bu faaliyetlerini bilimsel, idari ve mali
özerkliğe sahip bir kurum olarak Akademi Konseyinin kararları çerçevesinde
gerçekleştirmektedir.
Ülkemizin
bilgi toplumuna geçişinde çok önemli misyon yüklenen TÜBA’nın ne yazık ki son
zamanlarda terörle mücadele kapsamında belli terör örgütleriyle ilgisi,
iltisakı tespit edilen 12 üyesinin ihracı üzerinden yıpratılmaya çalışılmasıysa
hepimizi üzmektedir. Ancak, ne olursa olsun, TÜBA, ülkemizde bilimsel
faaliyetlerin geliştirilmesi, bu alandaki çalışmaların teşvik edilmesi ve bilim
dünyası arasında iletişim köprüsü olmaya devam edecektir.
Bu
duygularla hepinizi tekrar selamlıyor, 2018 bütçesinin ülkemize ve milletimize
hayırlı olmasını diliyorum. (AK PARTİ sıralarından alkışlar)
BAŞKAN
– Teşekkür ederiz Sayın Şentürk.
Sayın
Akkaya, 60’a göre bir söz talebiniz var.
YAKUP
AKKAYA (İstanbul) – Evet, Sayın Başkanım.
BAŞKAN
– Buyurun.
IV.- AÇIKLAMALAR
(Devam)
15.- İstanbul Milletvekili Yakup Akkaya’nın, taşeron işçilere kadro
düzenlemesinin kanun hükmünde kararnameyle getirileceği haberlerine ve bunun
doğru bir yaklaşım olmadığına ilişkin açıklaması
YAKUP AKKAYA (İstanbul) – Peki, teşekkür
ediyorum.
Sayın Başkanım, bugün haber kanallarında,
milyonlarca işçinin beklediği taşerona kadronun kanun hükmünde kararnameyle
getirileceği söyleniyor, bu doğru bir yaklaşım değil. Kış lastiği, evlilik
programlarından sonra taşerona kadronun da Meclisten kaçırılarak Anayasa’nın
denetiminin dışında olması kabul edilebilir bir şey değildir. Eğer böyle bir
düzenleme olursa AKP Hükûmeti kadar Anayasa Mahkemesi de bu işin sorumlusudur,
kabul edilemez.
Teşekkür ediyorum.
BAŞKAN – Teşekkür ederiz Sayın Akkaya.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Sekizinci konuşmacı Şanlıurfa Milletvekili Sayın Mehmet Ali Cevheri. (AK
PARTİ sıralarından alkışlar)
Süreniz
beş dakika.
Buyurun.
AK
PARTİ GRUBU ADINA MEHMET ALİ CEVHERİ (Şanlıurfa) – Sayın Başkan, değerli
milletvekilleri; Türkiye’nin önemli bakanlıklarından biri olan Gıda, Tarım ve
Hayvancılık Bakanlığının 2018 yılı bütçesi üzerinde AK PARTİ Grubu adına söz
almış bulunmaktayım. 
Gıda,
günümüzde önemli stratejik sektörlerden biri hâline gelmiş ve gelecekte de
önemini artıracaktır. Bugün petrole alternatif birtakım enerji kaynaklarını
bulmada teknolojik olarak önemli mesafeler alınmakta ancak gıda ve tarımın
alternatifi hiçbir şekilde bulunmamaktadır. Özellikle, 19’uncu asırdan sonra
dünyada sanayileşme olgusuyla endüstrinin hızla gelişmesi, kentlerin büyümesi
ve nüfusun artmasına bağlı olarak ekosistemde bozulmalar meydana gelmiş, yağmurun
azalması, kuraklığın artması sonucunda su ve toprağın önemi daha da artmış
bulunmaktadır. Bu süreçte, insanoğlu teknolojik gelişmeler sonucu, refahını
artırmaya çalışırken ciddi manada bir israf yapmış, toprağını, suyunu ve
yeşilini ihmal etmiştir. Dünyadaki toplam toprak alanı 13 milyar hektar olup
bunun 5 milyar hektarı tarımsal alanken ancak bunun da 1,5 milyar hektarlık
kısmı işlenen tarım alanıdır. Dünyada çarpık kentleşme ve sanayileşme sonucu
tarıma elverişli alanlar hızla azalmakta, yaşamak için gerekli olan gıdayı
üretmek ise gittikçe zorlaşmaktadır. Günümüzde tarıma önem veren ve gıdayı
kontrol eden ülkeler dünya siyasetine de yön vereceklerdir. 2050 yılında dünya
nüfusu 10 milyara dayandığında, bu nüfusu besleyebilmek için tarımsal üretimin
en az yüzde 60 artırılması gerekmektedir. Hâlen dünyada 39 ülkede gıdaya, 80
ülkede suya erişimde önemli sorunlar yaşanmaktadır. Dünya, gelecekte bu
sorunları ciddi manada yaşama tehlikesiyle karşı karşıya olmasına rağmen,
bugün, Afrika’nın birçok ülkesinde insanlar açlıktan ölürken acımasız
kapitalizmin hüküm sürdüğü emperyal dünyada hâlâ her yıl 1,3 milyar ton gıda
israf edilmektedir. 
Sayın
Başkan, değerli milletvekilleri; Gıda, Tarım ve Hayvancılık Bakanlığı ülkemizde
zirai üretimi planlamak, teşvik etmek, korumak, üretmek ve adil paylaşım
noktasında çok önemli bir misyon yerine getirmekte, önemli projeler
yürütmektedir. Hâlen ülkemizde 24 milyon hektar tarım alanımız, 14,6 milyon
hektar mera varlığımız ve 3 milyonun üzerinde çiftçimizle bugün, 121 milyon ton
bitkisel üretim, 23 milyon ton hayvansal üretim, 161 milyar TL tarımsal hasıla
ile 16,3 dolar tarımsal ihracat yapılmaktadır. 
Hükûmetlerimiz
iş başına geldikten sonra, her noktada tarım sektörünü desteklemiş, sadece 2016
yıl sonu dikkate alındığında, son on beş yılda üreticilerimize toplam 103
milyar TL nakit hibe desteği sağlanmıştır. Tarımsal girdilerde önemli bir yekûn
teşkil eden mazot, gübre, tohum ve yem bitkisi destekleri artarak devam
etmektedir. Gübre ve yemde KDV sıfırlanmış olup mazotta 2018 yılından itibaren
“Deponun yarısı bizden.” uygulaması devreye girecektir. Yine, 2018 yılında
çiftçilerimize toplam 14,8 milyar TL nakit tarımsal destek sağlanacaktır.
Ayrıca, tarım sektörü yatırımları için 10,1 milyar TL, tarımsal KİT’lerin
finansmanı, kredi sübvansiyonu, müdahale alımları ve ihracat destekleri için
4,7 milyar TL kaynak ayrılmış bulunmaktadır. Tarımsal kredilerde faiz indirimi
uygulaması devam etmektedir. 2002 yılında yüzde 59 olan Ziraat Bankası faiz
oranıyla kredi alan çiftçilerimiz bugün yüzde 0 ile yüzde 8,25 cari faiz
aralığında sübvansiyonlu krediler kullanabilmektedirler. 2002 yılında Ziraat
Bankası ve Tarım Kredi Kooperatifleri tarafından kullandırılan tarım kredisi
miktarı 530 milyon TL iken, bugün bu tutar 64 kat artarak 34 milyar TL’ye
ulaşmış bulunmaktadır. Bu sonuçlara göre, OECD üretici ve tüketici destek
tahminleri verilerine göre, OECD’ye üye ülkeler arasında Türkiye 2002-2016
döneminde tarıma en çok destek veren OECD ülkesi olmuştur. 2002 yılında
tarımsal millî gelir 36,9 milyar TL iken bugün 4 kattan fazla artarak 161,3
milyar TL’ye ulaşmış bulunmaktadır. Bugün ülkemiz tarımsal hasılada Avrupa’da
4’üncü sıradan 1’inci sıraya yükselerek 2005 yılından bugüne kadar Avrupa’da
liderliğini sürdürmektedir. 2002-2016 döneminde tarım sektörü, tarım ve gıda
ürünleri dış ticaretinde ise 58 milyar dolar fazla vermiştir.
Kısacası,
tarım ve gıdaya verilen desteğin insanlığımızın geleceğine yapılan destek
olacağı inancıyla 2018 yılı bütçemizin ülkemiz ve çiftçilerimiz için hayırlara
vesile olmasını diliyor, saygılar sunuyorum. (AK PARTİ sıralarından alkışlar)
BAŞKAN
– Teşekkür ederiz Sayın Cevheri.
Dokuzuncu
konuşmacı Şanlıurfa Milletvekili Sayın Mehmet Akyürek.
Süreniz
beş dakika.
Buyurun.
(AK PARTİ sıralarından alkışlar) 
AK
PARTİ GRUBU ADINA MEHMET AKYÜREK (Şanlıurfa) – Sayın Başkan, değerli
milletvekilleri; 2018 Mali Yılı Bütçe Kanun Tasarısı’nın 8’inci turunda Gıda,
Tarım ve Hayvancılık Bakanlığı bütçesi üzerinde AK PARTİ Grubu adına söz almış
bulunuyorum. Tarih ve kültürün harmanladığı, medeniyetler ve peygamberler şehri
Şanlıurfa’mın ilçem Viranşehir, Ceylanpınar ve tüm ilçeleri adına yüce heyeti
sevgiyle, saygıyla selamlıyorum. (AK PARTİ ve CHP sıralarından alkışlar)
Dünya
nüfusu hızla artıyor. Gıdayı üretebilmek ve karnımızı doyurabilmek her geçen
gün daha da zorlaşacak, gıda ve tarım bugünkünden çok daha önemli ve kritik bir
noktada olacaktır. Bunun için küresel düzeyde tedbirler almak zorunlu. Hâlen
dünyada, her yıl 1,3 milyar ton gıda israf edilirken, 800 milyon insan da
açlıkla mücadele ediyor. Kıtlık ve bolluğun yan yana olduğu bir dünyada
yaşıyoruz. (AK PARTİ sıralarından alkışlar) Bu nedenle, üretimi artırma
çabalarımız sürerken, aynı zamanda israfı önlemek için her birimize görev
düşüyor. Topraklarımız, nasıl şehitlerimizin kanıyla yoğrularak vatan oluyorsa,
çiftçilerimizin alın teriyle de yoğrularak bereketlenmektedir. (AK PARTİ ve CHP
sıralarından alkışlar) Geleceğe güvenle bakabilmemiz için, toprağın, suyun
kıymetini bilmeli, gereken saygıyı göstermeliyiz. 
Değerli
milletvekilleri, GAP kapsamında yer alan ve ülkemiz tarımına olağanüstü katkı
sağlayan Şanlıurfa’mız, 2 milyon 200 bin dönüm pamuk ekmekte, 2 milyon dönüm
buğday ekmekte, 1 milyon 100 bin dönüm fıstık ekmekte ve 1 milyon 300 bin dönüm
de mısır ekmektedir. Burada 8 bin dönüm biber ekimiyle de ülkemizin ambarı
konumundadır. (AK PARTİ sıralarından “Maşallah, maşallah!” sesleri, alkışlar) 
Son
yıllarda yapımına hız verilen sulama projeleri bu yıldan itibaren devreye
girecek, üretim ve istihdama olan katkısının yanında, bölgede enerjiye bağımlı
tarım sektörünü de yüksek maliyetler ve millî servet israfından kurtaracaktır.
Mardin
ana kanalı üzerinde bulunan ve tamamlanmak üzere olan Mardin-Ceylanpınar,
Viranşehir 1 ve 2’yle Ceylanpınar’da 660 bin dönüme su verilecek ve Viranşehir’de
370 bin dönüm, 2019 yılında su toprakla kavuşacaktır. 
Bölgemizin
yatırımları arttıkça gelir seviyesi, refah artacak, binlerce yıldır dil, din,
ırk çeşitliliğiyle barış içinde yaşadığımız bu topraklarda, kışkırtıcılık ve
bölücülük yapıp dostluk ve kardeşliği bozmaya çalışanlar, kötü amaçlarına
ulaşamayacaklardır. (AK PARTİ sıralarından “İnşallah, inşallah!” sesleri,
alkışlar; CHP sıralarından alkışlar) Zaten AK PARTİ Hükûmeti ve Grubu olarak
bizler de buna asla müsaade etmeyeceğiz. 
Değerli
milletvekilleri, hükûmetlerimiz iş başına geldiği ilk günden itibaren “Halka
hizmet Hakk’a hizmettir.” anlayışıyla insanımızın hayatını kolaylaştıracak
sayısız hizmetlere imza attı. İlçem Viranşehir de bu yatırımlardan gerekli payı
aldı ve almaya da devam ediyor. Daha önceden belki de hayal olarak gördüğümüz -Şanlıurfa’nın
Viranşehir ilçesinde, doğduğum, büyüdüğüm yerde- 200 yataklı devlet hastanesi
faaliyete geçti, 1.100 adet TOKİ konutu, yeni Hükûmet konağı, adliye sarayı,
Emniyet hizmet binası ve lojmanları, dört yıllık sağlık yüksekokulu, meslek
yüksekokulu yapıldı ve şu anda 50 tane yeni okul yapılacak. (AK PARTİ
sıralarından alkışlar) DSİ Şube Müdürlüğü, SGK hizmet binası, Tarım İlçe
Müdürlüğü hizmet binası… Küçük sanayi kooperatifinde 450 tane iş yeri önümüzdeki
bir iki ay içinde yerlerine taşınacaklardır. Köylerimize yüzlerce kilometre
asfalt ve beton yol, her köye içme suyu, taziye evi… Kısacası, Viranşehir’i
yeniden inşa ettik. En son DSİ ve Kalkınma Bakanımızın destekleriyle, yaklaşık
70 milyon TL’lik bir ödenekle Viranşehir içme suyu ihalesini, İller Bankasından
20 milyon ödenekle de kanalizasyon ihalesini iki üç ay içerisinde yapıyoruz.
Sayın Cumhurbaşkanımızın talimatlarıyla 21 Aralık 2017 tarihinde Viranşehir’e
gelecek doğal gazın ihalesi de yapılacaktır. Darısı diğer ilçelerimize. 
Sayın
Başkanım, bir dakika alabilir miyim? 
BAŞKAN
– Tabii ki. 
Buyurun,
tamamlayın. (AK PARTİ sıralarından alkışlar)
MEHMET
AKYÜREK (Devamla) – Doğal gazı dedim, 16 nisandan önce bu müjdeyi vermiştim ama
birbirinden değerli hizmetleri Şanlıurfa’ya ve ilçem Viranşehir’e getiren
Hükûmetimizin tüm kadroları, desteklerini esirgemeyen Sayın Cumhurbaşkanımız
Sayın Recep Tayyip Erdoğan, Başbakanımız Sayın Binali Yıldırım, Gıda, Tarım ve
Hayvancılık eski Bakanımız Sayın Faruk Çelik ve hemşehrimiz olmasından övünç
duyduğum, yirmi dört saat gece gündüz durmadan, duraklamadan çalışan Sayın
Ahmet Eşref Fakıbaba -Allah yardımcısı olsun- başta olmak üzere Kabinenin
değerli üyelerine ve milletvekili arkadaşlarıma tüm hemşehrilerim adına teşekkür
ediyorum. (AK PARTİ sıralarından “Bravo” sesleri ve alkışlar, CHP sıralarından
alkışlar)
BAŞKAN
– Teşekkür ederiz Sayın Akyürek.
Sayın
Havutça, bir söz talebiniz var, buyurun.
IV.- AÇIKLAMALAR
(Devam)
16.- Balıkesir Milletvekili Namık Havutça’nın, Gölcük Tabiat Parkı’nın
bir firmaya ihale edilerek beton yağmalanmasına açıldığına ilişkin açıklaması
NAMIK
HAVUTÇA (Balıkesir) – Teşekkür ederim Sayın Başkan.
Sayın
Başkan, Sayın Orman Bakanımıza sesleniyorum: Dünyanın en güzel doğa
harikalarından biri olan Gölcük Tabiat Parkı, bugün bir ihaleyle yandaş bir
firmaya ihale edilerek beton yağmalanmasına açılmıştır. 
Sayın
Bakan, 2012 yılında Bolu Belediyesine yirmi dokuz yıllığına kiraladığınız ve
imara kapalı olan bu bölge -sizin verdiğiniz bu Bolu Belediyesiyle ilgili-
ranta açılmıştır ne yazık ki. Bugün İmar Kanunu çiğnenmiş ve orada bütün
çevrecilerin, tabiat özlemcilerinin karşı çıktığı bu proje bugün ihale
edilmiştir. Şimdi, buradan gözlerimiz onun üzerinde. Bodrum Güvercinlik’te o
yanan yerlerin nasıl betonlaştığını, Trabzon’da yazılan senaryoların ne
olduğunu hepimiz biliyoruz ama artık bu ülkenin tabiatını, çevresini korumak
sizin sorumluluğunuzdadır.
BAŞKAN
– Teşekkürler Sayın Havutça.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Şimdi, onuncu sırada, Konya Milletvekili Sayın Hüsnüye Erdoğan, buyurun. (AK
PARTİ sıralarından alkışlar)
Süreniz
beş dakika.
AK
PARTİ GRUBU ADINA HÜSNÜYE ERDOĞAN (Konya) – Sayın Başkan, değerli
milletvekilleri; 2018 yılı Tütün ve Alkol Piyasası Düzenleme Kurumu bütçesi
üzerinde AK PARTİ Grubu adına söz almış bulunuyorum. Bu vesileyle, Gazi
Meclisi, aziz milletimizi saygıyla selamlıyorum. (AK PARTİ sıralarından
alkışlar)
Dünyanın
başka ülkelerinde örnekleri olduğu gibi ülkemizde de tütün ve tütün mamulleri,
etil alkol, metanol ve alkollü içki piyasaları bir uzman kamu otoritesi eliyle
yürütülmektedir. Bu amaçla 4733 sayılı Kanun’la Tütün ve Alkol Piyasası
Düzenleme Kurumu kurulmuştur. Sektördeki tüm üretici firmaların üretim
süreçlerinin takip ve denetiminin yanı sıra, ilgili kurumlarla iş birliği
yapılarak yasa dışı ticaretle mücadeleyle söz konusu piyasa ve gelirlerinin
güvenliği sağlanmaktadır. 4207 sayılı Kanun’un kişileri ve gelecek nesilleri
tütün ürünlerinin zararlarından, bunların alışkanlıklarını özendirici reklam,
tanıtım ve teşvik kampanyalarından koruyucu tedbirleri almak ve herkesin temiz
hava soluyabilmesinin sağlanması yönünde düzenlemeler yapmak şeklinde ifadesini
bulan amacı, kurumun kanun düzeni ve toplum sağlığı açısından kurumsal görev ve
sorumlulukları olduğunu göstermiştir. Kurum, bir yandan sektörü düzenleme,
denetleme ve izlemek suretiyle sağlıklı ve düzgün işleyen bir piyasa yapısı
oluşturmakta, diğer yandan da Dünya Sağlık Örgütü Tütün Kontrolü Çerçeve
Sözleşmesi’nin tütün tüketiminin neden olduğu yıkıcı sağlık, sosyal, çevresel
ve ekonomik sonuçlarından mevcut ve gelecek nesilleri korumak amacına ulaşmak
için düzenlemeler yapmaktadır. Bu çerçevede yürürlüğe konulan düzenlemelerden
alınan başarılı sonuçlar, ülkemizin dünyada tütün kontrolü alanında üst
sıralara taşınmasına büyük katkı sağlamıştır. Kurum tarafından tütün ve alkol
kontrolüne ilişkin farkındalığı artırmaya yönelik olarak ulusal ve uluslararası
çalıştaylar düzenlenmiş, kamu spotları hazırlanarak kamuoyuna sunulmuştur.
Genel bütçeden pay almayan kurumun, 2018 yılı bütçe tahmini 155 milyon TL’dir.
Gelirlerin yaklaşık yüzde 97’si faaliyet gelirlerinden, yüzde 3’ü ise diğer
gelirlerden oluşmaktadır. Kurum, kurulduğu tarihten itibaren 2017 yılı dâhil
yaklaşık 635 milyon TL hazineye devretmiştir. 
Değerli
milletvekilleri, bir hekim olarak gerek tütün gerek alkollü içecekler ve
gerekse uyuşturucunun insan ve toplum sağlığına çok büyük zararlar verdiğini,
kaliteli ve sağlıklı bir yaşamın önünde en büyük engeli oluşturduğunu
hatırlatmak istiyorum. Bu amaçla tütünle mücadele programı çerçevesinde ciddi
çalışmalar yürütülmektedir. Sabit hatlardan ücretsiz aranabilen ve özel eğitim
alan danışmanların yedi gün yirmi dört saat kesintisiz hizmet verdiği dünyadaki
en kapsamlı sigara bırakma danışma hattı özelliği taşıyan “Alo 171 Sigara
Bırakma Danışma Hattı” ve “web” uygulamalarıyla sigarayı bırakmak isteyen
vatandaşlarımıza devlet olarak destek olunmakta ve sigarayı bırakma
polikliniklerimizde ilaçlar ücretsiz verilmektedir. Pasif içicileri korumaya
yönelik olarak da 19 Temmuz 2009 tarihinde ülkemizde tüm kapalı alanlar
dumansız hâle getirilmiş ve insanımız rahat bir nefes almaya başlamıştır. 
Değerli
milletvekilleri, insanlığı tehdit eden bütün bu zararlı alışkanlıklarla
mücadele konusunda her birimizin gerekli hassasiyete sahip olması gerekmektedir
çünkü bu konular ancak yüksek bir farkındalıkla ve gayretle önlenebilir. 
Değerli
milletvekilleri, konuşmamı bitirirken kapanmayan yaramız, onurumuz Kudüs’e
değinmek istiyorum. Maalesef Orta Doğu’nun Müslüman coğrafyasında zulüm ve
işgal bitmek bilmiyor. “Zulmü alkışlayamam, zalimi asla sevemem.” düsturuyla
her zaman mazlumun ve mağdurun yanında yer alan Türkiye’miz, harimiismetimiz
olan Mescid-i Aksa’ya ve Kudüs’e sahip çıkmak adına, ABD yönetiminin, Birleşmiş
Milletler kararlarını ve... 
(Mikrofon
otomatik cihaz tarafından kapatıldı) 
BAŞKAN
– Buyurun tamamlayın. 
HÜSNÜYE
ERDOĞAN (Devamla) - ...uluslararası hukuku hiçe sayarak yaptığı açıklamadan
sadece bir hafta sonra, Sayın Cumhurbaşkanımızın öncülüğünde İslam İşbirliği
Teşkilatının en geniş katılımlı toplantılarından birini ülkemizde
gerçekleştirdik. Bu toplantı vesilesiyle Kudüs’ün ve Filistinli kardeşlerimizin
yalnız olmadığını, Filistin toprakları ve coğrafyamızın parçalanması gibi,
birliğimizin ve zihinlerimizin de parça parça edilmesine izin vermeyeceğimizi
cümle âleme göstermiş olduk. (AK PARTİ sıralarından alkışlar) 
Sayın
Başkan, değerli milletvekilleri; istikbal ve istiklalimiz için yapılan güzel
icraatlara vesile olması temennisiyle 2018 yılı bütçesinin hayırlı olmasını
diliyor, gazi Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Erdoğan.
On
birinci konuşmacı Antalya Milletvekili Sayın Hüseyin Samani. (AK PARTİ
sıralarından alkışlar)
Süreniz
beş dakika.
AK
PARTİ GRUBU ADINA HÜSEYİN SAMANİ (Antalya) – Sayın Başkan, değerli
milletvekilleri; Orman ve Su İşleri Bakanlığımızın 2018 yılı bütçesi üzerinde
grubum adına söz almış bulunmaktayım. Hepinizi saygıyla selamlıyorum.
Sayın
Başkan, değerli milletvekilleri; Orman ve Su İşleri Bakanlığımız son on beş
yılda 158 milyar Türk liralık bir yatırımla ormancılık, su, tabiatı koruma ve
meteoroloji alanlarında pek çok projeyi hayata geçirmiştir. Orman Genel
Müdürlüğünün sadece ormanlık alanlarda değil, ülkemizin tamamında yapmış olduğu
çalışmayla, bugün, dünyanın birçok yerinde orman alanları azalırken ülkemizde
ormanlık alanlarda bir artış gözükmektedir. Bu hem alan itibarıyla hem de
servet itibarıyla böyledir. Nitekim, 2002 yılında 20,8 milyon hektarlık orman
alanımız söz konusu iken bunu bugün 22,3 milyon hektara çıkardık yani yaklaşık
1,5 milyon hektarlık bir orman alanında artış meydana geldi. Aynı şekilde,
ormansal servet de yüzde 33 oranında bu dönemde arttı değerli milletvekilleri.
Değerli
arkadaşlar, ihtiyacımız olan fidanları ve tohumları artık kendi fidanlıklarımızda
üretebiliyoruz. Çok önceki dönemlerde 75 milyon olan üretim miktarımızı bugün
322 milyon fidana kadar çıkarmış bulunmaktayız, hatta bazı yıllarda bunu
400-450 milyon fidan kapasitesine kadar da çıkarabiliyoruz. Sadece fidan
üretimini değil, aynı zamanda bu fidanlarla ilgili türleri de artırmış
bulunmaktayız. 400 olan orman fidanı türü bugün 688’e çıkmıştır. Yine aynı
şekilde, şu anda 3 milyar 820 milyon fidanı toprakla buluşturduk. 
Değerli
milletvekilleri, “Su varsa hayat vardır.” diyerek bir damla suyun dahi boşa
akmaması için çaba harcıyoruz. Biz milletimiz için çalışıyoruz, iktidarımız
döneminde 508 tanesi baraj, 513’ü HES, 327’si gölet, özellikle 1.171 sulama
tesisi olmak üzere 193 içme suyu tesisi, 17 arıtma tesisi, 4.471 dere ıslahı olmak
üzere toplam 7.200 tesisi tamamlayarak milletimizin hizmetine sunmuş
bulunuyoruz. Devlet Su İşlerinin kurulduğu 1954 yılından 2011 yılına kadar,
elli yedi yılda sadece 461 gölet inşa edilmişken 2012 yılında başlatmış
olduğumuz “Bin Günde Bin Gölet” projesiyle, sulama projelerini de tamamlayarak
bugün ülkemizdeki toplam 85 milyon dekar sulanabilir arazi varlığının yüzde
75,6’sını sulayabilir duruma gelmiş durumdayız. 
Yine,
değerli arkadaşlarım, millî dava olan yavru vatan Kıbrıs’ı da unutmadık bu süre
içerisinde. Burada “asrın projesi” olarak nitelendirilen, Torosların memba
kaynak suyunu 107 kilometre derin denizin altından götürerek 107 kilometrelik
isale hattıyla Kıbrıs’a akıtmış durumdayız. Yani tarihteki o meşhur sözün artık
değişmesi gerektiği kanaatindeyiz, “Su akar, Türkiye yapar.” diye düzeltmek
durumundayız bundan sonra. (AK PARTİ sıralarından alkışlar)
Sadece
bu değil, gönül coğrafyamızı da unutmuş değiliz. Bütün gönül coğrafyamızda ve
özellikle Afrika’da 1 milyon 750 bin kişiye içme suyu temin ettik. Hedefimiz,
2019 yılında 3 milyon kişiye içme suyu ulaştırmak. 
Değerli
arkadaşlar, bugün Gazi Meclisimizi Cibuti Cumhurbaşkanı selamladı. Burada Orman
ve Su İşleri Bakanlığımızın Cibuti’ye yaptığı bir yatırımı anlatmadan önce
onunla ilgili bir anekdot anlatmak istiyorum. Cibuti eski Büyükelçimiz
oradayken bir köye gider, kırsal alana, orada bir kına gecesine katılır. Hani
bizde var ya kına gecesinde “Kınayı getir aney…” diye falan, orada da bir ezgi
söylerler, bu ezginin içerisinde “İstanbul” lafı geçer. Büyükelçimiz sorar:
“Burada ‘İstanbul’ lafı geçiyor. Ne diyorsunuz?” “Biz, Osmanlı döneminde,
Osmanlı’ya yüzyıllar boyu ticari başkentlik yaptık, Osmanlı’yı unutmadık. Onu
unutmayışımızın bir nişanesi olarak bugün, kızlarımızı ana ve baba evinden uğurlarken
onlara şöyle deriz: ‘İstanbul gibi aziz olasın, Kız Kulesi gibi etrafını
aydınlatasın.’ Bu ezgiyle onları uğurlarız.” demiş. (AK PARTİ sıralarından
alkışlar)
Tabii,
bunlar boşa olmuyor değerli kardeşlerim. Elbette ki AK PARTİ kurulduğu andan
itibaren bütün seçimlerde teveccühünü bizden esirgemeyen milletimizin desteği,
Cumhurbaşkanımızın liderliği…
(Mikrofon
otomatik cihaz tarafından kapatıldı) 
HÜSEYİN
SAMANİ (Devamla) – Tamamlayabilir miyim?
BAŞKAN
– Buyurun, tabii, Sayın Samani.
HÜSEYİN
SAMANİ (Devamla) – …Sayın Veysel Hocamızın samimiyet ve gayretiyle bütün bu
işler başarılıyor, bizler de kendilerine müteşekkiriz.
Tabii,
bu arada, ilim Antalya’da Orman ve Su İşleri Bakanlığımız çok önemli yatırımlar
yaptı, 3 milyar 510 milyonluk bir yatırım yaptı, 18 tanesi baraj, onlarca
gölet, meteoroloji gözlem yerleri…
HAYDAR
AKAR (Kocaeli) – 3 milyara 18 baraj olmaz. 
HÜSEYİN
SAMANİ (Devamla) – 18 tane baraj; gel, gösterelim sana.
HAYDAR
AKAR (Kocaeli) – O ancak gölettir, gölet ya da sulama kanalıdır.
HÜSEYİN
SAMANİ (Devamla) – 18 tane baraj, birçok sulama tesisi, meteoroloji gözlem
istasyonları olmak üzere birçok tesisi yaptı; bundan dolayı da müteşekkiriz.
Bu
vesileyle 2018 yılı bütçesinin ülkemize ve ülkemizin insanlarına hayırlı
olmasını temenni ediyorum, hepinizi saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederiz Sayın Samani.
HÜSEYİN
ÇAMAK (Mersin) – Sayın Başkan…
BAŞKAN
– Buyurun.
HÜSEYİN
ÇAMAK (Mersin) – Sayın Başkan, 60’a göre söz istiyorum. Maraş katliamıyla
ilgili bir açıklama yapmak istiyorum. 
BAŞKAN
– Buyurun.
IV.- AÇIKLAMALAR
(Devam)
17.- Mersin Milletvekili Hüseyin Çamak’ın, 19-26 Aralık 1978
Kahramanmaraş olaylarının 39’uncu yıl dönümüne ilişkin açıklaması
HÜSEYİN
ÇAMAK (Mersin) – Sayın Başkan, 19-26 Aralık 1978 tarihleri arasında
Kahramanmaraş’ta büyük bir katliam yaşandı. Sarıldığı yavrusuyla beraber
katledilen anne ve bebeği, gözleri oyulup hela çukuruna atılan 80 yaşındaki
nine ve daha niceleri bu katliamın unutulmazlarıdır. Aradan geçen yıllarda
hiçbirisinin faillerinin cezalandırılmaması bir yana, katliamda yakınlarını
yitirenlerin anmasına bile Maraş’ta hâlen müsaade edilmiyor ve hatta,
bazılarının mezar yerleri sırmış gibi açıklanmıyor. Acılarını yaşadıkları yerde
yaslarını tutmalarına dahi izin verilmeyen bu insanların sarılmayan yaraları
yüreklerini kanatmaya devam ediyor. Bu acıyı yaşayan toprakların bir insanı
olarak Maraş’ta katledilen tüm canları saygıyla anıyor, unutursak kalbimiz
kurusun diyorum.
Teşekkür
ederim. 
BAŞKAN
– Teşekkür ederiz Sayın Çamak.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali İstatistikleri
Değerlendirme Raporu ile 2016 Yılı Kalkınma Ajansları Genel Denetim Raporunun
Sunulduğuna İlişkin Sayıştay Başkanlığı Tezkeresi (3/1188) ile Plan ve Bütçe
Komisyonu Raporu (S.Sayısı: 504) (Devam)

A) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Şimdi, on ikinci sırada Kırıkkale Milletvekili Sayın Abdullah Öztürk. 
Süreniz
beş dakikadır.
Buyurun.
(AK PARTİ sıralarından alkışlar)
AK
PARTİ GRUBU ADINA ABDULLAH ÖZTÜRK (Kırıkkale) – Sayın Başkan, değerli
milletvekilleri; ekranları başında bizi izleyen aziz milletimizi saygıyla
selamlıyorum.
Evet,
3 Kasım 2002 seçimlerinin üzerinden on beş yıl geçti. Siyasi literatürleri
altüst eden, siyasi tarihimize önemli yatırımlar ve düzenlemeler sığdıran, tüm
engellemelere rağmen ilk önce Yüce Yaradan’ımızın izni, sonrasında aziz
milletimizin destek ve dualarıyla hem sınırlarımız hem de gönül coğrafyamızdaki
bütün mazlumlara kol kanat gerebilme şerefine nail olduk. Hem milletimizin
gönlünü hem de Rabb’imizin rızasını kazandığımıza inanıyorum. 
Bu
on beş yıllık periyodun ilk on yılında, ekonomisi dünyaya açık olan ülkelerde
de olduğu gibi, hepimizin sosyal, ekonomik hayatımızı doğrudan ilgilendiren kur
politikasına değinmek istiyorum. Ekonomiyi bütçe disiplininden taviz vermeden
doğru ve hakkaniyetli bir politikayla dengeli götürebildik. AK PARTİ
Hükûmetinin işe koyulduğu 2002 Aralık ayında Amerikan doları 1,55
mertebelerindeydi, tam on yıl sonra 2012 Aralık ayında kur 1,77 yani on yıl
içerisinde yüzde 15 değer kazanabildi. Bu vesileyle hem faizler hem de
enflasyon uzun yıllar sonra tek haneli rakamlara düşürüldü. 2002’de vergi
gelirlerinin yüzde 86’sı faize giderken bugün faiz giderleri yüzde 14’e kadar
düşürüldü. Faiz lobisine giden kaynaklarımız, bundan böyle milletimizin
kullanımı için hastaneler, otoyollar, tüneller, köprüler, üniversiteler,
havaalanları ve daha bir sürü hizmetlerin yapımına harcanmış, bunun yanında
gerçek anlamda sosyal devlet anlayışını da milletimizle tanıştırma fırsatını
sağlamış olduk. 
Ta
ki 2013, iktidarımızın son beş yılında Türkiye’nin bu kazanımlarından rahatsız
olan kesimler Gezi olaylarıyla başlayıp MİT tırlarının durdurulması, MİT
Müsteşarının ifadeye çağrılması, 17-25 Aralık kumpası ve 15 Temmuz hain darbe
girişimi, ülkemizin karanlık girdaplarda savrulma ve Orta Doğu’nun dirençsiz ve
çaresiz ülkeleri arasına sokulma çabalarından başka bir şey değildi. Bu durum,
toplumumuzu olumsuz etkileyerek kaotik bir ortam yaratma çabasıydı. Hâlbuki bu
saldırılar, AK PARTİ’yi iktidardan illegal yollarla uzaklaştırma çabalarının
yanında, 80 milyon vatandaşımızın huzur ve refahına kastetmekti. (AK PARTİ
sıralarından alkışlar) Onların gelecek kaygısı duymalarına zemin hazırlayan bir
durumdu. 
Bu
duruma sevinenler ise Türkiye’nin kalkınmasından rahatsız olan, dünyayı kendi
emellerine alet etmek isteyen küresel güçlerden başkası değildi. Bilmedikleri
bir şey vardı; helikoptere, tanka, topa, mermiye göğsünü siper eden, zillet
altında yaşamak istemeyen bir millet ve bu milletin bir de lideri vardı. Sayın
Cumhurbaşkanımızın önderliğinde Türkiye, sırat köprüsünden dönmüştü. Türkiye’ye
diz çöktüremediler ama durmuyorlar. Sözüm ona (...)(x) rövanşını almak
istiyorlar. Kredi notumuzu düşürüyor, kur artışlarıyla direncimizi kırmaya
çalışıyorlardı fakat onların bilmediği şey: Türkiye, eski Türkiye değildi.
Küresel güçlerin, eskiden olduğu gibi ülkemiz üzerinde hesap yapamayacakları
güçlü Türkiye temellerini zaten atmış idik. 
Bu
sefer de Orta Doğu’nun huzura ermesini istemeyenler, ilk kıblegâhımız,
peygamberler otağı, miracımızın şahidi Kudüs’ü işgalci İsrail’in başkenti ilan
ederek ateş çemberine soktukları bölgeyi ellerini ovuşturarak izlemekte, terör
ve terörist işgalcilere destek vererek emellerine ulaşmak istemektedirler.
Türkiye’nin önderliğindeki İslam ülkeleri de bir ve beraber olarak aklıselim bir
şekilde, dayanışma içinde Yahudi ve Siyonistlere karşı mukavemet göstermelidir.
Sayın Cumhurbaşkanımızın gösterdiği bu kararlı tutumla birlikte inşallah
emellerine ulaşamayacaklardır. Kudüs, Filistin’in başkenti olmaya devam
edecektir. Rabb’im yardımcımız olsun.
Ben
bu vesileyle 2018 bütçesinin ülkemize, milletimize ve gönül coğrafyamızdaki
bütün mazlumlara hayırlar getirmesini diliyor, saygılar sunuyorum. (AK PARTİ
sıralarından alkışlar) 
BAŞKAN
– Teşekkür ederiz Sayın Öztürk. 
On
üçüncü konuşmacı, Antalya Milletvekili Sayın İbrahim Aydın. 
Süreniz
beş dakika. 
Buyurun.
(AK PARTİ sıralarından alkışlar)
AK
PARTİ GRUBU ADINA İBRAHİM AYDIN (Antalya) – Sayın Başkan, değerli
milletvekilleri; yüz yetmiş sekiz yıllık köklü bir teşkilat, şahsımın da otuz
yıl hizmet ettiği ve mensubu olmaktan şeref duyduğum Orman Genel Müdürlüğü
bütçesi üzerine AK PARTİ Grubu adına söz almış bulunuyorum. Bu vesileyle aziz
milletimizi ve Gazi Meclisimizi saygıyla selamlıyorum. 
Değerli
milletvekilleri, Orman Genel Müdürlüğünün misyonu, orman ve orman kaynaklarını
her türlü tehlikelere karşı korumak, doğaya yakın bir anlayışla geliştirmek,
ekosistem bütünlüğü içinde ve topluma çok yönlü sürdürülebilir faydalar
sağlamak şeklinde yönetmektir. 
Değerli
milletvekilleri, bildiğiniz gibi ormanlar bütün insanlığın ortak değeri olup
torunlarımıza bırakacağımız müşterek mirasımızdır. Dünyada orman varlığı
azalırken ülkemizde ormanların hem alanı hem de ağaç serveti artmaktadır. 2002
yılı rakamlarına göre, 20,8 milyon hektar olan orman varlığımız 2017 yılında
22,3 milyon hektara ulaşmıştır yani 1 milyon 500 bin hektar son on beş yılda
yapılan gayretli çalışmalar neticesinde gerçekleştirilmiştir. 2023 yılı
hedefimiz, ülke topraklarının yüzde 30’una yani 23,3 milyon hektara ulaşmaktır.
Ağaç servetimiz 2002 yılında 1,2 milyar metreküp iken 2017 yılında 1,6 milyar
metreküpe ulaşmıştır. 2003 yılından bugüne kadar 4,9 milyon hektar alanda
ağaçlandırma ve rehabilitasyon gerçekleştirilmiş, 4 milyar adet fidan toprakla
buluşturulmuştur. Ormancılığımıza yeni anlayış, yalnız ormanlık alanlarda
faaliyet gösteren teşkilatımız… 2008 yılında Cumhurbaşkanımız Recep Tayyip
Erdoğan tarafından başlatılan Millî Ağaçlandırma Seferberliği’yle açık alanlar,
kara yol kenarları, okullarımız, hastane, sağlık ocağı ve mezarlıklarımız büyük
bir hızla ağaçlandırılmıştır. 
Sayın
Başkan, değerli milletvekilleri, orman köylümüzü doğduğu yerde doyurmak,
göçlerin önüne geçmek ve odun dışı orman ürünlerinin ülke ekonomisine katkı
sağlaması maksadıyla Badem Eylem Planı, Ceviz Eylem Planı, Kestane Eylem Planı,
Yabani Zeytin Rehabilitasyon Eylem Planı gibi 38 eylem planıyla ormanlarımızı
kırsal kalkınmanın lokomotifi yapıyoruz. 
Bugüne
kadar arıcılığa ve bal üretimine verdiğimiz destekler sayesinde ülkemiz bal
üretiminde dünyada 6’ncı sıradan 2’nci sıraya yükselmiştir. Bugüne kadar 365
adet bal ormanı kurmuşuzdur. Özellikle bu konuda Bakanımız, arıların,
arıcıların hamisidir; ona da buradan arıcılar adına çok teşekkür ediyorum.
2015-2019
döneminde 5 Bin Köye 5 Bin Orman Projesi kapsamında gelir getirici tür
ağaçlandırması yapılmaktadır. Bugüne kadar 2.863 köye 6 milyon 400 bin gelir
getirici tür fidanı dikilmiştir. “İnsanı yaşat ki devlet yaşasın.” anlayışıyla
son on beş yılda orman köylümüze yapmış olduğumuz doğrudan destekler ve ormancılık
faaliyetleriyle 14,5 milyar TL gelir sağladık. 33 bin aileye 610 milyon TL süt
sığırcılığı, 10.500 aileye 242 milyon TL süt koyunculuğu desteği verilmiştir.
Ayrıca, bozuk mera alanlarının rehabilitasyonu ve ormanlarımızın 10 milyon
hektarında otlatma planıyla otlatmaya açarak hayvancılığımıza büyük destek
verilmektedir. Eski yıllarda “Keçin var suçun var.” diye anılırdı ama şu anda
otlatma planıyla tüm ormanlarda, yasak olmayan yerlerde otlatılabiliyor. 
Sayın
Başkan, değerli milletvekilleri; artık, ormanlarımızın tapusu var. 2005
yılından itibaren orman kadastro ve tapu kadastrosunun birlikte çalışmalarıyla
2017 yılı sonu itibarıyla orman kadastrosunun yüzde 99’u tamamlandı. 2019 yılı
sonuna kadar da ormanların tapusu tescil edilecektir. Ayrıca, yapmış olduğumuz
kanuni düzenlemeyle kangren hâline gelen 2/B meselesini çözdük. Mülkiyet
sorunlarını çözerek orman köylümüzle hasım değil, hısım olacağız.
Sayın
Başkan, değerli milletvekilleri; Orman Genel Müdürlüğünün orman yangınlarıyla
mücadele çalışmalarına gelince: Verilen eğitimler, geliştirilen altyapı
faaliyetleri ve teknolojiyle donatılmış sistemlerimiz sayesinde on beş saniye
içerisinde yangını tespit edip, on beş dakika içerisinde de havadan, karadan
müdahale edebiliyoruz. Bu erken ve etkin mücadeleyle bölgemizde lider ülke
olduk. Türkiye’ye göre Yunanistan’da 18, İtalya’da 14, İspanya’da 8 kat fazla
orman alanı yanmıştır. Antalya’daki Uluslararası Ormancılık Eğitim Merkezinde
yangına hassas ülkelerden gelen uzmanlara yangın eğitimi verilmektedir. Ayrıca
birçok ülkedeki büyük yangınlara, ihtiyaç duymaları hâlinde, ekiplerimizle
destek veriyoruz. 
Yanan
orman alanlarımıza gelince 1 metrekaresi dahi başka maksatlarla kullanılmamakta
ve bu alanlar yıl içerisinde ağaçlandırılmaktadır. 
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Aydın. 
İBRAHİM
AYDIN (Devamla) – Teşekkür ediyorum. 
Bu
mücadeleyi veren kulecisinden yangın işçisine, operatöründen pilotuna,
memurundan mühendisine tüm çalışanlara teşekkür ediyor, yangınla mücadelede
bugüne kadar şehit olan 114 kardeşimize ve tüm şehitlerimize Allah’tan rahmet
diliyorum. 
Yine,
tabii, bizi izleyen geçici işçilerimiz, onlara… Nasıl 2007 yılında 13 bini
aşkın işçimize kadro geldiyse inşallah önümüzdeki günlerde çalışmalarla geriye
kalan 8.500 işçi de kadroya, sürekli işçilik kapsamına alınacaktır. 
Bir
orman mühendisi ve ormancı milletvekili olarak emeği geçenlere tüm arkadaşlarım
adına minnet ve şükranlarımı sunuyorum. 
2018
yılı bütçesinin milletimize ve ülkemize hayırlı olmasını diler, selam ve
saygılarımı sunarım. (AK PARTİ sıralarından alkışlar) 
BAŞKAN
– Teşekkür ederiz Sayın Aydın. 
Sayın
Altay, söz talebiniz var. 
ENGİN
ALTAY (İstanbul) – Sayın Başkanım, bugün Yunanistan Savunma Bakanı Panos
Kammenos’un, Genel Başkanımızın 11 Aralıkta Mecliste yaptığı bir konuşmaya
yönelik bir açıklaması ve bir tehdidi söz konusudur. Bu konuda müsaadeniz
olursa İç Tüzük 60’a göre ve mümkünse iki dakika hem Genel Kurula bildirmeyi
hem bu konudaki tutumumuzu paylaşmayı arzu ederiz. 
BAŞKAN
– Tabii ki. 
Buyurun
Sayın Altay.
IV.- AÇIKLAMALAR
(Devam)
18.- İstanbul Milletvekili Engin Altay’ın, Yunanistan Savunma Bakanının
Yunan adalarıyla ilgili sözlerine ve Hükûmetin bu adaların işgaline karşı Türk
milletinin şanına yakışır bir tavırla vaziyet almasını beklediğine ilişkin
açıklaması
ENGİN
ALTAY (İstanbul) – Teşekkür ederim Sayın Başkan. 
Yunanistan
Savunma Bakanı Panos Kammenos, Genel Başkanımızın 11 Aralıkta Mecliste yaptığı
bir konuşmasına değinmiş ve şöyle söylemiştir: “Ana Muhalefet Lideri yine 18
adanın Yunanistan tarafından işgal edildiğini söyledi. En iyi durumda,
uluslararası hukukun ve anlaşmaların hükümlerinden haberi yok. En kötü durumda
ise Yunanistan’ın egemenliğinden şüphe ediyor, topraklarımızı talep
ediyor." ve devam ediyor, ona “Gel de al.” sözünü tekrar etmek suretiyle
yani Sparta Kralı Leonidas’ın Pers Komutanı Serhas'a söylediği “Gel de al.”
sözüyle cevap vermiş. Şimdi bu onun işi, onu bilmeyiz. Ama biz Yunanistan
Savunma Bakanına Büyük Atatürk’ün İstanbul’un işgalinde söylediği “Geldikleri
gibi gidecekler.” sözüyle Yunanların o adaları, orayı terk edeceğini buradan
ilan ediyoruz. (CHP ve MHP sıralarından alkışlar) 
Ancak
üzüntümüz şudur: Yunanistan’ın bu cüreti, bu cesareti, bu hadsizliği hiçbir
uluslararası anlaşmada Yunanistan’a ait olduğu tescillenmemiş, egemenliği
tartışmalı ada ve adacıkları sahiplenebilmesi, 1913 Atina, 1923 Lozan
anlaşmalarına aykırı olarak bu adalara çökmesi, AK PARTİ hükûmetlerinin
cesaretsiz tutumunun bir sonucudur; bunun altını çizmek istiyorum.
Şimdi,
hepimiz için, bütün Meclis için yerliliği ve millîliği ispatlamanın tam
zamanıdır. Hükûmete çağrı yapıyoruz: O 18 ada ve adacıkla ilgili olarak
Yunanistan’ın, başta Bulamaç, Eşek ve Koyun adaları olmak üzere bu işgaline
daha fazla seyirci kalamaz. Millî Savunma Bakanımızın öncelikle Yunan Savunma
Bakanına hak ettiği cevabı vermesini, daha sonra da Hükûmetimizin bu adalarla
ilgili -biz Cumhuriyet Halk Partisi olarak Hükûmetin yanındayız, arkasındayız-
burnumuzun dibindeki adaların, hiçbir anlaşmayla Yunanistan’a terk edilmemiş
adaların keyfî bir şekilde işgaline karşı Türk milletinin şanına yakışır bir
tavırla vaziyet almasını, Yunanistan’a gerekli cevabı vermesini bekliyoruz ve
bu konuda Hükûmetin arkasında olacağımızı aziz milletimize beyan ve taahhüt
ediyoruz. (CHP sıralarından alkışlar)
BAŞKAN
– Peki, teşekkür ederiz Sayın Altay.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Sayın milletvekilleri, Adalet ve Kalkınma Partisi Grubu adına on dördüncü
sırada Gümüşhane Milletvekili Sayın Cihan Pektaş. 
Süreniz
beş dakika.
Buyurun.
(AK PARTİ sıralarından alkışlar)
AK
PARTİ GRUBU ADINA CİHAN PEKTAŞ (Gümüşhane) – Sayın Başkan, değerli
milletvekilleri; Devlet Su İşleri Genel Müdürlüğünün 2018 yılı bütçesi üzerinde
grubum adına söz almış bulunuyorum. Sizleri saygıyla selamlıyorum. 
Devlet
Su İşleri, ülkemizin en köklü ve en büyük yatırımcı kuruluşlarından bir
tanesidir. Su kaynaklarının korunması, geliştirilmesi ve işletilmesinden
sorumlu kuruluşumuzdur. Enerji, tarım, hizmetler ve endüstri sektörlerinde
hizmet vermektedir. DSİ, daha çok, baraj yapan bir kuruluş olarak
bilinmektedir. 
Ülkemizde
yağışlar mevsimlere ve bölgelere göre farklılıklar göstermektedir. Yağışlı
mevsimlerdeki suların kurak mevsimlerde kullanılmak üzere depolanması bir
mecburiyettir. Bu maksatla, aralarında Atatürk, Keban ve Karakaya gibi
barajların da olduğu 276 adet baraj inşa edilmiştir. Son on beş yılda başta
Çine Adnan Menderes, Ermenek ve bir mühendislik harikası olan Deriner barajları
olmak üzere 508 adet baraj inşa edilerek işletmeye açılmıştır. Bugün itibarıyla
barajlarımızın sayısı 784’tür. 
Barajların
haricinde, Göl-Su Projesi kapsamında bin adet gölet inşa edilmiştir. 2019 yılı
sonuna kadar 1.071 göletin daha bitirilmesi hedeflenmektedir. 
Barajlarımızın
ve göletlerimizin toplam depolama kapasitesi 166 milyar metreküptür ve bu,
muazzam bir kapasitedir. İnşa edilen barajlar hidroelektrik enerji üretiminin
yanı sıra tarımsal sulama, şehirlerimizin içme ve kullanma suyu temini ve
taşkın önleme gibi çok maksatlı olarak değerlendirilmektedir. 
Meteorolojik
verilere göre son kırk dört yılın en kurak yılı, içinde bulunduğumuz 2017 yılı
olmuştur. Vatandaşlarımız bu kuraklığı inşa edilen barajlar ve göletler
sayesinde hissetmemiştir. 
Akarsularımızın
ekonomik olarak yıllık hidroelektrik üretim potansiyeli 180 milyar
kilovatsaattir. On beş yıl öncesine kadar bu potansiyelin 26 milyar
kilovatsaati değerlendirilmişken yap-işlet-devret modeliyle özel sektörün de
devreye sokulmasıyla üretim kapasitesi 95 milyar kilovatsaate yükseltilmiştir.
Değerli
milletvekilleri, şu Genel Kurul salonunda yanan her 4 avizeden 1 tanesi,
DSİ’nin ürettiği enerjiyle aydınlatmaktadır. DSİ’nin projeleri beş yıl ile on
yıl arasında kâr etmeye başlayan, ülkemizin kalkınmasında lokomotif vazifesi
gören projelerdir. 1974 yılında işletmeye açılan Keban Barajı, kırk üç yılda 65
milyar liralık enerji üretmiştir. Önümüzdeki yıl su tutulmaya başlanacak olan
Ilısu Barajı, yılda 4 milyar 120 milyon kilovatsaat enerji üretecektir. 2019
yılında su tutulması planlanan, 270 metre yüksekliğiyle dünyanın 3’üncü en
yüksek barajı olacak olan Yusufeli Barajı, yılda 1 milyar 888 milyon
kilovatsaat enerji üretecektir. İki barajın ekonomiye yıllık katkısı 1 milyar
850 milyon lira olacaktır. 
Eskiden
barajların proje, müşavirlik ve müteahhitlik hizmetleri tamamen yabancı
firmalar tarafından yapılıyordu; finansmanı ise dış krediyle temin ediliyor ve
projelerin faturası çok yüksek oluyordu ama artık devir değişti. Bugün DSİ’nin
bütün projeleri, yerli projeci müşavir ve müteahhitler tarafından, millî
bütçeyle çok daha uygun fiyatlara yaptırılmaktadır. Barajlarımızdan mümbit
topraklarımız da sulanmaktadır. Ülkemizin yüz ölçümünün yaklaşık yüzde 11’i
yani 85 milyon dekarı ekonomik olarak sulanabilir tarım arazisidir.
İktidarımızdan önce 28 milyon dekar sulanan araziye 37,3 milyon dekar daha ilave
edilerek bugün 65 milyon 300 bin dekara yükseltilmiştir. 
Son
yıllarda borulu ve basınçlı sistemle sulama projeleri inşa edilmeye
başlanmıştır. Yağmurlama ve damlama sistemleri kullanılarak yüzde 35’e kadar su
tasarrufu sağlanmaktadır. Kuru tarımdan sulu tarıma geçildiği zaman en az 4
kat, verimli ovalarda ise 13 kata kadar daha fazla ürün alınabilmektedir.
Küresel ısınma, iklim değişikliği ve çölleşme gibi sebeplerle 2035 yılında
dünyada gıda üretiminin bugünkü üretimden yüzde 12 daha az olacağı öngörülmektedir;
nüfusun ise 1 milyar daha fazla olacağı tahmin edilmektedir. Dolayısıyla,
gıdaya erişim zorlaşacak ve gıda fiyatları yükselecektir. Gıda arz
güvenliğimizin sağlanması için sulanabilir bütün arazilerimizin sulu tarıma
kavuşturulması çok büyük önem arz etmektedir. 
İstanbul
ve İzmir başta olmak üzere şehirlerimizin içme ve kullanma suyu ihtiyacı uzun
vadede çözülmüştür. 42 milyon vatandaşımıza dünya standartlarında, ileri
teknolojiyle arıtılmış, kaliteli ilave içme suyu temin edilmiştir.
(Mikrofon
otomatik cihaz tarafından kapatıldı) 
CİHAN
PEKTAŞ (Devamla) – Sayın Başkan, toparlıyorum.
BAŞKAN
– Buyurun, tamamlayın.
CİHAN
PEKTAŞ (Devamla) – Kıbrıs’a deniz altından askıda boru metoduyla su götürme
projesi, tekniği ve büyüklüğü bakımından dünyada bir ilktir ve ülkemizin gurur
projesidir. 
Bütün
bu hizmetleri ülkemize kazandıran, su deyince akla ilk gelen isim olan
Bakanımız Sayın Veysel Eroğlu ve ekibine, hâlihazırda 3.683 projeyi başarılı
bir şekilde yürüten DSİ personeline çok teşekkür ederim.
Bu
duygu ve düşüncelerle 2018 yılı bütçesinin ülkemize ve milletimize hayırlı ve
bereketli olmasını diliyor, sizleri tekrar saygıyla selamlıyorum. (AK PARTİ
sıralarından alkışlar)
BAŞKAN
– Teşekkür ederiz Sayın Pektaş.
On
beşinci konuşmacı, Mersin Milletvekili Sayın Ali Cumhur Taşkın. 
Süreniz
beş dakika.
Buyurun.
(AK PARTİ sıralarından alkışlar)
AK
PARTİ GRUBU ADINA ALİ CUMHUR TAŞKIN (Mersin) – Sayın Başkan, değerli
milletvekilleri; Meteoroloji Genel Müdürlüğümüzün 2018 yılı bütçesi üzerine AK
PARTİ Grubu adına söz almış bulunmaktayım. Genel Kurulu ve ekranları başında
bizleri izleyen aziz milletimizi saygıyla selamlıyorum. 
Sözlerime
başlarken Müslümanların ilk kıblesi, haram mescitlerin üçüncüsü, insanlığın
kanayan yarası Kudüs’e değinmek istiyorum. Kudüs, yeryüzünün ikinci mescidi,
Sevgili Peygamber’imizin miracına açılan kapıdır. Kudüs, tarihimizin ayrılmaz
bir parçası, tüm Müslümanların kırmızı çizgisidir. Aynı zamanda, Kudüs, sadece
Müslümanlar için değil, tüm ilahi dinler için de ortak bir değerdir. Bu açıdan
baktığımızda Kudüs insanlığın ortak değeridir. Filistin davası sadece
Filistinlilerin değil, dünya genelinde yaşayan tüm Müslümanların ortak
davasıdır. (AK PARTİ sıralarından alkışlar) 
Kurulduğu
günden bu yana Filistinli Müslümanlara karşı devlet terörü uygulayan İsrail,
haksız ve hukuksuz uygulamalara bir an evvel son vermelidir. Sayın
Cumhurbaşkanımızın “Bugün Kudüs'ün sahibi olduklarını sananlar, yarın arkasına
saklanacak ağaç bile bulamayacak.” sözünü tekrar hatırlatıyor, başta Filistinli
kardeşlerimiz olmak üzere tüm mazlumların yanında olduğumuzu belirtmek
istiyorum. (AK PARTİ sıralarından alkışlar) 
Sayın
Başkan, değerli milletvekilleri; modern dünyada günlük yaşantımızı daha
konforlu, daha güvenli ve daha sağlıklı bir şekilde devam ettirebilmek için
meteorolojik veri, ürün ve hizmetlerin önemi her geçen gün daha da artmaktadır.
Günümüzde başta ulaştırma, tarım, orman, enerji, millî savunma, çevre, turizm,
sağlık, şehircilik, spor ve afet yönetimi olmak üzere pek çok sektör,
meteorolojik verilerden doğrudan veya dolaylı olarak faydalanmaktadır. 
Meteoroloji
Genel Müdürlüğü, meteorolojik ürün ve hizmetlerin temeli olan gözlemlerin
yapılabilmesi için yurt genelinde kurduğu 18 meteoroloji radarıyla ülkemizi
radar ağıyla kapsamı altına alıp yine bu amaçla farklı tip ve özelliklerde
1.840 gözlem sistemi kurarak bu sayede hem anlık analizlerde hem de
meteorolojik tahminde büyük başarılar elde etmektedir. Meteoroloji Genel
Müdürlüğü, sahip olduğu yüksek donanım ve yetişmiş insan kapasitesiyle 81 il ve
969 ilçe için saatlik, günlük, beş günlük, haftalık ve aylık tahminleri
vatandaşların hizmetine sunmaktadır. 2017 yılı içerisinde meydana gelen sel,
fırtına, kar yağışı ve zirai don gibi meteorolojik kaynaklı afetler öncesinde
yaptığı tutarlı tahmin ve uyarılarla bu afetlerin zararlarının azaltılmasında
büyük payı vardır. 
Meteoroloji
Genel Müdürlüğünün hizmet verdiği sektörlerin başında kara, hava ve deniz
taşımacılığının yer aldığı ulaştırma sektörü gelmektedir. Kara, hava ve deniz
ulaşımında güvenli ve konforlu seyahat açısından meteorolojik veriler çok
önemlidir. Meteoroloji Genel Müdürlüğü web sayfasından kolaylıkla erişilebilen
kara yolları tahmin sistemiyle vatandaşlarımızın hava ve yol bilgilerini
öğrenmeleri ve gerekli tedbirleri almaları sağlanmaktadır. Bunun yanı sıra,
havacılık sektörünün ve güvenli hava yolu ulaşımının en temel faktörü olan
meteorolojik ürün ve hizmetlerin sağlanması gayesiyle 73 havaalanında yirmi
dört saat hizmet verilmektedir. Deniz yolu tahmin sistemiyle deniz ulaşımının
güvenliğine katkı sağlanmaktadır. 
Tarım,
Meteoroloji Genel Müdürlüğünün hizmet sunduğu önemli sektörlerden birisidir.
Tarımsal üretimin her aşamasında çiftçilerimizin hizmetinde olan Meteoroloji
Genel Müdürlüğü, zirai hava tahmin raporları, hasat zamanı tahmin programı ve
ürünlerinin zarar görmemesi maksadıyla geliştirilen zirai don tahmini
sistemiyle üreticilerimize destek olmaktadır. Ülkemizin orman varlığını ve
doğal yaşam dengesini tehdit eden orman yangınlarına karşı mücadelede en önemli
paydaşlardan birisi de Meteoroloji Genel Müdürlüğüdür. Orman Genel Müdürlüğüyle
yapılan iş birliği geliştirilerek, orman yangını riski olan alanların
belirlenmesini sağlayan Orman Yangınları ve Meteoroloji Erken Uyarı Sistemi
uygulamasıyla, orman yangını riski olan alanlar belirlenmekte ve ilgili kurum
ve kuruluşlar uyarılarak gerekli tedbirlerin önceden alınabilmesi
sağlanmaktadır. 
Başarılı
çalışmaları dolayısıyla Meteoroloji Genel Müdürlüğümüzün tüm çalışanlarını
tebrik ederek, 2018 yılı bütçesinin Meteoroloji Genel Müdürlüğümüze,
Bakanlığımıza ve ülkemize hayırlı olmasını diliyor, hepinize saygılar
sunuyorum. (AK PARTİ sıralarından alkışlar) 
BAŞKAN
– Teşekkür ederiz Sayın Taşkın.
Adalet
ve Kalkınma Partisi Grubu adına on altıncı ve son konuşmacı Bilecik
Milletvekili Sayın Halil Eldemir’dir.
Süreniz
beş dakika.
Buyurun.
(AK PARTİ sıralarından alkışlar) 
AK
PARTİ GRUBU ADINA HALİL ELDEMİR (Bilecik) – Teşekkür ediyorum.
Sayın
Başkan, değerli milletvekilleri; 2018 Yılı Merkezi Yönetim Bütçe Kanunu
Tasarısı’nın Türkiye Su Enstitüsü bölümü üzerine AK PARTİ Grubumuz adına söz
almış bulunuyorum. Bu vesileyle sizleri, sizlerin nezdinde de aziz milletimizi
saygıyla selamlıyorum.
2009
yılında ülkemiz önemli bir uluslararası organizasyona ev sahipliği yapmıştır.
Bu organizasyon, 192 ülkeden 30 binden fazla katılımcıyla gerçekleşen 5’inci
Dünya Su Forumu’dur. Başarılı geçen bu organizasyon sonrasında su konusunda
kazandığı bilimsel deneyimi ve vizyonu hayata geçirmek amacıyla Orman ve Su
İşleri Bakanlığımızın çatısı altına 658 sayılı Kanun Hükmünde Kararname’yle
2011 yılında Türkiye Su Enstitüsü kurulmuştur. Böylesine önemli bir enstitüye
olan ihtiyacı öngörüp kurma fikrini ortaya atan Sayın Bakanımız Profesör Doktor
Veysel Eroğlu Bey’e teşekkür ediyorum. (AK PARTİ sıralarından alkışlar) 
Ülkemiz
geçmişte su alanında toplantılarda sadece gözlemci statüsünde kalmaktayken
artık uluslararası toplantılara aktif olarak iştirak eden, söz sahibi ülke
konumuna gelmiştir. Globalleşen dünyamızda su
politikaları da sınırları aşmaktadır. Dünyadaki gelişmelere kayıtsız kalmak
mümkün değildir. 
Türkiye,
su alanında gerçekleştirdiği mega projelerle birlikte, yetişmiş insan gücü ve
engin bilgi birikimi sayesinde bölgesinde su konusunda lider konuma gelmiş
durumdadır. Türkiye Su Enstitüsü farklı disiplinlerden uzman kadrosuyla
ülkemizde ve dünyada suyla ilgili çalışmaları yakından takip etmekte, su
meselelerine ilişkin stratejik planlamalara katkı sağlamakta, modelleme
çalışmaları ve geleceğe yönelik senaryolarla karar vericilere danışmanlık
yapmaktadır. SUEN, kuruluşundan bu yana gerçekleştirdiği bilimsel çalışmalar,
ulusal, bölgesel ve küresel su politikaları ve su sektöründe öne çıkan pek çok
konuda yaptığı analizler ve ülkemizi yurt dışında temsil ettiği etkinliklerle
ülkemizde ve dünyada su sektöründe saygın bir kurum hâline gelmiştir. Ayrıca
ülkemizin dört bir yanında su ve kanalizasyon idarelerine gerekli teknik
müşavirlik desteği hizmeti sağlamaktadır. 4 milyon 688 bin liralık mütevazı bir
bütçeyle çalışmalarını sürdüren SUEN Başkanımıza ve çalışanlarına bundan önceki
gayretlerinden dolayı teşekkür ediyor, bundan sonraki çalışmalarında başarılar
diliyorum.
Sayın
Başkan, değerli milletvekilleri; birkaç cümleyle de, bütçede yer alan, seçim
bölgem Bilecik’teki yeni ve devam etmekte olan büyük yatırımlardan bahsetmek
istiyorum.
Son
yıllarda eğitime yapılan yatırımlarla Bilecik’imize 700’den fazla yeni derslik
kazandırılmıştır. 2018’de Bozüyük ilçemizde yapılacak yeni ortaokul inşaatıyla
tüm ilimizde ilk ve ortaöğrenimdeki öğrenciler tamamen tekli eğitime geçmiş
olacaktır. İnşaatı devam etmekte olan Bilecik-Yenişehir yolumuzun yapılmasıyla
tüm komşu illerimize duble yollarla ulaşmış olacağız. Hızlı trenle Ankara’ya,
İstanbul’a, Konya’ya gidebiliyoruz; Bursa-Bilecik hattının inşası da devam
edecek ve önümüzdeki yıllarda Bursa’ya da hızlı trenle ulaşmış olacağız.
Gölpazarı-Yenipazar yolumuz 2018 yılında tamamlanacak. Projesi tamamlanmış olan
Bozüyük-Söğüt kara yolumuzun ihalesinin de
2018 yılında yapılması planlanmakta.
Bozüyük
Lojistik Merkezimizin inşaatı devam edecek. Bilecik Kapalı Spor Salonumuz
tamamlanmış olup Bozüyük Kapalı Spor Salonumuzun ve Pazaryeri Gençlik
Merkezimizin inşaatları yapılacak. Devam etmekte olan 250 yataklı Bilecik
Devlet Hastanesi inşaatıyla birlikte, 250 yataklı Bozüyük Devlet Hastanemizin
inşaatına başlanacak.
Geçmiş
yıllarda 7 baraj inşaatımız tamamlanmıştır. Şu anda merkez Bayırköy, merkez
Elmabahçe, Gölpazarı Demirhanlar, Söğüt Çaltı, İnhisar Samrı, İnhisar Tarpak,
Osmaneli Soğucakpınar, Pazaryeri Dereköy, Söğüt Savcıbey, Yenipazar Yukarıçaylı
Barajları olmak üzere, toplam 10 adet baraj inşaatımız devam etmekte. Bozüyük
Barajı, merkez Ayvacık Barajı, Gölpazarı Kümbet Barajı, Osmaneli Ağlan Barajı,
Osmaneli Göynük Barajı ve Pazaryeri Alınca Barajı olmak üzere 7 barajımızın
planlamaları da devam etmektedir. Ayrıca, baraj inşaatı devam eden yerlerin
kapalı sulama sistemleri de yapılmaktadır.
Tabii,
zaman darlığı nedeniyle tüm yatırımları burada sırayla saymak mümkün değil.
Bütün bu projelerin hayata geçirilmesinde Bilecik’imize desteğini esirgemeyen
başta Sayın Cumhurbaşkanımıza, Sayın Başbakanımıza, bakanlarımıza ve tüm kamu
görevlilerimize şükranlarımızı sunuyorum.
2018
yılı merkezî yönetim bütçemizin hayırlı olmasını diliyor, Gazi Meclisi saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ederiz Sayın Eldemir. 
Sayın
Gaytancıoğlu, bir söz talebiniz var. 
OKAN
GAYTANCIOĞLU (Edirne) – Az önce konuşmacılardan birkaç tanesi söyledi -birkaç
tanesi diyorum- OECD’nin hesaplamalarına göre Türkiye tarımı çok destekliyor gözüküyor,
ben onunla ilgili bir açıklama yapmak istiyorum. 
BAŞKAN
– Buyurun, bir dakika yerinizden söz veriyorum. 
IV.- AÇIKLAMALAR
(Devam)
19.- Edirne Milletvekili Okan Gaytancıoğlu’nun, Türkiye’nin OECD
ülkeleri arasında tarıma çok destek veriyor olarak görünmesine rağmen gerçek
durumun bunun tam tersi olduğuna ilişkin açıklaması
OKAN
GAYTANCIOĞLU (Edirne) – Teşekkür ediyorum Sayın Başkan. 
Neredeyse
kürsüye çıkan her AKP’li hatip, Türkiye’nin OECD ülkeleri arasında tarıma çok
destek verdiğini söyledi. Doğrudur, OECD’nin hesaplamalarına göre Türkiye
tarımı çok destekliyor gözükmektedir. Çünkü OECD piyasa fiyatlarını dikkate
alır. Örnek veriyorum, bizde 1 kilogram et 50 liradır ama hemen yanı başımızda
Gürcistan’da 10 liradır, Bulgaristan’da 15 liradır. 50 liradan sattığını
düşündüğü için, çiftçinin cebine çok para girdiğini, buna göre tarıma çok
destek verildiğini düşünür OECD. Aslında böyle değildir, önemli olan üreticinin
elinde kalan paradır. Buna baktığımızda, tarımı az desteklediğimiz zaten ortaya
çıkar. Bir de OECD, koruma oranlarını dikkate alır. Bizde örneğin, yine ette
yüzde 225 gümrük vergisi vardır ama hükûmetler zaman zaman bunu sıfıra kadar
çektikleri için korumanın çok fazla olduğu düşünülür, bundan dolayı da Türkiye
tarımının çok desteklendiği söylenir, aslında bu durum tam tezattır, tersidir. 
BAŞKAN
– Peki, teşekkür ederiz Sayın Gaytancıoğlu. 

III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Sayın milletvekilleri, şimdi, şahıslar adına lehte olmak üzere Elâzığ
Milletvekili Sayın Tahir Öztürk. 
Sizin
de süreniz beş dakika. 
Buyurunuz.
(AK PARTİ sıralarından alkışlar)
TAHİR
ÖZTÜRK (Elâzığ) – Sayın Başkan, değerli milletvekilleri; Başbakan Binali
Yıldırım’ın AK PARTİ Hükûmetinin 2018 yılı bütçesinin lehinde konuşmak üzere
sekizinci bölümde söz almış bulunmaktayım. Gazi Meclisi saygıyla selamlarım. 
Bu
arada, ayrıca, eski Başbakan ve ANAP Genel Başkanı Mesut Yılmaz’ın oğlunun
vefatından ötürü merhuma rahmet, Başbakana da başsağlığı diliyorum. 
Orman
ve Su İşleri Bakanlığının faaliyetlerine değinmek istiyorum. Orman ve Su İşleri
Bakanlığı on beş yılda 150 milyar TL’lik yatırım yapmıştır ve orman teşkilatı,
sadece ormanlık alanlarda değil, ülkemizin tamamında hizmet sunar hâle
gelmiştir. Bütün dünyada orman varlığı azalırken ülkemiz orman alanlarını
artıran nadir ülkelerden biridir. On beş yılda orman alanımız 1,5 milyon hektar
artmıştır. Ormanlar için gerekli fidanlarımızı artık kendimiz üretmekteyiz.
Arıcılık ormanlarının kurulmasıyla Türkiye dünyada bal üretiminde 2’nci sıraya
yükselmiştir. 5 Bin Köye 5 Bin Gelir Getirici Orman Projesi’yle köylerimizde
güzel başarılara imza atılmıştır. Tabiat varlıklarının ve millî parkların
sayısı artırılmıştır. Su kaynaklarını korumak için havza koruma eylem planları
tamamlanmıştır. Sulama projelerinde büyük başarılar elde edilmiştir. Bu konuda
Elâzığ ilinde Uluova Sulama Projesi’nin yapım çalışmaları devam etmektedir.
Projenin enerjisi GES’le temin edilecektir. Ayrıca, Kuzova Sulama Projesi’nin
de bir bölümü 2018’in baharında açılacaktır. 
İlimizde
6 adet baraj işletme safhasına gelmiştir. Barajlara bağlı sulama tesisleri
bulunmaktadır. Ayrıca, inşaatı devam eden 9 adet baraj, 8 adet sulama tesisi
bulunmaktadır ilimizde. Orman ve Su İşleri Bakanı Veysel Eroğlu’nu ve Bakanlık
çalışanlarını gerçekleştirdikleri çalışmalardan dolayı tebrik ediyorum.
Biraz
da Bilim, Sanayi ve Teknoloji Bakanlığının faaliyetlerinden bahsetmek
istiyorum. 
Biliyoruz
ki Bakanlığın bütçesindeki her kuruş, ülkemizin bilimini, sanayisini,
teknolojisini geliştirmek için harcanmaktadır çünkü gelecek, bilimdedir ve
teknolojidedir. İşletmelerimizin yüzde 98’ini oluşturan KOBİ’lerin can dostu
KOSGEB, verdiği desteklerle, uyguladığı programlarla bir yandan Anadolu’da
küçük ve orta boy işletmelere can suyu olurken diğer yandan da yeni
girişimcilerin ekonomiye kazandırılması için canla başla çalışmaktadır.
Bakanlık “Girişimci Bilgi Sistemi” diye bir sistem getirmiştir. “3Y” dediğimiz
bu sistemle -yerli, yenilikçi ve yeşil- üretim çalışmaları devam etmektedir. 
Türkiye
sanayisinin uzun dönem vizyonuyla biyoteknoloji, kamu-üniversite-sanayi iş
birliği, nanoteknoloji, otomotiv, yazılım ve makine stratejilerinde çalışmalar
hız kesmeden devam etmektedir. Sayın Cumhurbaşkanımız Recep Tayyip Erdoğan,
Türkiye'nin yerli otomobil üretecek babayiğitlerini ortak girişim toplantısında
açıklamıştır. İnşallah, 2023 yılında otomobilimiz yollarda olacaktır. 
Sayın
Başkan, değerli milletvekilleri; sanayi siteleri, organize sanayi bölgeleri,
endüstri bölgeleri sanayinin fiziksel gelişiminin ve planlı sanayileşmenin en
önemli unsurlarındandır. Ülkenin birçok bölgesinde endüstri bölgelerinin ve
OSB’lerin sayısının artması için teşvik edilmektedir. Bu kapsamda Elâzığ
OSB’nin birinci etap ikinci kısım altyapı çalışmaları tamamlanmış ve
yatırımcının hizmetine sunulmuştur. Ayrıca, yatırımcının taleplerini karşılamak
amacıyla ilimizde ikinci OSB’nin yer seçimi tamamlanmıştır. Elâzığ Ticaret ve
Sanayi Odası, İl Özel İdaresi, Elâzığ Belediyesi Bakanlıkla bu konuda protokol
imzalamış, enerji ihtisas bölgesi çalışmaları ve GES yatırımı için çalışma son
aşamaya gelmiştir. 
Son
olarak, AB ve Dış İlişkiler Genel Müdürlüğüyle Bakanlığın bünyesinde İŞGEM
sözleşmesi imzalanmıştır. Bilim, Sanayi ve Teknoloji Bakanımız Faruk Özlü’yü ve
Bakanlık çalışanlarını gerçekleştirdikleri çalışma için yürekten kutluyorum. 
Ayrıca,
Gıda, Tarım ve Hayvancılık Bakanımız Eşref Fakıbaba ve ekibine -kısa bir zaman
da olsa- başarılı çalışmalarından dolayı çok teşekkür ediyorum.
Sayın
Başkan, değerli milletvekilleri; bildiğiniz gibi AK PARTİ hükûmetleri on beş
yıldır iktidarda olup 16’ncı bütçesini görüşmekteyiz. Türk siyasi hayatında
hiçbir siyasi partiye on beş yıllık kesintisiz iktidar nasip olmamıştır;
Anadolu’nun bağrından çıkan, halkın adamı, Genel Başkanımız ve Cumhurbaşkanımız
Sayın Recep Tayyip Erdoğan’ın kurduğu ve emek verdiği AK PARTİ’ye nasip
olmuştur. Girdiği 11 seçimde daima birinci parti olarak çıkmıştır. Halktan
aldığı güçle “Halka hizmet, Hakk’a hizmet” düsturuyla yola çıkmıştır. Dünya
lideri Recep Tayyip Erdoğan, verdiği sözün arkasında durduğu, önce siyasi
istikrarı, sonra ekonomik istikrarı sağlamasıyla ülkenin kalkınmasında;
enerjide, sanayide, tarımda, ulaştırmada, sağlıkta başarılı projelere imza
attığı için halkımızın güvenini kazanmıştır. 
Sayın
liderimizin ve AK PARTİ’nin bu başarısından muhalefet partileri ders
çıkarmalıdır, özellikle CHP kendisini “check” etmelidir. Fakat CHP muhalefette
bekleme modundadır. Bu bekleme modundan halkımıza ters gelen davranış ve
tutumlarla çıkmaları da mümkün görülmemektedir. CHP altmış yedi yıldır tek
başına iktidar olamamış ve bu gidişle tek başına iktidar olması mümkün
görülmemektedir. 
(Mikrofon
otomatik cihaz tarafından kapatıldı) 
TAHİR
ÖZTÜRK (Devamla) – Halk, başta CHP liderine, ardından da partiye güvenmiyor ve
güvenmediği için de tek başına iktidar nasip olmuyor. 
BAŞKAN
– Sayın Öztürk, bitiriyor musunuz, yoksa…
TAHİR
ÖZTÜRK (Devamla) – Bitiriyorum. 
BAŞKAN
– Buyurun, tamamlayın.
TAHİR
ÖZTÜRK (Devamla) – Sayın Başkan, değerli milletvekilleri; bu duygu ve
düşünceyle, 2018 bütçesinin hayırlara vesile olmasını diler, yüce Meclisi
saygıyla selamlarım. (AK PARTİ sıralarından alkışlar) 
BAŞKAN
– Teşekkür ederiz Sayın Öztürk.
Sayın
milletvekilleri, birleşime kırk dakika ara veriyorum. 
Kapanma Saati: 19.14
BEŞİNCİ OTURUM
Açılma Saati: 20.01
BAŞKAN: Başkan Vekili Pervin BULDAN
KÂTİP
ÜYELER: Bayram ÖZÇELİK (Burdur), Sema KIRCI (Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşiminin
Beşinci Oturumunu açıyorum. 
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde.
Şimdi,
Hükûmet adına yapılacak olan konuşmalara geçiyoruz.
İlk
konuşmacı Bilim, Sanayi ve Teknoloji Bakanı Sayın Faruk Özlü. 
Buyurun
Sayın Bakan. (AK PARTİ sıralarından alkışlar)
Süreniz
yirmi yedi dakika. 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Teşekkür ediyorum Sayın Başkan.
Sayın
Başkan, değerli milletvekilleri; Bakanlığımın bütçesi üzerindeki görüşmelerde
Bakanlığım adına söz almış bulunuyorum.
Bu
ana kadar yapılan konuşmaları dikkatle dinledim ve yapılan konuşmalarda olumlu
katkılar sağlayan değerli milletvekili arkadaşlarıma teşekkür ediyorum. Diğer
taraftan, tenkitlerde bulunan, değerlendirmeler yapan arkadaşlarıma da cevap
vermek istiyorum.
Sayın
milletvekilleri, gerçekten, söylenenlerin hepsi doğru olsa Türkiye'nin
küçülmesi lazım oysa Türkiye büyüyor. 
HAYDAR
AKAR (Kocaeli) – Üretimle mi?
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Bakın, Türkiye bu yıl
içerisinde, üç çeyrektir büyüyor; birinci çeyrekte büyüdük, ikincide büyüdük,
üçüncüde büyüdük…
HAYDAR
AKAR (Kocaeli) – Tamam, kabul.
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – …ve toplam üç çeyreğin
ortalaması, Türkiye 7,3 oranında büyüdü.
Şimdi,
yine burada, imalat sanayisindeki büyüme yüzde 9,4. Bakın, Türkiye hem genelde
büyüyor hem sanayimiz büyüyor. 
HAYDAR
AKAR (Kocaeli) – Kapasite kullanımı olmasın o.
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Yine, Türkiye'nin büyümesiyle
ilgili, örneğin son çeyrekte, üçüncü çeyrekte bir dünya rekoru kırdık ve bu
ortalama büyüme yüzde 11,5; sanayi büyümesi yüzde 15,8. Dolayısıyla büyüyen bir
Türkiye var, büyüyen bir sanayi var. Bu bakımdan, fazla endişe etmeye gerek
olmadığını düşünüyorum. 
HAYDAR
AKAR (Kocaeli) – Sayın Bakan, on beş yıldır hep büyüyoruz sizin dediğinize göre
ama hiçbir karşılığını görmüyoruz.
BİLİM,
SANAYİ VE TEKNOLOJİ BAKANI FARUK ÖZLÜ (Devamla) –Diğer taraftan, bir sayın
milletvekili arkadaşımız ocak-kasım arasında kapanan şirket sayısından bahsetti
ve ocak-kasım arasında -yani bu yıl içerisinde- 12.537 şirketin kapandığını
söyledi. Bakın, sadece kapanan şirketler değil, açılan şirketler de var. Yine
aynı dönemde açılan şirket sayısı 67,785. Yani ocak-kasım arasında açılan
şirket sayısı 67.785, kapanan şirket sayısı 12.537 yani 5,4 katı açılan şirket
sayısı fazla yani 1 şirket kapanıyor, 5’ten fazla şirket açılıyor. Yine, aynı
rakam, sanayiye baktığımızda, imalat sanayisine baktığımızda ocak-kasım
arasında kapanan şirket sayısı -imalat sanayi için söylüyorum- 1.606, açılan
şirket sayısı 9.316, bu da tam 5,8 katı. Yani söylendiği gibi olsa Türkiye’de
kapanan şirket sayısının açılandan daha fazla olması lazım oysa rakamlar bunu
söylemiyor.
HAYDAR
AKAR (Kocaeli) – Sizden öğrendik, sadece ihracatı söylüyorsunuz ya.
BİLİM,
SANAYİ VE TEKNOLOJİ BAKANI FARUK ÖZLÜ (Devamla) - Şimdi, bir diğer konu, Plan
ve Bütçe Komisyonunda yaptığım sunumda bir arkadaşımız dedi ki: “Ben soru
sordum, cevap alamadım.” Bakın değerli arkadaşlar, bunlar doğru değil. Plan ve
Bütçe Komisyonunda 19 arkadaşımız söz almış ve sorular sormuşlar. Bu
arkadaşlarımızın tamamına 30/10/2017 tarihinde cevap vermişiz, hem özel
adreslerine göndermişiz hem de Meclis Başkanlığına göndermişiz. Sanıyorum,
Kazım Arslan Bey’di, “Ben soru sordum, cevap alamadım.” demişti. Bakın, burada
belgesi var, galiba danışmanı veya sekreteri Okay Bersoy’a teslim edilmiş.
Dolayısıyla bu da doğru değil. 
Şimdi,
değerli arkadaşlarım, bir başka konu, KOSGEB’le ilgili. Bazı arkadaşlarımız
KOSGEB’le ilgili olarak dediler ki: “Sayıştayın raporu var, Sayıştay bir rapor
verdi. KOSGEB’de verilen krediler yandaşlara veriliyor, bu krediler hakkıyla
verilmiyor diye Sayıştayın raporu var.” dediler. Bakın, soruyu okuyorum: “Can
suyu niteliğindeki kredilerin yandaşlara dağıtıldığı ve gerçek ihtiyaç
sahiplerine verilmediği iddiasıyla ilgili sorumlular hakkında soruşturma açılıp
açılmadığı…” 
Bakın,
değerli arkadaşlarım, Sayıştay raporunu okuyorum, Sayıştay raporu 52’nci sayfa
birinci paragraf, Sayıştay raporu diyor ki: “Kredi faiz desteği için başvurusu
onaylanmış toplam 244 bin 980 işletmeden kredi almayı hak kazanan 15 bin
işletmenin seçiminin bilişim ortamında -yani bilgisayar ortamında- yukarıda
sayılan kriterler dikkate alınarak yapıldığı, kriterleri sağlamayan -bakın,
dikkat edin, kriterleri sağlamayan- hiçbir işletmeye ayrıcalık tanınmadığı ve
bu seçim sürecinin örnek oluşturacak ölçüde başarılı gerçekleştirildiği
sonucuna ulaşılmıştır.” Bakın, bu iddiayı ortaya atan arkadaşlarımız raporu da
doğru okumamışlar. Raporun 52’nci sayfası birinci paragrafında ifade edilen
metni size okudum.
Bakın,
2 defa bunu yaptık. Birincisi, geçen yılın, 2016’nın Aralık ayında bir
çağrı açtık KOBİ’ler için. Burada 244 bin başvuru oldu ve yaklaşık 15 bin
KOBİ’ye kredi kullandırdık. Bu kullandırdığımız kredi -geçen sene için
söylüyorum- 640 milyon liradır. Yine, benzer şekilde, çok başvuru olduğu için
2017 yılının yani bu yılın ocak ve şubat ayında tekrar çağrıya çıktık ve bu
çağrıya da yaklaşık 540 bin başvuru oldu. 2016 yılından devreden başvuruları da
kattığımızda toplam 770 bin başvuru oldu ve bu 770 bin başvurudan 460 bini
kredi almaya hak kazandı. Bu 460 bin KOBİ’den yaklaşık 274 bin KOBİ’ye 6,7
milyar kredi verdik. Bütün bu krediler bilgisayar ortamında verildi, asla ve
kata bir kayırma söz konusu değildir ve bunun olmadığı Sayıştay raporlarıyla
sabittir. 
Şimdi,
yine, bir başka arkadaşımız konuşmasında KOSGEB’de 10 daire başkanlığı kadrosu
olduğunu, 12 atama yapıldığını söyledi. Şimdi, değerli arkadaşlar, böyle bir
şey olabilir mi yani olmayan kadroya atama yapılabilir mi? Ben, bugünkü rakamı
söylüyorum: Bugün KOSGEB’de 12 daire başkanlığı vardır ve 9 adet daire
başkanlığı doludur, 3 adedi boş. Bu bakımdan, bunu da burada sizlerle paylaşmış
olayım. 
Bir
başka sayın milletvekili arkadaşımız, Edirne Milletvekilimiz dedi ki: “Bu
KOSGEB kredilerinden hep yandaşlar faydalanıyor, biz faydalanamıyoruz,
Edirne’de faydalanamıyoruz. Ben bilmek istiyorum kimler bu kredileri
kullanıyor.” dedi. 
Bakın,
Edirne iline ilişkin söylüyorum: 2016 yılı içerisinde 82 işletmeye, 82 KOBİ’ye
toplam 4 milyon 68 bin lira kredi verildi. Yine Edirne ilinde, 2017 yılında
-yani bu yılın temmuz ayına kadar- 2.038 işletmeye toplam 47 milyon 883 bin
lira kredi verildi. Dolayısıyla bütün illerde olduğu gibi Edirne ilimiz de
KOSGEB kredilerinden, bütün Türkiye'nin her tarafındaki kriterler neyse aynı
kriterlerle kredi kullandı. Bu kullandırılan kredilerde asla ve kata bir
kayırma söz konusu değildir. Bu kredilerde yapılan yanlış bir işlem yoktur.
Ben, arkadaşlarımızın Sayıştay raporlarını daha dikkatli okumalarını, raporun
tamamını okumalarını öneriyorum. 
Bir
başka arkadaşımız konuşmasında görevden alınan akademisyenler olduğunu söyledi.

Arkadaşlar,
bakın, bu arkadaşlarımız bilim yaptıkları için değil terör yaptıkları için,
teröre karıştıkları için görevden alınmışlardır. Yine, bu arkadaşlarımız…. 
MÜSLÜM
DOĞAN (İzmir) – Olacak iş mi ya?
MAHMUT
TOĞRUL (Gaziantep) – Bir mahkeme kararı var mı Sayın Bakan? Adli veya bir idari
soruşturma var mı? 
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Bakın, bir mahkeme kararı
yok, olağanüstü hâl kararı var. Bunu ifade edeyim.
MAHMUT
TOĞRUL (Gaziantep ) – Nasıl tespit ediyorsunuz peki? 
SİBEL
YİĞİTALP (Diyarbakır) – Hepsi için mi? 
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – İkincisi, yine aynı
arkadaşımız dedi ki: “Türkiye'nin elli yıllık otomobil hayalinin…” Bunun
sahiplenilmediğini ifade etti. Doğrusu, bunu anlamakta zorluk çektiğimi ifade
edeyim. 
Değerli
arkadaşlarım, diğer sorularımızı da daha önce Komisyonda olduğu gibi tek tek
cevaplandıracağım, onların notlarını aldım. Bu bakımdan, endişeye mahal
olmamasını arzu ediyorum.
Değerli
milletvekilleri, dünya tarihî bir süreçten geçiyor. Bölgesel ve küresel kartlar
yeniden karılıyor. Yeni siyasi pozisyonlar alınıyor. Küresel güçler de bütün
bunlar devam ederken bu değişimin yönünü belirlemeye çalışıyorlar. Bütün
dünyayı etkisi altına alan ve gelecekte çok daha kapsayıcı olacağı belli olan
yeni bir devrim süreci yaşıyoruz. Bu devrim 4’üncü Sanayi Devrimi’dir. Bu
devrim aynı zamanda sanayi dışı bütün alanları da etkileyecek olan Akıllı
Toplum 5.0 Devrimi’dir. 
Aslında
bu iki unsur, 4’üncü Sanayi Devrimi ile küresel kartların yeniden dağıtıldığı
siyasi süreç, farklı süreçler gibi gözükse de biri diğerinin sebebi ve sonucu
olan süreçlerdir. 4’üncü Sanayi Devrimi’ni yakalayamayan ülkeler bu yeni güç
dağılımında da söz sahibi olamayacaklar. 
Değerli
milletvekilleri, maalesef, daha önceki sanayi devrimlerini hep geriden takip
ettik. Dünya bu devrimlerle şekillenirken biz aradaki mesafeyi kapatmakla zaman
kaybettik ancak bu kez öyle olmayacak. Türkiye, artık dünyanın bekleme
odasından çıkmıştır. Türkiye, bu kez izleyici konumunda bulunmayacak. Akıllı
Toplum 5.0 sadece sanayi mantığını değil, toplumu da dönüştürürken Türkiye
oturup beklemeyecek. Biz bu dönüşümün ana aktörü olacağız. Değişimin peşinden
koşan değil, değişimin yönünü belirleyen ülke olacak, Türkiye'yi hak ettiği
konuma getireceğiz. 
Bakanlık
olarak üç temel prensip ve hedef üzerinde yoğunlaşmış bulunuyoruz: Bunlardan
birincisi, Türkiye'yi bilim merkezi bir ülke yapmaktır. Bunlardan ikincisi,
Türkiye'yi teknoloji üssü bir ülke yapmaktır. Üçüncüsü, ileri sanayi Türkiye
hedefidir. Bu hedefler bizi 4’üncü Sanayi Devrimi’ne her yönüyle adapte olmuş,
çağın gereklerine göre üreten, büyüyen, söz sahibi olan bir ülke konumuna
yükseltecektir.
Sayın
milletvekilleri, biliyorsunuz, bu yıl bir Üretim Reform Paketi’ni
yasalaştırdık. Bu Üretim Reform Paketi’yle sanayinin geliştirilmesini ve
üretimin desteklenmesini hedefledik, yatırım ortamının iyileştirilmesini
hedefledik ve yine, benzer şekilde bu yıl içerisinde Patent Kanunu’nu da
çıkardık. Üretim Reform Paketi’ni Türkiye'nin sanayileşmesi yolundaki en büyük
adımlardan biri olarak görüyoruz. Üretim Reform Paketi’yle sanayi sitelerinden
organize sanayi bölgelerine, kurumsal iyileştirmelerden dijital dönüşüme,
finansmana erişimden KOSGEB desteklerine, ürün güvenliğinden AR-GE’lerinin
desteklenmesine kadar çok geniş bir yelpazede Türk sanayicisinin önünü açtık.
AR-GE faaliyetleri için ayırdığımız kaynakları artırırken, sağladığımız
teşviklerle bu alandaki desteklerimizi etkinleştirdik. İşletmelerimizin krediye
erişimini sağlamak üzere Kredi Garanti Fonu’nu ve KOSGEB desteklerini
uygulamaya geçirdik. Girişimciliğin geliştirilmesi amacıyla yenilikçi KOBİ’leri
destekledik. Bu ve benzeri reformlar sayesinde, üretim yapısında katma değeri
yüksek sektörlerin büyümesine, rekabetçi piyasa ortamının gelişmesine imkân
sağladık. 
Sayın
Başkan, değerli milletvekilleri; Hükûmetimizin ve Bakanlığımızın organize
sanayi bölgelerine verdiği önemi gösteren bazı rakamları sizlerle paylaşmak
istiyorum.
Bugün
itibarıyla, Bakanlığımız tarafından tescil verilerek faaliyet gösteren OSB
sayımız 308’e ulaşmıştır. Bakın, bizden önce yıllık ortalama 2 adet OSB
kurulurdu, 2003-2017 arasında yıllık ortalama 8 OSB kuruyoruz. 2002’ye kadar
üretime geçen parsel sayısı 11.395 iken son on beş yılda 50.437 parselde
üretime geçtik ve bugün, hâlâ 13 bine yakın parsel tahsis edilmeyi bekliyor.
Bakın, OSB’lerdeki boş parsellerin tamamlanmasıyla, yaklaşık 2,5 milyon
insanımıza iş sağlayacağız. Yine, 2023 yılına kadar 65 adet OSB kurmayı ve bu
OSB’lerde ilave 1 milyon istihdam oluşturmayı arzu ediyoruz, istiyoruz. Yine,
bakın, Üretim Reform Paketi kapsamında Bakanlığımıza intikal ettirilmiş bulunan
2 adet özel endüstri bölgesi projesini bir an önce uygulamaya geçireceğiz. Mega
endüstri bölgesi uygulamasının Türkiye’nin hızlı büyümesine ve teknolojik
dönüşüm sürecini hızlandırmasına önemli katkılar sağlayacağına inanıyoruz. 
Değerli
milletvekilleri, konuşmamın başında belirttiğim gibi, 4’üncü Sanayi Devrimi
bütün kuralları değiştirecek, emek yoğun üretim yerini bilgi yoğun, teknoloji
yoğun üretime bırakacaktır. Artık klasik fabrikatör tipi, sadece bir Yeşilçam
klasiği, nostaljisi olarak kalacaktır. Yeni dönemin aktörleri tasarımcılar,
inovasyoncular, AR-GE’ciler, kendini yenileyebilen girişimciler ve bilim
insanları olacaktır. Bu gerçekten hareketle AR-GE, inovasyon ve nitelikli insan
gücü yetiştirilmesini sanayimiz için olmazsa olmaz olarak kabul ediyoruz. Bunun
için AR-GE ve tasarım merkezlerimizin sayısını ve niteliğini hızla artırıyoruz.
Bugün itibarıyla, ülkemizde 758 adet özel AR-GE merkezi, 136 adet tasarım
merkezi olmak üzere 894 adet AR-GE ve tasarım merkezi sayısına ulaşmış
bulunuyoruz. Bakın, sadece bu yıl içerisinde yani ocak-kasım arasında 426
AR-GE, 130 adet tasarım merkezi açtık. 2008 yılında sadece 20 adet AR-GE
merkezimiz vardı. İki yıl önce ise sadece 232 adet AR-GE merkezimiz
bulunuyordu. 
Değerli
milletvekilleri, AR-GE merkezi sayımızı en kısa zamanda bine ulaştıracağız.
Yine, bu AR-GE merkezlerimizde 2010 yılında sadece 10 bin kişi çalışırken bugün
44.303 kişi çalışıyor. AR-GE merkezlerimizde 24 bin adet proje tamamlamış veya
devam etmektedir. 
Değerli
milletvekilleri, önceliklerimizden biri de ülkemizin sanayi yapısını yüksek
teknoloji içeren ürünler üreten bir yapıya dönüştürmektir. Türkiye'nin katma
değeri yüksek ürünler üretmesi Hükûmetimiz ve Bakanlığımız için öncelikli bir
konudur. Yüksek teknoloji ürünlerin ihracatımız içindeki payını yüzde 4’ler
mertebesinden önce yüzde 8’e, sonra da yüzde 15’e çıkarmayı hedefliyoruz. 
HAYDAR
AKAR (Kocaeli) – 2002’de kaçtı Sayın Bakan, şimdi kaç?
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Yüzde 4’ler mertebesinde.
HAYDAR
AKAR (Kocaeli) – 2002’de?
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Yok, yok, bugün.
HAYDAR
AKAR (Kocaeli) – 2002’de?
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Bakın, burada bir yanlış
yapıyorsunuz. Yüksek teknoloji…
Bakın,
bunu soru-cevap bölümünde cevaplandırayım.
HAYDAR
AKAR (Kocaeli) – Peki Sayın Bakan.
BİLİM,
SANAYİ VE TEKNOLOJİ BAKANI FARUK ÖZLÜ (Devamla) – Bu kapsamda, AR-GE ve
inovasyon faaliyetlerinin katma değere dönüştürülmesi ve bu sayede yüksek
teknoloji bağlamında yeniliğe dayalı bir ekosistem oluşturulması temel
hedeflerimiz arasındadır. Bugün, ülkemizde 55’i faal olmak üzere 69 adet
teknopark bulunmaktadır. Üç yeni bölgeye ilişkin Bakanlar Kurulu kararı imza
aşamasında bulunuyor.
Değerli
milletvekilleri, bu bölgelerde faaliyet gösteren firma sayısı 4.594’tür,
istihdam edilen nitelikli personel sayısı da 44.995 olmuştur. 
Sayın
Başkan, değerli milletvekilleri; bildiğiniz gibi, 2 Kasımda Cumhurbaşkanlığı
Külliyesi’nde Sayın Cumhurbaşkanımızın da katıldıkları imza töreniyle, Türkiye'nin
otomobili projemizi başlatmış bulunuyoruz. Bu proje, milletimizin yarım asırlık
hayalinin gerçeğe dönüşmesi projesidir. Yerli marka otomobil, yılda 700 binden
fazla aracın satıldığı -ki bu sene rakam 1 milyondur- ülkemizde mutlak surette
başarmamız gereken bir projedir. Projeyle, hem yurt içinde hem de dünya
pazarında tercih edilebilir rekabetçi araçlar üretmeyi, otomotivde güncel
teknolojiyi yakalamayı ve aynı zamanda bu araçların parçalarını üretecek yerli
tedarik sanayimizi geliştirmeyi, bu alanda güçlü bir oyuncu olmayı
hedefliyoruz. Türk sanayisi ve teknolojisi açısından dönüm noktası olacak olan
bu proje, bizi geleceğin teknolojisine taşıyan bir teknoloji platformu olacak,
sanayimiz için bir kaldıraç vazifesi görecektir. 
Değerli
milletvekilleri, AK PARTİ iktidarları döneminde hep millî ve yerli vurgusu
yaptık. Bu vurgu yani millî duruş, bizim açımızdan sadece slogan, içi boş bir
söylem değildir. Millî duruşumuzu yalnızca siyasi tavrımızla değil teknoloji,
sanayi, yatırım ve üretim politikalarımızla da ortaya koyuyoruz. İthalata karşı
yerli üretim seferberliğini başlattık. Bin ürün bin KOBİ projemizle, Türkiye’de
üretebileceğimiz ancak ithal ettiğimiz bin ürünü tamamen yerli bin KOBİ’mizle
eşleştiriyoruz ve o ürünlerin üretimini Türkiye’de yapmaya başlıyoruz. Yine,
KOSGEB Stratejik Ürün Geliştirme Desteği Programı’mızla ithal ettiğimiz
stratejik konumdaki ürünleri yurt içinde üretmek için harekete geçtik. 
Değerli
milletvekilleri, KOBİ’lerimizi bir yandan AR-GE ve inovasyona yönlendirerek
yüksek teknolojiyle donatmaya çalışırken diğer yandan da işletmelerimizin
verimliliğini artırma yolunda önemli adımlar atıyoruz. Bu anlamda, Türkiye’de
bir ilke imza atarak model fabrika uygulamasını hayata geçirdik. Model
fabrikalar, sanayi işletmelerinin, özellikle KOBİ’lerin verimlilik alanındaki
teknik kapasitelerini yaparak öğrenme yoluyla geliştirmek ve sanayi
işletmelerimizi dönüştürmek amacıyla hayata geçirildi. Projenin ilk
uygulamasını bu yıl Ankara’da başlattık, önümüzdeki birkaç yılda model
fabrikaları yaygınlaştıracağız. Diğer taraftan, şehir merkezlerinde kalmış
sanayi sitelerinin dönüşümü projesini yürütüyoruz. Sanayi sitelerini şehrin
dışına taşıyıp altyapıdan çevre düzenlemelerine kadar çağın gereklerine göre
yeniliyoruz. Ayrıca, sanayinin ihtiyaç duyduğu nitelikli insan kaynağını
geliştirmek amacıyla, Millî Eğitim Bakanlığıyla imzaladığımız protokolle 300
OSB’ye 300 teknik kolej açıyoruz. Bununla, hem organize sanayi bölgelerinin
nitelikli işçi problemini bitirmeyi hem de işsizlik oranlarını düşürmeyi
hedefliyoruz. 
Diğer
taraftan, Türk Standartları Enstitüsü, Türkiye'nin sadece standartlara uyum
sağlayan ülke değil, standartları belirleyen ülke konumuna gelmesi yönünde
önemli adımlar atmakta, hedeflerini bu yönde belirlemektedir. 
Diğer
taraftan da yurt dışındaki faaliyetlerimizi hem nitelik hem de nicelik olarak
geliştirmek amacıyla ülkemiz adına uluslararası mecrada önemli adımlar atmanın
gayreti içerisindeyiz. Bu bağlamda, Suudi Arabistan, Körfez Arap Ülkeleri
İşbirliği Konseyi, Afrika Teşkilatı gibi, birçok ülke ve bölgeye yönelik eylem
planları yürütüyoruz. 
Ülkemizin
AK PARTİ iktidarları dönemindeki büyük değişimini ve gelişimini gösteren diğer
önemli bir gösterge de sınai mülkiyet haklarıdır. Türkiye on beş yılda sınai
mülkiyet alanında önemli çalışmalara imza attı ve bu çalışmalar başvuru ve
tescil sayılarına güçlü bir şekilde yansıdı. Türkiye, bugün geldiğimiz noktada
2002 yılına göre 16 kat daha fazla patent başvurusu, 3 kat daha fazla marka
başvurusu ve 2 kat daha fazla tasarım başvurusu yapılan bir ülke konumundadır. 2017
yılının ilk on bir ayında yerli patent başvurularında geçen yılın aynı dönemine
göre yüzde 14 artış kaydettik.
Bilimin
ve teknolojinin amiral gemisi olarak gördüğümüz TÜBİTAK’ın akademik AR-GE
destek programlarıyla araştırma camiamıza büyük destekler sağlıyoruz.
TÜBİTAK’ın özel sektöre yönelik AR-GE ve yenilik faaliyetlerini teşvik ettiği
programlar kapsamında hükûmetlerimiz döneminde büyük artışlar olmuştur. 2003 ve
2017 yılları arasında sağlanan destek miktarı, 13 binin üzerinde proje için
yaklaşık 7 milyar liradır. Hem akademiye hem de özel sektöre yönelik destek
mekanizmaları kapsamında 2012-2017 yılları arasında toplam 321 çağrı açarak
1.012 adet projeyi desteklemiş bulunuyoruz. 
Sayın
Başkan, değerli milletvekilleri; bizim bütün gayretimiz, bilim ve teknoloji
odaklı bir sanayi anlayışıyla ilerlemek, mesafe almaktır. TÜBİTAK ve KOSGEB
aracılığıyla gençlerimize, girişimcilerimize, bilim insanlarımıza sunduğumuz
çok sayıdaki destek programımızla sınai mülkiyetin ve tasarımın güvencesi Türk
Patent ve Marka Kurumumuzla, kaliteye ve tüketici haklarına odaklanan, dünyaya
standart ihraç eden Türk Standartları Enstitümüzle, üniversitelerimizdeki 3
bini aşkın araştırma ve uygulama merkezimizle bilimin, teknolojinin, sanayinin
ve milletimizin hizmetindeyiz. Yüksek teknolojili yerli ürün seferberliğini,
Türkiye'nin 2023 hedeflerinin ayrılmaz bir parçası olarak görüyoruz. 
Değerli
milletvekilleri, “bilim merkezi Türkiye” “teknoloji üssü Türkiye” “ileri sanayi
ülkesi Türkiye” hedeflerinden hiçbir koşulda geri adım atmayacağız. Bilim,
Sanayi ve Teknoloji Bakanlığı olarak 2018 yılı için tahsis edilen ödeneğimizi
en etkin şekilde kullanacağız. Bize ayrılan her bir kuruşta milletimizin alın
terinin olduğunu aklımızda tutacağız, yaptığımız her işi doğru, hızlı ve
kaliteli yapmak için azami gayret göstermeye devam edeceğiz. 
2018
yılı bütçemizin milletimiz ve ülkemiz için hayırlı olmasını diliyorum. Yüce
Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ederiz Sayın Bakan.
MEHMET
NECMETTİN AHRAZOĞLU (Hatay) – Sayın Başkan…
BAŞKAN
– Sayın Ahrazoğlu, söz talebiniz mi var 60’a göre?
MEHMET
NECMETTİN AHRAZOĞLU (Hatay) – Evet efendim, 60’a göre.
BAŞKAN
– Buyurun.
IV.- AÇIKLAMALAR
(Devam)
20.- Hatay Milletvekili Mehmet Necmettin Ahrazoğlu’nun, Bilim, Sanayi ve
Teknoloji Bakanı Faruk Özlü’nün 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
MEHMET
NECMETTİN AHRAZOĞLU (Hatay) – Sayın Başkanım, teşekkür ederim.
Sayın
Bakanımız sunumunda, benim sabah yaptığım konuşmada, KOSGEB’de 10 daire
başkanlığı bulunmasına rağmen 12 daire başkanının ataması olduğunu söylediğimi
ifade etti. Bu, 2015 raporlarında da Sayıştay raporlarında da aynı şekilde
geçmişti, 2016 Sayıştay raporlarında yine aynı şekilde geçiyor. Geçen sene ile
bu sene arasındaki fark, geçen sene 3’üncü bulgu olarak geçmiş, bu sene 4’üncü
bulgu olarak yer alıyor aynı raporlarda. Ayrıca, raporda, kurumun bu konuyla
ilgili vermiş olduğu cevapta “Buna binaen sadece iş yoğunluğunu mazeret
göstererek bir daire başkanlığında iki daire başkanı görevlendirilmesinin
bulguda anlatıldığı üzere hukuki bir dayanağı bulunmamaktadır.” diye ifade
edilmektedir. 
Yani
böyle bir şeyin olmaması Sayın Bakanımız tarafından belki mümkündür ama iki
yıldır üst üste aynı şekilde Sayıştay raporlarında geçmektedir. Ben tutanaklara
geçmesi açısından söz aldım.
Teşekkür
ediyorum. 
BAŞKAN
– Teşekkür ederiz Sayın Ahrazoğlu. 
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE TEKNOLOJİ
BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Şimdi, konuşma sırası Gıda, Tarım ve Hayvancılık Bakanı Sayın Ahmet Eşref
Fakıbaba’da. 
Sayın
Bakan, buyurunuz. (AK PARTİ sıralarından alkışlar)
Sizin
de süreniz yirmi yedi dakika. 
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Teşekkür
ediyorum Sayın Başkanım.
Sayın
Başkan, değerli milletvekilleri; Bakanlığımızın 2018 yılı bütçe görüşmesi
vesilesiyle, sizleri hürmet ve muhabbetle selamlıyorum. 
İnsanoğlunun
en eski uğraşı olan tarım ve gıda, önemi ve stratejik boyutu her geçen gün
artan hayati bir sektördür. Bugün, dünya nüfusu hızla artarken tarıma elverişli
araziler azalmaktadır. Endüstri gelişip şehirler büyürken insanoğlu maalesef,
gıdasını sağlayan toprağını ihmal etmektedir. Bu yüzyılda ülkeler ve insanlar
sanayileşmenin peşinden giderek zenginliği tatmış ancak paylaşma duygusunu
unutarak bencilleşmeye de başlamıştır. 
Sonuç
olarak, bugün, bir tarafta açlığın, diğer tarafta ise aşırı tüketimden gelen
sağlık sorunları ve israfın bir arada olduğu bir dünyada yaşamaktayız.
Adaletsizliğin gıda paylaşımına fazlasıyla bulaştığı bu dünyamızda 2 milyar
insan aşırı kilolu. Bunun da 650 milyonu obezite sorunlarıyla uğraşırken 800
milyon insan açlık çekiyor ve yılda 1 milyar 300 milyon ton gıda çöpe gidiyor.
O nedenle, geldiğimiz günden beri hep “İsraf eden iflas eder.” diyoruz, “Tarım
ve gıda sadece yiyeceğimiz değil, geleceğimizdir.” diyoruz. Bu sebeple, tarımın
siyasetüstü bir mesele olduğuna, benden önce bir arkadaşımın söylediği gibi ben
de yürekten katılıyorum.
Sayın
Başkan, değerli milletvekilleri; Anadolu topraklarında üretmek ve ürettiğini
paylaşmak on iki bin yıldır hiç değişmeyen bir geleneğin, bir kültürün
sonucudur çünkü bu topraklarda kurulan medeniyetler çiftçinin alın terinin
kıymetini, koyun ve keçi peşinde koşan çobanın hikmetini, sofrasında her cana
açık olan insanın değerini çok iyi bilmekteydi. İşte bu yüzden, Anadolu
bereketini hiç esirgememiştir. 
Türkiye,
dünyanın en önemli gen kaynağına sahip olan ülkelerinden biridir. Ülkemiz, 4
bini bu topraklara has, 12 bin bitki türünü barındıran eşsiz bir coğrafyaya
sahiptir. Cumhuriyetin ilk yıllarında tarım, Türkiye'nin kalkınmasında itici
güç olarak önemsenmiştir. Modern tarıma geçiş için çok çalışıldı, önemli
adımlar atıldı. Tarım sektöründe geçmişteki gayretleri gelecekteki hedeflere
bağlamak, yapılanın üzerine daha fazlasını katmak felsefesi ve sorumluluğu
içerisinde hareket etmekteyiz.
Sayın
Başkan, değerli milletvekilleri; AK PARTİ döneminde ülkemiz tarımı verimlilik,
üretim ve kalitede çok önemli gelişmeler kaydetmiştir. 2017 yılının ilk dokuz
ayında yüzde 3,3 büyüyen tarım sektörünün bu yılı büyümeyle tamamlamasını
beklemekteyiz. Son on dört yılın on ikisinde büyüyen tarım, cumhuriyet
tarihinin en istikrarlı dönemini yaşamaktadır. Tarımsal hasılada 2005 yılından
bugüne Avrupa’daki liderliğimiz devam etmektedir. Tarım ve gıda ürünleri
ihracatımız 2002-2016 döneminde 4 kat artmış, 3,7 milyar dolardan 16,2 milyar
dolara çıkmıştır. Türkiye tarımsal dış ticarette net ihracatçı bir ülkedir. Son
on beş yılda tarım ve gıda ürünleri dış ticaretinde toplam 58 milyar dolar
ihracat fazlası verdik. Türkiye sadece kendi ürettiğini ihraç eden bir ülke
değildir. Aynı zamanda ham maddesini yurt dışından alıp, içeride işleyip, katma
değer katıp tekrar ihraç edebilen bir ülkedir. Bugün dünyada buğday unu
ihracatında lider, makarna ihracatında ikinci sırada isek bu durum katma
değerli ihracat anlayışımızın bir sonucudur. Tarım ve gıda ürünlerinde katma
değerli ihracatımızı artırmaya yönelik çalışmalarımız bundan sonra da aynen
devam edecektir.
Değerli
milletvekilleri, AK PARTİ Hükûmetleri daima çiftçimizin yanında yer aldı.
Devletin tüm imkânları tarım için seferber oldu. 2003-2017 döneminde
üreticilerimize 103 milyar lira yani eski parayla 103 katrilyon lira destek
ödedik. 2018 yılında ise 14,5 milyar lira destek vereceğiz. Bu destek tarıma
sağladığımız nakit hibe kaynaktır. Bunun yanında ayrıca arazi toplulaştırma ve
tarımsal sulama yatırımları, tarımsal kredi sübvansiyonları, müdahale alımları
ve ihracat destekleri gibi birçok kalemde tarıma önemli kaynak sağlıyoruz,
sağlamaya devam edeceğiz. Özellikle girdilere yönelik mazot, gübre, tohum ve
yem bitkileri desteklerimiz devam edecektir. Şayet, 14,5 artı yukarıda
bahsettiğim mevzuları göz önüne aldığımızda ortalama 30 milyara yakın, Hükûmet
olarak tarıma destek vermekteyiz. Mazot desteğini 2003 yılında ilk kez hayata
geçiren Hükûmet olarak şimdi ürün bazında mazot maliyetinin yarısını biz
karşılıyoruz. Mazotun fiyatının arttığını biliyoruz, bu yıl mazot desteğini de
artışları baz alarak güncelleyeceğiz. Tarımsal kredilerde konusuna göre yüzde
25 ila yüzde 100 arasında faiz indirimi yani sübvansiyon uygulamamız devam
edecektir. 
Sayın
Başkan, değerli milletvekilleri; atalarımızdan emanet aldığımız bu bereketli
toprakları korumak ve geliştirmek için azami çaba sarf ediyoruz. Bu yıl 192
büyük tarımsal ovayı Bakanlar Kurulu kararıyla koruma altına aldık. Ova
sayısını 2018 yılında 250’ye çıkaracağız. Yine, çok değerli bir arkadaşımızın
söylediği, “Bu ova sayısı 250’ye çıkacaktı, ne oldu?” diye sormuşlardı; şu anda
45 ovayı Bakanlar Kuruluna arz ettik, inşallah bu sayı 2018 yılını bulmadan
250’ye çıkmış olacaktır. 
Arazi
toplulaştırma çalışmalarına büyük önem veriyoruz. Toplulaştırmanın başladığı
1961’den 2002 yılına kadar 450 bin hektar alanda toplulaştırma yapılmış iken AK
PARTİ döneminde 5 milyon 600 bin hektar alanda toplulaştırma tamamlanmıştır.
1,8 milyon hektar alanda çalışmalarımız devam etmektedir. 2023’e kadar 8 milyon
hektar alanda toplulaştırmayı tamamlayıp toplamda 14 milyon hektara ulaşacağız
ve Türkiye’nin toplulaştırma problemini çözmüş olacağız. Arazi toplulaştırma ve
sulama projelerinin birlikte planlanarak uygulanması için Orman ve Su İşleri
Bakanlığıyla koordineli çalışmaktayız. Bu bağlamda Sayın Bakanımıza ve
arkadaşlarına yürekten teşekkür ediyorum. 
Suyumuzu
verimli kullanmak amacıyla basınçlı sulama sistemini kullanan çiftçilerimize
yüzde 50 hibe desteği ve sıfır faizli kredi uygulaması devam etmektedir ve
Orman Bakanıyla yapmış olduğumuz görüşmeler neticesi ve Sayın
Cumhurbaşkanımızın bize vermiş olduğu talimatlar doğrultusunda artık bu
tarihten itibaren Türkiye’de vahşi sulama olayı bitmiştir, bundan sonra
Allah’ın izniyle basınçlı sulamayla toprağımızı suyla buluşturacağız. 
HAYDAR
AKAR (Kocaeli) – Bir de Enerji Bakanıyla konuşun, en yüksek fiyat tarımda
sulamada biliyorsunuz. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Oraya da
geleceğim. 
Sayın
Başkan, değerli milletvekilleri; sadece üretmek değil, verimli, kaliteli ve
planlı üretmek temel amacımızdır. Bu nedenle, Millî Tarım Projesi kapsamında
Havza Bazlı Destekleme Modeli’ne geçtik. Ülkemiz için stratejik açıdan önemli
21 ürünü en iyi yetişeceği havzalarda destekliyoruz. İnsan beslenmesi için
vazgeçilmez olan buğdayı, hayvan beslenmesi için temel girdi olan yem
bitkilerini ayrım yapmadan tüm havzalarda destekliyoruz ve desteklemeye devam
edeceğiz. 
Değerli
arkadaşlarım, hükûmetlerimiz döneminde ilk kez başlatılan tohumluk desteğiyle
hem üretim hem de ihracatta önemli bir seviyeye ulaştık. Son on beş yılda tohum
üretimimiz 145 bin tondan 960 bin tona, tohum ihracatımız 15 milyon dolardan
154 milyon dolara yükseldi. Bugün, 76 ülkeye tohum ihracatı yapan bir ülke
hâline geldik. 2023 yılında 2 milyon ton tohumluk üretimi ve 500 milyon dolar
tohum ihracat hedefimizi belirledik ve çalışmalarımızı bu yönde hızlandırdık.
Etkin AR-GE çalışmalarıyla son on yılda yerli sebze tohum kullanım oranını
yüzde 10’dan yüzde 60 seviyesine çıkardık. Organik tarım ve iyi tarım
desteğimiz devam etmektedir. Tarım sigortalarının kapsamını her yıl gittikçe
artırmaktayız. Son on yılda toplam 3,4 milyar lira prim desteği, 3,6 milyar
lira hasar tazminatı ödendi. Bu yıl buğdayda başlayan kuraklık verim
sigortasını 2018’de tüm tahılları kapsayacak şekilde genişleteceğiz. TARSİM’de
2020 yılına kadar -arkadaşlar, özellikle altını çizerek söylüyorum- gelir bazlı
sigorta sistemine geçmek AK PARTİ olarak en büyük hedefimiz ve icraatımız
olacaktır. Ayrıca, 2017 yılında doğal afetlerden etkilenen tüm çiftçilerimizin
Ziraat Bankası ve tarım kredi kooperatiflerine olan borçlarını bir yıl
ertelemiş bulunmaktayız. (AK PARTİ sıralarından alkışlar) 
Alkış
az oldu ama. 
OKAN
GAYTANCIOĞLU (Edirne) – Yüzde 3 de faiz aldınız. 
HAYDAR
AKAR (Kocaeli) – Arkadaşlar bir alkışlayın, Sayın Bakana bir moral alkışı
yapın. Sayın Bakanım, benden başka dinleyen yok. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Vallahi öyle yani
ihtiyaç var. (AK PARTİ sıralarından alkışlar)
Gelir
bazlı sigorta sisteminin altını niye çizdim: Gelir bazlı, gerçekten… Biz eğer
bunu inşallah yakaladığımız takdirde -yakalayacağımıza inanıyoruz- buğday
üreticisine şunu söyleyeceğiz: Maliyetin ne kadar, kazancın ne kadar olmalı ve
bunun satışı ne kadar olmalı? Zaten sigortalısın, eğer bunun altında satacak
olursan sigortadan o eksik olan paranı alacaksın, yok fazlaya satmışsan zaten
sigortana ihtiyacınız kalmamış olacak. Bu bağlamda AK PARTİ olarak bunu
önemsiyoruz ve inşallah, başarılı olacağımıza da yürekten inanıyoruz. 
Değerli
milletvekili arkadaşlarım, Bakanlığımızca tüm ürünlerde iç ve dış piyasalar
yakından takip edilmektedir. TMO 2017 yılında piyasalardaki gelişmelere göre
buğday, mısır, fındık ve kuru üzümde müdahale alımları yapmıştır; böylece,
üreticinin mağduriyeti önlenmiş ve piyasaların regülasyonuna önemli katkılar
sağlanmıştır. TMO tarafından 2017 yılında 2 milyon 50 bin ton buğday, 205 bin
ton mısır, 5 bin ton kuru üzüm, 16 bin ton haşhaş kapsülü, 137 bin ton fındık
alınmıştır. (AK PARTİ sıralarından alkışlar) Bu alımlar karşılığında
çiftçilerimize toplam 3,4 milyar lira ödenmiştir. Ayrıca, cumhuriyet tarihinde
ilk defa lisanslı depoculuk hamlesini biz başlattık. Esasında, biraz önce yine
çok değerli bir arkadaşımız kendisi açısından haklı olabilir, saygı duyuyorum…
Zaten arkadaşlarımızın haklı olduğu eleştirileri not ettik ve onları düzeltmek
için takım hâlinde uğraş vereceğiz. Ama şuna emin olun çok değerli milletvekili
arkadaşlarım: Eğer TMO olmamış olsaydı acaba fındık ne olacaktı, sizlere sormak
istiyorum, fındık fiyatları ne olacaktı?
ORHAN
SARIBAL (Bursa) – FİSKOBİRLİK’i ne yaptınız? TMO’nun görevi mi fındık almak? 
TÜRABİ
KAYAN (Kırklareli) – FİSKOBİRLİK ne oldu, Sayın Bakanım, FİSKOBİRLİK’e ne oldu?

GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Bakın, fındık
fiyatları, emin olun, 5 lira veya 6 lirayla stokçuların elinde olacaktı, 5 veya
6 lirayla stokçuların elinde olacaktı ama Tarım Bakanlığımız ve TMO bunu ne
yaptı? Dekar başına teslim edebileceği ürün miktarını 90 kilogramdan 130
kilograma çıkardı, fındık alımlarında uygulanan çürük oranı sınırını yüzde
3’ten 5’e... 
ORHAN
SARIBAL (Bursa) – Sayın Bakan, FİSKOBİRLİK’i yok ettiniz. Sizin işiniz değil
onlar, FİSKOBİRLİK’in işi. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Bakın, ben rakam
veriyorum arkadaşlar, rakam veriyorum, müspet şeyler. 
TÜRABİ
KAYAN (Kırklareli) – Sayın Bakan, hasat bittikten sonra TMO’yu açıyorsunuz. O
zamana kadar çiftçi olduğu gibi tüccarın eline kalıyor. fiyatı 900 lira 600
liradan aldılar. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Bakın, 137 bin ton
fındık almışım, helalühoş olsun, tam 1,5 katrilyon para ödemişim, helalühoş
olsun. (AK PARTİ sıralarından alkışlar) Fındık alımlarında uygulanan çürük oran
sınırı yüzde 3’ten yüzde 5’e, çatlak oranı yüzde 2’den yüzde 7’ye çıkarılmış,
asgari randıman oranı yüzde 40’tan yüzde 37’ye düşürülmüş. 
OKAN
GAYTANCIOĞLU (Edirne) – Biz yürüyüş yapmasaydık o da olmayacaktı.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Ödemeler on beş
günden bir haftaya çekilmiş. Alım noktaları 18’den 45’e çıkarılmış. Fındık
fiyatları piyasada hâlen 9-9,5 liradan satılmaktadır. 
OKAN
GAYTANCIOĞLU (Edirne) – Fındık yürüyüşü yaptık, ondan oldu, fındık yürüyüşü
yaptık. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Fındıkta istikrarı
sağlayan TMO’dur, Tarım Bakanlığıdır. Tarım Bakanlığı olmamış olsaydı, çok
samimi olarak söylüyorum, 6 liradan fazla, bakın, stokçuların elinde kalacaktı.
(AK PARTİ sıralarından alkışlar)
ZİYA
PİR (Diyarbakır) – Maliyet de 9,5 lira. 
ZİHNİ
AÇBA (Sakarya) – Buğdaylar ne oldu Sayın Bakan?
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Sayın Başkan,
değerli milletvekilleri; üreticilerimizin gayretleri verdiğimiz destek ve yatırımlarla
birleşince bitkisel üretimde önemli artışlar gerçekleştirdik. 2002-2017
döneminde toplam bitkisel üretimimiz…
ÖZKAN
YALIM (Uşak) – Sayın Bakan, çiftçiye ÖTV’siz, KDV’siz mazotu verecek misiniz?
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - …22 milyon ton
artarak 98 milyon tondan 120 milyon tona çıkmıştır. Bakın bir daha tekrar
ediyorum, 22 milyon ton artarak 98 milyon tondan… TÜİK rakamlarına lütfen bir
bakın. (AK PARTİ sıralarından “Bravo” sesleri, alkışlar) Bitkisel üretimde yeni
projelerimiz devam edecektir. Sebzede yeni tohum çeşitlerini üreticilere ve
ülkemize kazandıracak uygulamalarımız artarak devam ediyor. Beş yıl sürecek
uygulamayla sebze tohumu ihtiyacımızı büyük ölçüde yurt içinden karşılamayı
hedefliyoruz. Tekstil sanayisinin ham maddesi olan pamuk ve diğer lif
bitkilerinde kaliteyi ve üretici kârlılığını artırmayı amaçlayan yeni bir
yatırım projesini başlatıyoruz. 
HAYDAR
AKAR (Kocaeli) – Kaç kilo/ton pamuk ithal ediyorsunuz?
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Tarıma dayalı
organize sera bölgesi sayısının artırılması çalışmalarımız da devam etmektedir.
Verimli, kaliteli ve yeterli üretimimizi güçlendirmek hedefiyle çalışmalarımız
artarak devam edecektir. 
Sayın
Başkan, değerli milletvekilleri; AK PARTİ olarak hayvancılığı önemli ve
öncelikli bir sektör olarak ele aldık. Birçok…
BURCU
KÖKSAL (Afyonkarahisar) - Millette hayvan bırakmadınız.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Bakın, bir
dinleyin Allah aşkına ya.
HAYDAR
AKAR (Kocaeli) – Sizin suçunuz değil. Tamam dinliyoruz, dinliyoruz.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Ben sizi dinledim
orada, değil mi? Hiç sesimi çıkarmadan dinledim. (AK PARTİ sıralarından
alkışlar) Biraz da beni dinleyin, ben dinledim.
BAŞKAN
– Evet, dinleyelim sayın milletvekilleri.
HAYDAR
AKAR (Kocaeli) – Dinliyoruz efendim, dinliyoruz. Sayın Bakan, dinliyoruz. Ama
hayvan yok ortada.
BURCU
KÖKSAL (Afyonkarahisar) - Hayvan yok işte, onu anlatmaya çalışıyorum.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Bakın, ben bütün
sorularınıza cevap vereceğim. Ama inanın, birçok yeni desteği üreticilerimize
sunduk. Bakın bir şey… Yani eğer bunlarda bir şey varsa lütfen bana söyleyin.
HAYDAR
AKAR (Kocaeli) – Bunda sizin suçunuz yok, AK PARTİ’nin suçu var. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - 2002-2017
döneminde toplam destek içinde hayvancılığın payını yüzde 4’ten yüzde 30’lara
çıkardık. Son on beş yılda hayvancılığa 25 milyar lira yani eski parayla 25
katrilyon para ödedik. 
BURCU
KÖKSAL (Afyonkarahisar) - 2010 yılından bu yana 200 binin üzerinde hayvan
kesildi Sayın Bakan.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Hayvancılığı sıfır
faizli kredi kapsamına aldık. 
OKAN
GAYTANCIOĞLU (Edirne)- Hepsi kapandı.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Karma yemde yüzde
8 olan KDV’yi 2016 yılında kaldırdık. 
HAYDAR
AKAR (Kocaeli) – Fiyat değişmedi, arttı.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Yem bitkilerine
son on beş yılda toplam 4,5 milyar lira destek verdik, vallahi verdik, billahi
verdik. (AK PARTİ sıralarından alkışlar)
HAYDAR
AKAR (Kocaeli) - İyi yaptınız, iyi yaptınız ama hayvancılık bitti. 
BURCU
KÖKSAL (Afyonkarahisar) - Bitti işte.
HAYDAR
AKAR (Kocaeli) - Niye bitti acaba?
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Ana olmadan dana
olmaz; dana olmazsa et ve süt olmaz. Bu felsefeyle hayvancılıkta yerli üretimin
geliştirilmesi için 2017 yılında Hayvancılıkta Yerli Üretimi Destekleme
Modeli’ni oluşturduk. 
BURCU
KÖKSAL (Afyonkarahisar) – İş işten geçti.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Model kapsamında
40 ili damızlık düve üretim merkezi, 40 ili –tabii, bunu ben yapmadım, benden
önceki Bakan arkadaşım ve arkadaşlarım yaptı; onlara yürekten teşekkür
ediyorum- damızlık koç, teke üretim merkezi, 15 ili damızlık manda üretim
merkezi olarak belirledik. Bu illerde damızlık hayvan alımına, ahır, ağıl
yapımına ve alet ekipman alımına yüzde 50 hibe desteği veriyoruz. 
HAYDAR
AKAR (Kocaeli) – Bu hibe değil Sayın Bakan, 2002’de 10 manda varken şimdi 1
manda var.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Sayın vekillerim,
şundan emin olun: Bakın, Tarım Bakanlığı TİGEM’iyle…
OKAN
GAYTANCIOĞLU (Edirne) – Başında kaymakam var! 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - …TKDK’sıyla…
HAYDAR
AKAR (Kocaeli) – Et ve Süt Kurumuyla… 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - …Et ve Süt
Kurumuyla…
HAYDAR
AKAR (Kocaeli) – Meslek odaları…
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - …Tarım Kredi
Kooperatifiyle ve Tarım Bakanlığıyla birlik ve beraberlik içerisinde üreticinin
emrindeyiz. 
HAYDAR
AKAR (Kocaeli) – Birlik ve beraberlik içerisinde tarımı bitirdik diyorsunuz!
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Üreticinin,
onların ne kadar kutsal olduğuna, Büyük Atatürk’ün ne kadar önemli bir cümle
söylediğine yürekten inanan kardeşleriniziz. (AK PARTİ sıralarından alkışlar)
HAYDAR
AKAR (Kocaeli) – Size inanıyoruz, size inanıyoruz.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Onun için üretici
bizim başımızın tacıdır. Her bağlamda üreticinin hep yanında olacağız, olmaya
da yürekten devam edeceğiz. (AK PARTİ sıralarından alkışlar) 
BURCU
KÖKSAL (Afyonkarahisar) – Kalmadı işte o üretici.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - 30 ilimizi de mera
hayvancılığı yetiştirici bölgesi olarak belirledik; burada da biliyorsunuz,
bunların üzerine ayrıca desteklerimiz var. 
BURCU
KÖKSAL (Afyonkarahisar) – Besi desteğini niye kaldırdınız Sayın Bakan?
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Doğu ve
Güneydoğu’da, haklı olarak arkadaşlarımızdan birisi dedi ki: “Bunlar halka
kapalı, onun için hayvancılık gelişmiyor.” Ben Hakkâri’ye gittim, Şırnak’a
gittim, Kars’a gittim, Iğdır’a gittim, Ardahan’a gittim, Muş’a gittim -haftaya
da inşallah yine Şırnak ve Hakkâri’deyim- ve valilerimizle görüştük. 
MUSTAFA
ILICALI (Erzurum) – Erzurum’a da bekliyoruz.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Erzurum’a da
geleceğim. 
SALİH
CORA (Trabzon) – Trabzon’a da bekliyoruz Sayın Bakan.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Bu sene bütün
üretici kardeşlerimiz bu yaylaklardan faydalanacaklardır Allah’ın izniyle. 
LEZGİN
BOTAN (Van) – Van’a bekliyoruz, Van’a.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Van’a geldim,
Van’a geldim ama… 
HAYDAR
AKAR (Kocaeli) – Sayın Bakan, ilk defa mı geziyorsunuz?
MAHMUT
TOĞRUL (Gaziantep) – Bu, yasakları kaldıracağınız anlamına mı geliyor?
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Bakın, bu da çok
önemli arkadaşlar, yeni bir şey başlatıyoruz. Programlı, aşıları yapılmış dört
ay ve üstü her buzağıya 750 liraya kadar destek vermekteyiz. 
Yine,
çok değerli arkadaşlarımızdan birisi dedi ki: “2 bakan geldi, vallahi bu
bakanların tarımla ve hayvancılıkla hiçbir ilişkisi yoktu.” 
BURCU
KÖKSAL (Afyonkarahisar) – Doğru söylemiş. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Ben bir hekim
olarak şuna baktım: Ya, hayvancılığın sağlıkla o kadar önemli, yakından
ilişkisi var ki, o kadar önemli ki doğumundan ölümüne kadar esasında veteriner
hekim arkadaşların ve doktor arkadaşların elinde olmasında çok büyük fayda
görüyorum çünkü doğuyor, bakın, doğuyor. (AK PARTİ sıralarından alkışlar)
HAYDAR
AKAR (Kocaeli) – Bravo, bravo(!) 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Doğunca biz ne
yapıyoruz? Arkadaşlar, doğunca…
BAKİ
ŞİMŞEK (Mersin) - Sayın Bakanım, Sağlık Bakanlığına da bir ziraat mühendisi
istiyoruz biz.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Bakın, ben size
bir şey…
BAKİ
ŞİMŞEK (Mersin) – Sağlık Bakanı da ziraat mühendisi olsun, madem doktor Tarım
Bakanı oluyor.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Ya, lütfen beni
dinleyin, sonra sorularınızı cevaplandıracağım.
Doğunca
buzağıya 750 liraya kadar destek veriyor muyuz, vermiyor muyuz? Vallahi
veriyoruz. (AK PARTİ sıralarından alkışlar) Doğunca 750…
Şimdi
ne yapacağız, biliyor musunuz? Aşıların hepsi bedava, veteriner hekim bakımı
bedava. 
HAYDAR
AKAR (Kocaeli) – Bu, bizden artan aşılar olmasın?
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Aile hekimliğini
getiriyoruz. 
HAYDAR
AKAR (Kocaeli) – Eski Sağlık Bakanının aşıları olmasın bu.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Kulak küpesi
bedava; bakın, kulak küpeleri bedava; bakın, ilk defa kulak küpeleri bedava. 
SİBEL
YİĞİTALP (Diyarbakır) - Özel güvenlik bölgelerinde hayvancılık rafa mı
kalkıyor? O nasıl olacak? 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Aşı bedava. 
BURCU
KÖKSAL (Afyonkarahisar) – Daha geçen ay küpe bulamıyordu vatandaş. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Ve biraz önce yine
Veysel Bakanımız dedi ki: “Ya, bu orman köylerine beraber el atalım.” Dedim:
“Ağabey, emrin olur. Sen ahırı yap, ben de hayvan vereyim.” (AK PARTİ
sıralarından “Bravo” sesleri, alkışlar) Vereceğiz. 
HAYDAR
AKAR (Kocaeli) – Bravo!
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Bakın, biraz sonra
küçük işletmelere geleceğiz, küçük işletmelere geleceğiz.
TÜRABİ
KAYAN (Kırklareli) - Sayın Bakan, küpeler 2,5 liradan 7,5 liraya geldi; siz
hâlâ “Bedava.” diyorsunuz. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Şimdi, ayrıca,
kalkınma bölgesi kapsamındaki 41 ilimizde, yani GAP-DAP-KOP ve DOKAP’ta benzer
şekilde hibeler devam edecek; çiğ süt prim desteğimiz devam edecek. Sütte fiyat
istikrarı sağlamak amacıyla ESK vasıtasıyla gerektiğinde piyasadan süt alıp süt
tozuna çeviriyoruz.
HAYDAR
AKAR (Kocaeli) – Hayır, buradan alacak bir şey yok ki, Kocaeli’de her taraf
liman, sanayi…
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Benim çok hızlı
geçmem lazım.
Bakın,
şimdi, çok değerli bir milletvekilimiz şunu söyledi: “Şu, şu, şu isimlerden
aldın; şu kadar aldın.” Evet, arkadaşlar, isim Cemil olsa ne olur, Ali olsa ne
olur?
MAHMUT
TOĞRUL (Gaziantep) – Niye hepsi Rizeli? 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Ben Hasan’dan da
alırım, Osman’dan da alırım.
MAHMUT
TOĞRUL (Gaziantep) - Niye hepsi Rizeli?
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Bir dakika… 
MAHMUT
TOĞRUL (Gaziantep) – Niye hepsi yandaş? 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Ama…
SİBEL
YİĞİTALP (Diyarbakır) – Niye bir Diyarbakırlı yok, niye bir Mardinli yok?
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Ama ben size söz
veriyorum, aldığım fiyatı size vereceğim. 
BAŞKAN
– Dinleyin sayın milletvekilleri, lütfen…
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Bakın, ya, lütfen,
müsaade edin… Bak, Başkanım, çok zamanım… 
BAŞKAN
– Buyurun Sayın Bakan, buyurun.
HAYDAR
AKAR (Kocaeli) – Verdiririz, verdiririz, beş dakika daha verdiririz. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Ben aldığım fiyatı
-adı Osman olsa ne olur, Ali olsa ne olur- size vereceğim, Avrupa’dan kontrol
edeceksiniz ve diyeceksiniz ki: “Helal olsun bu Bakana, çok ucuza almış bu
hayvanları.” (AK PARTİ sıralarından alkışlar)
SALİH
CORA (Trabzon) – Helal olsun Bakanımıza.
TÜRABİ
KAYAN (Kırklareli) – O 4 şirketi kim belirledi?
HAYDAR
AKAR (Kocaeli) – Önceki bakan 7 binden çakmıştı. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Bakın, et
fiyatları, arkadaşlar… Kasap benim kardeşim. Bakın, şu anda size şunu
söyleyeyim: 23 lira 80 kuruştan alıyorduk ESK olarak, anında 25 liraya
çıkardık, anında 25 liraya çıkardık ve sonra bir karar aldık -ve böyle bir
desteklemem de yoktu- 2018 1 Ocağından itibaren 200 ve altı yani küçük
yetiştirici, hayvanını ruhsatlı herhangi bir kesimhaneye götürdüğünde kafadan
250 lira destek alacak, 250 lira destek alacak. (AK PARTİ sıralarından
alkışlar) 
SALİH
CORA (Trabzon) – İşte bu, işte bu.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Bakın, 1 lira
oradan kâr etti, 1 lira 20 kuruş da ESK olarak artırdım, 2 lira 20 kuruş.
Şimdi, hepinizin önünde söz veriyorum: 1 ocaktan itibaren ESK kesimlerini 25
lira 50 kuruştan yapacaktır, 2 lira 70 kuruş. 
SALİH
CORA (Trabzon) – Sayın Bakanım, CHP anlamadı, tekrar söyler misiniz.
OKAN
GAYTANCIOĞLU (Edirne) – “Anlamadı.” değil, biz çok iyi anladık. 
HAYDAR
AKAR (Kocaeli) – Sayın Bakan, tek bir soru: Bahsettiğiniz…
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Soruları orada
alacağım ama. 
HAYDAR
AKAR (Kocaeli) – Sorduk: Et ve Süt Kurumu…
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Ama hakkımı
yemeyin, bir dakika… 
HAYDAR
AKAR (Kocaeli) – Beş dakika verdireceğiz, verdireceğiz, rica edeceğiz Başkana. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Bakın, zamanım
kalmadı. 
Şimdi,
bakın, küçük üretici başımın tacıdır. Küçük üreticiyi destekleyeceğiz. O da
öyle görmediğiniz şekilde desteklenecek. Bakın, hayvanlar dağıtılacak.
HAYDAR
AKAR (Kocaeli) – Niye yapmadınız on beş senedir ya?
TÜRABİ
KAYAN (Kırklareli) – Bakan sen galiba yanlış bir partidesin.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Ama ya benim
konuşmama müsaade etmiyorsunuz ki ya. (AK PARTİ sıralarından alkışlar) 
HAYDAR
AKAR (Kocaeli) – Ara seçimde mi geldiniz Sayın Bakan?
TÜRABİ
KAYAN (Kırklareli) – Sayın Bakan yanlış bir partidesiniz galiba.
HAYDAR
AKAR (Kocaeli) – Çok kötü yönetilmiş, ya bu Bakanlık çok kötü yönetilmiş ya.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Ağabey bak, bir
dakika… Ben bir defa ne dedim başlangıçta: Et ithaline ben karşıyım. Bu et
ithalini bıraktıracağız buraya Allah’ın izniyle. Bunu küçük üreticilerle ve
TİGEM’le yapacağız, TİGEM’le ve küçük üreticilerle yapacağız, buna emin olun
(AK PARTİ sıralarından alkışlar) Çünkü hiç görülmemiş bir destekleme
arkadaşlar. Yarın Ziraat Bankasıyla zaten bunun detaylarını… Sayın
Cumhurbaşkanım ve Başbakanım gerekli açıklamaları yapacak. Zaten talimatı
aldığım kişi de Sayın Cumhurbaşkanımızdır. O bağlamda, rahat olun bu konuda.
Şimdi… 
ORHAN
SARIBAL (Bursa) – Cumhurbaşkanı her şeyi biliyor zaten; tarımda, hayvancılıkta
bilmediği bir şey yok ki. Eğer iş, Cumhurbaşkanına kaldıysa tamam!
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Ya, ağabey ya,
yapmayın böyle ya. Yapmayın böyle ya. (AK PARTİ sıralarından alkışlar) 
ORHAN
SARIBAL (Bursa) – Her şeyi biliyor, her şeyi biliyor. 
HAYDAR
AKAR (Kocaeli) – Devam edin, devam edin. 
İLKNUR
İNCEÖZ (Aksaray) – Siz hitap edin Sayın Bakanım, siz devam edin. 
SALİH
CORA (Trabzon) – Cumhurbaşkanına minnettarız. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Bir defa, bakın,
ithalatı bitireceğiz. Şunda anlaşalım: İthalat bitecek, küçük desteklemeler
olacak, TİGEM 500 bin tane buzağı besleyecek, besleyecek. (AK PARTİ
sıralarından alkışlar)
TÜRABİ
KAYAN (Kırklareli) – Yaz bir tarafa Sayın Bakan, yaz bir tarafa.
HAYDAR
AKAR (Kocaeli) – Sayın Bakan, TİGEM’in bütün arazilerini kiraladınız ya,
Ceylânpınar dışında. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Şimdi…
(Mikrofon
otomatik cihaz tarafından kapatıldı) 
HAYDAR
AKAR (Kocaeli) – Nerede besleyecek?
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Vallahi ya,
besleyecek 500 bin tane buzağı.
HAYDAR
AKAR (Kocaeli) – Sayın Bakana bizden iki dakika Sayın Başkan.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Şimdi, ama bak
kafamı karıştırıyorsunuz, onun için şey yapamıyorum. 
Yani
hayvancılıkta ithalatı başta ben olmak üzere hiçbirimiz istemiyoruz. 
AHMET
YILDIRIM (Muş) – Sayın Bakan, mikrofon kapalı, Sayın Bakan… 
BAŞKAN
– Sayın Bakan, süreniz bitti, iki dakika size süre veriyorum.
Buyurun,
tamamlayın.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Peki. 
Şöyle
arkadaşlar… Lütfen, şu iki dakikayı bir değerlendireyim. Bu çalışmaların
sonunda inanıyoruz ki hayvan ithal eden değil, ihraç eden bir ülke olacağız. 
MAHMUT
TOĞRUL (Gaziantep) – Ne zaman?
HAYDAR
AKAR (Kocaeli) – Ne kadar yıl içinde? Ne kadar yıl?
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – İnanmak, inanmak,
inanmak… Ben inanıyorum, ben inanıyorum. (AK PARTİ sıralarından alkışlar) 
HAYDAR
AKAR (Kocaeli) – Tamam, kaç yıl? 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Örnekleri var;
Brezilya var, Fransa var. Yani ben Fransa’daki bir adamdan daha mı geriyim,
benim üreticim daha mı geri? Biz, bakın…
HAYDAR
AKAR (Kocaeli) – Kaç yıl içinde?
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Ben size…
HAYDAR
AKAR (Kocaeli) – On beş yıldır bekliyoruz. Kaç yıl daha?
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Biz ihracat
yapacağız. Amacımız yerli ve yeterli üretimdir. İnşallah bunu hep birlikte,
sizlerle beraber başaracağız, bakın sizlerle beraber. 
TÜRABİ
KAYAN (Kırklareli) – Yaptırmazlar Sayın Bakan, size bunu yaptırmazlar.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Bu kapsamda
planladığımız bazı projeleri sizlerle paylaşmak istiyorum: Küçük aile
işletmeleri teşvik edilecek, görmediğiniz oranda teşvik edilecek ve Allah’ın
izniyle göreceksiniz, işi bilen insanları destekleyeceğiz.. (AK PARTİ
sıralarından alkışlar) 
HAYDAR
AKAR (Kocaeli) – Hadi bakalım, inşallah, inşallah.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Bu yıl
başlattığımız damızlık düve, manda, koç ve teke üretim merkezlerini
güçlendireceğiz. Her akşam tek tek takip edeceğim. Nerede, ne oldu, nasıl oldu;
bunlar takip edilecek.
İLKNUR
İNCEÖZ (Aksaray) – Bravo!
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Küçükbaşa
verdiğimiz desteği devam ettireceğiz. Mera ıslahına ağırlık vereceğiz,
göreceksiniz. 
BURCU
KÖKSAL (Afyonkarahisar) – Mera kalmadı ki. Torba yasalarla hallettiniz
meraları.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – 2018 yılında 2
milyon dekar alanda mera ıslahı yapacağız. Yem bitkisi desteklerini artırdık.
Bakın, yeni, bu sene başladığımız bir olay; eskiden tarım ürünü ekilen yerde
birinci ürün olduğu için 80 kuruş destekleme veriyorduk, ikinci ürün olduğunda
yüzde 60’ını alabiliyordu, genelgeyle onu kaldırdık. Şimdi, pamuğun ekildiği
her alanda yem bitkisini tam desteklemek kaydıyla ve pamuktan da o 80 kuruşu
indirmemek kaydıyla yem bitkisini o beş ay boş kalan arazilerin hepsinde
Allah’ın izniyle üreteceğiz. 
HAYDAR
AKAR (Kocaeli) – Yine Urfa’ya kıyak yapmışsınız Sayın Bakan.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Ayrıca, bu yıl
pilot olarak yeni bir uygulama başlattık. Bu uygulamayla…
HAYDAR
AKAR (Kocaeli) – En büyük pamuk üreticisi Mehmet ağabey.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Bunu anlattım,
bunu anlattım.
(Mikrofon
otomatik cihaz tarafından kapatıldı)
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Burada çok önemli,
hayvan hastalıklarıyla etkin mücadele edeceğiz ve buzağı kayıplarını
azaltacağız, hekim olarak azaltacağız. (AK PARTİ sıralarından “Bravo” sesleri,
alkışlar)
BAŞKAN
– Sayın Bakan, lütfen sözlerinizi tamamlayınız.
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Brusella, LSD ve
çiçek aşılarına ilaveten E-Coli aşısını ve aşılama programını ekliyoruz ve
hepsini ücretsiz yapacağız. TİGEM’in damızlık hayvan kapasitesini artıracağız.
Kırsal kalkınma ve IPARD, süt piyasası… Vallahi, öyle anlatacak çok şeyler var
ki keşke bir saat olsaydı çok daha iyi olurdu. 
HAYDAR
AKAR (Kocaeli) – Biz dinleriz Sayın Bakan. 
GIDA,
TARIM VE HAYVANCILIK BAKANI AHMET EŞREF FAKIBABA (Devamla) - Ama Tarım
Komisyonu Başkanımız Sayın Mehmet Bey’le görüşüyoruz, bir araya geleceğiz
Allah’ın izniyle, hepinizle beraber inşallah. (AK PARTİ sıralarından alkışlar) 
TÜRABİ
KAYAN (Kırklareli) – Daha hiç Komisyonu toplamadınız Sayın Bakan. Komisyon hiç
toplanmadı daha.
ZİHNİ
AÇBA (Sakarya) – İki yıldır konuşamadınız mı Sayın Bakan?
GIDA,
TARIM VE HAYVANCILIK BAKANI AHMET EŞREF FAKIBABA (Devamla) – Sayın Başkanım,
çağı yakalamanın önemli bir unsuru olan AR-GE’ye de büyük önem vereceğiz.
“Anadolu T” yerli hattımızı ürettik, tavukçulukta bu bir devrimdir, inşallah
bunu gündeme getireceğiz ve ben sizlere, özellikle hepinize yürekten teşekkür
ediyorum ve haklı eleştirilerinizi aldım, not ettim, inşallah onları de
gerçekleştireceğiz. Bakanlığımız bütçesine vereceğiniz desteklerden dolayı
şimdiden teşekkür ediyorum. “Millî tarım, güçlü yarın.” diyerek bütçemizin
çiftçilerimize, Bakanlığımıza ve ülkemize hayırlı olmasını diliyorum, hepinize
saygılar sunuyorum. (AK PARTİ sıralarından “Bravo” sesleri, alkışlar)
BURCU
KÖKSAL (Afyonkarahisar) – Sudan’daki çiftçileri desteklemekten vazgeçtin!
HAYDAR
AKAR (Kocaeli) – Sayın Bakan, biz de not aldık, seneye daha zor geçecek.
BURCU
KÖKSAL (Afyonkarahisar) – Evet.
BAŞKAN
– Teşekkür ederiz Sayın Bakan.
ERHAN
USTA (Samsun) – Sayın Başkan, 60’a göre...
ORHAN
SARIBAL (Bursa) – Sayın Başkan...
BAŞKAN
– Sayın Sarıbal, hem size hem Sayın Usta’ya söz vereceğim.
Sayın
Usta’ya önce söz vereyim, grup başkan vekili.
Buyurunuz.
IV.- AÇIKLAMALAR
(Devam)
21.- Samsun Milletvekili Erhan Usta’nın, Gıda, Tarım ve Hayvancılık
Bakanı Ahmet Eşref Fakıbaba’nın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
ERHAN
USTA (Samsun) – Teşekkür ederim Sayın Başkan.
Sayın
Bakanın konuşmasında “TMO olmasa fındık fiyatları 6 liraya düşerdi.” şeklinde
bir ifadesi oldu. Tabii, böyle bir varsayım yapamayız. Yani dünya üretiminin yüzde
75’inin yapıldığı bir ülkede ve çok parçalı, çok küçük üreticilerin olduğu bir
yerde, üreticinin örgütlü olmadığı bir yerde bir müdahale kurumunun olmaması
şeklinde bir varsayım yapılamaz, bu yanlış bir varsayımdır. Kaldı ki bu
müdahale kurumu da güçlü değildir. Şu anda Türk fındığı yabancı tekellere
teslim edilmiştir, bunu görmemiz lazım. Fındığın ortalama maliyeti 10-10,5
lirayken fındık, üreticinin elinden büyük ölçüde 8 liradan çıkmıştır, şu anda
8-9 lira civarında bir fiyatı vardır. Fındık üreticisi mağdur olmuştur, bunu
görmemiz lazım. Yoksa ciddi yapısal sorunlar da var. Biz bunları burada çok
konuştuk, bizim de defalarca bununla ilgili grup önerilerimiz oldu. Yapısal
sorunları çözmenin üzerine düşülmesi lazım. Müdahale kurumunun da hem finansal
açıdan hem de teknik açıdan çok güçlü olması lazım.
Teşekkür
ederim.
BAŞKAN
– Teşekkür ederiz Sayın Usta.
Sayın
Sarıbal...
22.- Bursa Milletvekili Orhan Sarıbal’ın, Gıda, Tarım ve Hayvancılık
Bakanı Ahmet Eşref Fakıbaba’nın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
ORHAN
SARIBAL (Bursa) – Teşekkür ederim Sayın Başkan. 
Öncelikle,
Sayın Bakanın yaptığı açıklamaların kendi pencerelerinden doğruluk payı
olabilir ama Türkiye gerçeğiyle örtüşmediğini, galiba başka cumhuriyetlerde
yaşadığımızı ifade etmek isterim.
Kısaca,
AKP’li yılların bir profilini çizmek isterim. 2002’den bugüne kadar hububatta
toplam -yani buğday, mısır, çeltik, pirinç- 62 milyon 831 bin ton ithalat, 17
milyar 544 milyon dolar ödeme yapılmış. Sadece hububatta yapılanın maliyet bu,
toplam 171 milyar dolarlık bir tarımsal ithalat var. Hayvancılıkta 5,4 milyar
dolarlık ithalat var. Ya Sayın Bakan bu ülkede yaşamıyor ya biz yaşamıyoruz. 
Hayvancılığın
ana maliyeti yemdir; yem, hayvancılığın yüzde 65-yüzde 70’ini karşılamaktadır.
Merayı satmışsınız...
(Mikrofon
otomatik cihaz tarafından kapatıldı) 
ORHAN
SARIBAL (Bursa) – Daha bir sürü şey söyleyeceğiz.
BAŞKAN
– Teşekkür ederiz Sayın Sarıbal.
Diğer
iki gruba da yani hem Halkların Demokratik
Partisi Grubunda hem de Milliyetçi Hareket Partisi Grubunda sadece birer kişiye
söz vereceğim: Sayın Botan ve Sayın Karakaya. 
Buyurun
Sayın Botan.
23.- Van Milletvekili Lezgin Botan’ın, Gıda, Tarım ve Hayvancılık Bakanı
Ahmet Eşref Fakıbaba’nın 503 sıra sayılı 2018 Yılı Bütçe Kanunu Tasarısı ile
504 sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
LEZGİN
BOTAN (Van) – Teşekkür ediyorum Sayın Başkan. 
Sayın
Bakan konuşmasında çiftçiye mazot desteğini verdiklerini ifade ettiler ancak
Van’daki çiftçiye bugüne kadar mazot desteği hiç yapılmadı. 
Diğer
konu da bilindiği gibi Van, küçükbaş hayvanda Türkiye’de 1’inci sırada.
Büyükbaş hayvanda da 15’inci sırada olmasına rağmen Van’da Et ve Süt Kurumu
uzun yıllardır kapalıdır, kapatılmıştır.
Aynı
şekilde, yüzde 75’i oranında toprakları, arazileri meralardır ancak bu meralar
çeşitli sebeplerle yasaklanmış. Üretici bu anlamda ciddi bir şekilde
yasaklanmış ve büyük cezalara çarptırılmışlar. Yani, burada hayvancılık yapan,
sürüleri olan insanlara büyük cezalar kesilmiştir. 
Yine,
aynı şekilde, çiftçinin kullandığı mazotun parası, dediğim gibi, henüz
ödenmemiş, Toprak Mahsulleri Ofisi yılda sadece bir ay Van’da açıktır.
Dolayısıyla, oradaki üretici esnafımız resmen fırsatçıların insafına terk
edilmektedir.
Aynı
şekilde…
(Mikrofon
otomatik cihaz tarafından kapatıldı) 
BAŞKAN
– Sayın Karakaya, buyurun. 
24.- Adana Milletvekili Mevlüt Karakaya’nın, Gıda, Tarım ve Hayvancılık
Bakanı Ahmet Eşref Fakıbaba’nın 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
MEVLÜT
KARAKAYA (Adana) – Teşekkür ediyorum Sayın Başkan. 
Sayın
Bakan, tabii, çok heyecanlı, güzel bir konuşma yaptı. Özellikle desteklerle
ilgili ben konuşmamda da ifade ettim; iki tür destek, birisi bütçeden yapılan,
diğeri fiyat desteğiydi. 2002 yılında destekleme modelinin değiştiğini, fiyat
desteğinden daha çok bütçeden yapılan direkt desteklere geçildiğini ve bütçe
desteklerinin de bu yüzden artırıldığını ifade ettim. 
Evet,
destekler bütçeden arttı ama son on dört yıldır çiftçi piyasadan çok ciddi
ölçülerde zarar etti. Satın alma gücü pariteleri itibarıyla baktığımızda,
bakın, sadece buğdaydan zarar bu on dört yılda 32 milyar, 32 katrilyondur, diğer
ürünlerde de farklı değil. Bugün çiftçinin zorda kalmasının en büyük
nedenlerinden birisi odur. Tekrar ediyorum: Bütçe üzerinden ödenen destekler,
evet, artmıştır.
(Mikrofon
otomatik cihaz tarafından kapatıldı) 
MEVLÜT
KARAKAYA (Adana) – Ancak, fiyat desteği, piyasa regülasyonu bu dönemde
yapılamamıştır, çiftçi tamamen zarar etmiştir. 
BAŞKAN
– Teşekkür ederiz. 
MEVLÜT
KARAKAYA (Adana) – Bir de çiftçi borçlarının tamamının silindiğini,
ertelendiğini söyledi Sayın Bakan. Orada bir düzeltme yapılsın çünkü bize hep
sormaya başladılar. Aslında öyle değil, sadece zarar gören çiftçilerle, doğal
afetlerde zarar gören çiftçilerle alakalıydı. 
Çok
teşekkür ediyorum. 
BAŞKAN
– Teşekkür ederiz Sayın Karakaya. 

III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE TEKNOLOJİK
ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri Bakanlığı
2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Şimdi, Hükûmet adına üçüncü konuşmacı Orman ve Su İşleri Bakanı Sayın Veysel
Eroğlu. 
Buyurunuz
Sayın Bakan. (AK PARTİ sıralarından alkışlar)
Süreniz
yirmi altı dakika. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Başkanım, değerli
milletvekilleri; hepinizi saygıyla selamlıyorum. 
Özellikle
Bakanlığımız ve bağlı kuruluşlarının 2018 yılı bütçesiyle alakalı sizlere bilgi
arz etmek üzere huzurunuzdayım. Bu bütçenin hayırlara vesile olmasını
canıgönülden temenni ediyorum, inşallah. 
Tabii,
Bakanlığımız gerçekten yatırımcı bir bakanlık. Orman ve Su İşleri Bakanlığı,
zaten tabiatı korumakla, su kaynaklarını geliştirmekle mükellef bir bakanlık.
Bakanlığımızın mevcudu 62.800 kişi. 2018 yılı bütçesi, toplam bütçe 21 milyar
TL. İnşallah hayırlı olsun. 
Tabii
şu ana kadar biz Orman ve Su İşleri Bakanlığı olarak 158 milyar TL’lik yatırım
yaptık; bilhassa su ve ormancılık konularında. Bakanlığımız özellikle baraj
inşaatlarında, ormancılık alanlarında dünyada söz sahibi bir bakanlıktır.
Özellikle şunu vurgulamak istiyorum: Eskiden barajları, atık su, içme suyu
arıtma tesislerini yabancılar yapardı, artık biz kendi teknolojimizi
geliştirdik, tamamen yerli teknoloji, yerli mühendis, yerli müteahhitlerle iş
yapıyoruz ve fiyatlar da maliyetler de çok düştü, bunu gururla ifade etmek
istiyorum. (AK PARTİ sıralarından alkışlar) 
Bunun
dışında, 4 milyarıncı fidanı geçenlerde Sayın Cumhurbaşkanımız 375 tesisin
açılış merasiminde serhat şehrimiz Edirne’de dikti, şu anda 4 milyarıncı fidan
dikildi. 
Ayrıca,
ilk defa, Birleşmiş Milletler Ormancılık Zirvesi İstanbul'da yapıldı. Bakın,
ormancılıkta dünyada söz sahibiyiz. Öyle ki bundan önce, İstanbul
toplantısından önce bütün Birleşmiş Milletler Dünya Ormancılık Forum ve Zirvesi
New York’ta yapılıyordu. İlk defa, biz bunu anlattığımız zaman, İstanbul’da
yapıldı. Hatta, hatırlarsanız, daha sonra, Birleşmiş Milletler Çölleşme ile
Mücadele 12’nci Taraflar Konferansı, o da Ankara'da yapıldı. Bu, gerçekten
bizim ormancılıkta ve çölleşmeyle mücadelede ne kadar büyük bir mesafe
aldığımızın açık seçik göstergesidir, onu özellikle vurgulamak istiyorum.
Özellikle,
çölleşmeyle mücadelede de dünya lideriyiz. Millî parklarımız dünyada
mükemmellik ödülleri aldı, bakın. Özellikle, 24 korunan alanımıza mükemmellik
sertifikası verildi. Yani, dünya çapında bu da gerçekten… 
Su
yönetiminde kuraklıkla alakalı uzun vadeli çalışmalar yapıyoruz değerli
milletvekillerim. Özellikle, Türkiye'de, bakın, kırk dört yılın en kurak yılı
2017 fakat kuraklığı hissettiniz mi? Hissetmediniz çünkü bizim A, B, C
planlarımız vardı. İnşa ettiğimiz barajlarla, içme suyu tesisleriyle, Allah'a
şükür, bütün şehirlere suyu verdik. Bunu gururla ifade etmek istiyorum.
Ayrıca,
tabii, Bakanlığıma bağlı Orman Genel Müdürlüğü gibi köklü bir genel müdürlük
var. En köklü kurumlardan birisi, 1839 yılında kurulmuş. Hakikaten,
çalışmalarında kendileriyle gurur duyuyorum. Daha önce orman teşkilatı sadece
ormanlık alanlarda ağaç diker, orman yangınlarıyla mücadele ederdi ama
özellikle Hükûmetimizin döneminde orman teşkilatını aştık; artık, orman
teşkilatı bütün Türkiye'de, her noktada yol kenarlarını, okul bahçelerini,
hastane avlularını, açık alanları, mabetlerin avlularını, mezarlıkları
ağaçlandırıyor, hatta bütün vatandaşlara ücretsiz fidan dağıtıyor. Gerçekten bu
orman teşkilatında çok büyük bir gelişme yaşandığını özellikle vurgulamak
istiyorum. Hatta, dahası var, orman köylülerine destek olarak Türkiye'de, ilk
defa, biz, 5 bin köye 5 bin gelir getirici orman kurmak üzere çalışma yaptık.
Ne yapıyoruz? 38 tane eylem planı var; işte, badem ormanı, ceviz ormanı, trüf mantarı,
zeytin ormanı kuruyoruz ve bunları en yakın orman köyünde veya büyükşehirlerde
orman mahallesindeki vatandaşlara parselliyoruz, herkesin huzurunda eşit bir
şekilde dağıtıyoruz, kura çekiyoruz. Yani neticede üç yıl bakımı, bütün
masrafları Bakanlığa ait, geliri kırk dokuz yıl vatandaşa ait olmak üzere
gerçekten güzel bir çalışma yapıyoruz. Niçin? Bizim anlayışımızda şu var: “Her
şey millet için.” (AK PARTİ sıralarından alkışlar) Biz milletimizi seviyoruz.
80 milyonu kucaklıyoruz ve diyoruz ki: “İnsanı yaşat ki devlet yaşasın.” bu
anlayıştayız. Bu çerçevede sadece DSİ, Orman, değil, işte bunun dışında,
Bakanlığa bağlı Meteoroloji Genel Müdürlüğü, Doğa Koruma ve Millî Parklar Genel
Müdürlüğü var, Türkiye Su Enstitüsü var, Çölleşme ve Erozyonla Mücadele Genel
Müdürlüğü var. Özellikle meteorolojide de çağı aştık. Bakın, şunu ifade edeyim:
Artık herhangi bir şehirdeki 1.840 tane noktanın hava durumu dünyanın her
tarafından; Japonya’dan, Amerika’dan görmek mümkün diyelim. Mesela, ben
karşımda Aydın vekilimi görüyorum, artık Aydın’ın Çinesinin hava durumunu
Japonya’dan görebilirsiniz Sayın Vekilim, bunu özellikle… (AK PARTİ
sıralarından “Bravo” sesleri, alkışlar) 
Bunun
dışında, değerli milletvekillerim, şunu belirteyim: 2017 hakikaten,
Bakanlığımız açısından çok verimli geçti. Şöyle ki, bunda tabii, Sayın
Cumhurbaşkanımızın gerçekten büyük bir katkısı oldu çünkü bir yarışmanın önünü
açtı. Sayın Cumhurbaşkanımız 21 Mayıs 2017 tarihinde konuşmasında şunu söyledi,
dedi ki: “Ben yüz seksen gün zarfında bakanlıkların ne yapacağını göreceğim.”
Hakikaten ben 21 Mayıs akşamı bütün arkadaşlara -hepsine teşekkür ediyorum-
yazılı talimat verdim, izinler kalktı, cumartesi, pazar yok, herkes yarışacak,
bir hedef koyacak. Hakikaten çok çalıştılar ve de değerli milletvekillerim, biz
yüz seksen günde 375 tesisi hazırladık ki 7,7 milyar TL, yaklaşık 8 milyar
TL’lik yatırımın açılışını topluca yaptık. Ne zaman? 29 Kasım günü. Sizlere de
davetiye gönderdik. Peki, bunlar nedir? Bakın, düşünebiliyor musunuz, dünyada
var mı bir seferde 77 tane baraj açacaksınız? 77 baraj, 32 gölet, 139 sulama
tesisi, 21 şehrin içme suyu tesisi, 12 grup ormancılık, ayrıca 2 grup
meteoroloji yani aslında 375 değil, 997 de biz taşkın korumaları falan grup
yaptık, ağaçlandırma, meteorolojinin bütün istasyonlarını grup hâline getirdik;
dolayısıyla, 375 tesis, gerçekten, ülkemize kazandırıldı. 
Ayrıca,
burada şunu ifade edeyim: Özellikle Sayın Gıda, Tarım ve Hayvancılık
Bakanımızla da çok iyi bir çalışma içine girdik. Bakın, bu dönem zarfında 2
milyon dekar araziyi bu yüz seksen günde sulamaya açtık. Yani her yıl
çiftçilerimize yılda ilave 1 milyar TL para akacak. 
Bu
mu sadece? Biliyorsunuz, bu sene Sayın Başbakanımızla da bir açılış merasimi
yapmıştık. İzmir’de, 5 Nisan 2017 tarihinde, birlikte gittik, 101 tane tesisin
açılışını orada yaptık. Biz böyle yapıyoruz yani gıdım gıdım tesis açmıyoruz,
açarsak toplu açıyoruz, temel atarken açılışların saatini veriyoruz; farkımız
bu işte. (AK PARTİ sıralarından alkışlar) Değerli kardeşlerim, İzmir’deki bu
açılış merasiminde ne yaptık derseniz, orada da 26 baraj, 6 gölet açtık.
Böylece, bu sene, sadece bu sene Türkiye’de 103 tane baraj ve 38 göletle bir
dünya rekoruna mührümüzü vurduk Allah’a şükür. Allah’a ne kadar şükretsem
azdır. (AK PARTİ sıralarından alkışlar) 
Tabii,
bunun dışında şunu da ifade edeyim: Tabii ki arkadaşlar çalışınca ben de
mecburen çok koşmak durumunda kaldım. Bu tarihe kadar, dün akşama kadar tam 77
ilimizde -ki pek çok ilçe var, 157 ilçede- temel atma, açılış merasimi, orman
köylülerine özellikle gelir getirici sertifika verilmesi, ORKÖY destekleri
verilmesi gibi programlar yaptık 77 ilde. Birkaç il kaldı. Mardin vekillerimiz
burada, Mardin’e de Allah nasip ederse yarın gideceğiz -takriben 600 milyondan
fazla- muazzam bir yatırımın temelini atacağız. (AK PARTİ sıralarından
alkışlar) Mardinlilere de buradan selam iletiyorum.
HÜSEYİN
YILDIZ (Aydın) – Aydın var mı, Aydın?
ORMAN
VE SU İŞLERİ BAKANI VEYSEL EROĞLU (Devamla) – Peki, bunlarda, 77 ilde ne
yaptık? Efendim, bunlar keyif ziyareti değildi.
Sayın
Vekilim, Sinop’a da gittik, merak etme, biliyorsun, oraya da uğradık. 
Burada
948 temel atma, 569 açılış… “Bu açılış ne?” diyeceksiniz. Daha ziyade küçük, 10
trilyondan küçükleri biz yapıyoruz, 10 trilyondan büyükleri topluca Sayın
Başbakanımız ve Cumhurbaşkanı yapıyor. Bunlar bizim açtığımız, 10 trilyondan
küçük, 1 ile 10 trilyon arasındaki açılışlar. (AK PARTİ sıralarından alkışlar)
Yani 1.517 tesis açmışız ve bu tesislerin toplam maliyeti de 26 milyar 131
milyon TL.
Yani
özellikle, hakikaten çok çalışıyoruz. Ben arkadaşlarımla, bütün ekibimle gurur
duyuyorum. Gerçekten mesai mefhumu tanımadan, gece gündüz, vatan, millet aşkına
ve neticede dünyayla yarışmak için büyük bir fedakârlık gösterdiler. Özellikle,
ben ailelerinden özür diliyorum çünkü ailelerinden uzun süre ayrı kaldılar,
çoluğu çocuğu göremediler. O bakımdan kendilerine teşekkür ediyorum.
TÜRABİ
KAYAN (Kırklareli) – Kırklareli’de kapalı devreyi yapamadınız Sayın Bakan.
ORMAN
VE SU İŞLERİ BAKANI VEYSEL EROĞLU (Devamla) – Peki, bu çerçevede ne yaptık?
Değerli milletvekillerim, ağaçlandırmada şunu özellikle vurgulamak istiyorum:
Dünyada orman varlığı pek çok ülkede azalıyor ama Türkiye'de -bakın, biz
tapusunu alıyoruz ormanların- 15 milyon dekar yani 1,5 milyon hektar orman
alanı arttı. Tapusuyla saydık. Eskiden tapu yoktu, işgal ediliyordu ama şimdi 1
metrekare alan asla işgal ettirmiyoruz. (AK PARTİ sıralarından alkışlar) 
İki,
diyeceksiniz ki: Alan arttı, ne oldu? “Odun serveti” dediğimiz var ya
-ormanlardaki bütün odunların hacmini topladığımız zaman buna “odun serveti”
diyoruz- bunu da 1,2 milyar metreküpten aldık, şu anda 1,6 milyar metreküp;
yüzde 33 arttı. Allah’a şükürler olsun. İşte bu, çevrecilik bu. “Çevrecilik”,
“tabiatı korumak” denirse, bizden daha iyi koruyan yok herhâlde. Bir çevre profesörü
olarak ben de yazdıklarımı uygulamanın bahtiyarlığını yaşıyorum değerli
kardeşler. (AK PARTİ sıralarından alkışlar) 
Bunun
dışında, ağaçlandırma alanı 5 katına çıktı, bakın, ağaçlandırma. 45.684 okul
bahçesine, 22,380 mabede, 1.731 hastane ve sağlık ocağına, 19.834 kilometre yol
kenarlarına ağaç dikmişiz. Ayrıca, Sakarya’da Fidan ve Süs Bitkileri Borsası
kurduk, bunu özetle vurgulamak istiyorum.
Şimdi,
bizim hedefimiz ne? Özellikle, Birleşmiş Milletler Çölleşme ile Mücadele 12’nci
Taraflar Konferansı’nda bütün dünyaya bir mesaj verdik, dedik ki: “Biz,
cumhuriyetimizin kuruluşunun 100’üncü yılına yani 2023 yılına kadar dünyadaki
her insan için bir fidan dikeceğiz. Dolayısıyla fidan dikim miktarı sayısını 7
milyara yükselteceğiz.” 7 milyar fidan, Allah’a şükür. (AK PARTİ sıralarından
alkışlar) 
Bunun
dışında, tabii, vatandaşlar aileleriyle birlikte hoşça vakit geçirsin diye,
ağaç sevgisi pekişsin diye, bakın, 144 şehir ormanı, 1.323 mesire yeri kurduk. 
Ayrıca,
değerli dostlar, eskiden ormanlara arıcılar sokulmazdı. Şimdi var ya, ne
yaptık? “Gel kardeşim, bal ormanı kuruyoruz.” diyoruz arıcılara. Yolu bizden,
dikimi bizden. Mesela, Erfelek’te kestane balı mı istiyor, kestane balı; çiçek
balı mı istiyor, çam balı mı istiyor, bunları dikiyoruz ve neticede, hakikaten,
bal üretiminde dünyada 6’ncı sıradan 2’nci sıraya yükseldik. 
TAHSİN
TARHAN (Kocaeli) – Vekillere de su gönderiyorsunuz.
ORMAN
VE SU İŞLERİ BAKANI VEYSEL EROĞLU (Devamla) – Bir de şunu ifade edeyim:
Vatandaşın parası yoksa “Gel, yüzde 20’si hibe, kalanı da faizsiz; parayı
kazan, beş yılda öde.” diyoruz. İşte bu, halkçılık bu kardeşler, tamam mı,
halkçılık bu. (AK PARTİ sıralarından “Bravo” sesleri, alkışlar) 
Şimdi,
bunun dışında, sayın vekillerim, 38 eylem planı hazırladık biliyor musunuz?
Eskiden eylem planı diye bir şey yoktu. Dut eylem planından trüf mantarına
kadar ve defneye kadar, ceviz, badem, aklınıza ne geliyorsa 38 tane eylem planı
var. Bunlardan dikiyoruz, köylümüz, orman köylümüz kazanıyor. Bunu özellikle
vurgulamak istiyorum.
Bir
de -burada çok ilgilenen çok değerli vekillerim var- tıbbı aromatik bitkilerle
ilgilenen yoktu. Biz vekillerimizin desteğiyle dedik ki: Bu konuda dünyada
yıllık 115 milyar dolarlık bir potansiyel var, pazar var.
SALİH
CORA (Trabzon) – Kaç?
ORMAN
VE SU İŞLERİ BAKANI VEYSEL EROĞLU (Devamla) – 115 milyar dolar ama Türkiye
bundan sadece 600 milyon dolarlık bir ihracat yapabiliyor. Bu, çok cüzi.
Hâlbuki bizim biyolojik çeşitliliğimiz yani flora, fauna Kıta Avrupası’ndan
daha fazla. Yaklaşık 10.500 özel türümüz var, bunun 3.600’yü endemik. Yani
“endemik” ne demek? Sadece Türkiye’de var, başka yerde yok. Ve şifalı bitkiler.
İnşallah, bu konuda sizlere de küçük bir örnek gönderdik bizim mamullerimizden,
şifalı bitkiler.
ENGİN
ALTAY (İstanbul) – Aldık.
SALİH
CORA (Trabzon) – Allah şifa nasip eylesin onlara da Sayın Bakanım. 
ORMAN
VE SU İŞLERİ BAKANI VEYSEL EROĞLU (Devamla) – Ayrıca, bir de, efendim, su
getirdik. Her ne kadar vekilim beni tenkit etti ama başka şeyle, kepçeyle
getirecek hâlim yoktu sayın vekilim.
SALİH
CORA (Trabzon) – Sayın Bakanım, inşallah şifa olur. 
ORMAN
VE SU İŞLERİ BAKANI VEYSEL EROĞLU (Devamla) – Dolayısıyla şöyle: Şifa olsun
diye, Kıbrıs’a, özellikle Alaköprü Barajı’ndan Kuzey Kıbrıs Türk Cumhuriyeti’ne
götürdüğümüz suyu, arıtılmış suyu, memba suyunu, Toroslar’ın memba suyunu
şişeleyip size bir hatıra olarak gönderdik efendim.
Bir
de şunu söyleyeyim: Yanan alanları asla başka maksatla vermiyoruz. İspat
ederlerse, buyurun, hodri meydan. Çünkü bu bizim özellikle temel prensibimiz.
Bu yüzden, işte, en son, geçtiğimiz perşembe günü Ayvalık’ta bir sanatçımızla
birlikte, gümbür gümbür, bütün vatandaşlarla 33.500 fidanı diktik. 
MUSTAFA
SEZGİN TANRIKULU (İstanbul) – Sanatçı kimdi Sayın Bakan?
SALİH
CORA (Trabzon) – Milletvekilleri adına da dikin, milletvekilleri. 
ORMAN
VE SU İŞLERİ BAKANI VEYSEL EROĞLU (Devamla) – Bir de, orada sizlerin adınıza
birer fidanı var. (AK PARTİ sıralarından alkışlar) 
MUSTAFA
SEZGİN TANRIKULU (İstanbul) – O sanatçının adını da söyleseydiniz. 
ORMAN
VE SU İŞLERİ BAKANI VEYSEL EROĞLU (Devamla) – Artık “Türkiye’de bizim bir
dikili ağacımız yok.” demeyeceksiniz, sizin de dikili ağacınız var.
Ayrıca,
işte, 5 bin köye 5 bin ormandan… Şu ana kadar 3.047 köye gelir getirici orman
kurmuşuz. Ne kadar? 6,5 milyon gelir getirici fidan dikerek köylüye teslim
ettik. İnşallah, 2019 yılı sonuna kadar… Arkadaşlara talimatım şu: 31 Aralık
2019 saat 16.59’a kadar 5 bin köye 5 bin gelir getirici orman kurulacak. O
kadar. (AK PARTİ sıralarından alkışlar) Bunun dışında…
HÜSEYİN
YILDIZ (Aydın) – Sayın Bakanım, Aydın’ın köylerinde göremiyoruz. Allah için bir
de Aydın’a verin. 
ORMAN
VE SU İŞLERİ BAKANI VEYSEL EROĞLU (Devamla) – Bir de şunu söyleyeyim: Ülkemizin
ham madde olarak 30 milyon metreküpe ihtiyacı var, bunun 21 milyon metreküpünü
Orman teşkilatı sağlıyor ve yılda 3 milyar gelir elde ediyor. 
Ayrıca,
orman kadastrosu… Sayın vekillerim, eskiden orman kadastrosu kendi başına
çalışırdı, tapu kadastro ayrı çalışırdı. Biz, bunu ilk defa birleştirdik, artık
ormanların tapusu var ve yüzde 99’unun kadastrosu bitti, yüzde 83’ünün tapusunu
aldık. Artık ormanların tapusu var. Bu ne demek? Ormanlar artık işgal edilemez.
O dönem bitti. Bizim dönemimizde 1 metrekare dahi orman alanı işgal edilemez
çünkü tapusu var, koordinatları belli. Eskiden belli değildi, işte burada
ormancı kardeşlerim var, onlar bilirler. 
Bir
de orman yangınlarından bahsedeceğim hızlı bir şekilde. Orman yangınlarında çok
iyi bir sistemimiz var, bakın. Hatta, bu sistem 2 defa “eTürkiye” ödülü aldı.
Ben, yangın döneminde makamımdaki büyük ekrandan hangi noktada yangın var,
hatta havadaki helikopterin hızını, koordinatlarını görecek bir duruma, bir
teknolojiye sahibim. Şu anda, orman yangınlarında en iyi teknoloji -ben
teknoloji aşığı bir kimseyim ve çok iyi kullanırım- gururla ifade ediyorum, dünyadaki
en ileri orman yangınları kontrol sistemi Türkiye’de. Bunu gurur duyun diye
söylüyorum. (AK PARTİ sıralarından alkışlar) Hatta şu anda, biz sadece
Türkiye’deki orman yangınlarını kontrol etmiyoruz. 2 defa İsrail’de büyük
yangın oldu, söndüremediler, biz yardımcı olduk. Rusya’da büyük bir yangın
oldu. Sayın Putin, Cumhurbaşkanımızdan destek istedi. Ruslar da “Bu Türkler de
çok oluyor.” falan diye en zor yeri vermişler fakat bizimkiler ilk önce
söndürdüler, Sayın Putin’den bir de takdirname aldılar, işte, böyle. (AK PARTİ
sıralarından alkışlar)
Makedonya’dan
Libya’ya kadar, Yunanistan’dan Arnavutluk’a kadar yangınla mücadeleye biz
özellikle destek veriyoruz. Ayrıca yangınlarda ilk müdahale süresini kırk beş
dakikadan on beş dakikaya indirdik. Maden sahalarını ıslah ediyoruz. 
Ayrıca
özellikle bir de şunu gururla ifade edeyim: Eskiden ne denirdi, bizim
çocukluğumuzda? “Türkiye'de erozyon dolayısıyla Kıbrıs Adası kadar toprak
kayboluyor.” denirdi. Hakikaten, eskiden yaklaşık olarak 500 milyon ton toprak
Türkiye'de akıp gidiyordu. Ama bununla ilgili gerçekten biz şu anda planlı bir
çalışma içine girdik. Yukarı havzalarda mera ıslahı, ağaçlandırma ve özellikle
tersip bentleri, ıslahlarla birlikte bu oranı -168 milyon tona- üçte 1’e
indirdik. Yeterli mi? Değil. Çalışmalar devam ediyor, inşallah, bunu çok daha
azaltacağız.
Biraz
da Doğa Koruma, Millî Parklardan bahsedeyim, çölleşme… Doğa Koruma Millî
Parklar da gerçekten gururumuz. Bölge müdürlükleri var orada.
Bakın,
şunu, dikkatlerinizi çekmek için ifade ediyorum, söylüyorum: 2002 yılında
koruma alanlarının toplam alanı 9 milyon dekardı. Şimdi koruma alanlarını
artırdık, 30 milyon dekara yükselttik, işte, bu. 3 kattan daha fazla.(AK PARTİ
sıralarından alkışlar)
Millî
park sayısı 33’tü 42’ye, tabiat parkı 17’ydi 223’e yükseldi. Ayrıca 81 il için
Tabiat Turizmi Master Planı’nı hazırladık.
Bir
de millî parklarla alakalı olarak biz Çanakkale’yi hazırladık, Çanakkale’yle
alakalı her şeyi tamamladık. Çanakkale Destanı Tanıtım Merkezi, bütün
şehitlikler, yollar, hatta ta Tekirdağ Çokal Barajı’ndan Gelibolu Yarımadası’na
kadar suyunu, ağaçlandırmasını, her şeyini yaptık. Daha sonra Kültür Turizm
Bakanlığına, Alan Yönetimi Daire Başkanlığı kuruldu, bunu oraya teslim ettik.
Şimdi,
bir Çanakkale vekilimiz dedi ki: “Ya, orada Orman Bölge Müdürlüğü vardı, siz
onu kaldırdınız.” Efendim, biz oraya Doğa Koruma Millî Parklar Bölge Müdürlüğü
kurduğumuz için Orman Bölge Müdürlüğünü başka yere taşımıştık. Ama daha sonra
alan yönetimi kurunca Kültür ve Turizm Bakanlığı, biz, orada Doğa Koruma ve
Millî Parkları kaldırdık, ta Şanlıurfa’ya taşıdık, Sayın Bakanım, size taşıdık
orayı; netice itibarıyla oraya Orman Bölge Müdürlüğünü tekrar kurduk. Meselenin
özü budur. (AK PARTİ sıralarından alkışlar) 
Hatta
şunu söyleyeyim: Bir ara, bu Gelibolu Yarımadası’na yapılacak olan Çokal
Barajı… Çanakkale’nin tahsisatı azdı -laf aramızda, Edirneli vekilim buradaysa
bana kızabilir- “Edirne’nin ödeneği fazla, ben bunu Edirne tarafına alayım.”
diye… Onu alınca, Çanakkale’dekiler demiş ki: “Aa, bizim barajı Edirne’ye
götürüyor.” Ya, barajın bir yere gitmesi mümkün değil. Bunu da özellikle
vurgulayayım. Dolayısıyla, Orman Bölge Müdürlüğü hikâyesi budur, bunu da özetle
vurgulamak istiyorum. 
Tabii,
burada, Spil Dağı gibi, Uludağ… Özellikle davet ediyoruz; Uludağ muhteşem oldu,
Manisa Spil Dağı muhteşem. 
Ayrıca,
Çanakkale’den sonra, biliyorsunuz İstiklal Tanıtım Merkezini kurduk. Başkomutan
Millî Parkı bizim uhdemizde. Afyonkarahisar Şuhut’dan başlıyor, istiklalin
kazanıldığı topraklardan başlıyor, ta, İzmir, Uşak, Dumlupınar’a kadar alan, bu
alanda İstiklal Tanıtım Merkezi kurduk. 
Bir
de Sakarya Meydan Muhaberesi çok önemli tarihimizde. İşte, burayı da millî park
olarak ilan ettik, orada muhteşem bir tanıtım merkezi kuruluyor. Bunların
detayına girmeyeyim, tabiatı destekliyoruz.
Bir
de sokak hayvanlarına sahip çıkıyoruz. Bununla ilgili detayı isterseniz
soru-cevapta vereyim. Sokak hayvanlarına elimizden geldiği kadar sahip
çıkıyoruz. 
Su
faaliyetlerinden kısaca bahsedeyim, zamanım sınırlı herhâlde. 
HÜSEYİN
YILDIZ (Aydın) - İki dakika kaldı, Büyük Menderes’ten hiç bahsetmediniz Sayın
Bakanım, bir yıl geçti. 
ORMAN
VE SU İŞLERİ BAKANI VEYSEL EROĞLU (Devamla) – Efendim, şöyle ifade edeyim…
HÜSEYİN
FİLİZ (Çankırı) – Çankırı’ya yeni temel attık daha.
ORMAN
VE SU İŞLERİ BAKANI VEYSEL EROĞLU (Devamla) – Çankırı’ya daha yeni geldik değil
mi? 
Efendim,
Devrez Kızlaryolu Barajı’nın temelini karda kışta atıyoruz. İster bora olsun…
(AK PARTİ sıralarından alkışlar)
MUHAMMET
EMİN AKBAŞOĞLU (Çankırı) – Sayın Bakanım, teşekkür ediyoruz. 
ORMAN
VE SU İŞLERİ BAKANI VEYSEL EROĞLU (Devamla) – Eskiden vardı, eski Türkiye'de,
ben bilirim; kasım, aralık, ocak, şubat, mart ayları çalışılmayan aylardı,
bizde çalışılamayan ay diye bir şey yok. Gece gündüz, cumartesi, pazar günü,
fırtınada, karda… Ben Uludağ’da otel temeli attım lapa lapa kar yağarken. İşte
bu, çalışmak budur işte. (AK PARTİ sıralarından alkışlar) 
Efendim,
DSİ’yi söylemeye gerek yok. Bakın, şu ana kadar DSİ’de 7.200 tane tesis
açmışız, 7.200. Bakın, bunun 508’i baraj, sayısız gölet var, 513’ü HES, 1.171’i
sulama tesisi, 193’ü içme suyu tesisi. 
Sevgili
kardeşlerim, ya, ben İSKİ Genel Müdürlüğü yaptım, Türkiye'nin susuzluğunu en
iyi bilen benim, Allah aşkına. (AK PARTİ sıralarından alkışlar) 
SALİH
CORA (Trabzon) – İstanbul’un su sorununu çözdünüz.
ORMAN
VE SU İŞLERİ BAKANI VEYSEL EROĞLU (Devamla) – Dolayısıyla, şu anda bütün
şehirler için eylem planı yaptık. 193 yerleşim yerinde, 76 şehir merkezinde su
yoktu. Biz bütün her yere, nereyi istiyorsanız… Mardin’e suyu biz getirdik.
Şanlıurfa…
BAKİ
ŞİMŞEK (Mersin) – Ne içiyordu bu insanlar sizden önce, şişe suyu mu
içiyorlardı? 
ORMAN
VE SU İŞLERİ BAKANI VEYSEL EROĞLU (Devamla) – …Kilis, Gaziantep, Mersin, Sinop…
TÜRABİ
KAYAN (Kırklareli) – Sayın Bakan, Kırklareli’de kapalı devre yapmadınız hâlâ. 
HAYDAR
AKAR (Kocaeli) – Vallahi sizden önce susuzluktan kırılıyorlardı Sayın Bakan,
hatta ölümler bile oluyordu Sayın Bakan! 
ORMAN
VE SU İŞLERİ BAKANI VEYSEL EROĞLU (Devamla) – Yani, velhasıl, bütün her tarafa
su getirdik. Hatta, daha yetmiyormuş gibi, bir de Kuzey Kıbrıs Türk
Cumhuriyeti’nden istediler. Ya, denizin içinden, askıda 80 kilometre -toplam
107 kilometre kara hattıyla- suyu götürüverdik işte. Biz buyuz işte. (AK PARTİ
sıralarından “Bravo” sesleri, alkışlar) Milletimizin gücünü gösteriyor işte,
Allah’a şükürler olsun. Büyük barajlar yaptık. Tabii, zaman sınırlı ama sizlere
bir kitapçık hazırladık, bunları da koyduk. Ayrıca, bu 508 baraj nasıl açıldı
derseniz hepsi var resimleriyle…
BAKİ
ŞİMŞEK (Mersin) – Sayın Bakan, bu barajların kaç tanesini devlet yaptı, kaç
tanesini özel sektör? Ona bir açıklama getirir misin.
ORMAN
VE SU İŞLERİ BAKANI VEYSEL EROĞLU (Devamla) – Şimdi, netice itibarıyla,
barajları bırakalım, bin günde bin gölet inşa ettik. 
(Mikrofon
otomatik cihaz tarafından kapatıldı) 
ORMAN
VE SU İŞLERİ BAKANI VEYSEL EROĞLU (Devamla) – Sayın Başkanım, hakikaten siz de
çok güzel idare ediyorsunuz, teşekkür ederiz.
BAŞKAN
– Mikrofon açıkken söyleyin Sayın Bakan, kabul etmem şimdi. 
İki
dakika ek süre veriyorum. 
Buyurun.

ORMAN
VE SU İŞLERİ BAKANI VEYSEL EROĞLU (Devamla) – Sayın Başkanıma ve Divana
teşekkür ediyorum. Onlar da hakikaten çok güzel idare ediyor. İnşallah güzel
bir şekilde, tatlı bir şekilde, aramızdan su sızmadan bütçe görüşmelerini
kapatacağız. (AK PARTİ sıralarından alkışlar) 
Sayın
Başkanım, herhâlde dört dakika verecektiniz. 
Şimdi,
efendim, GAP’ı bitiriyoruz. 1 milyon 58 bin hektarın 550 bin hektarını
bitirdik, yıl sonuna kadar bunu büyük ölçüde bitireceğiz. Ayrıca, 1.071 gölet
inşaatını yapıyoruz. İçme suyunda problem kalmadı. Taşkın korumada 4.471 dere
ıslahını yaparak 4,5 milyon dekar alanı taşkınlardan korumuşuz. HES’lerde
destan yazdık. Bakın, eskiden 26 milyar kilovatsaat elektrik üretilirken
HES’lerden, şimdi 95 milyar kilovatsaat üretiyoruz, 3’e katladık.
HAYDAR
AKAR (Kocaeli) – Hangisi, derelerin üzerine mi, yoksa büyük barajlar mı?
ORMAN
VE SU İŞLERİ BAKANI VEYSEL EROĞLU (Devamla) – Büyük baraj ve dereler.
Ergene’yle
ilgili konuştular ama bunu tabii, anlatırsam sabah olur. Onun için, kitapçık
hazırladım, Edirneli vekilim gitmediyse ona vereceğim. 
SUEN’in
faaliyetleri gerçekten muhteşem. Meteoroloji 1.840 tesisi aldı, hizmete soktu. 
Netice
itibarıyla, değerli kardeşlerim, bir de önemli bir müjde daha vereyim: Biz
sadece GAP, KOP, DAP değil bütün Türkiye için, on bölgeye ayırarak gelişim
bölgeleri hazırladık, onları da 2019’un sonuna kadar bitireceğiz. (AK PARTİ
sıralarından alkışlar) İsteyen olursa biz gittiğimiz yerlerde dağıtıyoruz,
vekillerimden arzu eden varsa o kitapçıkları da göndeririz.
Netice
olarak, ben gerçekten SUEN’in faaliyetlerinden bahsedemedim zamanım dolduğu
için.
Başkanım,
sözümü tamamlayayım hemen.
BAŞKAN
– Tabii ki buyurun.
ORMAN
VE SU İŞLERİ BAKANI VEYSEL EROĞLU (Devamla) – Efendim, gerçekten hepinize
teşekkür ediyorum. 
Konuşmacıların
tenkit, tavsiye ve teklifleri mutlaka dikkate alınıyor. Ben özellikle buna
dikkat eden bir kişiyim. Dolayısıyla, tenkit, tavsiye, teklif olmadan olmaz.
Sizlerin tenkitleri, varsa teklifleriniz bizim başımızın tacıdır, bunları
dikkate alacağız. Biz de elimizden geldiği…
TÜRABİ
KAYAN (Kırklareli) – Sayın Bakan, Kırklareli’nin kapalı devresini söylemediniz.
ORMAN
VE SU İŞLERİ BAKANI VEYSEL EROĞLU (Devamla) – Onunla ilgili bilgi soru-cevap
bölümünde var, uzun sürecek, vaktimiz yok. Özellikle onu da yapacağız, merak
etme.
TÜRABİ
KAYAN (Kırklareli) – İnşallah.
ORMAN
VE SU İŞLERİ BAKANI VEYSEL EROĞLU (Devamla) – Kırklareli’ye yapılan yatırımları
ben size söyleyeyim. Kırklareli’deki bütün atık su, ileri biyolojik arıtma
tesislerini biz yaptık biliyorsunuz. 
Netice
itibarıyla, hepinize, bütün vekillere gönülden teşekkür ediyorum. 
Bu
bütçenin hayırlara vesile olmasını diliyorum, inşallah bereket getirir.
Hepinize de Cenab-ı Allah sıhhat, afiyet ve iki cihan saadeti lütfeylesin
inşallah. 
Hepinize
gönülden teşekkür ediyorum, sağ olun. (AK PARTİ sıralarından alkışlar) 
BAŞKAN
– Teşekkür ederiz Sayın Bakan.
Sayın
Ilıcalı ve Sayın Tanrıkulu’nun 60’a göre söz talepleri var.
Sayın
Ilıcalı, buyurun.
IV.- AÇIKLAMALAR
(Devam)
25.- Erzurum Milletvekili Mustafa Ilıcalı’nın, borçlarını erteleme
kararından dolayı Erzurumlu ve Türkiye’deki çiftçiler adına Gıda, Tarım ve
Hayvancılık Bakanı Ahmet Eşref Fakıbaba’ya teşekkür ettiğine ilişkin açıklaması
MUSTAFA
ILICALI (Erzurum) – Çok teşekkür ederim Değerli Başkanım.
Tarım
Bakanımız Sayın Fakıbaba konuşurken çok sayıda mesaj aldım. Buradaki Erzurumlu
çiftçi hemşehrilerim ertelemeden dolayı teşekkürlerini size iletmemi istediler,
bundan dolayı çok büyük bir memnuniyet duymuşlar. Hatta ben de değerli bir
vekil bir soru sorunca bizzat telefon açıp sordum işlemi uyguladınız mı diye.
Uygulamışlar, binlerce, on binlerce çiftçi bundan istifade etmiş. Size
bölgemdeki çiftçiler, Türkiye’deki çiftçiler adına teşekkür ediyoruz. 
Yapılandırma
konusunda da Sayın Başbakanımız Ziraat Bankasına talimat verildiğini söyledi. O
konuda da çiftçileri uyardım. Şahsınızda Hükûmetimize, Başbakanımıza
teşekkürlerimizi arz ediyoruz.
Başkanım,
size de çok teşekkürler, iyi akşamlar.
BAŞKAN
– Teşekkürler Sayın Ilıcalı.
Sayın
milletvekilleri, bakın, şimdi herkes el kaldırıyor, herkes bana “Yerimizden bir
dakika söz verin.” diyor.
İLKNUR
İNCEÖZ (Aksaray) – Olmaz, olmaz, soru-cevaba geçiyoruz.
BAŞKAN
- Böyle giderse bu sabaha kadar bitmeyecek gerçekten. 
İLKNUR
İNCEÖZ (Aksaray) – Sayın Başkan, soru-cevap var zaten.
BAŞKAN
- O yüzden, her gruptan sadece bir kişiye daha söz veriyorum ve bu usulü
kaldırıyorum, lütfen… 
Sayın
Tanrıkulu, buyurun.
26.- İstanbul Milletvekili Mustafa Sezgin Tanrıkulu’nun, Orman ve Su
İşleri Bakanı Veysel Eroğlu’nun 503 sıra sayılı 2018 Yılı Bütçe Kanunu Tasarısı
ile 504 sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde Hükûmet adına yaptığı konuşmasındaki bazı ifadelerine ilişkin
açıklaması
MUSTAFA
SEZGİN TANRIKULU (İstanbul) – Sayın Başkanım, teşekkür ederim.
Orman
ve Su İşleri Bakanımızın sunumunu dinledim ama bir yerde “10 trilyondan
aşağılarını biz açıyoruz, yukarısını başkaları açıyor.” dedi. 10 trilyon bütçe
rakamlarına göre ne oluyor, tam anlayamadım. Acaba yeni para birimiyle bir
sorun mu var?
ORMAN
VE SU İŞLERİ BAKANI VEYSEL EROĞLU (Afyonkarahisar) – 10 milyon TL. 
MUSTAFA
SEZGİN TANRIKULU (İstanbul) – Evet yani yeni para birimine siz alışmamışsınız
anlaşılan çünkü ben de soruyorum “Bu ne kadar ediyor?” falan diye. Neyse, bu
işin başka bir tarafı da... 
Şunu
söyleyeceğim yani anneme de tutanakları götüreceğim; Diyarbakır’ın Kulp
ilçesinin Ağaçlı Mahallesi’nin yeni adıyla Kaynak Caddesi’nin -eskiden köydü,
şimdi ise bir cadde oldu, köy aslında- maalesef suyu yok. Kıbrıs’a kadar su
götürdük ama köyde su yok hem de Kulp gibi su kaynaklarının çok olduğu bir yer,
yazın tamamen...
(Mikrofon
otomatik cihaz tarafından kapatıldı) 
MUSTAFA
SEZGİN TANRIKULU (İstanbul) – Tutanaklara geçmesi açısından söylüyorum. 
BAŞKAN
– Sayın Tanrıkulu, siz söyleyin, tutanaklara geçer. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Kulp mu?
BAŞKAN
– Kulp, evet.
MUSTAFA
SEZGİN TANRIKULU (İstanbul) – Kulp Ağaçlı, evet, oraya bir iki üç kilometrelik
yola henüz su götüremediniz. 
BAŞKAN
– Peki, teşekkür ederiz. 
Sayın
Erdem, buyurun. 
27.- İstanbul Milletvekili Arzu Erdem’in, işsiz ziraat mühendislerinin
istihdamı sağlanmadan Millî Tarım ve Hayvancılık Projesi’nin nasıl hayata
geçirileceğini öğrenmek istediğine ilişkin açıklaması
ARZU
ERDEM (İstanbul) – Teşekkür ederim Sayın Başkan. 
Sayın
Gıda, Tarım ve Hayvancılık Bakanı konuşmasında “Millî tarım, güçlü yarın” dedi.
Hakikaten güzel bir slogan ama sloganlarda kalmaması adına, 2018 Ocak ayında,
özellikle ziraat mühendislerimiz -merak ettiği atama sayısı ve atama talepleri
olan- 3.500 atama talebini gündeme taşımamızı istemiştir. 45 bin işsiz ziraat
mühendisi varken, özellikle atama yapılmadan, bunlarla ilgili istihdam
sağlanmadan Millî Tarım ve Hayvancılık Projesi’ni ziraat mühendisleri olmadan
kâğıt üzerinde mi gerçekleştireceksiniz? Özellikle tutanaklara geçmesini
istiyorum. 
Teşekkür
ederim. 
BAŞKAN
– Teşekkür ederiz Sayın Erdem. 
Sayın
Gaydalı, buyurun. 
28.- Bitlis Milletvekili Mahmut Celadet Gaydalı’nın, Bitlis Yolalan
beldesine bağlı Paks köylülerinin koyun ölümlerinin artması konusuna çare
bulunmasını istediklerine ve Singapur’dan canlı hayvan ithalinin doğru olup
olmadığını öğrenmek istediğine ilişkin açıklaması
MAHMUT
CELADET GAYDALI (Bitlis) – Teşekkür ederim Sayın Başkanım. 
Ben
de Sayın Fakıbaba’ya 2 tane sual sormak istiyorum. Bitlis Yolalan beldesine
bağlı Paks köyünde koyun ölümlerinin artması üzerine geçen hafta köylü
kardeşlerimizi ziyaret ettim. Kullanılan yemden kaynaklandığını tahmin eden
hayvan yetiştiricileri, bu olayın son on yıldır yaşandığını, hâlâ bir çare
bulunmadığını, yetkililerin yakın ilgisini beklediklerini ilettiler. Bu yıl
ölen hayvan sayısının 150 civarında olduğunu, bu rakamın bir köy için çok
yüksek olduğundan acil bir çarenin bulunmasını istiyorlar. 
İkinci
sorum da Singapur’dan canlı hayvan ithal edileceği doğru mudur? Doğru ise bu
akla zarar kararı kim vermiştir? İklimi, coğrafyası ve tabiat örtüsü bize hiç
uymayan bir coğrafyadan canlı hayvan alınması doğru bir hareket midir? Sınama
yanılma yoluyla daha ne kadar araştırma yapacağız?
Teşekkür
ederim.
BAŞKAN
– Teşekkür ederiz.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE TEKNOLOJİ
BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Sayın milletvekilleri, şimdi şahıslar adına aleyhte olmak üzere Aydın
Milletvekili Sayın Deniz Depboylu. 
Buyurun.
(MHP sıralarından alkışlar)
Süreniz
beş dakika. 
DENİZ
DEPBOYLU (Aydın) – Sayın Başkan, değerli milletvekilleri; üzerinde görüştüğümüz
bütçe tasarısı üzerinde şahsım adına söz almış bulunmaktayım. Konuşmama
başlamadan önce aziz Türk milletini ve Gazi Meclisi saygıyla selamlıyorum. 
Değerli
milletvekilleri, Milliyetçi Hareket Partisi olarak doktrinimiz olan Dokuz Işık,
vatanımızın, milletimizin, devletimizin korunması, güçlenmesi, yücelmesi ve
muasır ülkeler seviyesinde hak ettiği değeri bulabilmesi için Başbuğ’umuz
Alparslan Türkeş’in bize değerli bir öğretisidir. Dokuz Işık doktrininin biri
ilimcilik, bir diğeri de köycülük. Her ikisi de bugün bizim konumuz ama ben
ilimcilikle başlamak istiyorum. 
İlkelerimize
göre, ilimde ileri olmak için çocuklarımıza, onların potansiyellerini
değerlendirerek en iyi eğitim imkânlarını sunmayı başlıca görevimiz olarak
kabul ediyoruz ve bunun da her zaman böyle olmasını arzu ediyoruz. Maalesef
mevcut sistemden kaynaklanan pek çok sorun var ve üstün yetenekli
çocuklarımızın farklı ülkeler tarafından kendilerine sunulan imkânlar sebebiyle
ülkemizden ayrılıyor olması bizi üzüyor, endişelendiriyor. Eğitim sistemimizden
kaynaklanan pek çok sorun olduğunu biliyoruz ama bunun yanı sıra, bilim ve
teknoloji çalışmalarında yapılan hatalar ve eksiklikler de beyin göçünü
artırmakta. Üstün yetenekli çocuklarımız maalesef mevcut sistem içerisinde fark
edilememekte ve hak ettiği değeri bulamamakta. 
Ben,
TÜBİTAK’ın yaptığı birkaç hatadan bahsetmek istiyorum, bir iki de örnek vermek
istiyorum: İlayda Şamilgil’i hatırlar mısınız, bilmem. İlayda, sıvılarda
bulunan su oranını mıknatısla ölçebilen bir sistem geliştirmişti ve TÜBİTAK’a
sundu ama finale bile kalamadı. Bu olaydan sonra, Polonya’da Nobel Fizik
Ödülüne İlk Adım Yarışması’nda İlayda 1’inci oldu ve NASA’dan teklif aldı.
İkinci sınıfta da NASA’da Mars projesinde görev almak üzere maalesef kaybettik.

Yine,
yakın zamandan bir örnek, lise öğrencileri Mehmet Can Dursun ile İrfan Efe
Boztepe; özellikle şeker hastalarında görülen açık yaraların geç iyileşmesi
sonunda çözüm olarak yengeç ve karides kabuklarından oluşan bir yara bandı geliştirdi.
TÜBİTAK bu projeyi kabul etmedi ama Amerika Birleşik Devletleri’nde bu proje
liseler arası yapılan Genius Olimpiyatları’nda yarışmaya katıldı; 54 ülke
içerisinde 2.450 proje arasından 1’inci seçildi. Bu çocuklarımız yine o
devletten burs aldı. 
Mehmet
Türker -belki bunu hatırlarsınız- şu anda 27 yaşında; kolu olmayan engelliler
için elektronik olarak baş hareketleriyle komuta edilen gözlük üretti ama yine
TÜBİTAK tarafından reddedildi. İngiltere ve Amerika gibi 13 ülkedeki engelli
dernekleri tarafından proje sahiplenildi, Çin’de bu proje ürünü üretilmeye
başlandı. 
Ben
buradan daha birçok isim sayabilirim size, adını bilmediklerim,
hatırlayamadıklarım da olabilir. Mutlaka o projelerin yarışmaya girdiği dönemde
seçilen, 1’incilik kazanan projeler de değerli projelerdir ama bir şeyler
yanlış gidiyor, biz bu çocukları kaybediyoruz. 
Yine,
bu konuda önlem almak zorundayız. Yetenekli, yaratıcı ve bilgi edinmeye istekli
çocukları önceden keşfetmeliyiz, kendilerine hak ettikleri değeri vermeli,
özeni göstermeliyiz. Yoksa başka ülkeler bu çocuklarımıza bizim verdiğimiz
özenden, hak ettiği değerden fazlasını verebiliyor. 
Eğitim
sistemini yeniden yapılandırmalıyız. Üstün yetenekli çocuklarımızı tespit edip
onlara uygun programlar geliştirmeliyiz. Yine, bu çocuklarımızın çalışmalarının
taçlandırılacağı Türkiye Bilimler Akademisinin özenle finanse edilmesi, imkân
ve kaynaklarının güçlendirilmesi de çok önemli. 
Değerli
milletvekilleri, ben bugün Orman ve Su İşleri Bakanlığının bütçesinin de
görüşülüyor olması hasebiyle, biraz da seçim bölgem olan Aydın’ın sorunlarına
değinmek istiyorum. Sayın Orman Bakanımız, delice zeytin ağaçlarının ıslahıyla
ilgili bir projeniz mevcut ve bu proje şu anda uygulamada. Bu projede neden
Aydın ili yok, ben bunu merak ediyorum. Zira, Aydın’da zeytin ağacı sayısı -resmî
kurumlardan aldık bu bilgiyi- 22 milyon 201 bin 194, Türkiye geneline oranı
yüzde 13. Aydın’da delice zeytin ağacı sayısı 2 milyon 324 bin 978, Türkiye
geneline oranı dörtte 1. Resmî kurumlardan aldığımız bilgi böyle. Projeye
bakıyoruz, çok daha az sayıda zeytin ağacının olduğu iller projede ama Aydın
yok, bunu merak ediyorum.
Yine,
Aydın’da daha önceden uyguladığınız fıstık ağaçlarının ıslahıyla, aşılanmasıyla
ilgili bir proje vardı. Bu çok değerli bir projeydi, güzel bir sonuç verdi. Biz
aynı projeyi incir ağaçları için de talep ediyoruz ki şöyle: Biliyorsunuz,
dünyanın en iyi inciri Aydın’da üretiliyor. 2002’de incir ihracatı yapan sadece
6 firma vardı, bu rakam 2017’de 108 oldu. Dünyanın en iyi incirini üretince tabii
ki talep fazla, uluslararası düzeyde incir talebi mevcut ve şu anda bunlara
yetecek…
(Mikrofon
otomatik cihaz tarafından kapatıldı) 
DENİZ
DEPBOYLU (Devamla) – Biraz daha süre rica edebilir miyim?
BAŞKAN
– Buyurun, tamamlayın lütfen.
DENİZ
DEPBOYLU (Devamla) – Teşekkür ediyorum.
Tabii
ki talep fazla ama bunlara yetişmek için de incir üretiminin desteklenmesi
gerekiyor. Bununla ilgili bizim bir önerimiz var. Biliyorsunuz, en iyi incir
600-800 metre civarı yükseklikte yetişiyor. Dağlık alanlarımızda makilik
alanlar mevcut. Bu makilik alanlara incir fidanı dikilse, bu incir fidanlarının
bakımı ve üretimi köylülerimize devredilse hem köylülerimiz kazansa hem
memleket kazansa Aydın da mutlu olacak, memleket de bundan mutlu olacaktır diye
düşünüyorum, ayrıca alanlar da mutlu olacak.
Yine,
Menderes Nehri’nin temizlenmesi çok ciddi bir sorun. Bu, sadece Aydın’ı
ilgilendirmiyor, Menderes’in geçtiği bütün illeri ilgilendiriyor. 
Yine,
jeotermal santrallerin suya, toprağa, tarıma verdiği zararın iyice araştırılıp
bu konuda toplumun, Aydınlıların bilgilendirilmesini rica ediyorum.
Bu
vesileyle bütçenizin hayırlı olmasını ve Aydın’ımızın da bu bütçeden payına
düşen hizmeti almasını diliyor, yüce heyetinizi saygıyla selamlıyorum. (MHP
sıralarından alkışlar)
BAŞKAN
– Teşekkür ederiz Sayın Depboylu.
Birleşime
on dakika ara veriyorum.
Kapanma Saati: 21.49
ALTINCI OTURUM
Açılma Saati: 22.02
BAŞKAN: Başkan Vekili Pervin BULDAN
KÂTİP
ÜYELER: Bayram ÖZÇELİK (Burdur), Sema KIRCI (Balıkesir)
-----0-----
BAŞKAN
– Sayın milletvekilleri, Türkiye Büyük Millet Meclisinin 42’nci Birleşiminin
Altıncı Oturumunu açıyorum. 
2018
Yılı Merkezi Yönetim Bütçe Kanunu Tasarısı ile 2016 Yılı Merkezi Yönetim Kesin
Hesap Kanunu Tasarısı’nın görüşmelerine devam ediyoruz.
Komisyon
ve Hükûmet yerinde.
Sayın
milletvekilleri, sekizinci turdaki konuşmalar tamamlanmıştır. Şimdi, soru-cevap
işlemine geçiyoruz. Yirmi dakikalık soru-cevap işleminde on dakikalık süreyi
sayın milletvekilleri, geri kalan on dakikayı da sayın bakanlar
kullanacaklardır.
Sayın
Özdemir, buyurun.
SİBEL
ÖZDEMİR (İstanbul) – Teşekkür ederim Sayın Başkan.
Bilim,
Sanayi ve Teknoloji Bakanına sormak istiyorum: Bakanlığınız Anahtar dergisi
tablosunda -ülkemiz araştırma geliştirme harcamalarının gayrisafi yurt içi
hasılaya oranı- 2011-2015 sıralamamız değişmemiş yani son sıralardayız Sayın
Bakan. Övündüğünüz, kendi içimizdeki AR-GE harcamalarındaki kısmi artış,
dünyanın gelişmiş ülkeleriyle rekabet düzeyinin çok çok gerisinde. Belirsizlik,
özgürlük ortamının kısıtlanması, hukuksal güvensizlik sonucu endişe duyan
nitelikli insan kaynağı ve özellikle de bilim insanlarımız yurt dışına hızla
göç etmektedir. Durum buyken gelişmiş ülkelerin seviyesine nasıl ulaşacağız?
Bir
de Gıda, Tarım ve Hayvancılık Bakanımıza sormak istiyorum: Seçim bölgem olan İstanbul
Silivri’de 173 bin metrekarelik bir tarım arazisi İstanbul Büyükşehir
tarafından imara açılmış ve 12 kat inşaat izni verilmiştir. Verimli tarım
topraklarının üzerinin betonla kaplanmasına Bakanlık olarak daha ne kadar
seyirci kalacaksınız Sayın Bakan?
Teşekkür
ederim.
BAŞKAN
– Sayın Tüm...
MEHMET
TÜM (Balıkesir) – Teşekkür ederim Sayın Başkan.
Çanakkale
merkeze bağlı Kirazlı köyünde Kanadalı Alamos Gold Şirketi adına Doğu Biga
Madencilik Şirketi tarafından işletmeye açılmak üzere altın madeni çalışmaları
yapıldığı bilinmektedir. Bölgede altın maden işletmesi için yapılan ağaç
kesimleri bölge halkının ve çevrecilerin yoğun tepkilerine neden olmaktadır.
Sayın Bakana soruyorum: Türkiye’de kaç altın maden işletmesi bulunmaktadır?
Bunların kaçı Kaz Dağlarında kurulmuştur. Alamos Gold’un işletmeye açacağı
maden ocağı için 150 bin ağacın kesileceği iddiası doğru mudur? Şirketin ruhsat
alanının tamamının orman sınırları içerisinde olduğu iddiası doğru mudur? Altın
maden ocağının Kaz Dağlarında ve Atikhisar Barajı’nda yaratacağı kirlilik nasıl
önlenecektir? Alamos Gold’a Türkiye’de kaç bölgede altın madencilik işletme
ruhsatı verilmiştir? Hayırsever iş adamı Zarrab’ın yerini bugün Alamos Gold mu
almıştır? Kaz Dağlarında şu an kaç maden işletmesi ve termik santral
bulunmaktadır?
BAŞKAN
– Sayın Erdoğan...
MEHMET
ERDOĞAN (Muğla) – Teşekkür ediyorum Sayın Başkan.
Sayın
Orman Bakanına ilk sorum: Muğla’ya diktiğiniz ağaçların sayısını söylüyorsunuz,
bir de kestiklerinizi söyleyin, hangisi daha fazla? Kavaklıdere Çamlıbel Göleti
ve Sulaması İnşaatı ne zaman başlayıp ne zaman bitecek? Türkiye’den İsrail’e
satılan herhangi bir su kaynağı var mıdır? Var ise hangi kaynaktır ve kaça
satılmıştır? 
Sayın
Tarım Bakanı, 2018 yılında kaç ziraat mühendisi, kaç veteriner hekim atayacaksınız?
Ne zaman kendi hibrit tohumlarımızı, damızlık hayvan çeşitlerimizi
geliştireceğiz? Gıda, tarımda İsrail’den ithal ettiğimiz ürünler nelerdir?
Yaşanan kriz sonrası bu ürünlerin ithalatını sınırlandırmayı ya da yasaklamayı
düşünüyor musunuz? Arıcılara verdiğiniz destekler üç yıldır aynı. Arıcılıkta
dünya 2’ncisiyiz, bu durumu muhafaza etmek için arıcılara sahip çıkmamız
şarttır. 
Sayın
Bilim ve Teknoloji Bakanı, millî yazılıma ne zaman sahip olacağız? El âlemin
sosyal medyasından kendi sosyal medyamıza, kendi Google’mıza ne zaman
kavuşacağız? 
Teşekkür
ediyorum. 
BAŞKAN
– Sayın Köksal…
BURCU
KÖKSAL (Afyonkarahisar) – Seçim bölgem Afyonkarahisar ili Şuhut ilçesi
Balçıkhisar köyündeki dere ıslahı iki yıldır söz verildiği hâlde yapılmamıştır,
dere pislik içindedir. Yine, Balçıkhisar’daki altyapı çalışmalarının da yüzde
35’i tamamlanmamıştır, ihalesi yapıldığı bilgisi verildiği hâlde Balçıkhisar’ın
altyapısı ve dere ıslahı niçin yapılmamıştır? Bu konuda 2018 yılında bunların
tamamlanması için hemşehrimiz Orman ve Su İşleri Bakanı Veysel Eroğlu’dan bir
söz istiyoruz. 
Yine,
çiftçinin 2010 yılında aldığı yedi yıl vadeli tarım kredisinden altı yıl
boyunca hayat sigortası primi kesilmezken yedinci yılında tüm yedi yılın hayat
sigortası priminin tamamı kesilmiştir. Çiftçi tarım kredisi çekerken hayat
sigortası primi için herhangi bir kesinti uyarısı yapılmadığı ve altı yıl
boyunca hiçbir kesinti olmadığı hâlde borcun biteceği yedinci yılda yapılan
kesinti çiftçiyi mağdur etmiştir; bu mağduriyetin giderilmesi sağlanacak mıdır?

BAŞKAN
– Sayın Yalım…
ÖZKAN
YALIM (Uşak) – Teşekkür ederim Sayın Başkan. 
İlk
sorum Tarım Bakanına: Sayın Bakan -çiftçimizin bu kadar zor şartlarda ekip
biçmesi için- biliyorsunuz çiftçimiz çok zor şartlarda şu anda, daha kolay ekip
biçmesi için, özellikle Avrupa’daki çiftçilerle rekabet edebilmesi için ÖTV’siz
ve KDV’siz mazotu ne zaman vermeye başlayacaksınız? 
Şimdi,
2 tane sorum Sayın Orman Bakanımıza. Sayın Orman Bakanı, Uşak Eşme ilçemizi
ziyaret ettiğinizde Konak ve Narlı köylerine baraj sözü vermiştiniz. Biraz önce
köylülerden telefon geldi, bu barajı ne zaman yapmayı planlıyorsunuz? 
İkinci
sorum: Uşak’ta Murat Dağı’nı biliyorsunuz, Murat Dağı’yla Kütahya’nın sınırı da
var biliyorsunuz. Kütahya’nın Gediz ilçesi Karaağaç köyü mevkisinde Anadolu
Export Maden Sanayi tarafından altın madeni açılmasıyla ilgili sondaj çalışması
yapılmıştır. Yaklaşık 2.500 civarında orman ağacı, çam ağacı kesilmiştir.
Bununla ilgili bilginiz var mıdır?
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan. 
Sorum
Tarım Bakanına olacak: Sayın Bakanım, çiftçiye vadedilen ucuz mazot ne zaman
verilecektir? Konuşmanız sırasında bu konuda bir cevap alamadık. Ucuz gübre,
ucuz yem ne zaman verilecektir? Türkiye ne zamandan beri yurt dışından saman ve
yurt dışından et ithal etmektedir; bu ne zamana kadar devam edecektir? 2002
yılında çiftçi 3 kilo buğday satıp 1 litre mazot alabiliyordu, şu anda 6 kilo
buğday satıp 1 litre mazot alabiliyor; değerlendirmelerde bunu niçin göz önünde
bulundurmuyorsunuz? 2002 ile 2017 yılları arası uygulanan tarım politikaları
yanlış mıdır? Niçin Türkiye'nin tarım sorunu çözülememiştir, hâlâ et ithal
ediyoruz, yem ithal ediyoruz; çiftçinin, hayvancılığın sorununu çözemiyoruz? Bu
konudaki görüşlerinizi almak istiyorum. 
Diğer
sorum da Sayın Orman Bakanına olacak: “500 küsur tane baraj açtık.” dediniz. Bu
barajların kaç tanesini Türkiye Cumhuriyeti devleti yapmıştır, kaç tanesini
özel sektör ve yabancı sermaye yapmıştır? Mersin’deki barajların açılışını ne
zaman yapmayı düşünüyorsunuz?
Teşekkür
ederim.
BAŞKAN
– Sayın Yıldırım…
BEHÇET
YILDIRIM (Adıyaman) – Teşekkürler Başkanım. 
Sorum,
Orman ve Su İşleri Bakanına: Üç tarafı suyla çevrili Adıyaman’da bırakın sulu
tarımı içilecek su bile bulamıyoruz. 
1)
Adıyaman il ve ilçelerinin, daha önce yaz aylarında, şimdi her mevsim
yaşadıkları su sorunu neden çözülememektedir?
2)
Adıyaman'ın Kâhta ilçesi ve köylerinin su sorununu çözmeye yönelik
çalışmalarınız var mı, varsa bu çalışmalar nelerdir?
3)
Temmuz ayında Adıyaman Halk Sağlığı Müdürlüğünün Kâhta ilçesinde yaptığı su
analizi sonuçlarından haberdar mısınız?
4)
Basında yer alan iddialara göre Kâhta suyunun koliform bakteri parametreleri
yönünden uygun olmadığı iddiaları doğru mudur?
5)
Kâhta Çayı üzerinde yapılması planlanan HES için halk ile ihaleyi alan firma
arasında mahkeme olmuştur ve birkaç defa kavgalar olmuştur, tartışmalı bu
HES’in son durumu nedir? Mahkeme sonuçlanmadan firmanın çalışmalarına kim ya da
kimler izin veriyor? 
BAŞKAN
– Sayın Tümer… 
ZÜLFİKAR
İNÖNÜ TÜMER (Adana) – Sayın Bakan, Adana ili başta olmak üzere Çukurova bölgesi
için son derece önem taşıyan ancak 2007’den bu yana kamulaştırmada çıkan
sorunlar nedeniyle yatırıma açılamayan Ceyhan Enerji İhtisas Endüstri
Bölgesi’nde yer alması gereken rafineri, petrokimya tesisleri, petrol ve doğal
gaz depolama tesisleri, liman ve tersane projelerinin bir an önce hayata
geçirilmesi sadece bölge insanı için değil, ülke ekonomisi için de lokomotif
bir güç olacaktır. Yıllarca büyük umutla beklediğimiz bu yatırımlar için henüz
bir yer tahsisi yapılmamıştır. “Yer seçimi yapıldı ve çalışmalar sürüyor.”
şeklindeki açıklamalara karşılık somut bir adım atılamamıştır. Üstelik geçen on
yıla rağmen yatırımların önünün kapatıldığı kanaati yaygınlaşmıştır.
Yatırımların gerçekleşmesi için yer tahsisiyle ilgili bir gelişme var mıdır?
İşsizlikle yoğurulan Çukurova bölgesinde yatırım ve istihdamın önünün açılması
için zaman kaybedilmemesi yönünde bir çalışma gerçekleştirilmelidir. 
Teşekkür
ederim. 
BAŞKAN
– Sayın Zeybek… 
KEMAL
ZEYBEK (Samsun) – Teşekkür ediyorum Sayın Başkanım. 
Sorum
Orman ve Su İşleri Bakanlığına: Havza Ballıkaya Göleti sulama alanında
Hacıdede, Şeyhkoyun, Ağdırhasan köylerinin 2009’dan sonra sulama alanları
yapıldığı hâlde şu anda sulama altyapısının çöktüğü… 
Ladik
Fındıcak Barajı Göleti’nde Mazlumoğlu, Şıhlı, Aktaş, Gölyazı köyleri sulama
arazilerinin şu anda 2 kilometre daha sulama altyapısı yapılsa tamamlanmış
olacak, arazileri sulanmış olacak. 
Diğer
taraftan, Ladik Derinöz Barajı’na Çamlıköy, Budakdere, Kirazpınar, Oymapınar,
Küflek, Kargı, Kayacık, Mürsel, Yukarı Yavucuk, Kocapınar köylerinin Derinöz
Barajı Göleti sulaması alanında olduğu hâlde bu arazilerin sulanmadığı… 
Diğer
tarafta, Vezirköprü Barajı’nın Çekalan, Tekkekıran, Boğazkoru, Güder köylerinin
sulanmadığı; Bafra, Çarşamba sulama alanlarındaki ovaların yüzde 40’ının
tamamlanmadığı… 
(Mikrofon
otomatik cihaz tarafından kapatıldı) 
BAŞKAN
– Sayın Demir… 
NURETTİN
DEMİR (Muğla) – Teşekkür ederim Sayın Başkan. 
Tarım
Bakanımıza soruyorum: 2002 yılına göre mazot, gübre, sulama yüzde 300 ila 400
arasında artmıştır. Çiftçilerin bu sıkıntısını nasıl gidereceksiniz? 
Ben
bir doktor olarak, geçen sene nohut ektim, yüzde 50 zarar ettim. Vatandaşın
neden tarlaya gitmediğini anlamış oldum. Bu konuda önlemleriniz var mı? Nar,
tarlada 65 kuruş, markette 6,5 lira, ne üretici ne de tüketici memnun. Gerekli
önlemleri alacak mısınız? 
45
bin ziraat mühendisi işsiz, ayrıca gıda mühendisleri veterinerler de aynı
şekilde. Bu yetişmiş gençlerimizden yararlanalım. Sayın Bakan, 2018 için
gençlerimize bir müjdeniz var mı? 
Muğla-Milas,
zeytin konusunda oldukça önemli bir ilçe, Türkiye’nin zeytin üretiminin yüzde
10’u burada. Ama zeytinyağına verilen destek yetersiz. Ayrıca bizim bölgemizin
memecik zeytini…
(Mikrofon
otomatik cihaz tarafından kapatıldı)
BAŞKAN
– Sayın Bakanlar, önce kim konuşacak?
Buyurunuz
Sayın Özlü.
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Teşekkür ediyorum Sayın Başkan.
Şimdi,
benim aldığım notlardan alabildiğim kadarıyla cevaplandıracağım, diğerlerini
yazılı olarak cevaplandıracağım.
İlk
soru Sibel Özdemir Vekilimizindi. Tabii ki AR-GE harcamalarının payı düşük
Sibel Hanım. Biz bunu biliyoruz ama AK PARTİ döneminde bu pay yüzde 100
oranında artmıştır, yüzde 0,5’ten yüzde 1’in üzerine çıkmıştır. Dolayısıyla
bunun daha da artmasını istiyoruz. Özellikle AR-GE harcamalarında yüzde 3’lük
bir hedefimiz var. Bu yüzde 3’ün yüzde 2’sini özel sektörün yapması, yüzde 1’i
devletin yapması şeklinde bir planımız var. Buna nasıl ulaşacağız? Buna
çalışarak ulaşacağız, AR-GE merkezlerimizin sayısını artırarak ulaşacağız, ki
bu AR-GE merkezlerinin sayısında ciddi bir artış söz konusu. Az önce rakamları
verdim. Çok kısa bir zaman içerisinde Türkiye’deki AR-GE ve tasarım merkezleri
sayısı bini bulacak. Önümüzdeki yıl içinde bunlara daha derinlikli bir nitelik
kazandırmayı hedefliyoruz. Çalışacağız. Elbette AR-GE harcamalarımızın yeterli
olduğunu söylemiyoruz; bunu artıracağız. 
Diğer
konu, Ceyhan endüstri bölgesiyle ilgiliydi. Şimdi, bu bölgede uzun yıllardır
bir mahkeme süreci yaşanıyor. Yerel yönetimlerin iptal davaları söz konusu,
kamulaştırmaya karşı. Bu davalarda son aşamaya geldik; inşallah bu yılın
sonunda bu davaları tamamlayacağız ve gelecek yıldan itibaren de burada
petrokimya ağırlıklı, petrokimya sanayisi ağırlıklı bir yapılanmaya gideceğiz. 
Biliyorsunuz,
endüstri bölgelerinde mülkiyet devletindir, altyapıyı devlet hazırlar;
yatırımcı gelir, yatırımını yapar. Dolayısıyla Ceyhan Endüstri Bölgesi’ni çok
önemsiyoruz. Burası yaklaşık 1.300 hektarlık bir alanı kapsıyor. Birinci
öncelikli projemiz; mahkeme süreçleri tamamlanma aşamasında. 
Diğer
konularla ilgili, bu AR-GE harcamalarının, daha doğrusu yüksek teknolojili
ürünlerin payıyla ilgili bir soru vardı. Şimdi, aslında şöyle: Sadece yüksek
teknolojiye bakarsak değerlendirme yanlış olur, aslında toplama bakmamız lazım.
Toplamda da şöyle: Düşük teknoloji, orta-düşük teknoloji, orta-yüksek ve yüksek
teknoloji.
Şimdi,
orta-yüksek ve yüksek teknolojili ürünlerin payında bir artış var, önemli bir
artış var, düşük ve orta-düşük teknolojili ürünlerin toplam payında da ciddi
bir azalma var. Buradaki rakamlar; 2002 yılından bugüne kadar düşük teknolojili
ürünlerin payı yüzde 29 azaldı, düşük ve orta-düşük yani toplamını aldığımızda
bunların payı yüzde 12 azaldı, orta-yüksek yüzde 46 arttı, orta-yüksek ve
yüksek teknolojili ürünlerin payı yüzde 31 arttı. 
BAŞKAN
– Buyurun Sayın Fakıbaba. 
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Şimdi, çok
değerli iki arkadaşımızın, Arzu Erdem ve Sayın Demir’in ziraat mühendisleriyle
ilgili soruları var. 
Ben
biraz önce söylerken, inançlı ve samimi olarak bu ölüm oranlarını
düşüreceğimizi, ithalattan ihracata geçeceğimizi söylerken sadece Tarım
Bakanlığı personeliyle veya bir bakanla değil, bunun bir ekiple olduğunu
özellikle vurgulamam gerekli; bu ekibin en önemli elemanları da ziraat
mühendisleri, veteriner hekim arkadaşlarımız ve teknisyen arkadaşlarımızdır.
Gittiğim her yerde ben mutlaka ve mutlaka yanıma -çok şükür, 81 üniversitemiz
var, her gittiğimiz yerde üniversitemiz var- üniversite hocalarımızı almadan,
yani gıda mühendisliği fakültesi dekanı, efendim, veteriner hekimliği dekanı ve
ziraat mühendisleri dekanını almadan toplantıya başlamıyorum çünkü onlar benim
en yakın çalışma arkadaşlarım. 
Ardahan’daki
bir toplantımızda şunu söyledim: “Arkadaşlar, bu ülke bizim. Biz beraber…” Çok
değerli hocalarımız var. “Kaç kişi var?” dedim, “60 kişi.” “Peki, aşı yapmadan
veteriner mezun ettiğiniz oluyor mu?” “Vallahi, oluyor.” dedi. “O zaman, gelin
-bizim müthiş laboratuvarımız var- anlaşalım…” Ve zimmetleyeceğiz arkadaşlar;
yani, hayvan ne kadar varsa, hangi köyde hayvan varsa zimmetleyeceğiz ama önce
üniversitelerden başlayacağız. Üniversiteler yetmediği zaman, o zaman zaten… 
2017
yılında, yan kuruluşlarımızla beraber, 3.500 ziraat mühendisi arkadaşımızı
kurumumuza kazandırmışız. Kendi bütçemize göre 2018’de de aynı şeyi düşünüyoruz
ama mutlaka ve mutlaka ziraat mühendisi ve veteriner hekim arkadaşlar olmadan
bu işte başarılı olmayacağımızı biliyoruz. Yani, “aile hekimliği” dedim ya,
aile hekimliği nasılsa… Vallahi, hayvan benim için çok önemli, çok samimi
olarak söylüyorum, hayvan bizim için çok önemli, onun sağlığı çok önemli. Onun
ölüm oranlarının düşük olması, bizim başarı oranımızı gösterecek en önemli
kriterlerden birisidir. Bu bağlamda, Allah’ın izniyle, inşallah, bu
arkadaşlarla nasıl… Çünkü biz aynen, Sağlık Bakanlığında olduğu gibi Tarım
Bakanlığında da saha koordinasyonları veriyoruz. Bundan sonra 30 bölgeye
ayırıyoruz ve gittiğimiz yerlerde o arkadaşlar bizim adımıza görev yapacaklar.
Bu bağlamda inşallah bunu şey yapacağız. 
Gaydalı
arkadaşımız sordu “Singapur’dan hayvan ithalatı” diye. Yani ben ilk defa
duyuyorum. Yani…
ÖZKAN
YALIM (Uşak) – Çiftçiye mazot nasıl olacak Sayın Bakanım?
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Efendim?
BAŞKAN
– Siz devam edin Sayın Bakan.
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Ses gelmiyor.
BAŞKAN
– Siz devam edin, süreniz bitiyor çünkü.
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Singapur’dan biz
hayvan… Ben yani Singapur’a gitmedim ama Bosna Hersek’ten doğrudur, bakın
Bulgaristan çok bastırıyor, doğrudur ama arkadaşlar şunu söylesem inanır
mısınız? Bu insanların bizden istediği nedir biliyor musunuz? Sırbistan’ın da,
Bosna Hersek’in de, Bulgaristan’ın da -Bulgaristan’la herhangi bir şeyimiz
olmadı- bizden istedikleri, İstanbul’un on beş günlük veya yirmi günlük et
olayıdır. Yani tabii, gittiğiniz zaman büyük ağabeylik yapıyorsunuz. 
Mesela
bir arkadaş dedi ki: “Türkiye-İsrail ihracat ithalat durumunu bana açıklar
mısınız? Yine Sayın Erdoğan sordu bu soruyu. Bakın, size söylüyorum: 2002-2016
yılları arasında bizim tarımsal ihracatımız 2,365 milyon; 2,365 milyon. 
(Mikrofon
otomatik cihaz tarafından kapatıldı) 
BAŞKAN
– Sayın Bakan, süreniz bitti, Sayın Eroğlu’da sıra, siz yazılı olarak cevap
verebilirsiniz.
Buyurunuz
Sayın Bakan.
ORMAN
VE SU İŞLERİ BAKANI VEYSEL EROĞLU (Afyonkarahisar) – Evet, teşekkür ediyorum.
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Şunu bir
açıklasaydım Sayın Başkanım, çok özür dilerim. 
2,365
milyon ve ithalatımız 351 milyon. Bakın, 351 milyon. 
ÖZKAN
YALIM (Uşak) – Çiftçiye mazotu ÖTV’siz, KDV’siz…
GIDA,
TARIM VE HAYVANCILIK BAKANI AHMET EŞREF FAKIBABA (Şanlıurfa) – Burada
arkadaşlar yani ben size rakam veriyorum, inanmıyorsanız bakın arkadaşlar.
BAŞKAN
– Buyurun Sayın Bakan.
ORMAN
VE SU İŞLERİ BAKANI VEYSEL EROĞLU (Afyonkarahisar) – Teşekkür ediyorum Sayın
Başkan.
Evvela,
Sayın Tüm, altın madeniyle ilgili sordu. Bir kere şunu ifade edelim: Kazdağı
Millî Parkı alanında hiçbir maden faaliyetine müsaade etmiyoruz. Bu verilen
izinler Kazdağı Millî Parkı’nın dışındadır, hatta içme suyu havzasının
dışındadır. Burada özellikle Çanakkale’nin de Doğu Biga Madencilik adına iki
ayrı izin verilmiş. Bu konuda yaklaşık 154 hektar alanda izin verilmiş. Bigadiç
beldesinde de 188 hektar alanda izin verilmiş. 
MEHMET
TÜM (Balıkesir) – Sonuçta verilmiş Sayın Bakan.
ORMAN
VE SU İŞLERİ BAKANI VEYSEL EROĞLU (Afyonkarahisar) -
Ne
kadar ağaç kesilecek; onlarla ilgili bilgiyi sonra vereceğim.
Ayrıca
Uşak ilinde “Anadolu Export” adlı firmaya altın madeni izni verildi. Bu da 4,8
hektar alanda yeni izin verilmiştir. 
ÖZKAN
YALIM (Uşak) – Sayın Bakan, biz orada maden açtırmayacağız, işlettirmeyeceğiz.
ORMAN
VE SU İŞLERİ BAKANI VEYSEL EROĞLU (Afyonkarahisar) – Bunun dışında, müsaade
ederseniz, diğer konuları yazılı olarak vereceğim. 
Muğla’yla
ilgili, Sayın Erdoğan, Kavaklıdere’yle alakalı sormuştunuz. Ama Muğla’da biz
çok sayıda baraj yaptık, bakın, daha önce doğru dürüst baraj yoktu. Akgedik,
Bayır Barajı, Dalaman Akköprü Barajı, Derince Barajı, bunlar bitti, 7 tane de
inşa hâlinde. Seki, Fethiye, Arpacık, Girme Barajı, Kavaklıdere Çamlıbel
Barajı, Kavaklıdere Menteşe Barajı, Menteşe Kozağaç Barajı, Yatağan Şerefköy
Barajı, bunlar inşa hâlinde. Göletlerden de 2 tanesini bitirdik; Kavaklıdere
Kurucuova Göleti ile Yatağan Gökpınar Göleti tamamlandı. Şimdi inşaat
safhasında Kavaklıdere Çaybolu Göleti ile Ula Akarcadere 2 Göleti ile Ula Çıtlık
Göleti, Yatağan Kadıköy Göleti inşaat safhasında. Sizin sorduğunuz özellikle
Çamlıbel Göleti’nin sözleşmesi 4 Ağustosta yapıldı ve inşallah bunu da kısa
zamanda bitireceğiz.
Özellikle,
Sayın Burcu Köksal, sayın hemşehrim, tabii, bunun daha önce…
(Mikrofon
otomatik cihaz tarafından kapatıldı) 
ORMAN
VE SU İŞLERİ BAKANI VEYSEL EROĞLU (Afyonkarahisar) – Özür dilerim, biraz… Hemen
hızla efendim. 
BAŞKAN
– Sayın Bakan, süreniz bitti normalde, tek bir dakika toparlamanız için
veriyorum. 
Buyurun.
ORMAN
VE SU İŞLERİ BAKANI VEYSEL EROĞLU (Afyonkarahisar) – Sayın Burcu Köksal,
değerli hemşehrim, Balçıkhisar’la ilgili daha önce dere ıslahı yaptık ama eksik
kısımları var -hatta biz oraya ayrıca bir de baraj yaptık- o kalan kısmı da
2018 yılında tamamlayacağız.
BURCU
KÖKSAL (Afyonkarahisar) – Altyapıyı da tamamlayalım Sayın Bakanım. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Efendim, bunun dışında,
Sayın Şimşek’in “508 baraj bitirdiniz...” Bu barajlar tamamen devletin
bitirdiği, özel sektörün bitirdiğini buna dâhil etmedik. Özel sektörün
yap-işlet-devrettiği barajlar ayrıca…
KEMAL
ZEYBEK (Samsun) – Sayın Bakan, göletlere de “baraj” diyorsunuz. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Efendim, öyle bir şey yok,
öyle bir şe yok. 30 metreye kadar olanlar… Kusura bakma, dünyada en çok baraj,
gölet inşa eden bir kişiye gölet ve barajın farkını mı öğreteceksin? (AK PARTİ
sıralarından alkışlar) Kusura bakma, biraz saygısızlık oluyor. Şimdi, 30
metreye kadar olan gölet, 30 metreden sonra ise baraj olarak alınıyor, özet bu.
Biz de buna göre sınırlandırıyoruz. Baraj bu, gölet öbürü. Bunu bilmiyorsan
öğrenin. (AK PARTİ sıralarından alkışlar) 
(Mikrofon
otomatik cihaz tarafından kapatıldı)
BAŞKAN
– Sayın Bakan, yazılı olarak cevap verirsiniz geri kalan sorulara.
ORMAN
VE SU İŞLERİ BAKANI VEYSEL EROĞLU (Afyonkarahisar) – Geri kalan sorulara yazılı
olarak cevap vereceğim.
BAŞKAN
- Teşekkür ederiz.
Sayın
Usta, buyurun.
IV.- AÇIKLAMALAR
(Devam)
29.- Samsun Milletvekili Erhan Usta’nın, Bilim, Sanayi ve Teknoloji
Bakanı Faruk Özlü’nün 503 sıra sayılı 2018 Yılı Bütçe Kanunu Tasarısı ile 504
sıra sayılı 2016 Yılı Kesin Hesap Kanunu Tasarısı’nın sekizinci tur
görüşmelerinde soru-cevap kısmında yaptığı konuşmasındaki bazı ifadelerine ve
Samsun Ladik İbi Köyü Sulama Projesi’ne ödenek tahsis edilmesini talep ettiğine
ilişkin açıklaması
ERHAN
USTA (Samsun) – Teşekkür ederim Sayın Başkan.
Ben
küçük bir düzeltme yapmak istiyorum. Sayın Sanayi Bakanımız az önce “AR-GE
harcamaların millî gelire oranı 1’in üzerinde” dedi. Şimdi, burada, tabii, yeni
millî gelir serileriyle bunu konuşmak lazım Sayın Bakanım. 2015’te 0,88, bunu
en son 17 kasımda TÜİK açıkladı 0,94. AR-GE harcamaların millî gelire oranı
1’in altında yani burada çok büyük bir gelişme yok. Kaldı ki ben harcamayla
övünmeyi hiç doğru bulmuyorum. Sonuçlarına bakmamız lazım, bu AR-GE harcamaları
yapıyoruz, memlekete ne katıyoruz, ona bakmak lazım.
Bir
de izniniz olursa Orman ve Su İşleri Bakanımıza, bu 2015 yılında Sayın Bakanım
-benim de Kalkınma Bakanlığı Müsteşar Yardımcısı olduğum dönemde- bu Samsun
Ladik İbi Köyü Sulama Projesi yatırım programına girmişti. Üzerinden yaklaşık
üç yıl geçti, orada hiçbir mesafe alınamadı. Burada 60 hektarlık bir alan
sulanacak Havza, Kavak, Ladik yani oraya ciddi bir verim getirecek. Lütfen bu
konuda buraya ödenek tahsis edilip bir ilerleme kaydedilmesini de sizden arzu
ediyoruz.
Teşekkür
ederim.
BAŞKAN
– Teşekkür ederiz Sayın Usta.
III.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- 2018 Yılı Merkezi Yönetim Bütçe Kanunu Tasarısı (1/887)
ile Plan ve Bütçe Komisyonu Raporu (S.Sayısı: 503) (Devam)
2.- 2016 Yılı Merkezi Yönetim Kesin Hesap Kanunu Tasarısı
(1/861), 2016 Yılı Merkezi Yönetim Kesin Hesap Kanunu Tasarısına İlişkin Olarak
Hazırlanan 2016 Yılı Genel Uygunluk Bildiriminin, 2016 Yılı Dış Denetim Genel
Değerlendirme Raporunun ve 6085 Sayılı Sayıştay Kanunu Uyarınca Hazırlanan 174
Adet Kamu İdaresine Ait Sayıştay Denetim Raporunun Sunulduğuna İlişkin Sayıştay
Başkanlığı Tezkeresi (3/1187), 6085 Sayılı Sayıştay Kanunu Uyarınca Hazırlanan
2016 Yılı Faaliyet Genel Değerlendirme Raporunun ve 2016 Yılı Mali
İstatistikleri Değerlendirme Raporu ile 2016 Yılı Kalkınma Ajansları Genel
Denetim Raporunun Sunulduğuna İlişkin Sayıştay Başkanlığı Tezkeresi (3/1188)
ile Plan ve Bütçe Komisyonu Raporu (S.Sayısı: 504) (Devam)

A) BİLİM, SANAYİ VE
TEKNOLOJİ BAKANLIĞI (Devam)
1) Bilim, Sanayi ve Teknoloji
Bakanlığı 2018 Yılı Merkezî Yönetim Bütçesi
2) Bilim, Sanayi ve Teknoloji
Bakanlığı 2016 Yılı Merkezî yönetim Kesin Hesabı
B) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI (Devam)
1) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2018 Yılı Merkezî
Yönetim Bütçesi
2) Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 Yılı Merkezî
Yönetim Kesin Hesabı
C) TÜRK STANDARTLARI
ENSTİTÜSÜ (Devam)
1) Türk Standartları Enstitüsü
2018 Yılı Merkezî Yönetim Bütçesi
2) Türk Standartları Enstitüsü
2016 Yılı Merkezî Yönetim Kesin Hesabı
Ç) TÜRK PATENT ENSTİTÜSÜ
(Devam)
1) Türk Patent Enstitüsü 2018
Yılı Merkezî Yönetim Bütçesi
2) Türk Patent Enstitüsü 2016
Yılı Merkezî Yönetim Kesin Hesabı
D) TÜRKİYE BİLİMSEL VE
TEKNOLOJİK ARAŞTIRMA KURUMU (Devam)
1) Türkiye Bilimsel ve
Teknolojik Araştırma Kurumu 2018 Yılı Merkezî Yönetim Bütçesi
2) Türkiye Bilimsel ve
Teknolojik Araştırma Kurumu 2016 Yılı Merkezî Yönetim Kesin Hesabı
E) TÜRKİYE BİLİMLER
AKADEMİSİ (Devam)
1) Türkiye Bilimler Akademisi
2018 Yılı Merkezî Yönetim Bütçesi
2) Türkiye Bilimler Akademisi
2016 Yılı Merkezî Yönetim Kesin Hesabı
F) TÜRK PATENT VE MARKA
KURUMU (Devam)
1) Türk Patent Enstitüsü 2018
Yılı Merkezî Yönetim Bütçesi
G) GIDA, TARIM VE
HAYVANCILIK BAKANLIĞI (Devam)
1) Gıda, Tarım ve Hayvancılık
Bakanlığı 2018 Yılı Merkezî Yönetim Bütçesi
2) Gıda, Tarım ve Hayvancılık
Bakanlığı 2016 Yılı Merkezî Yönetim Kesin Hesabı
Ğ) TÜTÜN VE ALKOL PİYASASI
DÜZENLEME KURUMU (Devam)
1) Tütün ve Alkol Piyasası
Düzenleme Kurumu 2018 Yılı Merkezî Yönetim Bütçesi
2) Tütün ve Alkol Piyasası
Düzenleme Kurumu 2016 Yılı Merkezî Yönetim Kesin Hesabı
H) ORMAN VE SU İŞLERİ
BAKANLIĞI (Devam)
1) Orman ve Su İşleri
Bakanlığı 2018 Yılı Merkezî Yönetim Bütçesi
2) Orman ve Su İşleri
Bakanlığı 2016 Yılı Merkezî Yönetim Kesin Hesabı
I) ORMAN GENEL MÜDÜRLÜĞÜ
(Devam)
1) Orman Genel Müdürlüğü 2018
Yılı Merkezî Yönetim Bütçesi
2) Orman Genel Müdürlüğü 2016
Yılı Merkezî Yönetim Kesin Hesabı
İ) DEVLET SU İŞLERİ GENEL
MÜDÜRLÜĞÜ (Devam)
1) Devlet Su İşleri Genel
Müdürlüğü 2018 Yılı Merkezî Yönetim Bütçesi
2) Devlet Su İşleri Genel
Müdürlüğü 2016 Yılı Merkezî Yönetim Kesin Hesabı
J) METEOROLOJİ GENEL
MÜDÜRLÜĞÜ (Devam)
1) Meteoroloji Genel Müdürlüğü
2018 Yılı Merkezî Yönetim Bütçesi
2) Meteoroloji Genel Müdürlüğü
2016 Yılı Merkezî Yönetim Kesin Hesabı
K) TÜRKİYE SU ENSTİTÜSÜ
(Devam)
1) Türkiye Su Enstitüsü 2018
Yılı Merkezî Yönetim Bütçesi
2) Türkiye Su Enstitüsü 2016
Yılı Merkezî Yönetim Kesin Hesabı
BAŞKAN
– Sayın milletvekilleri, şimdi sırasıyla sekizinci turda yer alan bütçe ile
kesin hesapların bölümlerine geçilmesi hususunu ve bu bölümlerini ayrı ayrı
okutup oylarınıza sunacağım.
Bilim, Sanayi ve Teknoloji Bakanlığının
2018 yılı bütçesinin bölümlerine geçilmesini oylarınıza sunuyorum: Kabul
edenler... Kabul etmeyenler... Kabul edilmiştir. 
Bölümleri
okutuyorum:
26) BİLİM, SANAYİ VE TEKNOLOJİ
BAKANLIĞI
1) Bilim, Sanayi ve Teknoloji Bakanlığı 2018 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 4.933.467.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 2.741.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 939.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 856.204.000
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 40.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 5.793.391.000
BAŞKAN – Kabul
edenler... Etmeyenler... Kabul edilmiştir.
Bilim, Sanayi ve
Teknoloji Bakanlığı 2018 yılı merkezî yönetim bütçesinin bölümleri kabul
edilmiştir.
Bilim, Sanayi ve
Teknoloji Bakanlığı 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Bilim, Sanayi ve Teknoloji Bakanlığı 2016 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 4.612.652.144,50
Bütçe Gideri 4.467.231.333,90
İptal Edilen Ödenek 145.420.810,60
Ertesi Yıla Devredilen Ödenek 116.520.237,30

BAŞKAN – (A)
cetvelini kabul edenler... Etmeyenler... Kabul edilmiştir.
Bilim, Sanayi ve
Teknoloji Bakanlığı 2016 yılı merkezî yönetim kesin hesabının bölümleri kabul
edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2018 yılı
merkezî yönetim bütçesinin bölümlerine geçilmesini oylarınıza sunuyorum: Kabul
edenler… Etmeyenler… Kabul edilmiştir.
Bölümleri
okutuyorum:
40.30) KÜÇÜK VE ORTA ÖLÇEKLİ
İŞLETMELERİ GELİŞTİRME VE DESTEKLEME İDARESİ BAŞKANLIĞI
1) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2018 Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 31.351.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik Hizmetleri 3.281.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 1.986.193.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 2.020.825.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 2.545.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 1.920.726.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 71.554.000
BAŞKAN – Kabul
edenler… Etmeyenler… Kabul edilmiştir.
 08 Alacaklardan Tahsilat 26.000.000
BAŞKAN – Kabul
edenler… Etmeyenler… Kabul edilmiştir.
 TOPLAM 2.020.825.000
BAŞKAN – Kabul
edenler... Etmeyenler... Kabul edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2018 yılı
merkezî yönetim bütçesinin bölümleri kabul edilmiştir.
Küçük ve Orta
Ölçekli İşletmeleri Geliştirme ve Destekleme İdaresi Başkanlığı 2016 yılı
merkezî yönetim kesin hesabının bölümlerine geçilmesini oylarınıza sunuyorum:
Kabul edenler… Etmeyenler… Kabul edilmiştir.
2) Küçük ve Orta Ölçekli İşletmeleri Geliştirme ve
Destekleme İdaresi Başkanlığı 2016 Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 1.273.561.512,39
Bütçe Gideri 789.686.468,79
İptal Edilen Ödenek 482.009.836,21
Ertesi Yıla Devredilen Ödenek 1.865.207,39
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 1.231.898.000,00
Tahsilat 982.734.396,44
Ret ve İadeler 3.389,57
Net Tahsilat 982.731.006,87
BAŞKAN – (B)
cetvelini kabul edenler… Etmeyenler… Kabul edilmiştir.
Küçük ve Orta Ölçekli
İşletmeleri Geliştirme ve Destekleme İdaresi Başkanlığı 2016 yılı merkezî
yönetim kesin hesabının bölümleri kabul edilmiştir.
Türk
Standartları Enstitüsü 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.22) TÜRK STANDARTLARI ENSTİTÜSÜ
1) Türk Standartları Enstitüsü 2018 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 46.336.000'
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 4.050.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 313.017.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 363.403.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 354.530.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 34.013.000
BAŞKAN – Kabul
edenler… Etmeyenler… Kabul edilmiştir.
 TOPLAM 388.543.000
BAŞKAN – Kabul
edenler... Etmeyenler... Kabul edilmiştir.
Türk
Standartları Enstitüsü 2018 yılı merkezî yönetim bütçesinin bölümleri kabul
edilmiştir.
Türk
Standartları Enstitüsü 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Türk Standartları Enstitüsü 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 537.850.000,00
Bütçe Gideri 440.913.915,38
İptal Edilen Ödenek 96.936.084,62
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 318.722.000,00
Tahsilat 471.497.052,06
BAŞKAN – (B)
cetvelini kabul edenler… Etmeyenler… Kabul edilmiştir.
Türk
Standartları Enstitüsü 2016 yılı merkezî yönetim kesin hesabının bölümleri
kabul edilmiştir.
Türk Patent
Enstitüsü 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.24) TÜRK PATENT ENSTİTÜSÜ
1) Türk Patent Enstitüsü 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 74.212.700,00
Bütçe Gideri 67.344.899,84
İptal Edilen Ödenek 6.867.800,16
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 150.988.000,00
Tahsilat 179.772.866,74
Ret ve İadeler 4.734.171,54
Net Tahsilat 175.038.695,20
BAŞKAN – (B)
cetvelini kabul edenler… Etmeyenler… Kabul edilmiştir.
Türk Patent
Enstitüsü 2016 yılı merkezî yönetim kesin hesabının bölümleri kabul edilmiştir.
Türkiye Bilimsel
ve Teknolojik Araştırma Kurumu 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.08) TÜRKİYE BİLİMSEL VE
TEKNOLOJİK ARAŞTIRMA KURUMU
1) Türkiye Bilimsel ve Teknolojik Araştırma Kurumu 2018
Yılı Merkezî Yönetim Bütçesi



Kodu


Açıklama


(TL)



 01 Genel Kamu Hizmetleri 3.131.087.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.368.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 789.000
BAŞKAN – Kabul
edenler… Etmeyenler… Kabul edilmiştir.
 09 Eğitim Hizmetleri 132.452.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 3.265.696.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 216.067.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 2.962.798.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 86.831.000
BAŞKAN – Kabul
edenler… Etmeyenler… Kabul edilmiştir.
 TOPLAM 3.265.696.000
BAŞKAN – Kabul
edenler... Etmeyenler... Kabul edilmiştir.
Türkiye Bilimsel
ve Teknolojik Araştırma Kurumu 2018 yılı merkezî yönetim bütçesinin bölümleri
kabul edilmiştir.
Türkiye Bilimsel
ve Teknolojik Araştırma Kurumu 2016 yılı merkezî yönetim kesin hesabının
bölümlerine geçilmesini oylarınıza sunuyorum: Kabul edenler… Etmeyenler… Kabul
edilmiştir.
2) Türkiye Bilimsel ve Teknolojik Araştırma Kurumu 2016
Yılı Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 3.870.363.332,83
Bütçe Gideri 3.250.718.839,59
İptal Edilen Ödenek 619.644.493,24
Ertesi Yıla Devredilen Ödenek 30.542.898,27
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 2.653.216.000,00
Tahsilat 3.223.756.783,98
Ret ve İadeler 195.404,36
Net Tahsilat 3.223.561.379,62
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Bilimsel
ve Teknolojik Araştırma Kurumu 2016 yılı merkezî yönetim kesin hesabının
bölümleri kabul edilmiştir.
Türkiye Bilimler
Akademisi 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.09) TÜRKİYE BİLİMLER AKADEMİSİ
1) Türkiye Bilimler Akademisi 2018 Yılı Merkezî Yönetim
Bütçesi



Kodu


Açıklama


(TL)



 01 Genel Kamu Hizmetleri 16.035.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 540.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 16.575.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 43.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 16.384.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 148.000
BAŞKAN – Kabul
edenler… Etmeyenler… Kabul edilmiştir.
 TOPLAM 16.575.000
BAŞKAN – Kabul
edenler... Etmeyenler... Kabul edilmiştir.
Türkiye Bilimler
Akademisi 2018 yılı merkezî yönetim bütçesinin bölümleri kabul edilmiştir.
Türkiye Bilimler
Akademisi 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türkiye Bilimler Akademisi 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 15.491.000,00
Bütçe Gideri 12.919.028,25
İptal Edilen Ödenek 2.571.971,75
BAŞKAN – (A)
cetvelini kabul edenler... Etmeyenler... Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 14.918.000,00
Tahsilat 11.589.283,14
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Bilimler
Akademisi 2016 yılı merkezî yönetim kesin hesabının bölümleri kabul edilmiştir.
Türk Patent ve
Marka Kurumu 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.24) TÜRK PATENT VE MARKA KURUMU
1) Türk Patent ve Marka Kurumu 2018 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 20.257.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 5.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 1.700.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 58.623.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 80.585.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 137.492.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 68.022.000
BAŞKAN – Kabul
edenler… Etmeyenler… Kabul edilmiştir.
 TOPLAM 205.514.000
BAŞKAN – Kabul
edenler... Etmeyenler... Kabul edilmiştir.
Türk Patent ve
Marka Kurumu 2018 yılı merkezî yönetim bütçesinin bölümleri kabul edilmiştir.
Gıda, Tarım ve
Hayvancılık Bakanlığı 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
Bölümleri
okutuyorum:
30) GIDA, TARIM VE HAYVANCILIK
BAKANLIĞI
1) Gıda, Tarım ve Hayvancılık Bakanlığı 2018 Yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 154.673.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 7.256.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 21.241.580.000
BAŞKAN – Kabul
edenler... Etmeyenler... Kabul edilmiştir.
 05 Çevre Koruma Hizmetleri 4.000.000
BAŞKAN – Kabul
edenler... Etmeyenler... Kabul edilmiştir.
 07 Sağlık Hizmetleri 203.386.000
BAŞKAN – Kabul
edenler... Etmeyenler... Kabul edilmiştir.
 09 Eğitim Hizmetleri 49.048.000
BAŞKAN – Kabul
edenler... Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 16.730.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 21.676.673.000
BAŞKAN – Kabul
edenler... Etmeyenler... Kabul edilmiştir.
Gıda, Tarım ve
Hayvancılık Bakanlığı 2018 yılı merkezî yönetim bütçesinin bölümleri kabul
edilmiştir.
Gıda, Tarım ve
Hayvancılık Bakanlığı 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Gıda, Tarım ve Hayvancılık Bakanlığı 2016 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 17.314.899.377,81
Bütçe Gideri 16.821.952.385,12
İptal Edilen Ödenek 492.946.992,69
Ertesi Yıla Devredilen Ödenek 139.508.685,81
BAŞKAN – (A)
cetvelini kabul edenler... Etmeyenler... Kabul edilmiştir.
Gıda, Tarım ve
Hayvancılık Bakanlığı 2016 yılı merkezî yönetim kesin hesabının bölümleri kabul
edilmiştir.
Tütün ve Alkol
Piyasası Düzenleme Kurumu 2018 yılı merkezî yönetim bütçesinin bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
42.09) TÜTÜN VE ALKOL PİYASASI
DÜZENLEME KURUMU
1) Tütün ve Alkol Piyasası Düzenleme Kurumu 2018 yılı
Merkezî Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 65.970.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 89.030.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 155.000.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 150.730.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 4.270.000
BAŞKAN – Kabul
edenler… Etmeyenler… Kabul edilmiştir.
 TOPLAM 155.000.000
BAŞKAN – Kabul
edenler... Etmeyenler... Kabul edilmiştir.
Tütün ve Alkol
Piyasası Düzenleme Kurumu 2018 yılı merkezî yönetim bütçesinin bölümleri kabul
edilmiştir.
Tütün ve Alkol
Piyasası Düzenleme Kurumu 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Tütün ve Alkol Piyasası Düzenleme Kurumu 2016 Yılı
Merkezî Yönetim Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 136.000.000,00
Bütçe Gideri 129.832.098,18
İptal Edilen Ödenek 6.167.901,82
BAŞKAN – Kabul
edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B) CETVELİ






(TL)



Bütçe Geliri Tahmini 125.000.000,00
Tahsilat 130.245.434,90
Ret ve İadeler 413.336,72
Net Tahsilat 129.832.098,18
BAŞKAN – Kabul
edenler… Etmeyenler… Kabul edilmiştir.
Tütün ve Alkol
Piyasası Düzenleme Kurumu 2016 yılı merkezî yönetim kesin hesabının bölümleri
kabul edilmiştir.
Orman ve Su
İşleri Bakanlığı 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
Bölümleri
okutuyorum:
33) ORMAN VE SU İŞLERİ BAKANLIĞI
1) Orman ve Su İşleri Bakanlığı 2018 Yılı Merkezî
Yönetim Bütçesi
ÖDENEK CETVELİ



Kodu


Açıklama


(TL)



 01 Genel Kamu Hizmetleri 14.104.729.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 520.000
BAŞKAN – Kabul
edenler... Etmeyenler... Kabul edilmiştir.
 03 Kamu Düzeni ve Güvenlik
Hizmetleri 4.210.000
BAŞKAN – Kabul
edenler... Etmeyenler... Kabul edilmiştir.
 04 Ekonomik İşler ve Hizmetler 405.562.000
BAŞKAN – Kabul
edenler... Etmeyenler... Kabul edilmiştir.
 05 Çevre Koruma Hizmetleri 208.385.000
BAŞKAN – Kabul edenler...
Etmeyenler... Kabul edilmiştir.
 10 Sosyal Güvenlik ve Sosyal
Yardım Hizmetleri 350.000
BAŞKAN – Kabul
edenler... Etmeyenler... Kabul edilmiştir.
 GENEL
TOPLAM 14.723.756.000
BAŞKAN – Kabul
edenler... Etmeyenler... Kabul edilmiştir.
Orman ve Su
İşleri Bakanlığı 2018 yılı merkezî yönetim bütçesinin bölümleri kabul
edilmiştir.
Orman ve Su
İşleri Bakanlığı 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
2) Orman ve Su İşleri Bakanlığı 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(B)
CETVELİ






(TL)



Toplam Ödenek 13.847.238.085,64
Bütçe Gideri 13.367.672.900,99
İptal Edilen Ödenek 479.565.184,65
Ertesi Yıla Devredilen Ödenek 44.402.085,64
BAŞKAN – (A)
cetvelini kabul edenler... Etmeyenler... Kabul edilmiştir.
Orman ve Su
İşleri Bakanlığı 2016 yılı merkezî yönetim kesin hesabının bölümleri kabul
edilmiştir.
Orman Genel
Müdürlüğü 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
40.17) ORMAN GENEL MÜDÜRLÜĞÜ
1) Orman Genel Müdürlüğü 2018 Yılı Merkezî Yönetim
Bütçesi



Kodu


Açıklama


(TL)



 01 Genel Kamu Hizmetleri 22.039.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 423.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 3.169.267.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 3.191.729.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 1.242.770.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 1.560.729.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 386.630.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 600.000
BAŞKAN – Kabul
edenler… Etmeyenler… Kabul edilmiştir.
 TOPLAM 3.190.729.000
BAŞKAN – Kabul
edenler... Etmeyenler... Kabul edilmiştir.
Orman Genel
Müdürlüğü 2018 yılı merkezî yönetim bütçesinin bölümleri kabul edilmiştir.
Orman Genel
Müdürlüğü 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Orman Genel Müdürlüğü 2016 Yılı Merkezî Yönetim
Kesin Hesabı
BAŞKAN – (A)
cetvelinin genel toplamını okutuyorum:
(A) CETVELİ






(TL)



Toplam Ödenek 3.247.330.754,00
Bütçe Gideri 3.032.826.970,60
İptal Edilen Ödenek 213.060.873,78
Ertesi Yıla Devredilen Ödenek 1.442.909,62
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 2.862.021.000,00
Tahsilat 3.114.837.581,09
Ret ve İadeler 2.112.786,95
Net Tahsilat 3.112.724.794,14
BAŞKAN – (B)
cetvelini kabul edenler… Etmeyenler… Kabul edilmiştir.
Orman Genel
Müdürlüğü 2016 yılı merkezî yönetim kesin hesabının bölümleri kabul edilmiştir.
Devlet Su İşleri
Genel Müdürlüğü 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
40.57) DEVLET SU İŞLERİ GENEL
MÜDÜRLÜĞÜ
1) Devlet Su İşleri Genel Müdürlüğü 2018 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 102.607.000
BAŞKAN – Kabul
edenler… Etmeyenler… Kabul edilmiştir.
 02 Savunma Hizmetleri 845.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 58.187.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 11.326.426.000
BAŞKAN – Kabul
edenler… Etmeyenler… Kabul edilmiştir.
 05 Çevre Koruma Hizmetleri 31.129.000
BAŞKAN – Kabul
edenler… Etmeyenler… Kabul edilmiştir.
 06 İskân ve Toplum Refahı
Hizmetleri 1.452.491.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 1.095.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 12.972.780.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 184.400.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 12.489.780.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 286.100.000
BAŞKAN – Kabul
edenler… Etmeyenler… Kabul edilmiştir.
 06 Sermaye Gelirleri 2.500.000
BAŞKAN – Kabul
edenler… Etmeyenler… Kabul edilmiştir.
 TOPLAM 12.962.780.000
BAŞKAN – Kabul
edenler... Etmeyenler... Kabul edilmiştir.
Devlet Su İşleri
Genel Müdürlüğü 2018 yılı merkezî yönetim bütçesinin bölümleri kabul
edilmiştir.
Devlet Su İşleri
Genel Müdürlüğü 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler... Etmeyenler... Kabul edilmiştir.
2) Devlet Su İşleri Genel Müdürlüğü 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 12.435.463.508,66
Bütçe Gideri 12.021.490.217,41
İptal Edilen Ödenek 243.117.877,07
Ertesi Yıla Devredilen Ödenek 372.691.109,98
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 10.908.235.000,00
Tahsilat 10.988.247.364,17
Ret ve İadeler 3.351.899,66
Net Tahsilat 10.984.895.464,51
BAŞKAN – (B)
cetvelini kabul edenler… Etmeyenler… Kabul edilmiştir.
Devlet Su İşleri
Genel Müdürlüğü 2016 yılı merkezî yönetim kesin hesabının bölümleri kabul
edilmiştir.
Meteoroloji
Genel Müdürlüğü 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri
okutuyorum:
33.75) METEOROLOJİ GENEL MÜDÜRLÜĞÜ
1) Meteoroloji Genel Müdürlüğü 2018 Yılı Merkezî
Yönetim Bütçesi



Kodu


Açıklama


(TL)



 01 Genel Kamu Hizmetleri 331.484.000
BAŞKAN – Kabul
edenler… Etmeyenler… Kabul edilmiştir.
 03 Kamu Düzeni ve Güvenlik
Hizmetleri 5.750.000
BAŞKAN – Kabul
edenler… Etmeyenler… Kabul edilmiştir.
 07 Sağlık Hizmetleri 243.000'
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 337.477.000
BAŞKAN – Kabul
edenler... Etmeyenler... Kabul edilmiştir.
Meteoroloji
Genel Müdürlüğü 2018 yılı merkezî yönetim bütçesinin bölümleri kabul edilmiştir.
Meteoroloji
Genel Müdürlüğü 2016 yılı merkezî yönetim kesin hesabının bölümlerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
2) Meteoroloji Genel Müdürlüğü 2016 Yılı Merkezî
Yönetim Kesin Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 294.530.130,66
Bütçe Gideri 248.866.105,17
İptal Edilen Ödenek 45.664.025,49
Ertesi Yıla Devredilen Ödenek 22.005.939,67
BAŞKAN – (A)
cetvelini kabul edenler… Etmeyenler… Kabul edilmiştir.
Meteoroloji
Genel Müdürlüğü 2016 yılı merkezî yönetim kesin hesabının bölümleri kabul
edilmiştir.
Türkiye Su
Enstitüsü 2018 yılı merkezî yönetim bütçesinin bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
Bölümleri okutuyorum:
40.58) TÜRKİYE SU ENSTİTÜSÜ
1) Türkiye Su Enstitüsü 2018 Yılı Merkezî Yönetim
Bütçesi



Kodu


Açıklama


(TL)



 03 Kamu Düzeni ve Güvenlik
Hizmetleri 350.000
BAŞKAN – Kabul
edenler… Etmeyenler… Kabul edilmiştir.
 04 Ekonomik İşler ve Hizmetler 4.338.000
BAŞKAN – Kabul
edenler… Etmeyenler… Kabul edilmiştir.
 GENEL
TOPLAM 4.688.000
BAŞKAN – Kabul
edenler... Etmeyenler... Kabul edilmiştir.
(B) cetvelini
okutuyorum:
GELİR CETVELİ



Kodu


Açıklama


(TL)



 03 Teşebbüs ve Mülkiyet Gelirleri 100.000
BAŞKAN – Kabul
edenler… Etmeyenler… Kabul edilmiştir.
 04 Alınan Bağış ve Yardımlar ile
Özel Gelirler 4.568.000
BAŞKAN – Kabul
edenler… Etmeyenler… Kabul edilmiştir.
 05 Diğer Gelirler 20.000
BAŞKAN – Kabul
edenler… Etmeyenler… Kabul edilmiştir.
 TOPLAM 4.688.000
BAŞKAN – Kabul
edenler... Etmeyenler... Kabul edilmiştir.
Türkiye Su
Enstitüsü 2018 yılı merkezî yönetim bütçesinin bölümleri kabul edilmiştir.
Türkiye Su
Enstitüsü 2016 yılı merkezî yönetim kesin hesabının bölümlerine geçilmesini
oylarınıza sunuyorum: Kabul edenler… Etmeyenler… Kabul edilmiştir.
2) Türkiye Su Enstitüsü 2016 Yılı Merkezî Yönetim Kesin
Hesabı
BAŞKAN – (A)
cetvelinin genel toplamını okutuyorum:
(A)
CETVELİ






(TL)



Toplam Ödenek 5.129.000,00
Bütçe Gideri 3.664.811,34
İptal Edilen Ödenek 1.464.188,66
BAŞKAN – (A)
cetvelini kabul edenler… Etmeyenler… Kabul edilmiştir.
Kesin hesap (B)
cetvelini okutuyorum:
(B)
CETVELİ






(TL)



Bütçe Geliri Tahmini 5.129.000,00
Tahsilat 3.621.317,02
BAŞKAN – (B)
cetvelini kabul edenler… Etmeyenler… Kabul edilmiştir.
Türkiye Su Enstitüsü
2016 yılı merkezî yönetim kesin hesabının bölümleri
kabul edilmiştir.
Böylece, sekizinci turda yer alan kuruluşların
bütçeleri ve kesin hesapları kabul edilmiştir, hayırlı olmalarını temenni
ediyorum.
Sayın milletvekilleri, sekizinci tur görüşmeleri tamamlanmıştır.

Programa göre, kuruluşların bütçe ve kesin hesapları
ile 2018 Yılı Merkezî Yönetim Bütçe Kanunu Tasarısı’nın maddelerini sırasıyla
görüşmek için, 20 Aralık 2017 Çarşamba günü saat 11.00’de toplanmak üzere
birleşimi kapatıyorum.
Kapanma
Saati: 22.54




(x) 503, 504 S. Sayılı Basmayazılar ve
Ödenek Cetvelleri 11.12.2017 tarihli 34’üncü Birleşim Tutanağı’na eklidir.








(x) Bu bölümlerde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.




