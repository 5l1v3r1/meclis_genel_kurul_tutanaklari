


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM : 20 CİLT : 12 YASAMA YILI : 2

T. B. M. M.

TUTANAK DERGİSİ

8 inci Birleşim

16 . 10 . 1996 Çarşamba

İ Ç İ N D E K İ L E R

I. - GEÇEN TUTANAK ÖZETİ

II. - GELEN KÂĞITLAR

III. - BAŞKANLIĞIN GENEL KURULA SUNUŞLARI

A) GÜNDEMDIŞI KONUŞMALAR

1. - İçel Milletvekili HalilCin'in, Türk Medenî
Kanununun yürürlüğe girişinin yıldönümüne
ilişkin gündemdışı konuşması
ve Adalet Bakanı Şevket Kazan'ın cevabı

2. - İzmirMilletvekili Zerrin Yeniceli'nin, pamuk üreticilerinin
durumuna ilişkin gündemdışı konuşması
ve Sanayi ve Ticaret Bakanı E. Yalım Erez'in cevabı

3. - Ankara Milletvekili İrfan Köksalan'ın
Ankara'nın Başkent oluşunun 73 üncü
yıldönümüne ilişkin gündemdışı
konuşması

B) TEZKERELER VE ÖNERGELER

1. - İçişleri Komisyonu Başkanlığının,
Karayolları TrafikKanununun Bazı Maddelerinin Değiştirilmesi,
Ek ve Geçici MaddelerEklenmesi; Emniyet Teşkilatı
Kanununun Bazı Maddelerinin Değiştirilmesi ve
Ek Maddeler Eklenmesi; 190 Sayılı Kanun Hükmünde
Kararnamenin Eki Cetvellerde Değişiklik Yapılmasına
Dair Kanun Tasarısının (1/478, 2/49, 2/77,
2/295, 2/298, 2/346) (S.Sayısı : 99) Komisyona geri
verilmesine ilişkin tezkeresi (3/518)

IV. - SATAŞMALARA İLİŞKİN
KONUŞMALAR

1. - İzmir Milletvekili Zerrin Yeniceli'nin, Sanayi ve
Ticaret Bakanı E. Yalım Erez'in şahsına
sataşması nedeniyle konuşması

2. - Antalya Milletvekili Deniz Baykal'ın, Manisa Milletvekili
Bülent Arınç'ın şahsına
yönelik yanlış değerlendirmelerde bulunması
nedeniyle açıklaması

V. - ÖNERİLER

A) DANIŞMA KURULU ÖNERİSİ

1. - Genel Kurulun, 17.10.1996 Perşembe günü saat
14.00'te toplanmasına ilişkin Danışma
Kurulu önerisi

VI. - GENSORU, GENEL GÖRÜŞME, MECLİS
SORUŞTURMASI VE MECLİS ARAŞTIRMASI

A) ÖNGÖRÜŞMELER

1. - Cumhuriyet Halk Partisi Grubu adına Grup Başkanı
ve Antalya Milletvekili Deniz Baykal ile Grup Başkanvekilleri
İçelMilletvekili Oya Araslı, Ankara Milletvekili
Önder Sav ve Hatay Milletvekili Nihat Matkap'ın, Hükümetin
izlediği ciddiyetsiz ve tutarsız dış politika
nedeniyle devletin dış ilişkilerinde küçültücü
duruma düşürüldüğü iddiasıyla
Başbakan Necmettin Erbakan Hakkında bir gensoru açılmasına
ilişkin önergesinin gündeme alınıp
alınmayacağı konusunda görüşme
(11/2)

2. - Zonguldak Milletvekili Mümtaz Soysal ve 21 arkadaşının,
dış politikanın belirlenme ve yürütülmesindeki
tutarsızlıklar nedeniyle devletin küçük
düşürüldüğü iddiasıyla
Bakanlar Kurulu hakkında bir gensoru açılmasına
ilişkin önergesinin gündeme alınıp
alınmayacağı konusunda görüşme
(11/3)

3. - Bitlis Milletvekili Kâmran İnan ve 24 arkadaşının,
Libya gezisi esnasında Türk Milleti'ne yapılan
hakaretlere duyarsız ve tepkisiz kalması nedeniyle
devletin dış ilişkilerinde küçültücü
duruma düşürüldüğü ididiasıyla
Başbakan Necmettin Erbakan hakkında bir gensoru açılmasına
ilişkin önergesinin gündeme alınıp
alınmayacağı konusunda görüşme
(11/4)

I. - GEÇEN TUTANAK ÖZETİ

TBMM Genel Kurulu saat 15.00'te açıldı.

Karaman Milletvekili Fikret Ünlü'nün, yükseköğrenim
gençliğinin yurt sorunları konusuna ilişkin
gündem dışı konuşmasına
Devlet Bakanı Işılay Saygın cevap verdi.

Gaziantep Milletvekili Mehmet Bedri İncetahtacı,
toplumsal barış konusuna,

Tunceli Milletvekili Orhan Veli Yıldırım
da, Tunceli İlinin genel sorunlarına,

İlişkin gündem dışı birer
konuşma yaptılar.

Çankırı Milletvekili Mete Bülgün
ve 26 arkadaşının, çiftçilerimizin
sorunlarının,

Tekirdağ Milletvekili Fevzi Aytekin ve 19 arkadaşının,
Trakya'yı tehdit eden çevre sorunlarının,

Araştırılarak alınması gereken
tedbirlerin belirlenmesi amacıyla Anayasanın 98
inci, İçtüzüğün 104 ve 105 inci
maddeleri uyarınca birer Meclis araştırması
açılmasına ilişkin önergeleri
(10/111), (10/112) okundu; önergelerin gündemdeki yerlerini
alacağı ve öngörüşmelerinin, sırasında
yapılacağı açıklandı.

İçtüzüğün, görev sürelerini
üç ay içerisinde bitiremeyen komisyonlara bir
ay kesin süre verileceği hükmünü içeren
105 inci maddesi gereğince,

(10/5) esas numaralı Meclis Araştırma Komisyonu
Başkanlığının, Genel Kurulun kararı
tarihinden itibaren,

(10/8, 16, 20) esas numaralı Meclis Araştırma
Komisyonu Başkanlığının, 13.10.1996
tarihinden itibaren,

Bir aylık;

(9/3) esas numaralı Meclis Soruşturma Komisyonu Başkanlığının
da, Anayasanın 100 üncü maddesine göre,
18.10.1996 tarihinden itibaren iki aylık;

Süre talepleri Genel Kurulun bilgisine sunuldu.

Yalova Milletvekili Yaşar Okuyan ve 21 arkadaşıyla
İstanbul Milletvekili Bülent Ecevit ve 12 arkadaşının,
Gazeteci Metin Göktepe cinayetinin açıklığa
kavuşturulması ve faillerinin ortaya çıkarılması
amacıyla kurulun Meclis Araştırma Komisyonu
raporu (10/3, 4) (S.Sayısı : 68) üzerindeki
görüşmeler tamamlandı.

Zorunlu tasarruf kesintilerinin değerlendirilmesi konusunda
kurulan (10/17) esas numaralı Meclis Araştırma
Komisyonuna gruplarınca aday gösterilen milletvekilleri
seçildi ve Başkanlıkça, Komisyonun,
başkan, başkanvekili, sözcü ve kâtip
üye seçimini yapmak üzere toplanacakları
gün, saat ve yere ilişkin duyuruda bulunuldu.

Kamu İktisadî Teşebbüsleri Komisyonunda
boş bulunan ve Anavatan Partisi Grubuna düşen
1 üyeliğe de, İstanbul Milletvekili EminKul seçildi.

Gündemin "Sözlü Sorular" kısmına
geçilerek;

1 inci sırada bulunan, Niğde Milletvekili Mehmet Salih
Katırcıoğlu'nun(6/167),

2 nci sırada bulunan, Nevşehir Milletvekili Mehmet
Elkatmış'ın (6/172),

Elazığ Milletvekili Ahmet Cemil Tunç'un :

3 üncü sırada bulunan (6/176),

6 ncı sırada bulunan (6/14),

4 üncü sırada bulunan Rize Milletvekili Şevki
Yılmaz'ın (6/8),

5 inci sırada bulunan Ordu Milletvekili Hüseyin Olgun
Akın'ın (6/10),

Esas numaralı sözlü sorularının,
üç birleşim içerisinde cevaplandırılmadıklarından
yazılı soruya çevrildikleri ve gündemden
çıkarıldıkları bildirildi.

Grupların mutabakatıyla, 16 Ekim 1996 Çarşamba
günü saat 15.00'te toplanmak üzere, birleşime
17.39'da son verildi.

Uluç Gürkan

Başkanvekili

Zeki Ergezen Fatih Atay

Bitlis Aydın

Kâtip Üye Kâtip Üye

II. - GELEN KÂĞITLAR

16.10.1996 ÇARŞAMBA

Tasarılar

1. - 3065 Sayılı Katma Değer Vergisi Kanununun
41 inci Maddesinin 1 ve 4 üncü Fıkralarının
Değiştirilmesi ile 60 ıncı Maddesine Bir
Fıkra Eklenmesine Dair Kanun Tasarısı (1/512)
(Plan ve Bütçe Komisyonuna) (Başkanlığa
geliş tarihi :14.10.1996)

2. - Vesikasız Kıymetli Maden ve Ziynet Eşyası
Beyanı Hakkında Kanun Tasarısı (1/513)
(Plan ve Bütçe Komisyonuna) (Başkanlığa
geliş tarihi : 14.10.1996)

Teklifler

1. - Kahramanmaraş Milletvekili Esat Bütün ve
42 Arkadaşının; Elbistan adı ile Bir
İl ve Üç İlçe Kurulmasına
Dair KanunTeklifi (2/473) (İçişleri ve Plan
ve Bütçe komisyonlarına) (Başkanlığa
geliş tarihi : 11.10.1996)

2. - Bartın Milletvekili Cafer Tufan Yazıcıoğlu'nun;
506 Sayılı Sosyal SigortalarKanununun 58 inci Maddesinin
Değiştirilmesine DairKanun Teklifi (2/474) (Sağlık,
Aile, Çalışma ve Sosyal İşler
Komisyonuna) (Başkanlığa geliş tarihi :
11.10.1996)

3. - Malatya Milletvekili Metin Emiroğlu ve Miraç Akdoğan'ın;
Yedi İlde Büyükşehir Belediyesi Kurulması
Hakkında 9 Eylül 1993 Tarih ve 504 Sayılı
Kanun Hükmünde Kararnamenin 1 inci Maddesinin 1 inci
Fıkrasının Değiştirilmesi Hakkında
KanunTeklifi (2/475) (İçişleri ve Plan ve
Bütçe komisyonlarına) (Başkanlığa
geliş tarihi : 14.10.1996)

4. - Doğru Yol Partisi Grup Başkanvekili Aydın
Milletvekili Ali Rıza Gönül, Denizli Milletvekili
Mehmet Gözlükaya ve Ankara Milletvekili Saffet Arıkan
Bedük'ün; Malatya'da Büyükşehir Belediyesi
Kurulması Hakkında Kanun Teklifi (2/476) (İçişleri
ve Plan ve Bütçe komisyonlarına) (Başkanlığa
geliş tarihi : 14.10.1996)

Tezkereler

1. - Genel Bütçeli Dairelerin 1995 Bütçe
Yılı Kesinhesap Kanun Tasarısına Ait
Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi
(3/516) (Plan ve Bütçe Komisyonuna) (Başkanlığa
geliş tarihi : 14.10.1996)

2. - Katma Bütçeli İdarelerin 1995 Bütçe
Yılı Kesinhesap Kanun Tasarısına Ait
Genel Uygunluk Bildiriminin Sunulduğuna İlişkin
Sayıştay Başkanlığı Tezkeresi
(3/517) (Plan ve Bütçe Komisyonuna) (Başkanlığa
geliş tarihi : 14.10.1996)

BİRİNCİ OTURUM

Açılma Saati: 15.00

16 Ekim 1996 Çarşamba

BAŞKAN: Başkanvekili Uluç GÜRKAN

KÂTİP ÜYELER: Zeki ERGEZEN (Bitlis), Fatih
ATAY (Aydın)

BAŞKAN - Sayın milletvekilleri, Türkiye Büyük
Millet Meclisinin 8 inci Birleşimini açıyorum.

Görüşmelere başlıyoruz.

III. - BAŞKANLIĞIN GENEL KURULA SUNUŞLARI

A) GÜNDEMDIŞI KONUŞMALAR

1. - İçel Milletvekili HalilCin'in, Türk
Medenî Kanununun yürürlüğe girişinin
yıldönümüne ilişkin gündemdışı
konuşması ve Adalet Bakanı Şevket Kazan'ın
cevabı

BAŞKAN - Gümdeme geçmeden önce, 3 arkadaşıma
gündemdışı söz vereceğim.

Gümdemdışı birinci söz, Türk
Medenî Kanununun ve Borçlar Kanununun yürürlüğe
girişinin yıldönümleri nedeniyle Sayın
Halil Cin'in.

Buyurun Sayın Cin. (ANAP sıralarından alkışlar)

Sayın Cin, süreniz 5 dakikadır.

HALİL CİN (İçel) - Sayın Başkan,
sayın milletvekilleri; Türk toplum ve demokrasisi
açısından çok önemli bir olayın
yıldönümü münasebetiyle söz almış
bulunuyorum; bu, Ekim 1926 tarihinde Türk Medenî Kanununun
yürürlüğe girişinin 70 inci yıldönümüdür.

Türk Medenî Kanunu, hukukta laikleşme ve çağdaşlaşmanın
en güzel örneğidir. Bir ülkenin hukuku, onun
kültür ve medeniyetinin en güzel ölçüsüdür.

Cumhuriyetimiz 73 yaşını idrak etmesine rağmen,
temel taşı niteliğini taşıyan laiklik,
hâlâ tartışılmakta ve bu durum,
ülkenin yüksek çıkarlarını,
millî birlik ve beraberliğini zarara uğratacak boyutlara
ulaşmaktadır.

Millî mücadeleden sonra, Türk inkılabıyla,
imparatorluktan millî devlete, teokratik devletten millî
hâkimiyet temeline dayanan, demokratik, cumhurî devlete
geçilmiş; insanımız, tebaa durumundan
özgür insan, vatandaş konumuna yükselmiştir.
Avrupa'da asırlar alan bu büyük değişim,
Türkiye'de, toplam on yıl gibi çok kısa
bir süre içerisinde gerçekleşmiştir.
Bu anlamda, Atatürk inkılapları, 20 nci Asırda
Türk rönesansı olarak isimlendirilebilir.

Laik düzenden vazgeçme hayalleri, ırmakları
tersine akıtmaksa, Allah inancının, İslam
dininin temel itikatlarının, Türk halkının
büyük çoğunluğu tarafından benimsenip
yaşanmasını laikliğe aykırılık
gibi görmek de aynı şeydir.

İsviçre Medenî Kanununun iktibası bazı
çevrelerce olumlu karşılanmamış,
eski hukukun devamı savunulmuştur. Bu sorun, halen
bazı çevrelerce de tartışılmaktadır.

Belirtelim ki, eski hukukun çağdışı
kalmasında en önemli etken, zamanın hukukçularıdır.
İslam hukukçuları, Mecellenin temel kuralları
arasında yer alan "zamanın değişmesiyle,
hükümlerin de değişeceği" hükmünü
bile nazara almamışlar, dünyanın hızla
değiştiğini görmezlikten gelerek, kalıplaşmış,
durgun, çağın gerisinde kalmış
fıkıh kurallarına bağlı kalmışlardır.
Hukukta laikleşmeyi, uygarlığın ve kalkınmanın
en önemli vasıtası sayan Atatürk, arkadaşlarıyla
istişare ederek, İsviçre Medenî Kanununun
iktibasına karar vermiştir. İsviçre
Medenî Kanunu, o zaman, Batı'nın en yeni en
liberal ve Türk toplumuna en uygun kanun olduğu için
tercih edilmiştir. Türk Medenî Kanunu, kadın-erkek
her bireye değer vermiş, topluma, çağdaş,
demokrat bir anlayış getirmiştir. Hak ehliyetine
sahip olmada, medenî hakları kullanmada, evlenmede,
boşanmada, çocuklar üzerinde velayeti kullanmada,
mirasta kadın -erkek eşitliği konusunda adaleti
sağlamış, aileyi korumuş, çok kadınla
evlenmeyi yasaklamıştır; vatandaşların
dinleri ne olursa olsun, aynı hukuk kurallarına
tabi olmalarını kabul etmek suretiyle, hukukta laikliği
ve uygulamasında birliği sağlamıştır.

Türk Medenî Kanununun kadın hakları konusundaki
hükümleri çağı aşan bir inkılaptır.
Türk Medeni Kanunu, temel ilkeleri çok güzel,
tutarlı, sağlam, akılcı bir hukuk dokusuna
sahip, mükemmel bir kanundur; ancak, bu kanun üzerinde,
çağın ihtiyacı olan bazı değişikliklerin
süratle yapılması gerekmektedir. Evlat edinme,
şufa hakkı, boşanma, nafaka, mal rejimleri,
şahsiyetin korunması gibi hükümlerde değişikliklere
ihtiyaç vardır ve kanunun dilinde de bir değişiklik
gerekir.

Laik hukuk, ülkenin birlik ve bütünlüğüyle,
sosyal barışın sigortasıdır.
Din ve mezhep çatışmalarının
en etkili ilacı laikliktir. Atatürk, laikliği
ve laik hukuku kabul etmekle, 20 nci Asırda, İslamiyete
en büyük hizmeti yapmış ve bu yüce
dini, siyasî ve kişisel çıkarların
aleti olmaktan kurtarmış, vicdanlara tevdi ederek
yüceltmiştir.

Laikliği dinsizlik gibi gören ve gösterenler, teokratik
devlet özlemcileridir.

(Mikrofon otomatik cihaz tarafından kapatıldı)

BAŞKAN - Sayın Cin, eksüreniz 1 dakikadır;
buyurun.

HALİL CİN (Devamla) - Buna karşılık,
laikliği din ve din duygusuna mâniymiş gibi görüp,
onu, din aleyhtarı politikalara alet edenler de, o ölçüde
laikliğe aykırı düşmekte ve ülkemizin
birlik ve beraberliğini, toplumsal barışını
bozmaktadırlar.

Bin yıl dinî hukukla yönetilmiş bir ülkede,
hukuku laikleştirmek çok güç; ama, zorunlu
bir işti; bunu, Atatürk ve önderliğindeki
Türk Milleti başarmıştır; O'nu
ve arkadaşlarını minnetle anıyor ve
sözlerimi bitirirken, bütün meslek hayatımda
öğrencilerime söylediğim bir sözümü,
burada, bu Yüce kürsüden milletimize tekrar ediyorum:
Atatürk'ü sevmeyen ne Türk'tür ne Müslüman.

Saygılar sunuyorum. (ANAP, DYP, DSP ve CHP sıralarından
"Bravo" sesleri ve alkışlar, RP sıralarından
gürültüler)

BAŞKAN - Teşekkür ediyorum Sayın Cin.

Değerli arkadaşlar... Değerli arkadaşlar...
(RP sıralarından gürültüler)

MİKAİL KORKMAZ (Kırıkkale) - Senden
laik Türküm ben...

BAŞKAN - Sayın arkadaşım... Sayın
milletvekili...

MİKAİL KORKMAZ (Kırıkkale) - Senden
daha laik Türküm ben... Sen faşistsin...

ADALET BAKANI ŞEVKET KAZAN (Kocaeli) - Sayın Başkan,
gündemdışı konuşmaya cevap vermek
istiyorum.

BAŞKAN - Buyurun Sayın Bakan. (RP sıralarından
alkışlar)

ADALET BAKANI ŞEVKET KAZAN (Kocaeli) - Sayın Başkan,
sayın milletvekilleri; Medenî Kanunun kabulünün
70 inci yıldönümü münasebetiyle hislerini,
duygularını ve düşüncelerini bu
kürsüde dile getiren Anavatan Partisi Milletvekili Sayın
Halil Cin'in, bu Meclisin bilgisine sunduğu gerçekten
değerli fikirlerine katılıyorum ve bendeniz,
şu anda, o fikirlere, o düşüncelere cevap
vermek için söz almış bulunuyorum; yoksa,
Sayın Cin'in yaptığı gibi, birtakım
yerlere, birtakım maksatlı mesajlar verecek değilim.
Arz ederim. (RP sıralarından "Bravo" sesleri,
alkışlar)

Sayın Başkan, sayın milletvekilleri; bilindiği
gibi, Türk Medenî Kanunu 17 Şubat 1926 tarihinde
Türkiye Büyük Millet Meclisinde kabul edilmiş,
4 Nisan 1926 tarihinde Resmî Gazetede ilan edilmiş
ve 4 Ekim 1926 tarihinde de yürürlüğe girmiştir.
Bir diğer deyişle, Türk Medenî Kanununun
kabulünün 70 inci yılı içerisinde
bulunuyoruz.

Değerli milletvekilleri, bildiğiniz gibi, Türkiye
Cumhuriyeti Devletini, 73 yıl önce milletçe
yaptığımız, hep beraber yaptığımız
bir İstiklal Harbi neticesinde kurduk ve yeni bir temel
düzen ihdas ettik. Bu düzenin bir an önce tesisi
bakımından birçok temel kanunumuzu Batı'dan
iktibas ettik: Medenî Kanunu İsviçre'den aldık,
Türk Ceza Kanununu İtalya'dan aldık, usul kanunlarımızı
yine İsviçre'nin bir eyaletinden ve yine Batı
ülkelerinden aldık ve bunları uygulamaya koyduk.

Her memlekette olduğu gibi, ülkemizde de iktibas edilen
bu kanunların uygulamasında zaman zaman birtakım
eksiklikler görüldü, aksaklıklar görüldü.
İşte, bu görülen eksiklikler ve aksaklıklar
nedeniyledir ki, 1926 yılından 1996 yılına
kadar; yani, yetmiş yıllık süreç
içerisinde Medenî Kanunumuz 14 defa değişiklik
geçirdi. Tabiî, bu, tümü itibariyle bir
değişiklik değil, aksayan yönlerinin, toplum
hayatımıza uymayan yönlerinin değiştirilmesi
istikametinde bir değişiklik. Özellikle, yine,
dünyanın gelişimi içerisinde fert hak
ve hürriyetleri konusunda, ailenin ve çocukların
korunması hususunda, mal rejimleri hususunda, miras meseleleri
üzerinde Batı'daki birtakım değişiklikler
bizim iç hukukumuza yansıdı ve bu arada kendi
bünyemiz açısından da, işlemeyen
bazı konuları zaman zaman değişiklik konusu
haline getirdik.

Türk Medenî Kanununun, bizim bilim adamlarımızın,
bizim tatbikat adamlarımızın tam anlamıyla
bir eseri olması açısından, zaman
zaman, gerek Bakanlık bünyesinde ve gerekse birtakım
çevrelerde, Medenî Kanunun, başından
sonuna değiştirilmesi konusunda birtakım çalışmalar
yapılmıştır. 1971 yılında
ve 1984 yılında, iki defa, bu mevzuyla ilgili kanun
tasarısı hazırlanmıştır;
ama, bunları kanunlaştırmak her nedense mümkün
olamamıştır.

1994 yılında Adalet Bakanlığı
Merkez Teşkilatı Kanununda yapılan bir değişiklikle,
Adalet Bakanlığının Kanunlar Genel Müdürlüğünde,
bazı temel kanunların toplum bünyesine uydurulması
için çalışmalar yapılması
hususunda Bakanlığıma yetki verilmiştir.
İşte bu yetki neticesindedir ki, 14 Ocak 1994 tarihinde
Adalet Bakanlığında, Medenî Kanunun baştan
sona gözden geçirilmesi, toplum bünyemize ve
günün şartlarına uydurulması açısından
bir çalışma başlatılmıştı.

Malum olduğu üzere, Türk Medenî Kanunu 937
maddedir. Bu çalışmalar da şu ana kadar
799 uncu maddeye gelinmiştir. Bir diğer ifadeyle, 800
madde görüşülmüştür ve benimsenmiştir.
Bunun dışında, daha 137 maddenin gözden
geçirilmesi durumu, belirttiğim tarihte kurulmuş
olan komisyon tarafından sürdürülmektedir.
Bu komisyon, şu anda, tamamen bağımsız
bir şekilde çalışmaktadır ve
çalışmalarını bitirdiği
zaman, taslak, bakanların; yani, Adalet Bakanlığının
önüne gelecektir. Elbette, Adalet Bakanı, bu
taslağı, sadece gözden geçirmekle yetinmeyecek,
bunu, değerli bilim adamlarımızın, üniversitelerimizdeki,
hukuk fakültelerimizdeki medenî hukuk alanındaki
bilim adamlarımızın görüşlerine
sunacaktır; tatbikatın öncülüğünü
yapan Yargıtay ilgili dairelerinin görüşlerine
sunacaktır; hatta, bazı konularda kamuoyunun da
görüşlerine sunacaktır ve bütün
bu çalışmalar yapıldıktan sonra,
hatta, belki de, Türkiye Büyük Millet Meclisi Genel
Kurulunda bu konuda bir genel görüşme de yapılacaktır,
birtakım değerlendirmeler de alınmış
olacaktır ve bunun neticesinde, hazırlanmış
olan taslak, hazırlanması tamamlanmış
olan taslak, kanun tasarısı halinde, Yüce Meclisin
huzuruna getirilecektir; ama, öyle zannediyorum ki, bu eksik
maddelerin tamamlanması yılbaşından
önce gerçekleşmeyecektir. Komisyonda bulunan
arkadaşlarımdan aldığım bilgiye
göre -"ancak yılbaşına kadar bu
çalışmalar tamamlanabilir" demişlerdir-
ben de bu konuda Yüce Meclise bilgi arz ediyorum ve yılbaşından
sonra böylesine bir temel kanunu görüşeceğimize
ve tam anlamıyla Türk Medenî Kanunu diyebileceğimiz
bir kanunla -bugün de diyoruz, bugün de böyle diyoruz;
ama, bir iktibas kanunu olduğunu hepimiz kabul ediyoruz- artık
iktibas olmaktan çıkacak, tamamen bizim diyebileceğimiz
bir kanunla ilgili tasarıyı Meclise sunacağımıza
dair bu bilgiyi sizlere arz ediyorum.

Hepinize saygılarımı sunuyorum. (RP sıralarından
alkışlar)

BAŞKAN - Teşekkür ediyorum Sayın Bakan.

2. - İzmir Milletvekili Zerrin Yenice'li'nin, pamuk
üreticilerin durumuna ilişkin gündemdışı
konuşması ve Sanayi ve Ticaret Bakanı E. Yalım
Erez'in cevabı

BAŞKAN - Gündemdışı ikinci sözü,
Sayın Zerrin Yeniceli'ye veriyorum. Sayın Yeniceli,
pamuk üreticilerinin genel durumu hakkında konuşacaklar.

Buyurun efendim.

Süreniz 5 dakikadır.

ZERRİN YENİCELİ (İzmir) - Sayın
Başkan, sayın milletvekilleri; konuşmam, genelde
tarımımız, özelde ise pamuk üreticimizin
durumu ile ilgili olacaktır.

Sizlerin de katılacağı üzere, bizim gibi
az gelişmiş veya gelişmekte olan ülkelerde,
tarım ve hayvancılık sektörü önemlidir.
Böylesi ülkelerin ekonomileri, iktisadî kalkınmalarını
dengeli bir şekilde yürütebilmek için sanayileşmelerine
paralel olarak, tarım ve hayvancılık sektörünü
de geliştirmek zorundadır. Çünkü,
bu sektörler, en başta kentlerde yaşayan insanlarımızın
yiyecek, endüstrimizin de hammadde gereksinimini karşılar.
Millî geliri artırması, ihracatı geliştirmesi,
doğrudan ve dolaylı sektörlere işgücü
sağlaması da işlevlerinden yalnızca birkaç
tanesidir.

Ülkemizi yakından ilgilendiren bu genel iktisadî
gerçeklerden sonra, tarımımızın
içinde bulunduğu duruma ilişkin güncel belirlemelerde
bulunmak istiyorum. Bugün, çiftçimizin girdilere
ödediği fiyatla ürün karşılığında
elde ettiği fiyat arasındaki fark, hiç görülmedik
bir biçimde çiftçi aleyhine açılmış
durumdadır. Gidişat, özellikle köylülerimizin,
üreticilerimizin, gelir dağılımındaki
eşitsizlikten en fazla zarar gören kesim olduğunu
ortaya koymaktadır. Her yönden esen kriz rüzgârları,
ülkemizi sarıp sarmalamaktadır. Özelleştirmeyle
vaat edilen gül bahçesi kehanetleri, boşa çıkmıştır.
Toplumsal, iktisadî yapı üzerinde büyük
tahribata yol açan enflasyon ipinin ucu kaçmıştır;
yakalamak da pek mümkün görünmemektedir. İşte
bu koşullarda, pamuk üreticisi, eylem hazırlıkları
yapmaktadır; meydanlara dökülmüştür.
ilgililer gözlerini kapatsalar da, pamuk üreticilerimiz,
bütün haklılıklarıyla gündeme
yerleşmişlerdir; meydanlardan sonra yollara düşme
planı yapmaktadırlar.

Gelin, hep birlikte pamuk üreticilerinin sorunlarına
bir bakalım. Tekstil ve konfeksiyon sektörünün
ihracatımızdaki önemi bilinmektedir. Ülkemizin
dışsatım döviz girdisinin hemen hemen
yarısını sağlayan tekstil sektörünün
hammaddesi olan pamuk, geleneksel tarım ürünlerimizin
en önemlilerindendir. Ege'de 65 bin, Antalya ve Çukurova'da
80 bin üretici aile, geçimini pamuktan temin etmektedir.
Evet, pamuk, memleketimiz için önemlidir; Ege pamuğu
ise, dünyanın en kaliteli pamuklarındandır.
Ege'de, pamuk üreticisinin sigortası ve en büyük
alıcısı Tariş'tir. Şimdilerde,
Tariş'in pamuk üreticisine peşin ödeme yapacak
parası yoktur; Çukobirlik ve Antbirlik de aynı
durumdadır. Pamukta, Ege tipi için verilen 70-71
bin Türk Lirası fiyat yetersizdir, haksızlıktır;
çünkü, tohumluk, gübre, ilaç ve akaryakıt
gibi girdiler ve işçilik ücretleri, pamukta
maliyeti yükseltmiştir. Üreticinin hakkının
80-85 bin lira olduğunu, Hükümet ne yazık
ki anlayamamıştır. Hükümet ve Bakanlığın,
bununla da yetinmeyip, yönetim kurullarını
"70 bin lira üzerinde fiyatla alım yaparsanız,
kredi desteği vermem ve sizi görevden alırım"
diye tehdit ettiği söylenilmektedir. Başta Tariş
olmak üzere, Çukobirlik ve Antbirlik'e bağlı
pamuk üreticisi de mağdurdur. Üreticinin ve onların
temsilcilerinin pamukta prim uygulaması isteğine "soygun
bitsin, prim verilsin!" haykırışlarına
Hükümet duyarsız kalmıştır.
Haksız kazancı önleyecek kayıtlı
düzenle Maliyeye de destek olacak prim sistemi benimsenmeliydi
diyorum.

Bugün pamuk alımı yapan Tariş, Çukobirlik
ve Antbirlik'e bağlı üreticiler, birliklerine
teslim ettikleri ürünün paralarının
ödenmesini beklemektedir. Hazinenin, Destekleme ve Fiyat
İstikrar Fonundan tahsis ettiği 8,5 trilyon kredinin
gecikmeden üreticiye ödenmesi sağlanmalıdır.
Başbakan ve Yardımcısının peşin
ödeme sözü havada kalmıştır.
Sadece, sanayiciyi, tüccarı koruma politikasından
vazgeçilmelidir. Bu yönden, Hükümetin, ihracata
fon uygulamasından vazgeçeceği ve kotaya yönelik
taahhütleri de hayata geçirilmemiştir. Hükümet,
sözünü yerine getirmeli ve üreticilerimizin
dünya pazarlarında yer alabilmelerinin önündeki
engelleri kaldırmalıdır.

Şu an konuşmamın konusu pamuk; ama, diğer
tarım ürünlerinde de birileri aynı oyunu
oynuyor. Bu kötü oyun, ne pamuk üreticisi ve işçisinin
ne de diğer üreticilerin kaderi değildir, olmamalıdır.
Türkiye'nin sanayileşmesine kaynak yaratacak lokomotif
sektör tarımdır. Soruyorum, köylü
ve çiftçi yok olduğu takdirde Türkiye'yi
kim besleyecek?.. Köyden kente göçün durdurulması
açısından da tarımın desteklenmesi
gerekiyor. Şu an gündeme pamuk yerleşmiştir;
bu sorun acilen çözümlenmelidir; üreticimiz
bunu beklemektedir.

Sayın Başkan, sayın milletvekili arkadaşlarım;
hepinizi saygıyla selamlıyorum. (DSP ve CHP sıralarından
alkışlar)

BAŞKAN - Teşekkür ediyorum Sayın Yeniceli.

Buyurun Sayın Bakan. (DYP sıralarından alkışlar)

SANAYİ VE TİCARET BAKANI E. YALIM EREZ (Muğla)
- Sayın Başkan, değerli milletvekilleri; Demokratik
Sol Parti İzmir Milletvekili Sayın Zerrin Yeniceli'nin
pamuk konusundaki konuşması üzerine söz
almış bulunuyorum.

Değerli milletvekilleri, 1994 yılında pamuğun
Tariş'çe alım fiyatı 25 bin lira, 1995
yılında ise pamuğun Tariş'ce alım
fiyatı 40 bin lira; yani, yüzde 60 fiyat farkıyla
alınmıştır. 1996 yılında
ise pamuğa verilen fiyat 70 bin lira; bir evvelki yılda
verilen fiyata göre hesaplarsanız pamuğa verilen
fiyat farkı yüzde 75'tir.

Dünya pamuk fiyatlarına baktığımız
zaman, Ege tipi pamuğun bugün dünyadaki fiyatı
53-55 bin lira arasındadır; Hükümetimiz,
buna rağmen, pamuğu 70 bin liradan almıştır;
gönül arzu ederdi ki, 80-85 bin liradan alalım.
Eğer, 80-85 bin liradan pamuğu almış olsaydık,
işte, birlikleri bu hale getiren zihniyetin yaptığı
yanlışı yapmış olurduk. (DYP
ve RP sıralarından alkışlar) Pamuk
fiyatlarını ilan ettiğimiz gün üreticinin
kasketini havaya attırır, sonra, yedi sekiz ay parasını
vermeden üreticiyi mağdur ederdik.

Değerli arkadaşlarım, Sayın Zerrin Yeniceli,
herhalde...(DSP sıralarından gürültüler)

Dinle!.. Gelip burada konuşursun...

Sayın Zerrin Yeniceli'nin eline yazıp verdikleri
için olayı biraz saptırdı. (DSP sıralarından
sıra kapaklarına vurmalar, gürültüler)

BAŞKAN - Sayın Bakan...

SANAYİ VE TİCARET BAKANI E. YALIM EREZ (Devamla)
- Bir dakika... Dinleyin... (DSP sıralarından gürültüler)

HASAN GÜLAY (Manisa) - Terbiyeli konuş!

SANAYİ VE TİCARET BAKANI E. YALIM EREZ (Devamla)
- Sen dinlemesini bilmiyorsun ki konuşmasını
bilesin... (DSP sıralarından gürültüler;
DYP ve RP sıralarından alkışlar)

Değerli arkadaşlarım, Sayın Zerrin Yeniceli,
olayı incelemediği için, pamukta kota ve fonun
kaldırılmasını talep etmiştir.
Pamuğa konulan kota ve fon süreli olduğu için,
haziran ayından beri, pamukta kota ve fon uygulaması
yoktur. (DYP ve RP sıralarından alkışlar)

Bu arada, birkaç dakikamı daha vermek istiyorum
size.

Geçen yıl DFİF'ten Tariş'e bir yıl
içinde verilen kredi 400 milyar lirayken, bu yıl
ekim ayının 10'una kadar, DFİF'ten Hükümet
tarafından pamuk için Tariş'e kullandırılan
kredi 1 trilyon liradır. Bir yıl önce 400 milyar,
bu yıl ekim ayına kadar, 1 trilyon lira...

HASAN GÜLAY (Manisa) - Cebinden vermiyorsun...

SANAYİ VE TİCARET BAKANI E. YALIM EREZ (Devamla)
- Birinci DFİF kaynaklı kredi paketinde pamuğa
ayrılan para 8,5 trilyon liradır.

1995 yılı ekim ayı ilk haftası, birlikler
tarafından alınan toplam ürün 9 trilyon
814 milyar lirayken, 1996 yılında birlikler tarafından
alınan toplam ürün 33 trilyon 608 milyar liradır.
1995 yılında alınan 9 trilyon 814 milyar
liralık ürün karşılığı
kullandırılan kredi 213 milyar lira; yani, alınan
ürünün yüzde 2'si kadar kredi kullandırılmışken,
1996 yılında kullandırılan kredi miktarı
9 trilyon 839 milyar lira ve kullanılan kredinin, alınan
ürüne oranı yüzde 30'dur. Bu da, 54 üncü
Hükümetin Türk köylüsüne ve Türk
çiftçisine verdiği önemi göstermektedir.

Hepinize teşekkür ederim. (DYP ve RP sıralarından
alkışlar)

3. - Ankara Milletvekili İrfan Köksalan'ın,
Ankara'nın Başkent oluşunun 73 üncü
yıldönümüne ilişkin gündemdışı
konuşması

BAŞKAN - Gündemdışı üçüncü
söz sırası Sayın İrfan Köksalan'ın;
Sayın Köksalan, Ankara'nın başkent oluşunun
73 üncü yıldönümü nedeniyle konuşacaklar.

Buyurun efendim.

Sayın Köksalan, süreniz 5 dakikadır.

İRFAN KÖKSALAN (Ankara) - Sayın Başkan,
Yüce Meclisin değerli üyeleri; huzurunuza, Ankaramızın,
başkent oluşunun 73 üncü yıldönümü
nedeniyle çıkmış bulunuyorum; bu vesileyle,
hepinizi sevgi ve saygılarımla selamlıyorum.

Değerli milletvekilleri, milletlerin hayatında önemli
olaylar vardır, tarihî olaylar vardır. Akıp
giden zaman içerisinde, bu olaylar, bazen, sıradanmış
gibi kutlanır, sıradanmış gibi geçiştirilir;
ama, milletlerin hayatına öyle dönemler gelir
ki, işte o dönemlerde de bu tarihî olayların,
bir başka coşkuyla, bir başka heyecanla yaşanmasında,
hatırlanmasında fayda vardır.

Değerli milletvekilleri, 13 Ekim 1923 günü, Ankaramız,
başkent olarak, ilk Türkiye Büyük Millet
Meclisi tarafından karar altına alındı
ve ilan edildi. İşte, o günlerde millî
mücadele kahramaları, işte o günlerde Kuvayı
Milliye ruhu, işte o günlerde Mustafa Kemal ve arkadaşlarının
kahramanlıkları var. Binaenaleyh, içinden
geçtiğimiz bu dönemde, eğer bunları
anlayamazsak, o haleti ruhiyeyi tekrar edemezsek bugünleri
değerledirmekte hakikaten güçlüğümüz
olur.

Değerli milletvekilleri, 23 Ağustos 1923 günü
Lozan Barış Antlaşması Türkiye
Büyük Millet Meclisinde kabul edildi. Lozan Barış
Antlaşmasının Türkiye Büyük
Millet Meclisinde kabul edilmiş olması, Türkiye
Cumhuriyeti Devletinin temel dışpolitika sorunlarını
bitirmiş olmasının tescili idi. İşte,
Mustafa Kemal ve arkadaşları, temel dışpolitika
sorunlarını Lozan Barış Atlaşmasıyla
bitirdikten sonra sıra içpolitika sorunlarına,
bu cümleden olmak üzere de sıra Türkiye
Cumhuriyeti Devletinin merkezî hükümetinin ilan
edilmesine gelmişti. Her ne kadar Ankara, yıllarca
Türkiye Cumhuriyetine tabiî başkentlik yapmış
ise de, bunun bir karar, bir yasa ile bütün dünyaya
duyurulması icap etmişti. İşte, 13 Ekim
günü, rahmetli İsmet İnönü ve
kendisiyle birlikte 13 arkadaşı, Türkiye Büyük
Millet Meclisine kanun teklifini vererek Ankara, başkent
ilan edildi. Bunun arkasından 29 Ekim 1923 günü
de Cumhuriyet ilan edildi ve daha sonra da 1924 yılında
Türkiye Cumhuriyeti Devletinin ilk Anayasası hazırlandı
ve Türkiye Büyük Millet Meclisi tarafından
kabul edildi.

Değerli milletvekilleri, dünyamızda şu anda
37, nüfusunun yoğunluğu Müslüman olan ülke
var. Bunlardan sadece ve sadece 22 tanesinin halkı ezilmişlik
içinde, mutlak surette özgürlükten mahrum;
geri kalan 14 tanesinin halkı da kısmen özgür;
ama, 1 tanesi var; işte, Türkiye Cumhuriyeti Devleti;
hem demokrat hem özgür hem de İslamı yaşıyor.
Nasıl yaşıyor; işte, biraz evvel bahsettiğim
Yüce Atatürk'ün, Mustafa Kemal ve arkadaşlarının,
Kuvayı Milliye ruhunun, hem İslamı hem de
laisizmi bir arada Türk Milletine hediye etmesi sayesindedir.
(ANAP, DSP ve CHP sıralarından alkışlar)
Bu, mutlak surette özgürlükten mahrum olan 36 ülkenin
halkı, ceplerinde, bağrında, göğsünde
Yüce Atatürk'ün resmini muhafaza etmekte; Türkiye
Cumhuriyeti Devletinin nizamına, laisizmine ve Atatürk'e
her vesileyle, yetmiş yıldır hayranlığını
söyleyerek bugünlere kadar geldi; ama, bugün, Türkiye
Cumhuriyeti Devletini yönetmeye talip olanlarda ne görüyoruz;
Türkiye Cumhuriyeti Devletinin, işte, o, demokrasiden
nasibi olmayan, halkının mutlak surette özgürlükten
mahrum olduğu milletlere yüzünü çevirme
-maalesef- gayreti ve sevdası içindeler. Bundan,
ben, Türkiye Cumhuriyeti Devletinin milletvekili olarak,
hakikaten, fevkalade utanç duyuyorum. (ANAP, DSP ve CHP
sıralarından alkışlar)

Değerli milletvekilleri, Yüce Allah'ın iradesi,
İslamın sadece ve sadece din olmasıdır.
Hiç kimse, İslamı siyasallaştırma
gayreti içerisine girmesin; işte, o gayret içerisine
girdiği zaman da, İslama en büyük kötülüğü
yapmış olur. Türkiye Cumhuriyeti Devletinin
ve Türk...

(Mikrofon otomatik cihaz tarafından kapatıldı)

BAŞKAN - Sayın Köksalan, eksüreniz 1 dakikadır;
lütfen, konuşmanızı bu süre içerisinde
toparlayın .

İRFAN KÖKSALAN (Devamla) - Değerli milletvekilleri,
Sayın Başbakan, Doğru Yol Partili milletvekillerini
muhabbetle kucaklıyor; Atatürkçülüğü,
cumhuriyetçiliği, demokratlığı, laikliği
kimseye bırakmıyor.

Tabiî, burada söylenecek bir tek şey var; şu
kürsünün ve bu Parlamento çatısının
altında seviyeyi düşürmek istemiyorum;
ama, bunu, galiba hak ettiler; o da şudur: Sizi gidi takiyyeciler
sizi!.. Haydi oradan, haydi, haydi, haydi!.. (ANAP, DSP ve CHP
sıralarından alkışlar, RP sıralarından
"Yuh! Sana haydi oradan" sesleri, gürültüler)

BAŞKAN - Değerli arkadaşlar... Değerli arkadaşlar...

ADALET BAKANI ŞEVKET KAZAN (Kocaeli) - Sayın Başkan...
(Gürültüler)

BAŞKAN - Bir dakika efendim... Bir dakika...

Cevap mı vereceksiniz Sayın Bakan?

ADALET BAKANI ŞEVKET KAZAN (Kocaeli) - Sayın Başkan,
Sayın Miletvekiline cevap vermeyi... (Gürültüler)

BAŞKAN - Değerli arkadaşlar, Sayın Bakan
bir açıklama yapıyor; lütfen dinleyelim,
ben dahi burada duymakta güçlük çekiyorum.

ADALET BAKANI ŞEVKET KAZAN (Kocaeli) - Sayın Başkan,
Sayın Miletvekilinin yapmış olduğu konuşma,
Hükümet açısından cevap verilmeye
değer değildir; arz ederim. (RP sıralarından
"Bravo" sesleri, alkışlar)

BAŞKAN - Peki Sayın Bakan.

Değerli arkadaşlar, gündemdışı
konuşmalar bitmiştir.

IV. - SATAŞMALARA İLİŞKİN
KONUŞMALAR

1. - İzmir Milletvekili Zerrin Yeniceli'nin, Sanayi
ve Ticaret Bakanı E. Yalım Erez'in şahsına
sataşması nedeniyle konuşması

BAŞKAN - Gündeme geçeceğiz; ancak, daha
önce, Sayın Zerrin Yeniceli Başkanlığa
başvurarak, gündemdışı konuşması
Sayın Bakan tarafından yanıtlanırken,
konuşmanın kendisine yazılıp verildiğinin
söylenmesi nedeniyle bir sataşma olduğunu iddia
etti.

Değerli arkadaşlar, bu talebi uygun buluyorum. Bu kürsünün
adabında -yarın hepimizin başına gelebilir-
hiçbir biçimde, birbirimizi bu şekilde, sanıyorum,
suçlamamamız gerekir.

Buyurun Sayın Yeniceli. (DSP, ANAP ve CHP sıralarından
alkışlar)

Sayın Yeniceli, yeni bir sataşmaya meydan vermeden,
lütfen, yanıtınızı veriniz.

Buyurun.

İRFAN GÜRPINAR (Kırklareli) - Sayın
Başkan, belki, Sayın Bakan özür dilerdi...

ZERRİN YENİCELİ (İzmir) - Değerli
arkadaşlar, biraz önce, Sayın Bakanın
"metni Zerrin Hanımın eline yazmışlar,
vermişler" sözüne teessüf ederim; çünkü,
ben, doğma büyüme Egeliyim ve pamuk üreten
bir ailenin çocuğuyum. (DSP, ANAP ve CHP sıralarından
alkışlar)

Bir de, Türkiye Cumhuriyetinin Sayın Bakanına
bu tarz bir üslubu yakıştıramadım.

Ben, dün akşam, haberlerde -Sayın Başbakan
Yardımcısının- pamukta fon ve kota
uygulamasının kaldırıldığına
dair haber izledim; fakat, bu dündü yani, bu hafta içindeydi.
(DSP sıralarından alkışlar)

BAŞKAN - Teşekkür ederim Sayın Yeniceli

Sayın milletvekilleri, İçişleri Komisyonunun
bir tezkeresi vardır; okutuyorum:

III. - BAŞKANLIĞIN GENEL KURULA SUNUŞLARI (Devam)

B) TEZKERELER VE ÖNERGELER

1. - İçişleri Komisyonu Başkanlığının,
Karayolları TrafikKanununun Bazı Maddelerinin Değiştirilmesi,
Ek ve Geçici MaddelerEklenmesi; Emniyet Teşkilatı
Kanununun Bazı Maddelerinin Değiştirilmesi ve
Ek Maddeler Eklenmesi; 190 Sayılı Kanun Hükmünde
Kararnamenin Eki Cetvellerde Değişiklik Yapılmasına
Dair Kanun Tasarısının (1/478, 2/49, 2/295,
2/298, 2/346) (S.Sayısı : 99) Komisyona geri verilmesine
ilişkin tezkeresi (3/518)

Türkiye Büyük Millet Meclisi Başkanlığına

16.10.1996

Gündemin 27 nci sırasında bulunan 99 sıra
sayılı "Trafik Kanununun Bazı Maddelerinin
Değiştirilmesine İlişkin Kanun Tasarısı"nı,
eksik bir prosedürü tamamlamak için ve yarın
tekrar gündeme alınmak üzere, İçtüzüğün
88 inci maddesine göre Komisyonumuzca geri çekiyoruz.

Necati Çetinkaya

Konya

Komisyon Başkanı

BAŞKAN - Tasarı, Komisyona geri verilmiştir.

Danışma Kurulunun bir önerisi vardır;
okutuyorum:

V. - ÖNERİLER

A) DANIŞMA KURULU ÖNERİSİ

1. - Genel Kurulun, 17.10.1996 Perşembe günü
saat 14.00'te toplanmasına ilişkin Danışma
Kurulu önerisi

Danışma Kurulu Önerisi

No:32 16.10.1996

Danışma Kurulunun 16.10.1996 Çarşamba
günü yaptığı toplantıda, aşağıdaki
önerinin Genel Kurulun onayına sunulması uygun
görülmüştür.

Mustafa Kalemli Türkiye Büyük Millet Meclisi

Başkanı

RP Grubu Başkanvekili ANAP Grubu Başkanvekili

Salih Kapusuz Murat Başesgioğlu

DYP Grubu Başkanvekili DSP Grubu Başkanvekili

Saffet Arıkan Bedük H.Hüsamettin Özkan

CHP Grubu Başkanvekili

Nihat Matkap

Öneri:

Genel Kurulun 17.10.1996 Perşembe günü saat 14.00'te
toplanması önerilmiştir.

BAŞKAN - Danışma Kurulunun önerisini oylarınıza
sunuyorum: Kabul edenler... Kabul etmeyenler... Kabul edilmiştir.

Sayın milletvekilleri, gündemin "Özel Gündemde
Yer Alacak İşler" kısmına geçiyoruz.

VI. - GENSORU, GENEL GÖRÜŞME, MECLİS
SORUŞTURMASI

VE MECLİS ARAŞTIRMASI

A)ÖNGÖRÜŞMELER

1. - Cumhuriyet Halk Partisi Grubu adına Grup Başkanı
ve Antalya Milletvekili Deniz Baykal ile Grup Başkanvekilleri
İçelMilletvekili Oya Araslı, Ankara Milletvekili
Önder Sav ve Hatay Milletvekili Nihat Matkap'ın, Hükümetin
izlediği ciddiyetsiz ve tutarsız dış politika
nedeniyle devletin dış ilişkilerinde küçültücü
duruma düşürüldüğü iddiasıyla
Başbakan Necmettin Erbakan Hakkında bir gensoru açılmasına
ilişkin önergesinin gündeme alınıp
alınmayacağı konusunda görüşme
(11/2)

2. - Zonguldak Milletvekili Mümtaz Soysal ve 21 arkadaşının,
dış politikanın belirlenme ve yürütülmesindeki
tutarsızlıklar nedeniyle devletin küçük
düşürüldüğü iddiasıyla
Bakanlar Kurulu hakkında bir gensoru açılmasına
ilişkin önergesinin gündeme alınıp
alınmayacağı konusunda görüşme
(11/3) 

3. - Bitlis Milletvekili Kâmran İnan ve 24 arkadaşının,
Libya gezisi esnasında Türk Milleti'ne yapılan
hakaretlere duyarsız ve tepkisiz kalması nedeniyle
devletin dış ilişkilerinde küçültücü
duruma düşürüldüğü ididiasıyla
Başbakan Necmettin Erbakan hakkında bir gensoru açılmasına
ilişkin önergesinin gündeme alınıp
alınmayacağı konusunda görüşme
(11/4)

BAŞKAN - 1 inci sırada yer alan, CHP Grubu adına
Grup Başkanı ve Antalya Milletvekili Deniz Baykal
ile Grup Başkanvekilleri İçel Milletvekili
Oya Araslı, Ankara Milletvekili Önder Sav ve Hatay
Milletvekili Nihat Matkap'ın, Hükümetin izlediği
ciddiyetsiz ve tutarsız dış politika nedeniyle,
devletin, dış ilişkilerinde küçültücü
duruma düşürüldüğü iddiasıyla,
Başbakan Necmettin Erbakan hakkındaki (11/2) esas
numaralı;

2 nci sırada yer alan, Zonguldak Milletvekili Mümtaz
Soysal ve 21 arkadaşının, dış
politikanın belirlenme ve yürütülmesindeki
tutarsızlıklar nedeniyle devletin küçük
düşürüldüğü iddiasıyla,
Bakanlar Kurulu hakkındaki (11/3) esas numaralı;

3 üncü sırada yer alan, Bitlis Milletvekili Kâmran
İnan ve 24 arkadaşının, Libya gezisi
esnasında Türk Milletine yapılan hakaretlere
duyarsız ve tepkisiz kalması nedeniyle, devletin,
dış ilişkilerinde küçültücü
duruma düşürüldüğü iddiasıyla,
Başbakan Necmettin Erbakan hakkındaki (11/4) esas
numaralı gensoru önergelerinin gündeme alınıp
alınmayacağı hususundaki görüşmelere
başlıyoruz.

Konuları ayrı olan bu önergelerin birleştirilerek
görüşülmesi Genel Kurulun 10.10.1996 tarihli
6 ncı Birleşiminde kabul edilmişti.

Hükümet?..(ANAP ve DSP sıralarından "yok,
yok" sesleri, gürültüler.

Hükümet?.. Burada.

Sayın milletvekilleri, gensoru önergeleri bastırılarak
dağıtılmıştı, onun için
yeniden okutmuyorum.

Sayın milletvekilleri, Anayasanın 99 uncu maddesine
göre bu görüşmede önerge sahipleri adına
birer milletvekiline, siyasî parti gruplarına ve
Bakanlar Kurulu adına Başbakan veya bir bakana söz
verileceketir.

Daha önce alınan karar uyarınca, konuşma
süreleri; önerge sahipleri için 15'er, gruplar
için 30'ar dakika, Hükümet için 1 saattir.
Hükümete ve gruplara tanınan süreler ikişer
konuşmacı tarafından kullanılabilcektir.

Şimdi, söz alan sayın üyelerin isimlerini
okuyorum:

Önerge sahipleri adına, Sayın Deniz Baykal,
Sayın İrfan Demiralp, Sayın İsmail
Cem.

Önerge sahipleri adına, Sayın Deniz Baykal,
buyurun efendim. (CHP sıralarından alkışlar)

Sayın Genel Başkan, süreniz 15 dakikadır.

DENİZ BAYKAL (Antalya) - Sayın Başkan, sayın
milletvekilleri; Hükümetin dışpolitika
uygulamalarıyla ilgili olarak verdiğimiz gensoru önergesi
dolayısıyla, önerge sahibi sıfatıyla
düşencelerimi ifade etmek istiyorum; bu vesileyle,
Türkiye Büyük Millet Meclisinin değerli üyelerini
saygıyla selamlıyorum.

Bu gensoru önergelerinin çok uygun bir zamanda verildiği,
Türkiye'nin karşı karşıya bulunduğu
sorunlar açısından böyle bir tartışma
fırsatını Türkiye Büyük Millet
Meclisine sağlamanın gerçekten çok uygun
olduğu, bugün daha iyi anlaşılmaktadır.

Türkiye'nin dışpolitika anlayışını
ve uygulamalarını bir değerlendirme ihtiyacı
içine girdiği bir dönemde yaşadığımız,
her gün, her vesileyle açık bir biçimde
ortaya çıkmaktadır.

Öyle gözüküyor ki, Türkiye, diplomasi
tarihimizin en sıkıntılı dönemlerinden
birini yaşıyor. Dışpolitikamızın,
bir anlamda pusulasının kaybolmuş, rotasının
belirsiz bir biçimde işlemekte olduğuna ilişkin
kaygıların, değerlendirmelerin, her çevrede
giderek daha sık yapılmakta olduğuna tanık
oluyoruz. Böyle bir ortamda Türkiye Büyük
Millet Meclisinin, bu konuları bütün yönleriyle
ele almasında yarar vardır. Önergemiz buna
fırsat verecektir diye umut ediyorum.

Dışpolitika konusunda ortaya çıkan
sıkıntıların, önce, dışpolitikayı
uygulama yönteminden kaynaklandığı açıkça
gözüküyor. Dışpolitikamızın,
geleneksel olarak Türkiye'de uzun bir süre, kararlılıkla,
berrak bir anlayışla, tutarlılıkla
uygulanmış olmasından ve Türkiye'nin
bölgede ve dünyada izlediği dışpolitikayla
saygınlığını artırmış
bir ülke olmasından kaynaklanan bir özel durumu
vardır. Türkiye'nin dışpolitikası,
çok sıkıntılı bir bölgede,
çok bunalımlı dönemleri, Türkiye'nin
soğukkanlılıkla, başarıyla atlatmasına
yardımcı olmuş en temel devlet araçlarından
biridir. Bu kadar başarıyla uygulanmış
önemli bir dışpolitika geleneğinin, bugün
bir sarsıntı içine girmekte olduğuna
ilişkin kaygıların yaygınlaşması,
mutlaka, önemle, dikkatle değerlendirilmelidir.

Bu kaygıların altında yatan nedenleri görmeye
çalışıyorum; ilk anda dikkatimi çeken
unsurlar şunlar: Önce, galiba, çok uzun süreden
beri ilk kez, -Türk dış politikası- çokbaşlı
bir dışpolitika niteliğine bürünmeye
başlıyor. Dışpolitikamızın,
bu alanda uzmanlaşmış, kurumlaşmış
çerçevelerin dışında, özel
temaslarla, gizli görüşmelerle, kurumsal çerçevenin
dışında, kişisel ilişkilerle ele
alınıp götürülmekte oluşunun,
bugün karşı karşıya bulunduğumuz
sıkıntıların temelinde yatan nedenlerden
biri olduğunu düşünüyorum. Dışpolitikamız,
çokbaşlı ve çokkanallı bir dışpolitika
anlayışı içine sürükleniyor.
Dışişleri Bakanlığı vardır,
Dışişleri Bakanı vardır, Dışişleriyle
fiilen ilgili -ayrı bir siyasal partiden, Koalisyon ortağı
partiden- bir Devlet Bakanı vardır, Başbakan
vardır, Cumhurbaşkanı vardır ve bütün
bunların da Türkiye'nin ulusal yararları doğrultusunda,
kesin, berrak bir çözüme kavuşturulmuş
ortak bir dışpolitika anlayışı
içinde, eşgüdümle davrandıklarını
söyleme olanağı, ne yazık ki, yoktur. Sanıyorum,
bu, sıkıntının temelinde yatan unsurlardan
biri.

Bakınız, bu dışpolitikayla doğrudan
ilgili kuruluşların ötesinde, dışpolitikamızı
etkileyen başka bazı girişimlerle de karşı
karşıya kalıyoruz. Bir süre önce,
Türk dışpolitikasının en temel
konularından biri olan sular sorunuyla ilgili olarak, Hükümetin
bir başka bakanının, yıllardan beri
büyük bir kararlılıkla, başarıyla
götürülen dışpolitika anlayışımızı
çok tehlikeli şekilde sarsabilecek bir açıklamanın
içine girdiğine tanık olduk.

Bugüne kadar, Türk dışpolitikası,
Fırat ve Dicle sularının paylaşılmasını
kesinlikle söz konusu etmez, bunu bir temel felsefeye dayandırır,
tahsis tartışmasını sürdürürken,
birden bire, bir Cumhuriyet Hükümeti bakanının,
Fırat ve Dicle sularının paylaşılması
konusunda Türkiye'nin hazır olduğunu ifade eden
açıklamalarına tanık olduk. Bu, tabiî,
dışpolitikanın taşıyabileceği
bir yaklaşım değildir; dışpolitikanın,
daha ciddî daha iyi düşünülmüş
bir anlayışla götürülmesi ihtiyacı
vardır.

Aynı şekilde, Türkiye'de kurumsal çerçevede
şekillendirilmiş bazı politika kararlarının
da, uygulamaya götürülürken, karşılaşılan
tepkiler dolayısıyla tereddütlere sürüklendiğine
tanık olduk. Bunun çok önemli ve hatta -izin
verirseniz söylemek istiyorum- vahim bir örneği,
Kuzey Irak'ta bir "Tampon Bölge" ya da "Tehlikeli
Bölge" ilanı kararımızla ilgili
olanıdır.

İzleyebildiğimiz kadarıyla, Türkiye'nin,
hükümet düzeyinde, Kuzey Irak'ta bir tampon bölge
oluşturulmasına yönelik çalışmaları
tamamlanmıştır. Bu konuyla ilgili devlet kuruluşları
toplantıya çağrılmış, görüşleri
alınmıştır. Millî Güvenlik
Kurulu bu konuda görüş vermiştir ve Türkiye
Cumhuriyeti Hükümeti, tampon bölge ilanı,
tehlikeli bölge ilanı kararını Hükümet
olarak almıştır ve bunu da ilan etmiştir;
Dışişleri Bakanı ilan etmiştir,
Millî Savunma Bakanı ilan etmiştir. Türkiye'nin,
hükümet düzeyindeki bu kararı açıkça
ortaya konulmuştur; ama, ne yazık ki, bu karar hayata
geçirilememiştir. Böyle bir kararı almak
uygun mudur değil midir; doğru mudur değil midir tartışmasını
bir kenara bırakıyorum; ama, Türkiye Cumhuriyeti
Hükümeti, tampon bölge ilanıyla ilgili olarak,
değerlendirmesini yapıp, kararını alıp
ilan ettikten sonra, bunu uygulamaktan aciz bir konuma düşemezdi.
İlk kez bu Hükümet, tampon bölge konusunda,
gerçekten, Türkiye'nin, hazır olmadığı,
layık olmadığı bir konuma sürüklenmesine
neden olmuştur. Türkiye'nin bölgedeki kararlılığı,
etkinliği ve caydırıcılığı,
aldığı kararları, ciddiyetle uygulama
kararıyla aldığı konusunda yılların
çabasıyla oluşturulmuş olan izlenim,
bu laubalilikle, bu gevşeklikle ortadan kaldırılmıştır.
Ne olmuştur tampon bölge? Hükümet aldı
kararı; Kuzey Irak'ta bir tampon bölge var mı;
uygulayabiliyor muyuz?.. Böyle bir kararı alıp
ilan etmiş olmanın bütün bedelini Türk
dışpolitikası ödedi; dünya çapında
ödedi, dünya kuruluşları nezdinde ödedi;
ama, böyle bir kararı, sadece telaffuz etmiş
olmanın yol açtığı bu bedeli ödediğimiz
halde, böyle bir politikadan beklenebilecek olan yararların
hiçbiri sağlanamadı.

Değerli arkadaşlarım, Hükümetin, bu
konularda kendisini gösteren dışpolitika zafiyetleri,
doruk noktasına, bu son gezilerle çıktı.
İki gezi planlandı; birisi Asya'ya, birisi Afrika'ya
yönelik iki gezi... Bu geziler, öyle anlaşılıyor
ki, ciddî bir değerlendirme ve ihtiyaç tespitinden
çok, hangi nedenle olduğunu çok anlayamayacağımız
bir iç tercihle ortaya çıktı. Geziler
ciddî hazırlanmadı. Gezilerin hazırlanması
için, devlet kuruluşları, ilgili büyükelçilikler
devrede olmadılar. Çoğu kere, çağrı
yokken oraya gitme kararı tebliğ edildi. Bu kararlılık,
bir çağrı gelmesine de neden olmadı;
direndi bazı ülkeler, çağrı yapmamaya;
bizim arzumuz üzerine, ziyaret etme isteğimizi karşılama
durumunda kaldılar. İyi hazırlanmadığı
için bu program, gezilerde, Türkiye'nin itibarı
ciddî şekilde sarsıldı. Singapur'un
Devlet Başkanı, Türkiye Cumhuriyetinin Başbakanını
bu gezi çerçevesi içinde kabul etme fırsatını
bulamadı; kendisiyle görüşme imkânını
yaratamadı, yaratmadı. Bu program zaafının
yarattığı eksikliği, Singapur bölgesindeki
plajların incelenmesiyle, heyetimiz, değerlendirmek
durumunda kaldı. (CHP sıralarından alkışlar)
Bu, Türkiye bakımında gerçekten üzüntü
verici bir durum olmuştur.

Geziler, demin de ifade ettiğim gibi, bir telaşla hazırlanmıştır
ve birbiri ardından krizlere yol açılmıştır.
Önce, bir kararname krizi çıkmıştır.
Bu geziler kararnameye dayanan resmî geziler midir, hâlâ
belli değildir; kararname çıkmamıştır.
Kararname ötesinde, bu gezilerin resmî bir nitelik
taşıyıp taşımadığı,
ziyaretine gittiğimiz ülkeler kararıyla sonuçlandırılmış
ve resmî bir gezi olmadığı, mesela, Mısır
tarafından resmen ifade edilmiştir. Türkiye,
Mısır'a gitmek istediğini açıkça
ortaya koymuş, bir davet talep etmiş, davet gelmemiş,
davet olmadan, Türkiye, Mısır'a gitmek durumunda
kalmıştır. Bunun sonucu olarak, gezi, resmî
gezi sayılmamış; karşılama töreninde
ve uğurlama töreninde bayrak asılmamış;
karşılama töreninde bayrağın asılmaması
"yok, akşam saatlerini geçti, o nedenle"
diye izah edilmek istenmiş; ama, ayrılırken
gündüz saatleri olduğu halde de bayrağın
asılmayışı, nedenin, sadece hareket
saatiyle ilgili olmadığını, gezinin niteliğiyle
ilgili bir Mısır davranışının
söz konusu olduğunu ortaya koymuştur. Bu, Türkiye'ye
yakışmamıştır. Türkiye buna
mecbur değildir.

Bakın, bu gezide Türkiye ile Mısır arasındaki
ortak ekonomi komisyonunun toplanması talebi ortaya atılmış;
bu talebin de gereği yerine getirilmemiş, ekonomik komisyon
toplanamamıştır; Mısır, bunu
da reddetmiştir. Sadece gezi yapmış olmak için
gezi yapılmıştır; ama, Türk dışpolitikası,
bu ziyaretten hiçbir şey kazanmamıştır.

Aslında, başbakan ve cumhurbaşkanı düzeyinde
yapılan geziler, bir ülkenin şerefinin, onurunun,
saygınlığının ortaya konulacağı,
ülkeler arasındaki iyi ilişkilerin vurgulanacağı,
dostlukların güçlendirileceği fırsatlardır,
vesilelerdir. Başbakanlar, cumhurbaşkanları,
genellikle çalışma ziyaretleri yapmazlar.
Onlar, ülkelerinin onurunu temsil ederek, ağırlığını
sergilemek amacıyla, dostlukları pekiştirmek
amacıyla ziyaret yaparlar. O nedenle de, bu ziyaretler,
çok sık gerçekleşmez.

Türkiye, bundan önce, 53 tane hükümet gördü;
bu 53 hükümetin hiçbiri, iktidara gelişinin
ilk 100 gününde 20 günlük yurtdışı
geziye kalkışmamıştır. Hiçbir
Cumhuriyet Hükümeti, iktidara gelişinin ilk 100
günü içerisinde 20 gününü yurtdışında
böyle gezilerle geçirme anlayışı
içerisine girmemiştir. Yeni bir hükümet
kurulmuş, Türkiye'nin çok ciddî sorunları
var; enflasyon yüzde 80, işsizlik almış
başını gidiyor, Türkiye'de yönetimde
çok tehlikeli erozyonlar yaşanıyor, çeteleşme
ortaya çıkmaya başlamış, Türkiye'de
terör almış başını gidiyor
ve Türkiye'de, gelmiş, yeni Hükümet, ülkeyi
yangın yeri gibi bırakıp, uzun, tantanalı,
gösterişli dışgezilerle üç
ayının 20 gününü geçirmekte
hiçbir sakınca görmüyor... Buna, ilk kez
tanık oluyoruz. Bir defa bu yanlıştır.
Bir başbakan, bu kadar dikkatsiz, bu kadar acele, bu kadar
hevesle, bu kadar erken yurtdışına kendisini
atmaz; atmıştır, yanlış olmuştur.
53 hükümetin hiçbiri bunu yapmamıştır.
Bu Hükümet, 100 günün 20 gününü
yurtdışında geçirmiştir. Nasıl
geçirmiştir; Türkiye'nin gücünü,
ağırlığını, etkisini artıracak,
Türkiye'ye yeni ufuklar açacak, yeni kazanımlar
getirecek çalışmalar da yapamadan geçirmiştir.
Her biri bir kriz doğuran, iyi hazırlanmamış...

(Mikrofon otomatik cihaz tarafından kapatıldı)

BAŞKAN - Sayın Genel Başkan, Grubunuz adına
da konuşacaksınız; buradaki sürenizi
tamamlamak için... Lütfen...

DENİZ BAYKAL (Devamla) - Bu, işin temel yanlışıdır.
Gittiğimiz yerler yanlış olmuştur.

Bakın, Libya'ya ve İran'a, öncelikle İran'a
ilk ziyaret yapılmıştır. Beş
yıldan beri, dünyadaki 186 ülkeden hiçbirisi,
başbakan düzeyinde, cumhurbaşkanı düzeyinde
İran'a ve Libya'ya gitmemiştir. Hiçbir dünya
başbakanı, hiçbir dünya cumhurbaşkanı,
beş yıldan beri Libya'ya ve İran'a gitmemiştir;
sadece Türkiye'den başbakanlar gitmiştir. Bunun
bir anlamı olmak gerekir. (RP sıralarından
"siz düşünün" sesleri) Bunun ortaya
koyacağı, bunun ortaya koyduğu bir anlam olmak
gerekir. (RP sıralarından "Türkiye, bağımsız
bir devlettir" sesleri) Türkiye, bağımsız
bir devlettir, 186 devlet de bağımsızdır.
Her birisi belli bir anlayış içinde davranma
gereğini duymakta ve böyle bir uygulamanın içinden
geçmektedir. Türkiye'de, Hükümet, gelir
gelmez, ayağının tozuyla, daha iktidar olarak
karşı karşıya bulunduğu temel sorunları
çözmeden, ilk ziyaret olarak, bir tavaf yerine gider
gibi, bir kutsal ziyaret yapar gibi, Türkiye'deki laik, demokratik
rejimi değiştirmeyi, bunun için teröre başvurmayı
kendisine yöntem olarak seçmiş, Türkiye'deki
terörle yakından ilişkisi mahkeme dosyalarında
kanıtlanmış bir ülkeye kendisini atmaktadır.
(CHP sıralarından alkışlar) Yanlış
olmuştur.

Sayın Başkan, Grubumuz adına söz alarak,
konuşmamın geri kalan kısmını
ve özellikle Libya gezisini değerlendirme fırsatını
bulacağımı umut ediyorum.

Teşekkür ediyorum. (CHP sıralarından
alkışlar)

BAŞKAN - Teşekkür ederim Sayın Genel Başkan.

Önerge sahipleri adına ikinci konuşma için,
Sayın İrfan Demiralp; buyurun efendim. (ANAP sıralarından
alkışlar)

Sayın Demiarlp, süreniz 15 dakikadır.

İRFAN DEMİRALP (Samsun) - Sayın Başkan,
sayın milletvekilleri; Anavatan Partisi Türkiye Büyük
Millet Meclisi Grubu ve diğer parti gruplarınca, Sayın
Başbakan hakkında verilen gensoru üzerinde imza
sahibi olarak söz almış bulunuyorum.

Yüce Heyeti saygılarımla selamlıyorum.
(ANAP sıralarından alkışlar)

Sözlerimin hemen başında şunu ifade etmek
isterim ki, Türkiye Cumhuriyeti tarihinde ilk defa meydana
gelen böyle bir olayın hiç olmamasını
ve bu gensoru nedeniyle görüştüğümüz
konunun Yüce Meclisin bu yüce kürsüsüne
hiç gelmemesini arzu ederdim; fakat, Hükümetin
ilk 100 gününde, kamuoyunun endişeyle izlediği
bu kabil vahim gelişmeler, bunların ne ilk ne de
son olduğu görüntüsü vermektedir.

Sayın Başbakan, Hükümeti kurar kurmaz,
imparatorluk dönemi deneyimlerini de taşıyan
Türk dışpolitikasını özellikle
devredışı bırakarak, bir dizi icraata
girişmiştir. Bu icraat, Türkiye Cumhuriyeti tarihi
boyunca Türk dışpolitikasında oluşan
ve ülkenin menfaatlarını korumaya yönelik
bütün teamül ve uygulamaları yok saymıştır.

Türkiye Cumhuriyeti, bulunduğu coğrafyada hem siyasî
dengeleri ve hem de geleceğe yönelik hedefleri gözeterek,
ülkeyi çağdaş devletler düzeyine çıkarma
yönünde bir politika izleme yolunu benimsemiştir;
ancak, 54 üncü Hükümetin kuruluşunu
müteakip, bir bütünlük içinde ve çok
dikkatlice izlenmesi, ülke menfaatları gereği
olduğu halde, Türk dışpolitikası,
koalisyon ortakları arasında paylaşılmış,
dışpolitikanın temel ilkeleri ve gelenekleri
bir tarafa itilerek, keyfî ve çok defa ciddî
olmayan davranışlar bir usulmüş gibi adeta
uygulamaya konulmuştur.

On yılı aşkın süredir asker, polis,
devlet memuru ve sivillerden oluşan binlerce vatandaşımızı
şehit verdiğimiz terör mücadelesi bütün
şiddetiyle devam ederken, Dışişleri Bakanlığının
uyarıları yok farz edilmiş ve teröre
destek veren ülkelere resmî geziler yapılmaya
başlanmıştır.

Üstelik, bu gezilerin İran bölümünde,
Sayın Başbakan, Türk istihbarat birimlerinin,
bu ülkenin terörle ilişkileri konusunda yanlış
istihbarata sahip olduğu şeklinde bir talihsiz açıklamayı
da yapmıştır; fakat, çok kısa
süre içerisinde, bu komşumuzun, İran'ın,
Türkiye Cumhuriyeti Devletini yıkmaya yönelik
terör faaliyetlerine vermiş olduğu devamlı
destek, bütün açıklığıyla
bir kez daha Türk kamuoyunun önüne çıkmıştır.

Sayın Başkan, sayın milletvekilleri; Sayın
Başbakanın Mısır, Libya ve Nijerya'ya
yapmış olduğu ziyaret ise, sadece Türkiye
Cumhuriyeti tarihinin değil, üzülerek ifade ediyorum,
Türk tarihinin en büyük skandalına sahne
olmuştur.

En vahimi, Sayın Başbakanın, bu gezinin Mısır
ayağını, resmî gezi zannederek ve açıklayarak
yapmış olmasıdır. Kahire Havaalanındaki
karşılamada göndere Türk Bayrağı
çekilmeyişi bütün heyet üyelerini
hayrete düşürürken, Sayın Dışişleri
Bakanı, olayı, önce, zamanın gece olmasına
bağlayarak Türk kamuoyuna açıklamaya çalışmıştır.
Ancak, başından beri, Sayın Başbakanın
yaptığı geziyi resmî gezi olarak görmeyen
Mısırlılar, bir yanlış anlama
olmasın diye, Sayın Başbakanı gündüz
saatlerinde uğurlarken de, göndere Türk Bayrağı
çekmeyerek mesajlarını vermişlerdir;
yani, Mısır Devleti, Sayın Başbakanın
yapmış olduğu geziyi resmî gezi olarak
kabul etmemiştir. Doğal olarak, Mısır
Devleti, gezinin, kendileri açısından resmî
nitelik taşımadığını, Sayın
Başbakanın, ülkelerinden ayrılmasından
sonra, resmen açıklama nezaketini göstermiştir.
Böylelikle, kararnamesinde imzaların tamamlanmamış
olması nedeniyle, hukuken resmî nitelik taşımayan
bu gezinin Mısır ayağının bütünüyle
resmî nitelik taşımadığı
ortaya çıkmıştır. Hal böyle
olunca, Mısır ziyareti esnasında Sayın
Başbakanın imzaladığını
zannettiği ve ifade ettiği anlaşmaların da
hiçbir hükmü kalmamıştır.

Sayın Başkan, sayın milletvekilleri; Mısır'da
yaşanan bu skandala rağmen, Afrika gezisinin en dramatik
noktası Libya'da meydana gelen olaylardır. Libya'daki
büyükelçimizin verdiği bilgiler doğrultusunda
Dışişleri Bakanlığının
yaptığı tüm uyarılara ve iki devlet
bakanının, bir ay öncesinde, yine bu ülkeyi
ziyaretleri esnasında muhatap oldukları doğrudan
ve dolaylı ağır hakaretlere rağmen, Sayın
Başbakan, âdeta, aynı hakaretleri bir de kendi
kulağıyla duymak istiyormuşcasına, bu
ülkeyi ziyaret etmekte ısrar etmiştir.

Libya Lideri Kaddafi, bugüne kadar hiçbir ülke
devlet başkanı veya devlet görevlisi düzeyinde
bir kişinin yapamadığını yaparak,
Türkiye'nin bölünmesi gerektiğini Sayın
Başbakanın huzurunda açıkça
beyan etmiştir.

TEVHİT KARAKAYA (Erzincan) - Ayıp!.. Ayıp!..

İRFAN DEMİRALP (Devamla) - Bu açıklamalar
karşısında, başta geziye katılan
sayın milletvekilleri ve Dışişleri mensupları
olmak üzere, heyette yer alan hemen herkes, büyük
öfke içinde, tepkilerini ifade edecek uygun sözcükleri
bulmakta zorlanmışlardır. Ancak, burada, Devlet
Bakanı Sayın Abdullah Gül'ün "deli
saçması der geçeriz" şeklindeki,
basına yansıyan yorumu çok anlamlıdır,
çok ilginçtir. Ancak, Kaddafi'nin, bu sözleri
ilk defa söylemediği, başta Dışişleri
Bakanlığı olmak üzere, bütün
ilgililerce de çok iyi bilinmektedir. Daha önce, Kaddafi'ye,
normal diplomatik yollardan yanlışı anlatılmaya
çalışılmış ve aynı
görüşlerini tekrarlayacağı belirtilmiş
olmasına rağmen, Sayın Başbakan, bu zatın
ayağına kadar gitmiş ve muhatabından bu
sözleri duyduğu anda Libya'yı terk etmemiştir.

Türkiye için son derece onur kırıcı
olan bu durumda, herkesin aklına gelen ilk soru, tabiî
olarak, Sayın Başbakanın, Kaddafi'ye, gerçekten
borcu olup olmadığıdır.

HALİL İBRAHİM ÖZSOY (Afyon) - Var...
Var...

İRFAN DEMİRALP (Devamla) - Sayın Başbakan,
Libya ziyaretinin sonunda yayınlanan ortak bildiride, Kaddafi'ye,
PKK'nın terör örgütü olduğunu kabul
ettirdiğini söylüyor; oysa, bildiri metnine bakıldığı
zaman, durumun böyle olmadığı açıkça
görülmektedir. Kaddafi, Türkiye, Amerika'yı
terörist olarak ilan ederse, kendisinin de, PKK'yı,
terörist olarak ilan etmeyi düşünebileceğini
söylüyor.

METİN PERLİ (Kütahya) - Nerede yazıyor?..

İRFAN DEMİRALP (Devamla) - Tabiî, tutanaklarda...

Sayın Başbakanın ve Türk heyetinin önünde,
Kaddafi'nin, Türk Devletine yönelttiği hakaretler,
bununla da kalmamıştır. Bu zat, Türkiye
Cumhuriyeti Devletinin, iradesini kaybettiğini, Amerika Birleşik
Devletlerinin üslerinin işgali altında olduğunu
ve Türkiye'nin, iradesi ve hürriyetine kavuşuncaya
kadar mücadele edilmesi gerektiğini söyleyebilmiştir.

Yapılan, bu aşağılayıcı
açıklamaların ve davranışların
dört başı mamur hale gelmesi arzu edilmiş
olmalı ki, Türkiye Cumhuriyetinin iç işlerine
de göndermeler yapılmıştır. Kaddafi,
bütün Türklerin RP'ye üye olmasını
tavsiye ettikten sonra, aynen şu cümleleri sarf etmiştir:
"Refah, ancak, çoğunluğu elde ettiği zaman
sözünü doğru şekilde söyleyebilir.
Şu an ortakları var; gerçek programını
hemen uygulamasını zaten bekleyemeyiz." Kaddafi'nin
bu tespitinin doğruluk derecesi merak konusu olmakla birlikte,
buradaki ifadelerden, Kaddafi'ye, daha önce "bu nedenle
gerçek programımızı uygulayamıyoruz"
diye bir mesaj iletildiği kuşkusu ortaya çıkmaktadır.

Sayın Başkan, sayın milletvekilleri; Sayın
Başbakanın, geçmişte, başbakan
yardımcısı olarak görev aldığı
dönemde, 2 milyar dolarlık yardım alma ümidi
ve iddiasıyla, Suudi Arabistan'a yapmış olduğu
gezi ve burada, günlerce bekletildikten sonra eli boş
geri dönmesi henüz hafızalardan silinmemiştir.

Türkiye'nin en millî davalarından biri olan
Kıbrıs konusunda Türkiye'nin yanında
yer alan İslam ülkelerinin sayısı, maalesef,
iki-üçten fazla değildir. Kıbrıs
Rum kesimine yapılan yabancı yatırımlara
bakıldığında da, bunların önemli
bir bölümünün Müslüman ülkeler
tarafından yapıldığı açıkça
ortadadır.

52 İslam ülkesi, hareket birliği gösterip
petrol vanalarını birkaç günlüğüne
kıssalardı veya Avrupa, Amerika bankalarındaki
paralarını çekme tehdidinde bulunsalardı,
emin olunuz ki, Bosna-Hersek'te yüzbinlerce Müslüman
soydaşımız hayatlarını kaybetmeden,
bugünkünden daha iyi, daha köklü bir çözüme
kavuşulmuş olurdu.

Sayın Dışişleri Bakanı ise, Amerika
Birleşik Devletlerinde bulunduğu on gün içerisinde
yapmış olduğu görüşmeler ve Birleşmiş
Milletler Genel Kurulunda yapmaktan vazgeçtiği konuşma
metni hakkında, Türkiye Büyük Millet Meclisine
ve muhalefet liderlerine hiçbir bilgi vermemiştir.
Aslında, Sayın Dışişleri Bakanı,
Amerika Birleşik Devletlerine, Birleşmiş Milletler
Genel Kurulunun olağan toplantısına katılmak
üzere gitmiştir ve bu esnada, Filistin'de çok
ciddî olaylar meydana gelmiştir. 70'in üzerinde
Filistinli Müslüman Arap, meydana gelen olaylarda hayatını
kaybetmiştir ve bu nedenle yapılan özel görüşmede,
Türkiye Cumhuriyeti Dışişleri Bakanı
söz almış ve kendisine dördüncü
sırada söz verilmiştir. Ancak, Türkiye
Cumhuriyeti Dışişleri Bakanı, bu söz
hakkını kullanmayarak, üstelik New York'tan
ayrılarak, Birleşmiş Milletler Genel Kurulunda
Türkiye Cumhuriyetini temsilcisiz bırakmıştır.

Sayın Başbakanın Türk dışpolitikasını
oturtmaya çalıştığı zemin
doğru değildir değerli arkadaşlar. Dış
politikanın oturacağı zemin, gerçekçilik
ve ülke menfaatlarıdır. Bu tespit, 52 Müslüman
ülkenin de içerisinde bulunduğu tüm dünya
ülkeleri için geçerlidir.

Sayın Başkan, sayın milletvekilleri; Avrupa
Birliği ile Türkiye arasındaki ilişkiler,
tarihinin en alt düzeyine inmiştir. Avrupa Birliği
ile ilişkiler neredeyse kopma noktasına gelmiştir.
İrlanda'da yapılan son toplantılarda şekillenen
Avrupa Birliğinin genişleme planlamasında, Polonya,
Macaristan, Çek ve Slovak Cumhuriyetleri ile Malta ve Kıbrıs
Rum yönetimi gündeme alındığı
halde, Türkiye Cumhuriyetinin adından hiç bahsedilmemiştir.
Yani, bu günler, Türkiye'nin, Avrupa'da, Avrupa Birliği
nezdinde çok yoğun diplomasi trafiğini uygulaması
gerektiği günlerdir.

Sayın Başbakan yapmış olduğu dış
gezilerde böylesine skandallara muhatap olurken, Türk
cumhuriyetleriyle ilişkilerin geliştirilmesi ve bu
ilişkilerin geliştirilmesine öncelik verilmesi
konusunda bugüne kadar hiç çaba sarf etmemiştir.

Bu nedenle, Sayın Başbakan hakkında bir gensoru
açılmasının gerekli olduğu inancındayım.
Bu vesileyle, Yüce Heyeti saygılarımla selamlıyorum.
(ANAP sıralarından alkışlar)

BAŞKAN - Teşekkür ediyorum Sayın Demiralp.

Önerge sahipleri adına üçüncü
konuşma, Sayın İsmail Cem'in.

Buyurun efendim. (DSP sıralarından alkışlar)

Sayın Cem, süreniz 15 dakikadır.

İSMAİL CEM (Kayseri) - Sayın Başkan,
sayın milletvekilleri; hepinizi saygıyla selamlarken,
sizden şunu rica etmekteyim: Kendinizi, lütfen, Türkiye'yi
değerlendirmekte olan bir yabancı ülkenin yerine
koyunuz ve bir an için olaylara onun açısından
bakınız. Türkiye'nin dostu olan ya da Türkiye'ye
karşı düşmanlık besleyen, kötülük
etmek isteyen bir ülke, şu Hükümetimizi ve
şu dışsiyasetimizi nasıl değerlendirmekte
ve gördüklerinden nasıl etkilenmekte... Örneğin,
bir yabancı istihbarat teşkilatı, Türkiye'yi
bölmek amacındaki örgütlere finansman sağlayan,
destek sağlayan güçler ya da Türkiye'yi Kıbrıs'ta
dışlamak için oyun üzerine oyun düzenleyenler
ya da iyi niyetle, Türkiye'de yatırım yapmak
isteyen şirketler. Bunlar, iyi niyetle de baksa, kötü
niyetle de baksa aynı fotoğrafı karşısında
bulacak: İki başlı Hükümetin iki
ortağı da farklı yöne gitmekte; dağınıklık,
çelişki, perişanlık ve belirsizlik...

Öyle bir dışpolitika ki, dost olanın
dostluğunu engelliyor; dost olan tereddüte düşüyor
"hele bir duralım, bir daha bakalım" diyor;
düşman olan ise, dağınık dışsiyaset
karşısında, daha fazla ve daha rahat düşmanlık
yapmanın imkânını buluyor.

Peki, neden bu perişanlığa düşüldü?..
Geçmişte tek bir dışpolitika vardı;
yani, tek bir yanlış dışpolitika vardı;
Türkiye'nin menfaatını bilemeyen, teslimiyetçi
ve kişiliksiz bir dışpolitika. Hükümetin
küçük ortağı, öncelikle kendisine
ait olan bu politikayı aynıyla devam ettirmekte.
Ne var ki, şimdi, hem o geçmişteki yanlış
devam ediyor hem de bu yanlışa, Hükümetteki
büyük ortağın yeni yanlışları
ekleniyor, yanlış bir iken iki oluyor.

Önce, büyük ortağın politikalarına
bakmak istiyorum: Şimdi, bu ortak, Türkiye'nin komşularıyla
ilişkilerini geliştirmek, dış ilişkilerimizi
çeşitlendirmek gibi, haklı gerekçelerden
yola çıktı; çıktı da,
hemen yolunu kaybedip, komşulardan Afrika'ya uzanarak, ne
kadar dikta yönetimi varsa, insan haklarını
çiğneyen, demokrasiyi yasaklayan, işkence yapan,
muhalifini, kimi örnekte olduğu gibi, sorgusuz sualsiz
astıran ne kadar darbeci varsa sırasıyla
dolaşıp, onlara övgüler yağdırdı;
onlardan bize örnek getirdi ve böylece dışpolitikada
değişimin müjdesini verdi; Türkiye, bundan
böyle, öncelikli tercihi, dikta yönetimlerinin,
insan hakkı ihlalcilerinin, düşünce yasakçılarının
safıdır görüntüsünü dünyaya
yaydı. Büyük ortağın vermiş
olduğu mesaj, o yanlış dışpolitikaya
eklemiş olduğu mesaj, ne yazık ki, bu oldu.

Hükümetimizin büyük ortağı bu dışpolitikayı
sergilerken, Hükümetimizin küçük ortağı,
olanca mahcubiyeti içinde, Batı'daki dostlarımıza
teminat vermekteydi "siz, bizim Başbakanımızın
dediklerine bakmayınız, vallahi de billahi de biz
sizdeniz, biz Batılıyız, Batı'nın
sadık bendeleriyiz; damarımızı kesseniz,
kanımız 'Batı, Batı' diye akacak."
Hükümetimizin küçük ortağı
bu yaklaşımına bir de isim vermiş; ülkemizin,
Türkiye'nin geleneksel dış politikası...
Tabiî, bundan kastetilen, tarihin bir döneminde "bağımsızlık,
benim kişiliğimdir" diyen, mazlum milletlere örnek
olan politika değil; tam aksine, küçük ortağımız,
amansız bir Batı aşkına tutulmuş,
kendi menfaatını kullanamayan, kendi güvenliğini
gözetemeyen, saflığıyla dillere destan
olmuş bir politika anlayışını
kutsamakta ve günümüz Türkiyesine örnek
göstermekte.

Hükümetimizde küçük ortağın
öncülüğünü ve sözcülüğünü
halen yapmakta olduğu bu dış politika, kuşaklar
boyunca, başkalarının ucuz asker deposu ve
uzak karakolu konumuna Türkiye'yi düşürmüş.
Batılı müttefiklerimiz ne söylerse emir
bellemek alışkanlığını yaratmış.
Sovyetler dağılıp da Batı'nın
bize ihtiyacı azaldığında, bilumum müttefikimiz
tarafından dışlanmayı, horlanmayı,
Türkiye karşıtı her çeşit
faaliyete ve örgüte destek çıkılmasını
sineye çekebilmiş. Halen, Hükümetimizin
küçük ortağınca uygulanmakta olan
bu geleneksel dışpolitika, sonuç olarak, Helmut
Kohl'un, Başbakanımızın elini sıkmasıyla,
Bill Clinton'ın, lütfedip telefona çıkmasıyla
teselli bulan; Clinton başını çevirdi
de selamımızı aldı ölçüsüyle
tatmin olan bir konuma Türkiye'yi mahkûm etmiş.
Belki, sayın başbakanların, sayın dışişleri
bakanlarının kendilerine uygun gördükleri
kimlik budur; ama, Türkiye'nin layığı bu
değildir, bu olmamalıdır. (DSP sıralarından
alkışlar)

Mevcut Hükümetimizin, bu geleneklere sahip, bu geleneksel
özellikleri sürdüren bir kanadında bunlar
yaşanırken, öteki kanadı, şimdi,
buna, yeni dış politikasını eklemekte.
Ufak bir ülkenin diktatöründen, dünyanın
önünde hakaret işitip, bunları sineye çekmeyi
neredeyse marifet bilmek... Diplomasi tarihinde örneği
bulunmayan biçimde azarlandıktan sonra, Sayın
Kaddafi'den hakaret işitip, ses bile çıkaramamış
Başbakanın yönettiği ülke özelliğimizi
dünyaya tescil ettirdikten sonra, tevil yolu bulmak için
bin dereden su taşımak... Bu konuda hassasiyet gösteren
basını suçlu ilan etmek... Bu konuda hassasiyet
gösteren muhalefet partilerini suçlamak; ama, Sayın
Kaddafi'ye toz kondurmamak... Hani, Nasrettin Hoca'nın
bir hikâyesi vardır: Evine hırsız girmiş,
ne var ne yok alıp götürmüş. Ertesi
gün komşular geçmiş olsuna geliyor; birisi
diyor ki, "Hoca, sen bu kadar kocaman bir kapıyı,
küçücük kilitle nasıl muhafaza edersin?
Olacağı buydu." Öteki, "Pencerelerinde
kepenk yok, hiç bunu akıl etmedin mi? Nasıl
bunu düşünmedin Hoca?" diyor. Üçüncüsü,
"Ziynet eşyasını nasıl meydanda
bıraktın Hoca?" diyor. Hoca, sonuçta,
dayanamayıp "Anladık... Anladık... Biz
kabahatliyiz de, şu hırsızın hiç
mi kabahati yok?!" diyor.

Hükümetin dış siyaset dağınıklığının,
hemen bunun ardındaki çarpıcı bir
örneği, Sayın Başbakan ile Yardımcısının;
yani, aynı hükümette çok iyi geçinen,
çok anlaşan, bütünleşen iki önde
gelen politikacımızın Sayın Kaddafi'yi
yorumlayış biçimleri. Sayın Başbakan,
Nijerya'da demeç veriyor hadise sonrasında ve diyor
ki: "Libya ve Kaddafi dostumuzdur. Kaddafi kardeşimizdir."
Olabilir, kendi görüşü, bunları söylüyor.
Aynı günde, hatta aynı saatlerde, Sayın
Başbakan Yardımcısı ve Dışişleri
Bakanımız, basına ayaküstü demeç
veriyor ve diyor ki: "İyi ki, Sayın Kaddafi
bu konuşmayı yaptı. Böylece, Türkiye'nin
dostu kim, düşmanı kim anladık."
Yani, Sayın Başbakan Yardımcısı,
Sayın Kaddafi'yi Türkiye'nin düşmanı
olarak çağrıştırıyor ve
anlatıyor.

Ee, şimdi düşününüz; Türkiye
ile meselesi olan, Türkiye'ye kötülük yapmak
isteyen -ki, maalesef, bir haylisi mevcut- o güçler,
o devletler, o örgütler, böyle bir perişanlık
karşısında ellerini ovuşturup daha da
güçlenmezler mi?...

Kaddafi bozgununa bir mazeret bulabilmek için Sayın
Başbakan ve Yardımcısı, belki de Kaddafi
olayından daha da acı olan bir zeminde buluşuveriyor
ve bütünleşiyor. Her ikisi de aynı şeyleri
söyledi: "Efendim, ABD, bölücü terörün
televizyon yayınına destek çıkmadı
mı? Fransa Cumhurbaşkanının eşi,
terörist destekçiliği yapmadı mı?
Avrupa Topluluğu, Almanyası, Hollandası, Belçikası,
Yunanistanı ve diğerleriyle, PKK'yı barındırıp
beslemiyor mu?.."

Hem Başbakanımız hem Başbakan Yardımcısı
ve Dışişleri Bakanımız, Libya
olayının ve Kaddafi'nin mazur gösterilmesi
için, bir bakıma, mazeret beyan ederken, kendi garabetini,
düşünce fukaralığını
ve belki de yürek yetmezliğini sergilediler ve esas görevleri,
Batı'daki o yanlışlarla mücadele etmek
iken, şimdi, o yanlışları, bugünkü
yanlışın mazereti olarak getirdiler.

ZEKİ KARABAYIR (Kars) - Siz neyle mücadele ediyorsunuz?
Sizin göreviniz ne?

İSMAİL CEM (Devamla) - Hükümetteki küçük
ortak Batı'ya aşık; büyük ortak
doğumuzdaki dikta yönetimlerine hayli meraklı,
gözünü gönlünü onlardan alamıyor.
Şimdi, biz, bu gensoru önergemizi bunun için
verdik. Öncelikle, Türkiye'ye sevdalı olan; öncelikle,
Türkiye sevdalısı bir hükümet istiyoruz;
hem de, bir an önce böyle bir hükümetin oluşmasında
zorunluluk görüyoruz. (DSP sıralarından
alkışlar)

Sayın milletvekilleri, konu, dışsiyaset olmasa,
böylesi bir önem taşımaz. Ne var ki, dış
siyaset alanında günümüz İktidarının
sergilediği çapsızlık ve kargaşa,
Türkiye'yi, her boyutta ciddî kayba uğratıyor.
Biz, bu nedenle, bu kaybın bir noktada önlenebileceği
umuduyla gensoruyu Meclisimize sunduk; çünkü,
bu Hükümetin devamı halinde, bu çelişkili,
yanlışı yanlışla bütünleyen
dış siyaset devam edecek; Türkiye, her geçen
gün, daha büyük dış baskıların
hedefi yapılacak; güvenliğinde, ticaretinde, sınır
boyunda ve Kıbrıs davasında Türkiye'ye
daha fazla kaybettirilecek. Ben, bu kaygımın yersiz
çıkmasını dilemekteyim; ama, eğer,
şu iki başlı, iki yanlışlı
Hükümet devam ederse, maalesef, yanılmayacağımı
biliyorum. Çünkü, farklı yönde bile
olsa, iki yanlışın toplamından ortaya
doğru çıkmaz; daha büyük yanlış
çıkar.

(Mikrofon otomatik cihaz tarafından kapatıldı)

BAŞKAN - Sayın Cem, lütfen, toparlayabilir miyiz
efendim.

İSMAİL CEM (Devamla) - Yani, hem kayıtsız
şartsız ve kişiliksiz bir Batı teslimiyetini
Hükümetin küçük ortağının
izinde devam ettirmek hem de demokrasi ve insan haklarından
yoksun diktatörlüklerin yönünde ve safında
Hükümetin büyük ortağının
peşinde özenti sergilemek... Türkiye'nin dışsiyaset
ufku bu ölçüde daralmış değildir.
Aslında, daralma, Türkiye'yi yönetegelenlerin
ve bugün yönetenlerin zihinlerinde ve yüreklerinde
yatmaktadır.

Türkiye'nin, kimliğini ve kişiliğini Batı
yollarında kaybetmiş bir ülke olmadığını
göstermek, siz milletvekillerinin elindedir. İnsan
hakları fukarası diktatörlere özenmek
durumunda olmadığını sergilemek, sizin
gücünüz dahilindedir. Ben, bu umutla sözlerimi
tamamlamaktayım.

Hepinize, saygımı, sevgimi sunuyorum; sağ olun
efendim. (DSP sıralarından alkışlar)

BAŞKAN - Teşekkür ediyorum Sayın Cem.

Önerge sahipleri adına konuşmalar tamamlanmıştır.

Gruplar adına konuşmalara geçiyoruz. Birinci
sırada, Cumhuriyet Halk Partisi Grubu adına, Sayın
Deniz Baykal.

Buyurun Sayın Genel Başkan. (CHP sıralarından
alkışlar)

Efendim, süreniz 30 dakikadır.

CHP GRUBU ADINA DENİZ BAYKAL (Antalya) - Sayın Başkan,
değerli milletvekilleri; Türkiye Büyük Millet
Meclisi, ülkemizi, ülkemizin yararlarını,
çıkarlarını, geleceğini çok
yakından ilgilendiren bir müzakere yapıyor;
ama, bu müzakereyi yaparken, bakıyorum, Türkiye
Cumhuriyetinin Başbakanı, Türkiye Büyük
Millet Meclisi Genel Kurul Salonunda yoktur. Türkiye Cumhuriyeti
Dışişleri Bakanı da Genel Kurul Salonunda
yoktur.

HALİL İBRAHİM ÖZSOY (Afyon) - Maalesef
yoktur.

DENİZ BAYKAL (Devamla) - Bunun bir anlamı varsa,
bu anlamı açıkça ortaya koymalıdırlar.

Türkiye Büyük Millet Meclisine saygı söylemiyle
siyaset yapıp işbaşına geldikleri noktalarda,
doğrudan hükümeti ilgilendiren konularda bile Türkiye
Büyük Millet Meclisini göreve çağıranların,
Türkiye Büyük Millet Meclisinden bu kadar çabuk
kaçma noktasına sürüklendiğini bütün
millet ibretle görmelidir. (CHP, DSP ve ANAP sıralarından
alkışlar)

Türkiye, bir dışpolitika sorununu konuşuyor,
ulusal sorunları konuşuyoruz; Türkiye'nin yararlarını
konuşuyoruz, geleceğini konuşuyoruz.

Türkiye Cumhuriyeti Başbakanı, Türkiye'yi,
olağanüstü sıkışık bir
noktaya bıraktığı bir geziden sonra,
kendisine bu konuda soru sormak isteyen Türkiye Büyük
Millet Meclisinin önüne gelemez hale düşmüştür.

HALİL İBRAHİM ÖZSOY (Afyon) - Doğru.

DENİZ BAYKAL (Devamla) - Bunu elemle müşahede
ediyorum ve Türkiye Büyük Millet Meclisi tutanaklarına
bu gerçeği intikal ettiriyorum. Meclis kaçağı
bir Başbakanla Türkiye gensoru görüşmesi
yapıyor. Böyle şey olur mu? Dışişleri
Bakanı yok, Başbakan yok; Türkiye Büyük
Millet Meclisi bu konuyu konuşacak!.. (CHP sıralarından
alkışlar)

Değerli arkadaşlarım, Türkiye'de dışpolitika
alanında bir perişanlığın ortaya
çıktığı, bir dağınıklığın
ortaya çıktığı açık.
Her gün yığınla vesile ortaya çıkıyor
bu gözlemi yapmamız için. Gerçekten,
çok sıkışık bir dönemden
geçiyoruz. Bunun nedenlerini, burada, iyi niyetle katkı
getirerek, gruplarımız, partilerimiz ortaya koymaya
çalışıyor. Böyle bir müzakerenin
içinden geçiyoruz. İyi niyetle teşhisler
koyuyoruz, dersler, sonuçlar çıkarmaya çalışıyoruz.

Türkiye'de bu dışpolitika dağınıklığının
nedenleri, dışpolitika kanallarının
bir yana bırakılması, özel temasların,
yakınlıkların, ilişkilerin, ahbap-çavuş
ilişkilerinin, Türkiye'nin kurumsal dışpolitikasının
yerine almaya başlaması, hiç kuşkusuz,
bir temel olay olarak gözüküyor.

Türkiye Cumhuriyeti adına yurtdışında
temas yapan yetkililerin, devleti temsil eden bir görevlinin
yanlarında bulunmasına bile tahammül edemeden
dışpolitika götürdüklerinin örneklerini
biliyoruz.

Türkiye'nin dışpolitika temasları, devletin
arşivine intikal etmiyor; gece yarıları, özel
evlerde, parti binalarında, bürolarda dışpolitika
temasları yapılıyor. Böyle bir anlayışla
götürülen dışpolitika, elbette Türkiye'ye
sorunlar yaratır, sıkıntılar yaratır.

Görüşmelerin zabıtları yok, tutanakları
yok, kaydı yok... Kayıt içinde olmayan bir
dışpolitika götürülüyor. Kayıtdışı
ekonomiyi biliyorduk, kayıtdışı istihdamı
biliyorduk, şimdi, Türkiye'de, Refah Partisi-Doğru
Yol Partisi İktidarı sayesinde, kayıtdışı
diplomasiyi de gördük!.. (CHP ve DSP sıralarından
alkışlar)

Değerli arkadaşlarım, bu Libya gezisi pek çok
açıdan çok önemlidir. Bu gezinin Türkiye'yi
yakından ilgilendiren çok boyutu var. Libya gezisine
"işte, alacaklarımızı tahsil etmek
için gittik; ticarî ilişkiler önemli,
ticareti artırmak için gidiyoruz" değerlendirmesiyle,
bir gerekçe bulunmak isteniyor.

Değerli arkadaşlarım, Rusya'nın, Libya'dan
4 milyar dolar alacağı var; tahsil edemediği 4
milyar dolar alacağı var. Siz, bir gün, Yeltsin'in,
Kaddafi'nin ayağına gittiğini gördünüz
mü?.. İtalya, Libya'yla en yoğun ticarî
ilişki yapan ülke. Libya'nın dışticaretinin
yarısından fazlası İtalya'yla; İtalya'nın
önemli bir ticaret partneri Libya. Siz, bir gün, İtalya
Başbakanının -üstelik de çok yakın
bir komşusu, en yanında bulunan ülke- Kaddafi'nin
ayağına gittiğini gördünüz mü?

Değerli arkadaşlarım, şimdi, bu gezi çok
tartışmaya neden oldu. Bu gezinin irdelenmesi gereken
iki yönü var: Birincisi, Kaddafi'nin, meşhur basın
toplantısında yaptığı açıklamalar;
ikincisi de, ortak bildiri ve bunun anlamı.

Kaddafi, o meşhur basın toplantısında,
diplomatik geleneğe, teamüle, nezakete kesinlikle uymayan
bir biçimde, Türkiye için, bir Türk devlet
yetkilisinin resmî bir temas çerçevesi içerisinde
muhatap olmayı hazmedemeyeceği ağır hakaretler
yaptı; suçlamalar demiyorum, ağır hakaretler
yaptı.

Libya lideri, Türkiye'nin bölünmesi gerektiğini,
Türkiye Cumhuriyeti Başbakanına resmen söyledi.
İkili temasta, basının önünde Türkiye'nin
parçalanması gerektiğini, ayrı bir devletin
Türkiye'de oluşması gerektiğini resmî
müzakere çerçevesi içinde ortaya koydu.
Sayın Erbakan da buna "Türkiye'de ırkçılık
yoktur" mantığı etrafında, oldukça
yumuşak bir cevap verdi.

Bir defa, şunun tespitini burada yapmak istiyorum: Bugüne
kadar, Türkiye Cumhuriyeti Hükümetinin hiçbir
Başbakanına, hiçbir Devlet Başkanına,
53 hükümetin 53 Başbakanından herhangi
birisine, ziyaretçi olarak gittiği bir ülkenin
başbakanı ya da cumhurbaşkanı, Türkiye'nin
bölünmesi gerektiğini söyleyecek bir noktada
kesinlikle olmamıştır, hiçbir zaman
Türkiye'ye böyle bir resmî telaffuz yapılmamıştır.
Şimdi, ilk kez, Erbakan, millî görüşçü
Erbakan, Libya liderinden, Türkiye'nin bölünmesi
gerektiğine ilişkin telkinini dinliyor. Hiçbir
Başbakan bu noktaya düşmemişti, hiçbir
başbakan ülkesini bu noktaya düşürmemişti.
Şimdi, ilk kez bunu yaşadık, bu olmuştur.

İkincisi -tabiî, Türk tarihine, yine ağır
haksızlıklar, kabul edilemez suçlamalar yöneltilmiştir-
Türklerin Araplara zulmettiği anlamında değerlendirmeler
ifade edilmiştir. Bunu kabul etmek kesinlikle mümkün
değildir. Türk çocukları, Anadolu'daki
insanlar, kuşaklar boyunca, Arap halklarının
inançları doğrultusunda yaşayabilmelerini
sağlamak için oluk oluk kan akıtmışlardır.
Bütün tarihimiz, Osmanlı döneminin bütün
tarihi, Arapların kimliklerine, görüşlerine,
ahlaklarına, benliklerine ve dinî inançlarına
uygun bir yaşamı sürdürmelerini sağlamak
için, Anadolu'da yaşayan çocuklarımızın
akıttığı kanların tarihidir. (CHP
sıralarından alkışlar)

Şimdi, bu koca tarihi arkasında bulunduran Türkiye
Cumhuriyetinin Başbakanına, Libya Lideri Kaddafi,
Araplara zulmettiğimizi söyleyecek, daha El Alameyn'in
anıları, Kanal Harekâtının ıstırapları
canlı yaşanırken, Türkiye Cumhuriyeti
Başbakanı, bu tarihi çarpıtan, Türkiye'ye
hakaret getiren bu suçlamaları sessizce geçiştirecek
ve Türkiye de bunu anlayışla karşılayacak!..
Ne adına; olgunluk adına!.. 165 milyon dolarlık
müteahhit alacağının 40 milyon dolarını
ödemeyi kabul etmeleri adına, Türkiye, bu hakaretleri
içine çekecek!..

Değerli arkadaşlarım, bu, hiçbirimizin
kabul edemeyeceği bir tablodur. Bu olayın bu boyutlarını
açıkça ortaya koymamız gerekiyor.
Ayrıca, bununla da yetinmeyecek Kaddafi; çıkacak
"Türkiye, Birinci Dünya Savaşından
sonra iradesini, bağımsızlığını
kaybetmiştir" diyecek. Türkiye, Birinci Dünya
Savaşından sonra, yani, 1918'den sonra, iradesini,
bağımsızlığını kaybetmiştir
diyecek. Yani, ondan önce irademiz var; 1918 öncesi
dönemde irademiz var; Anadolu işgal altına girdiği
dönemlerde, İstanbul'un işgal edildiği dönemlerde
Türkiye'nin iradesi var; İzmir'in işgal edildiği
günlerde Türkiye'nin iradesi var. Onlardan şikâyeti
yok Kaddafi'nin!.. Neden şikâyeti var; ondan sonrasından
şikâyeti var!..

MUSA OKÇU (Batman) - Az önce "şikâyeti
var" dediniz.

AYHAN FIRAT (Malatya) - Sus da dinle!..

DENİZ BAYKAL (Devamla) - Bu değerlendirmeyi Erbakan,
tabanın parkelerini sayarak izleyecek!.. Türkiye Cumhuriyetini
temsil eden Başbakan, orada, Türkiye Cumhuriyetini...

MİKAİL KORKMAZ (Kırıkkale) - Yok!..

DENİZ BAYKAL (Devamla) - Kim diyor "yok" diye.
Var...

MİKAİL KORKMAZ (Kırıkkale) - Yok!..

DENİZ BAYKAL (Devamla) - Aynen böyle oldu...

MİKAİL KORKMAZ (Kırıkkale) - Yok!..

DENİZ BAYKAL (Devamla) - Aynen böyle oldu... Ne orada,
ne ondan sonra, sen burada bağırıyorsun diye
tarihin gerçeğini değiştiremezsin!.. Efendi,
otur oturduğun yerde!.. (CHP, DSP ve ANAP sıralarından
alkışlar)

Cumhuriyet Hükümetinin Başbakanı, cumhuriyete
hakaret eden Kaddafi'nin karşısında susacak,
sonra susacak, burada, sen, ben konuşurken cevap vereceksin.
Haddini bil!.. (CHP, DSP ve ANAP sıralarından "Bravo"
sesleri, alkışlar)

Değerli arkadaşlarım, Kaddafi konuşmuştur
ve susmuştur Erbakan. (RP sıralarından "yalan
söylüyor" sesleri, gürültüler)

BAŞKAN - Sayın milletvekilleri... Sayın milletvekilleri,
lütfen... Müdahale etmeden dinleyebilir misiniz... (RP
sıralarından gürültüler) Lütfen...
Grubunuz adına konuşma yapılacak... Siz, sessizce
dinleyin.

DENİZ BAYKAL (Devamla) - Değerli arkadaşlarım,
Kaddafi, Birinci Dünya Savaşı sonrası
Türkiye'nin iradesini kaybettiğini ilan etmiştir
ve buna cevap verilmemiştir. Televizyon bantları
ortadadır; istenildiği zaman oynatılır.
Binlerce insan bunu biliyor. Orada yüze yakın tanık
vardır; olay gazetecilerin gözü önünde
aynen yaşanmıştır. Buna cevap verilmemiştir;
bu, çok önemli bir olaydır. Cumhuriyet Hükümetini
temsil eden bir Başbakan, Cumhuriyete hakaret anlamındaki
sözler karşısında cevap verme gereğini
duymamıştır.

Değerli arkadaşlarım, daha sonra da ortak bir
bildiri yayımlanmıştır. Bu ortak bildiride,
PKK terörünün takbih edildiği, PKK karşısında
bizi ferahlatan bir tavrın takınıldığı
ifade edilmiştir.

Değerli arkadaşlarım, diplomatik dili okumasını
bilenler, ortak bildirilerde uzlaştırılamaz
görüş farklılıkları ortaya
çıkınca, tarafların kendi görüşlerini
ifade etmeleriyle bir formül bulunduğunu çok iyi
bilirler. Bu ortak bildiride de yapılan odur. Bu ortak
bildiride "Türk tarafı demiştir" diye
anlatılıyor "Libya tarafı demiştir"
diye anlatılıyor ve sonra bu bir yerde bağlanıyor.
Ne diye bağlanıyor? Taraflar, bu düşünceleri
ikna olarak dinlemişlerdir. Türkiye'nin anlattığı
nedir? PKK'nın terörist bazı faaliyetleri;
PKK'nın terörist bir kuruluş olduğu değil.
PKK, bu bildiriyle de terörist bir kuruluş olarak takbih
edilmemiştir. PKK'nın terörist bazı faaliyetlerini
bizim şikâyet ettiğimizi Libya kabul etmiş,
ikna olarak bunları dinlediğini burada ifade etmiştir.
Yani, PKK'nın terörist bazı faaliyetleri olduğu
kabulü, Libya'nın üstüne yıkılabilir
hale gelmiştir, bir. Buna karşılık,
Türkiye de, Libya'nın terörden bazı şikâyetlerini
kabul etme noktasına çekilmiştir. Libya'nın
terörden şikâyetleri, Amerika'nın Libya'ya
yönelttiği terörist faaliyetlerdir. Yani, Libya'nın,
PKK'nın bazı terörist faaliyetleri olabileceğini
kabulü karşısında Türkiye, Amerika'nın
Libya'ya yönelttiği terörist faaliyetler olduğunu
kabul etme noktasına gelmiştir ve bunlara karşı
verilecek olan mücadelenin hedefinin, zamanının,
sırasının ne olacağının
daha sonra görüşüleceği ifade edilerek,
bu angajmanlardan da sıyrılmak istenilmiştir.

Şimdi, bu bildirinin altında, Amerika'nın
terörist bir ülke olduğu iması vardır.
Ben, Dışişleri Bakanının -kendisi
burada olamadığı için- Partisine mensup
milletvekillerine soruyorum: Doğru Yol Partisi ve bu Hükümet
ve Dışişleri Bakanlığı, Amerika'nın
terörist bir faaliyet içerisinde olduğu tespitini
paylaşıyor mu, paylaşmıyor mu; ben,
bunu anlamak istiyorum.

MUSA OKÇU (Batman) - Siz paylaşıyor musunuz?

DENİZ BAYKAL (Devamla) - Hükümetimiz, bu tespiti
paylaşıyor mu; bunun anlaşılması
lazım. Efendim, orada Refah Partisi öyle söyler,
burada ben farklı söylerim; Türkiye Cumhuriyeti
de dışpolitika götürür, bu dışpolitikayı
Amerika'ya da kabul ettiririz, Libya'ya da kabul ettiririz, Türkiye'nin
menfaatını takip ederiz anlayışıyla
şu ana kadar gelindi, eğer biraz daha gitmeye kalkarsak,
bu gidişin sonunun Türkiye için iyi olmayacağını
ifade etmek istiyorum. Böyle dışpolitika olmaz...

Şimdi, buradan çıkan ince nokta şu:
Kaddafi, Türkiye Cumhuriyetini, Türk toplumunu ve tarihini
çok haksız bir biçimde suçlamıştır;
ama, Kaddafi, bu ziyarette, Refah Partisini, kesinlikle bu suçlamaların
dışında tutmaya özen göstermiştir.
Aynen okuyorum: "Türkiye'de bütün vatandaşların
Refah'a katılmalarını teşvik ediyorum.
O Partinin -Refah'ın- İktidarda olması bizim
için tek tesellidir." Bunu söyleyen Kaddafi'dir.
Kaddafi, Türkiye'yi, Türk toplumunu, Türk tarihini
mahkûm ediyor, Refah Partisini de taltif ediyor.

Şimdi, ben, şunu anlamak istiyorum: Acaba, bu olay
karşısında Sayın Erbakan'ın
ikircikli davranışı, Hükümetin şizofrenik
tutumu, buradan, Doğru Yol kanadı mahkûm ederken,
Sayın Erbakan'ın "filozoftur" diye değerlendirmesinin
altında...

LÜTFİ YALMAN (Konya) - Filozoftur... Filozoftur...

DENİZ BAYKAL (Devamla) - ...Kaddafi'nin, bu yaklaşımı
yatıyor mu yatmıyor mu? Yani, Kaddafi'nin, Refah
Partisine yönelik davranışının
etkisi altında, Sayın Erbakan, Kaddafi'nin, Türkiye'yi
haksız bir biçimde mahkûm eden suçlamalarını
görmemezlikten gelme pazarlığını
bilinçle mi yapıyor? Bu soru ortadadır.

HÜSAMETTİN KORKUTATA (Bingöl) - Gerekli cevap
verilmiştir.

DENİZ BAYKAL (Devamla) - Değerli arkadaşlarım,
şimdi, Refah Partisiyle Libya arasında, böyle
bir duygu bağının; Refah Partisiyle Libya arasında,
böyle bir dostluk anlayışının,
dayanışmanın; Türkiye'nin sırtından
gerekirse, Türkiye'nin çıkarlarının
sırtından gerekirse, bir ittifakın, bir yakınlaşmanın
bulunduğu, sadece, Kaddafi'nin bu sözleriyle kanıtlanmıyor.
Başka bir noktaya dikkatinizi çekiyorum...

MUKADDER BAŞEĞMEZ (İstanbul) - Pişman mısınız
Sayın Baykal?

DENİZ BAYKAL (Devamla) - Sizi doğru yola getirmeye
çalışıyorum; Doğru Yol Partisine
değil de...

Bakın, bütün bu yanlışlardan, Atatürk'ün
resmini asıp, tam bu müzakere öncesinde "biz
de Atatürkçüyüz" diyerek kurtulamazsınız.
Daha açıkça girin... Daha açıkça
girin!..( CHP sıralarından "Bravo" sesleri,
alkışlar) Sizi, çekeceğim... Sizi, daha
millî, daha demokratik bir çizgiye çekme mücadelesi
veriyorum. Onun için, bütün olumsuzluklarınızın
faturasını çıkaracağız.
(RP sıralarından "siz, önce kendi çizginizi
çiziniz" sesleri)

MİKAİL KORKMAZ (Kırıkkale) - Geç
bile kaldınız...

DENİZ BAYKAL (Devamla) - Şimdi, değerli arkadaşlarım,
bakınız, elimde bir çekin fotokopisi var...

MİKAİL KORKMAZ (Kırıkkale) - Hangi
çek; ona gel... Ona gel...

DENİZ BAYKAL (Devamla) - Bu çek, Banque Intercontinentale
Arabe tarafından... (RP sıralarından "aslı
nerede, aslı" sesleri)

MİKAİL KORKMAZ (Kırıkkale) - İSKİ
çeki o...

DENİZ BAYKAL (Devamla) -... 7 Nisan 1989 tarihinde, hamiline
olarak, 500 bin Amerikan Doları üzerinden tanzim edilmiş
bir çektir.

MİKAİL KORKMAZ (Kırıkkale) - İSKİ
çeki o...

DENİZ BAYKAL (Devamla) - Bu çekin numarası,
her şeyi üzerinde.

HÜSAMETTİN KORKUTATA (Bingöl) - Kendin pişir,
kendin ye...

DENİZ BAYKAL (Devamla) - Şimdi, başka bir belgeyi
dikkatinize sunuyorum. Bu belge, Uluslararası İslama
Çağrı Cemiyetinin, cemiyet bürosunun mühürüyle
düzenlenmiş olan bir belgedir. (RP sıralarından
"para nerede, para?.." sesleri)

Bu belgeyi, Arapça belgeyi, Türkçe tercümesinden
okuyorum. Bakın, bu belgenin düzenlenme tarihi mayıs,
o çekin düzenlenme tarihi nisan. Nisanda Paris'te
düzenlenmiş. Ankara'da mayıs ayında şu
belge şunları ortaya koyuyor: Bu belge; Necmettin
Erbakan, Refah Partisi... 1989 Mayıs ayında... Güven
Sokak, 28/2 adresinde... Çek numarası... Demin size
gösterdiğim bu çekin numarası... (RP sıralarından
"çekin aslını göster" sesleri,
gürültüler)

Çekin tarihi aynı tarih, çekin miktarı
aynı miktar. "Bu çek, 500 bin dolar, yukarıda
adı geçen partiye yardım olarak verilmiştir.
Böylece, cemiyetimiz, bu partinin İslamî çalışmalarına
da destek sağlamıştır. Hesabın
adı, malî ve idarî işleri bürosu,
yukarıda yazılı çekteki meblağı,
Abdülselam Haribe'ye kullanma yetkisini vermiştir."
(RP sıralarından "savcıya ver; sen savcı
mısın?" sesleri) Düzenleyen Fikret Nusret
Ali, çeki teslim alan Beşir Darçın,
teslim alanın imzası...

Bu, Ankara'da tanzim edilmiş. Paris'te 7 Nisanda tanzim
edilen çeki esas alan ödeme pusulasının
belgesidir; yani, o çek, Beşir Darçın'a
500 bin dolara verilmiştir. (CHP sıralarından
alkışlar)

Şimdi, buradaki tablo şudur: Efendim, Beşir
Darçın'a bu çekin verilmediğini söyleyecek
bir kişi var mı aranızda? (RP sıralarından
gürültüler)

LÜTFİ YALMAN (Konya) - Beşir Darçın'a
sor, ben bilemem; burayla alakası ne?

DENİZ BAYKAL (Devamla) - Bravo... Çok doğru...

Arkadaşlarım "Beşir Darçın'a
sor, ben bilemem" diyor; evet, doğrudur. Bunun altını
çiziyorum, siz bilemezsiniz. "Siz biliyorsunuz"
demiyorum; ama, siz, buna niye tepki gösteriyorsunuz? Böyle
bir ilişkinin olmadığını bilme
durumunda mısınız? (CHP sıralarından
alkışlar) Bir suçluluk duygusuyla mı,
bir suçluluk kompleksiyle mi bu kadar reaksiyon gösteriyorsunuz?
(RP sıralarından gürültüler) Siz,
bilemeyeceğiniz bir şeye itiraz ediyorsunuz. (RP sıralarından
gürültüler)

Burada, Beşir Darçın'ın, 500 bin dolarlık
bu çeki aldığı, imzasıyla ortadadır.

ZEKİ KARABAYIR (Kars) - Yedi yıldır niye
halletmedin?

DENİZ BAYKAL (Devamla) - Yedi yıldır bunun
söyleniyor olması, yedi yıl önce Refah
Partisinin milletvekili sayısının bugünkünün
çok altında olması, Refah Partisinin bugün
İktidara gelmiş olması, bu belgenin içeriğinin
doğru olup olmadığı konusunda hiçbir
etki getirmez. (RP sıralarından gürültüler,
CHP sıralarından alkışlar) Yedi yıl
önce de doğru olabilir, yedi yıl önce de
yanlış olabilir. Yedi yıl önce Refah
Partisinin oyu ne olursa olsun doğru olabilir, yanlış
olabilir. Şimdi, bu, doğru mu değil mi? Türkiye,
bunu araştırma ihtiyacındadır. (RP
sıralarından "Araştır" sesleri)
Türkiye, bunu aydınlığa kavuşturacaktır.
Çok açık bir biçimde, bu belge, 500
bin doların alındığını
gösteriyor.

TEVHİT KARAKAYA (Erzincan) - Yedi yıldır
niye ispatlamadınız?!

DENİZ BAYKAL (Devamla) - Her şeyiyle ortadadır...
Her şeyiyle ortadadır.

TEVHİT KARAKAYA (Erzincan) - Niye ispat edemiyorsunuz?

DENİZ BAYKAL (Devamla) - Bu çekin aslı da
Bank İntercontinentale Arabe'da durmaktadır. Çünkü,
bu çeki onlar tanzim etmişlerdir ve o çek
tediye edilmiştir, orada duruyor. (RP sıralarından
gürültüler)

Türkiye'de, yetkili mercilerin bu konunun üzerine yürümesi
halinde, bu konunun çözülmemesi için hiçbir
neden yoktur. (Gürültüler)

Değerli arkadaşlarım, şimdi, önümüzdeki
soru şudur: Refah Partisiyle Libya arasında bu dayanışma,
bu sevgi nereden kaynaklanıyor?..

ZEKİ KARABAYIR (Kars) - Tarihten.

ÖMER EKİNCİ (Ankara) - İslamdan kaynaklanıyor...

DENİZ BAYKAL (Devamla) - İslamdan?!.

Peki, Türkiye'nin sırtından mı İslamdan
o dayanışmayı yapıyorsunuz?!. Türkiye'nin
sırtından o İslam dayanışmasıyla
mı yürüyorsunuz?!.

ÖMER EKİNCİ (Ankara) - Gönlümüzden...

DENİZ BAYKAL (Devamla) - Değerli arkadaşlarım,
bakınız, bu geldiğimiz noktada artık
bir şey ortaya çıkmıştır:
Refah Partisinin dışpolitikası, ulusal dışpolitika
olmanın ötesindedir. Ulusal kaygıların
ötesindeki anlayışlar ve ihtiyaçlar,
Refah Partisinin yönlendirdiği bu dışpolitikanın
temelinde yatmaktadır.

Bir başka gelişme de şudur: Doğru Yol Partisi,
bu Koalisyon ortaklığında Dışişleri
Bakanlığını almış olmasına
rağmen, Türkiye Cumhuriyetinin dışpolitikasını
giderek seyretme durumuna doğru sürüklenmektedir.
Hataları kapatmak için, durumu kurtarmak için
yetersiz, geçersiz reaksiyonlar sergilemenin ötesinde
yapılan bir şey yoktur. Refah Partisi dışpolitikasının
arkasından Doğru Yol Partisi sürüklenmeye
başlamıştır.

ZEKİ KARABAYIR (Kars) - Aramızı bozamazsınız.

DENİZ BAYKAL (Devamla) - Bu politikanın hedefi aynıdır,
içeriği aynıdır, yöntemi aynıdır;
Doğru Yol Partisi de bu politikayla işbirliği içine
girmiştir. Bu politikanın ortaya koyduğu sorunlar,
sıkıntılar açıktır.

Şimdi, Koalisyon ortağı parti diyor ki "alternatifimiz
yok." Önce bu, bir itiraftır; yani, bu Hükümetin
bir işe yaramadığını, bu Hükümetin
çok ciddî sıkıntılar doğurduğunu
kabul etmek demektir. Alternatif bulamadığımızdan,
çaresizlikten, çözümsüzlükten
dolayı biz buradayız; çare olsa ararız,
aranmasını gerektiğini biz de kabul ediyoruz
demektedirler.

Değerli arkadaşlarım "alternatifimiz yok"
diyen değerli Doğru Yol Partili arkadaşlarıma
söylüyorum: Siz, alternatif yok diye şikâyet
etme mevkiinde değilsiniz; siz, alternatifi oluşturmak
mevkiindesiniz, alternatifi oluşturmak durumundasınız.
(CHP sıralarından alkışlar) Eğer,
siz, Türkiye bu noktaya geldiği halde, şu nedenle
bu nedenle, alternatif oluşturma konusundaki sorumluluğunuzu
bir kenara bırakıp sadece, "alternatif yok,
başkaları hazırlayıp pişirip
önümüze getirmedi" diye kendinizi savunmaya
çalışırsanız, bu, geçerli
değildir, bu, yeterli değildir, bu, kabul edilebilir değildir.

BAŞKAN - Sayın Baykal, tamamlamanız için
2 dakikanız var.

DENİZ BAYKAL (Devamla) - Değerli arkadaşlarım,
bakın; Türkiye, bu dışpolitika karşısında
çok ciddî sıkıntılar içine
sürüklenmeye başlamıştır.
Türkiye, dünyadan hızla kopuyor. Basında
feryatları görüyoruz "dünyadan kopuyor,
Türkiye'nin kazanımları elinden hızla
çıkıyor..."

Türkiye, Refah Partisinin yönlendirdiği bu açılımla
İslam dünyasında yeni kazanımlar da
elde edemiyor. İslam dünyasında da Türkiye,
marjinalleşmeye başlıyor.

MUSA OKÇU (Batman) - Sayenizde...

DENİZ BAYKAL (Devamla) - Mısır Hükümetinin
yeraltı muhalefetini muhatap olarak alıp Ankara'da
ve hatta, resmî ziyaret olmasa da, gittiğiniz Kahire'de
onların muhalefetiyle böyle temaslar yaparsanız,
o temaslar, sizi, Mısır Hükümeti karşısında
yabancılaştırır. Mısır'la
sıkıntıya girmeye başlamışızdır,
Tunus'la o sıkıntıya girmeye başlamışızdır;
bir anlamda, Refah Partisi, Türkiye Cumhuriyetini Müslüman
dünyasındaki yeraltı hareketleri, terörist
gruplarla düşen kalkan marjinal bir İslamî
etkinlik noktasına doğru çekmektedir.(CHP sıralarından
"Bravo" sesleri, alkışlar)

HÜSAMETTİN KORKUTATA (Bingöl) - İftira,
iftira...

DENİZ BAYKAL (Devamla) - Çok ciddî bir sorumluluğu
vardır. Bunun karşılığında
elde edilmiş hiçbir şey yoktur.

Bakın, orada, Kafkasya ve Orta Asya'daki Türk cumhuriyetleri
Türkiye ile yakın ilişkiye en sıcak cevabı
vermeye hazır durumda beklerken, onlar kendi başına
terk edilmiştir. O ilişkiden, Türkiye'nin de,
onların da, dünyanın da, bölgenin de kazanacağı
çok şey var; bırakılmıştır.
Türkiye'nin dışpolitikası ciddî
sıkıntılarla karşı karşıya
gelmeye başlamıştır.

Gazetelerde görüyoruz; artık, Dışişleri
Bakanlığındaki büyükelçiler
tepki gösterme noktasına gelmişlerdir. Şunun
bilinmesini isterim; bu büyükelçilerin tepkisinin
altında, Dışişleri Bakanlığının,
Dışişleri Bakanının gereken tepkiyi
gösterememesi, olup bittiler karşısında
ağırlığını koyamamış
olması yatıyor. Dışişleri Bakanı,
Türkiye'nin dışpolitika yararlarını
kollamakta etkisiz kalınca, şikâyet etme görevi
de, Türkiye'nin bürokratlarına, teknokratlarına,
büyükelçilerine düşüyor.

(Mikrofon otomatik cihaz tarafından kapatıldı)

BAŞKAN - Sayın Baykal, konuşmanızı
tamamlanız için eksüre veriyorum; buyurun.

DENİZ BAYKAL (Devamla) - Bu, hepimiz için hüzün
verici bir manzaradır. Kurumlar çözülmeye
başlamıştır; anlayışlar
birbirine ters düşmeye başlamıştır;
Türkiye, diplomasi tarihimizin en sıkıntılı
dönemlerinden birisinin içine girmiştir. Türkiye,
sanki bir askerî darbe yaşamış gibi,
dünyada tecrit edilir hale gelmeye başlamıştır.
Güney Afrika kendisini toparladı, dünya içindeki
saygın yerini aldı; şimdi, Türkiye, Refah
Partisinin ve bu Koalisyonun sayesinde, Güney Afrika'nın
yerini almaya dönük bir ülke haline doğru sürükleniyor.
Buna izin vermemek, Türkiye Büyük Millet Meclisinin
görevidir, başta bu Koalisyonu oluşturan siyasî
partinin görevidir. Çare yok, kriz istemiyoruz, ne
olacağını bilemiyoruz, önümüzü
göremiyoruz laflarıyla, Türkiye'nin tarihsel
doğrultusu, ulusal yararları tehlikeye atılamaz,
tehlikeye atmanın çok ağır vebali vardır.
Bu genel görüşmelerimiz, umarım, Doğru
Yol Partisine ve Türkiye Büyük Millet Meclisine
bu vebali anlatmakta bir yarar sağlayacaktır.

Türkiye Büyük Millet Meclisindeki bu gensoru müzakerelerinin
sonucunda, biz, gensoruyu destekleyeceğiz, açılmasını
isteyeceğiz ve ondan sonrası dönemde de, iyi niyetle,
Türkiye'nin sorunlarını çözecek
bir oluşumun ortaya çıkmasını
izleyeceğiz.

Bu duygularla, Türkiye Büyük Millet Meclisini saygıyla
selamlıyorum; hepinize teşekkür ediyorum. (CHP
sıralarından alkışlar)

BAŞKAN - Teşekkür ederim Sayın Baykal.

Gruplar adına ikinci konuşma, Sayın Mesut
Yılmaz'ın.

Buyurun Sayın Genel Başkan. (ANAP sıralarından
ayakta alkışlar)

Süreniz 30 dakikadır.

ANAP GRUBU ADINA A. MESUT YILMAZ (Rize) - Sayın Başkan,
değerli milletvekilleri; biraz önce konuşan Cumhuriyet
Halk Partisi Genel Başkanı Sayın Baykal'ın
konuşmasının başında dile getirdiği
tablo, bu Meclis adına hakikaten üzüntü
duyulacak acıklı bir tablodur.

Düşününüz ki, bu Mecliste grubu bulunan
üç muhalefet partisi, dışpolitika alanında,
çok önemli bir alanda yaşanan olaylardan sonra,
Meclis denetim yolları içerisinde en ciddî
müessesesi olan gensoruya başvurmuşlardır
ve bu gensorunun görüşülmesinde Sayın
Başbakan Meclise gelmemektedir, dışpolitikayı
savunma durumunda olan Dışişleri Bakanı
Meclise gelmemektedir...

Değerli miletvekilleri, bunun iki anlamı olabilir,
ya Meclise saygıları yoktur ya da Meclisin önüne
gelecek yüzleri yoktur! (ANAP, DSP ve CHP sıralarından
"Bravo" sesleri, alkışlar)

MEHMET AYKAÇ (Çorum) - Ya da gensorunun aslı
yoktur.

A. MESUT YILMAZ (Devamla) - Refah Partisi ile Doğru Yol Partisinin
ortaklığında kurulan 54 üncü Hükümetin
geçtiğimiz 100 gün içerisinde izlediği
dışpolitika, özellikle son Libya gezisinde yaşanan
skandalın da ortaya koyduğu gibi, şimdiye kadar
benzeri görülmemiş bir gaflet ve utanç
örneği teşkil etmiştir.

Libya'da, Türk Milletinin ve Devletinin maruz kaldığı
hareketin, bu Hükümetin genel dışpolitikasından
soyutlanarak tek başına ele alınması,
yanıltıcı sonuçlara götürebilir.
Bu gelişme, bir bütün içerisinde, Türk
dışpolitikasının hedefleri, amaçları
ve uygulamasının bütünlüğü
içerisinde değerlendirilmelidir.

Libya'da yaşananlar, bu dışpolitika anlayışının
Türkiye'yi sürüklemek istediği macerayı
gözler önüne seren, ibret verici bir uyarı
olarak görülmelidir. Bu bakımdan, Libya olayının
anlamı ve gerçek boyutları, ancak, Hükümetin,
dışpolitikaya ilişkin bakış açısının
ve buna yön veren temel düşüncelerin bir
bütünlük içinde ele alınmasıyla
anlaşılabilir.

Değerli milletvekilleri, bu Hükümetin, 54 üncü
Hükümetin bir programı var. O programda, Hükümet,
dışpolitikaya ilişkin temel amacını,
dışilişkilerdeki aleyhimizdeki gelişmelerin
önlenerek, şahsiyetli bir dışpolitika
takip edilmesi -altını çizmek için
tekrar okuyorum, şahsiyetli bir dışpolitika
takip edilmesi- şeklinde takdim etmiştir. 100 gün
içerisinde gelinen noktaya bakıldığında,
devletin itibarını ve Türkiye'nin temel çıkarlarını
zedeleyen, ciddiyetten uzak, tutarsız bir dışpolitika
anlayışının pervasızca uygulandığı
görülmektedir.

Türkiye Büyük Millet Meclisinin, bugün, gensoru
vesilesiyle önünde olan mesele, bu çarpık
anlayışın, Türkiye'nin dışilişkileri
ve dışpolitikasının ana yönelimleri
bakımından doğuracağı tehlikelerdir.
Libya skandalı, bu anlayışın, esef
verici, ancak, maalesef, doğal bir sonucudur.

Değerli milletvekilleri, Türkiye, uzun ve köklü
bir devlet geleneğine sahiptir. Dışpolitikamız,
her dönemde millî karaktere sahip olmuştur; esasları
ve amaçları, Türkiye'nin temel çıkarları
doğrultusunda şekillenmiştir. Cumhuriyet hükümetleri,
aralarındaki üslup farklılıklarına
rağmen, her zaman, dışpolitikayı bu temel
doğrultuda, tutarlı biçimde uygulamışlardır.
Oysa, 54 üncü Hükümetin şu 100 günlük
uygulamalarına bakıldığında, millî
çıkarlarımıza dayalı bu geleneksel
çizgiden sapma niyetinin çok ciddî işaretleri
görülmektedir. Dışpolitikaya, dar ve bağnaz
bir ideolojik muhteva kazandırılmak istenmekte ve
bunun için, devletin ve milletin itibarının
ve temel çıkarlarının ayaklar altına
alınmasından çekinilmemektedir; üstelik
bu, büyük bir ciddiyetsizlikle ve acemice yapılmak
istenmektedir.

Bugün, Türkiye, dışpolitikada temel tercihlerinin
değişmekte olmasından endişe edilen, güvenilirliliği
sorgulanan, itibar görmeyen, ciddiye alınmayan bir
ülke konumuna itilmiştir. 73 yıllık cumhuriyet
döneminde yaşanmayanlar, bu Hükümetin ilk
100 günlük yönetiminde, maalesef, yaşanmıştır.

Sayın Başkan, Yüce Meclisin saygıdeğer
üyeleri; karşı karşıya bulunduğumuz
durumun ciddiyeti ve vahametinin daha iyi anlaşılabilmesi
için, Refahyol ortaklığının dışpolitika
alanındaki anlayışını gösteren
bazı uygulamaların hatırlatılmasında
yarar olacaktır.

Bildiğiniz gibi, hatırlayacağınız
gibi, bu Hükümetin dışpolitika alanındaki
ilk icraatı, kamuoyunda Çekiç Güç
olarak bilinen Huzur Harekâtının süresinin
uzatılması olmuştur. Bu amaçla, Hükümet,
Refah Partisinin ideolojik olarak karşı çıktığı
Çekiç Güç'ün süresinin uzatılmasını
haklı ve makul göstermek telaşıyla, Amerika
Birleşik Devletleri ve Batılı müttefiklerden
bazı tavizler alındığı hususunda
Türkiye Büyük Millet Meclisine ve kamuoyuna teminat
vermiştir. Bu konuda kamuoyuna açıklanan iki
somut hususun üzerinde durmak istiyorum.

Evvela, Hükümet, Körfez Savaşı nedeniyle
uğranılan ekonomik zararların hafifletilmesi
amacıyla, Irak ile petrol karşılığında
ticaret yapılması imkânının
sağlanması için Amerika Birleşik Devletleri
ve Batılı müttefiklerin desteğinin ve taahhüdünün
sağlandığını açıklamıştır.

İkinci olarak, Amerika Birleşik Devletlerinin, 3
fırkateynin yanı sıra Türkiye'ye cobra
helikopterleri satışını da onaylayacağını
kamuoyuna açıklamıştır.

Çekiç Güç'ün süresi, Hükümetin
bu açıklamalarını da dikkate alarak,
Türkiye Büyük Millet Meclisi tarafından
uzatılmıştır; ancak, bunu takip eden
dönemde ortaya çıkan gelişmeler, maalesef,
Hükümetin, Türkiye Büyük Millet Meclisini
ve Türk kamuoyunu aldattığını ortaya
koymuştur. Nitekim, Türkiye'nin Irak'tan ilaç
ve sivil amaçlı malzeme karşılığı
petrol ithal etmek için Birleşmiş Milletlere
yaptığı başvuru işleme dahi konulmamış,
görüşülmesi belirsiz bir tarihe ertelenmiştir.
Birleşmiş Milletler Yaptırımlar Komitesi,
Çekiç Güç pazarlığı
çerçevesinde desteklerinin sağlandığı
söylenen Amerika Birleşik Devletleri ve müttefiklerimizin
karşı çıkması sonucu bu kararı
almıştır. Daha da üzücü olan,
Amerika Birleşik Devletleri ve müttefiklerimiz, Türkiye'ye
böyle bir söz vermediklerini, bu konudaki görüşmelerin
Türk Hükümetince saptırıldığını
resmen bildirmişlerdir. Bunun da ötesinde, Birleşmiş
Milletler Genel Kurul toplantıları için New
York'a giden bu Hükümetin Dışişleri
Bakanı, Türkiye'ye döndüğünde,
Irak petrol boru hattının birkaç hafta içinde
açılacağını ilan etmiş;
maalesef, bu beyanın da mesnetsiz olduğu, Birleşmiş
Milletler tarafından yapılan ve söz konusu
boru hattının daha bir süre açılamayacağını
belirten bir açıklamayla anlaşılmıştır.

Amerika Birleşik Devletlerinden Cobra helikopterleri alınması
konularında da Hükümetin gerçekleri söylemediği
ortaya çıkmıştır. Bu noktada,
çok vahim bir gelişmeye dikkatinizi çekmek
istiyorum: 54 üncü Hükümet, bu iki konuda,
Çekiç Güç'ün süresinin uzatılması
öncesi Amerika Birleşik Devletleri ile yapılan
görüşmelerde yanlış bir izlenim aldığı
veya aldatıldığını savunamaz;
çünkü, bu iki husus da, Amerika Birleşik
Devletlerinin resmî tutumu olarak, yazılı
biçimde, 1996 Temmuz ayı sonunda, tam tarihiyle
26 Temmuz 1996'da Türk Hükümetine bildirilmiştir.
Bu resmî bildirimde, Amerika Birleşik Devletleri yönetiminin
Türkiye'ye Cobra helikopterleri satışı
konusunda herhangi bir kararı olmadığı
açıkça belirtilmiştir. Hükümet,
buna rağmen, Türkiye Büyük Millet Meclisine
ve kamuoyuna aksini söyleyebilmiştir.

Değerli milletvekilleri, Hükümetin dışpolitikaya
bakış açısı ve anlayışı,
Başbakan Erbakan'ın yurtdışı
gezilerine de hazırlık safhasından başlayarak
yansımıştır. Sayın Erbakan,
dış temaslara -aslında kendisi bakımından
tutarlı bir yaklaşımla- Asya ve Afrika seferleriyle
başlamıştır.

Kamuoyunda çok konuşulan bir konuda, bir hususu vurgulamak
isterim. Türkiye, Müslüman ülkelerle ortak
bir tarih, kültür ve gelenek mirasını
paylaşmaktadır. İslam ülkeleri, Türkiye'nin
dış ilişkilerinde önemli bir konuma sahiptir.
Türkiye, çoğulcu demokratik gelenekleri ve laik
devlet anlayışıyla, uyguladığı
serbest pazar ekonomisiyle, nüfusunun çok büyük
çoğunluğu Müslüman olan yegâne
ülke olarak, Batı toplumu ile İslam âlemi
arasında bir köprü rolü üstlenebilecek
konumdadır. Bu nedenlerle de, İslam ülkeleriyle
iyi ve yakın ilişkilerini sürekli geliştirmek,
cumhuriyet hükümetlerinin ortak amacı olmuştur.

Bu bakımdan, Sayın Erbakan'ın Asya ve Afrika
seferlerinin haklı olarak eleştirilmesi, ziyaret
edilen ülkelerin Müslüman olmalarından kaynaklanmamaktadır.
Bu ülkelere, hiçbir ciddî hazırlık
yapılmadan, rica minnet gidilmiştir. Bunun gerisinde,
Sayın Erbakan'ın Batı'ya karşı
İslamî bir cephe oluşturma hayallerinin yattığı
anlaşılmaktadır. Nitekim, 7 gelişmiş
Batılı ülkenin oluşturduğu G-7'ye
benzer M-7 oluşumu ütopyasının peşinde
olduğu basına da yansımıştır.
Ancak, Sayın Erbakan bu konuda bile tutarlı davranmamıştır.
Ziyaret edilen bazı ülkelerin aleyhine faaliyet gösteren
gruplarla temaslarını sürdüren Sayın
Başbakan, bu tutumuyla bu ülkeleri de rahatsız
etmiştir.

Bu koşullarda, zorla davet edilme ısrarlarıyla
yapılan bu gezilerde karşılaşılan
bazı rencide edici muameleler, hepinizin malumudur. Sayın
Erbakan, Türk Devletini ve Milletini yaralayan bu muameleleri
şahsen hak etmiş olsa bile, Türk Devleti ve Milleti
bunlara asla müstahak değildir. Sayın Başbakan,
Türk Devleti ve Milletinin itibarının, şahsî
hevesleri uğruna ayaklar altına alınmasında
beis görmemiştir. İşte, asıl üzerinde
durulması gereken bu zihniyettir. Mısır'da
yaşanan bayrak olayının protokol açısından
taşıdığı şeklî önemin
ötesindeki anlamı, burada aranmalıdır.
Hükümetin küçük ortağı Doğru
Yol Partisi Genel Başkanının, bayrak çekilmemesini
günbatımıyla ve yerleşik protokol usulleriyle
tevil etme gayretleri, bu gerçeğin üzerini örtmeye
yetmemiştir.

İran gezisi sırasında yaşanan esef
verici olaylar da, Sayın Başbakanın, Türkiye'nin
hayatî çıkarlarını şahsî
gündemi uğruna feda etmekten çekinmeyeceğini
açıkça ortaya koymuştur. Sayın
Başbakan, PKK'nın İran bağlantısı
tereddüt göstermeyecek şekilde ortadayken, İran
rejimini bu konuda aklayan ve Türk güvenlik makamlarını
itham altında bırakan bir tavır sergilemiştir.
İran ziyareti sonrası bu konuda meydana gelen gelişmeler,
devletin güvenlik birimlerini haklı çıkarmıştır.
Sadece bu tavır, Sayın Erbakan'ın devlet
anlayışının ideolojik boyutlarının
gözler önüne serilmesine yetmektedir.

Sayın Başkan, sayın milletvekilleri; Sayın
Başbakanın son Afrika gezisinin kamuoyunda en çok
tartışılan bölümü, Libya ziyareti
olmuştur. Libya'da yaşananlar, kamuoyuna yansıyan
yönleriyle bile, bu Hükümetin, dışpolitikada
Türkiye'yi sürüklemeye çalıştığı
maceranın vahametini, tüm çıplaklığıyla
ortaya koymaktadır.

Libya'da çadırda yaşananlar, ansızın
ortaya çıkan bir yol kazası değildir.
Hükümet, Libya Lideri Kaddafi'nin Türkiye aleyhindeki
beyanlarını önceden biliyordu. Kaddafi'nin,
ziyaret öncesi, eylül ayı başında,
54 üncü Hükümetin iki bakanının
Libya'da bulunduğu sırada da benzer ifadelerde bulunduğu
biliniyordu. Türk Dışişleri ve Libya Büyükelçimiz,
gezinin bu safhada yapılmasının doğru
olmayacağı yolunda çeşitli uyarılarda
bulunmuşlardı. Bunlar kale alınmayarak geziye
çıkılmasının kabul edilmez
bir risk olduğu herkesin malumuydu.

Ancak, Sayın Erbakan, İslam Birliği ütopyasında
önemli bir yeri olan ve ideolojik akrabalığı
bulunan Libya'ya, tüm bu uyarılara rağmen gitmiştir.
Üstelik, ziyaretten hemen önce, Libya'nın güdümlü
basını Türkiye aleyhindeki hakaret ve hezeyanların
dozunu artırmasına rağmen bu ziyarette ısrar
etmiştir.

Değerli milletvekilleri, 4 Ekim 1996 tarihli Eşşems
Gazetesinde bu konuda çıkan yorum ibret vericidir.
Türk Hükümetinin Başkanı olarak değil,
"Uluslararası Halk Komutanlığından
seçkin bir üye olarak hoş geldin Necmettin Erbakan"
başlığını taşıyan
yorumda, Libya'nın bu ziyarete ihtiyacının
olmadığı belirtilerek, "bundan ilk ve son
fayda görecek olan Libya değil, Türkiye" denilmekte
ve şu hususlara yer verilmektedir: "Necmettin Erbakan,
Lider Kaddafi'nin üstlenmiş bulunduğu İslam
Halk Liderliğinde önde gelen bir üye olarak karşılanmalıdır."
Sayın Erbakan'ın, Türk Hükümetinin
Başkanı olmadığı belirtilen bu
yorumda, "Türkiye'nin, Atatürk dönemiyle birlikte
İslamdan ayrılarak, laik bir ülke olduğu,
bu nedenle, Refah Partisi gibi bir İslamî partinin,
Erbakan gibi bir devlet adamının laik Türkiye'yi
yönettiğine inanılmasının mümkün
olmadığı, bunun kabul edilemez olduğu"
ifade edilmektedir. Libya ziyareti hakkında bazı
bakanların yaptıkları açıklamaları
hayret verici bulan bu resmî yorumda, İçişleri
Bakanı Sayın Mehmet Ağar'ın ziyarete
karşı çıkması örnek olarak
gösterilmekte ve Sayın Ağar'ın, kraldan
fazla kralcı olup olmadığı, Türk
menfaatları üzerine mi; yoksa, Amerikan menfaatları
üzerine mi titrediği sorulmaktadır.

Kaddafi, 5 Ekim günü Sayın Erbakan'ı çadırında
kabulünde, Türkiye Cumhuriyeti Başbakanını,
ne olduğu hâlâ belli olmayan İslam Halk
Komitesi üyesi olarak selamlamış, tarihimize
ve cumhuriyet dönemi dışpolitikasına
dil uzatan hezeyanlarda bulunmuş, Türk Devletine ve
Milletine hakaret etme cüretini göstermiştir.
Türklerin, tarihte Araplara da yaptığı
gibi, Kürtleri katlettiğini, Türkiye Cumhuriyetinin
iradesini kaybettiğini ve Ortadoğu güneşi altında
bağımsız bir Kürt devleti kurulması
gerektiğini söyleyen Kaddafi, bir devlet başkanı
gibi değil, kanlı terör örgütünün
elebaşısının ağzıyla konuşmuştur.
Bunları, yanında oturan, İslam Halk Komitesi
üyesi dediği Sayın Erbakan'ın yüzüne
karşı söylemiştir.

Sayın milletvekilleri, bu hezeyan ve hakaretlere karşı,
birinci görevi Türkiye'nin itibarını ve
haysiyetini korumak olan Türkiye Cumhuriyeti Hükümetinin
Başbakanı ne yapmıştır; sadece
eziklik içerisinde, Türkiye'deki terör sorununu
mahcup ifadelerle dile getirmiştir. Şimdi, bu gaflet,
diplomasi kuralları içinde Kaddafi'ye verilmesi
gereken cevap olarak topluma takdim edilmeye çalışılmaktadır.
Sayın Erbakan'a buradan sormak isterim; tepki olarak ortaya
koyduğunuz o birkaç cümle, cumhuriyet tarihini
inkâr ederek, İslam tarihi dışında
Türklerin tarihi olmadığı hezeyanına
cevap mıdır; yoksa, söyledikleriniz, geçmişte
Araplara, şimdi de Kürtlere soykırım
uygulandığı iddiasına cevap mı
teşkil etmektedir?.. Aynı şekilde, Ortadoğu'da
bağımsız Kürt devleti kurulması
gerektiğinin yüzünüze karşı söylemek
cüretinde bulunulması da böylece cevaplandırılmış
mı olmaktadır?.. Eziklik içerisinde ettiğiniz
birkaç kelime, Türkiye'nin işgal altında
olduğu ve iradesini kaybettiği suçlamalarını
ve azarlamalarını cevaplamış mı
olmaktadır?.. Bunların hiçbirinin geçerli
olmadığı, Türk Devletine ve Milletine karşı
pervasızca yapılan hakaretler karşısında
sessiz ve tepkisiz kaldığınız, tevil
götürmeyecek şekilde ortadadır.

Libya macerası, çadırdaki bu skandalla da
sınırlı kalmamış; Türkiye
Cumhuriyetinin Başbakanı, ortak bildirinin terörizme
ilişkin paragrafı üzerindeki anlaşmazlık
nedeniyle gezisini uzatmak zorunda kalmıştır.
Yunanistan ve Suriye gibi birkaç istisna dışında
tüm dünyanın terör örgütü
olarak kabul ettiği PKK'nın terörist kimliğini,
üyeliğini yaptığınız söylenen
İslamî Halk Komitesinin Lideri Kaddafi'ye kabul ettirebilmek
için, Türk heyeti, sokak ortasında görüşmelerin
sonuçlanmasını beklemiştir. Buna karşı
başarı olarak takdim etmeye çalıştığınız
sonuç ortadadır.

Ortak basın bildirisinde, terörle ilgili paragrafın
yetersiz ve kabul edilmez olduğu, geziye katılan Dışişleri
yöneticileri tarafından da Sayın Başbakana
yazılı olarak bildirilmiştir. Dışişleri
Bakanının da gezinin o noktada kesilmesini Sayın
Başbakana telkin ettiği, basına intikal eden
haberlerden anlaşılmaktadır. Türk tarafının,
PKK'nın terör faaliyetleri hakkında verdiği
bilgiler ve Libya'ya ve Arap Milletine yönelik olarak bazı
ülkelere mensup kuruluşlar tarafından uygulanan
terör hakkında Libya'nın verdiği bilgiler
ışığında, iki tarafın ikna
olduğunu ifade eden ve bu açıklamalar çerçevesinde
terörün her türünün kınandığını
belirten garip bir paragraf, ortak bildiride yer almıştır.

YAŞAR CANBAY (Malatya) - O paragrafı okur musunuz!

A. MESUT YILMAZ (Devamla) - PKK'nın açıkça
kınanmasından bile kaçınılmıştır.
Üstelik, Libya'ya yönelik olduğu iddia edilen ve
herhalde, Amerika Birleşik Devletleri ve Batılı
müttefiklerimizin istihbarat örgütlerini hedef
alan terör uygulaması iddiası ile PKK, aynı
kefeye konulmuştur. Bildiride, Türkiye ile Libya'nın
ilgili mercilerinin en kısa zamanda bir araya gelerek,
bölgedeki teröre karşı yapılacak
ortak mücadelede hangi örgütlere öncelik vereceklerini
belirleyecekleri kaydedilmektedir.

Değerli milletvekilleri, Türkiye ile Libya, aynı
coğrafyayı paylaşmadıklarına göre,
terörle mücadele edilecek olan bu bölgenin hangi
bölge olduğunu anlamak mümkün değildir.
Herhalde, bu görüşmelerde, Türk tarafı,
PKK, CIA ve MOSSAD gibi örgütler arasında hangisine
öncelik verileceğini, Libya tarafıyla müzakere
edecektir.

Bu ziyaret programının son ayağı olan
Nijerya gezisi de, Türkiye'nin dışpolitikasında
kara bir leke olarak kalmaya mahkûmdur. Afganistan'daki
Taliban yönetiminden sonra dünyanın en zalim
yönetimlerinden birisi olduğu şüphe götürmeyen
Nijerya Hükümetiyle bir masaya oturarak Batı'ya
hakaretler yağdıran -sanki, aynı kategoride
iki ülkeymişiz gibi- Batı'nın eleştirilerine
karşı cephe oluşturulması gerektiğini
savunan Erbakan'ı, evvelemirde, Nijerya Halkı hiçbir
zaman affetmeyecektir. (ANAP, DSP ve CHP sıralarından
alkışlar)

ABDULLAH ARSLAN (Tokat) - Batı adil mi?!..

A. MESUT YILMAZ (Devamla) - Önünde sonunda...

ABDULLAH ARSLAN (Tokat) - Batı adil mi?!.. (ANAP sıralarından
"Dİnle!.. Dinle!.." sesleri)

A. MESUT YILMAZ (Devamla) - Önünde sonunda demokrasiye
kavuşacak olan Nijerya, maalesef, Türkiye'yi, Erbakan'la
hatırlayacaktır.

Sayın Başkan, sayın milletvekilleri; bu gerçekler,
bütün bu gerçekler, benim ve benden önce
konuşan sayın konuşmacıların
bu kürsüden dile getirdiği gerçekler ortadayken,
Sayın Erbakan, büyük bir pişkinlikle, gezisinin
çok başarılı sonuçlar verdiğini
millet önünde sıkılmadan söyleyebilmektedir.
Bu nasıl başarıdır ki, gezi sırasında
Türk Dışişleri Bakanlığı
resmî bir açıklama yaparak, Kaddafi'nin Türk
Milletini rencide eden beyanlarını kınama
gereğini duymuştur!..

Bu nasıl bir başarıdır ki, Türkiye'nin
Trablus Büyükelçisi, tepki olarak Ankara'ya çağırılmıştır!..
Bu nasıl bir başarıdır ki, Libya gezisinin
resmî olmadığını göstermek,
yok saymak için kendi Hükümetinin bakanları,
gezinin kararnamesini imzalamayacaklarını kamuoyu
önünde açıklamışlardır!..

Sayın Başbakan, bütün bu rezaletler Türk
Halkının ve dünyanın gözleri önünde
yaşanmıştır. Gerçekleri gizlemek
ve Libya rezaletini başarı olarak göstermek
gayretleri, beyhudedir. Ziyaretin başarısı
konusunda, belki, sadece Kaddafi ile mutabık olabilirsiniz;
ancak, çok iyi bilinmektedir ki, zırva tevil götürmez.
(ANAP sıralarından "Bravo" sesleri) Türk
Milletine ve Devletine dil uzatılmasına karşı,
diplomatik nezaket kuralları içinde kalınarak,
gerekli asgarî tepkiyi bile göstermemiş olmanın
izahı ve savunması olamaz.

Sayın Başbakan, Libya'ya, Refah Partisi Genel Başkanı
sıfatıyla, siyasî hüviyetiyle gitmemiştir;
yakın ilişkiler içinde olduğu ideolojik
akrabalarına özel bir ziyaret de yapmamıştır;
İslama Çağrı Teşkilatının
kongresine katılmak amacıyla da oraya gitmemiştir;
Sayın Başbakan, oraya, Türkiye Cumhuriyeti Hükümetini
temsilen gitmiştir. Türk Halkı, bu hakaretlere
karşı sessiz ve tepkisiz kalmanızın
nedenlerini haklı olarak öğrenmek istemektedir.

Acaba, üyesi olduğunuz söylenen İslam Halk
Komitesinin lideri Kaddafi'nin bu hezeyanları, ortak düşüncelerinizi
dile getirdiği için mi, gerçek hissiyatınıza
tercüman olduğu için mi sessiz kaldınız?!
(ANAP, DSP ve CHP sıralarından "Bravo"
sesleri, alkışlar) Yoksa, Libya ile Parti olarak
-Refah Partisi olarak- parasal ilişkileriniz mi sizi asgarî
tepkiyi göstermekten bile alıkoydu?! Kaddafi'ye ve
Libya'ya diyet borcunuz mu vardı ki, bu, sizi, Türkiye'nin
itibarını ve haysiyetini hedef alan bu hezeyanları
ezik ve suskun bir biçimde dinlemeye mecbur bıraktı?!
Yoksa, İslama Çağrı Teşkilatından
aldığınız maddî yardımları
gösteren çekler mi sizi bu zillete katlanmaya mahkûm
etti?! (ANAP sıralarından "Bravo" sesleri,
alkışlar)

Bakın sayın milletvekilleri, nedenleri ne olursa
olsun, biliniz ki, Türk Milletinin şaşmaz vicdanında,
bu Başbakan ve bu Hükümet mahkûm olmuştur.
bu kamburu da ebediyen taşıyacaktır.

NURETTİN AKTAŞ (Gaziantep) - Ona siz değil, milet
karar verecek.

A. MESUT YILMAZ (Devamla) - Şimdi, bütün bu gerçekler
ortadayken, Koalisyonun küçük ortağı
Doğru Yol Partisinin Genel Başkanı ve Dışişleri
Bakanının, Libya gezisini savunma konusundaki beyhude
gayretleri de ibret vericidir.

Sayın Çiller, önceden bilinerek yaşanan
bu rezaletleri, kendisinin de daha önce Libya'yı ziyaret
etmiş olması ve müteahhit alacaklarının
tahsil edilmesi amacıyla mazur göstermeye çalışmıştır.

Burada ilginç olan, Sayın Çiller'in gerekçeleri
ile Libya'nın savunma gerekçelerinin tıpatıp
aynı olmasıdır. Biraz önce alıntı
yaptığım 4 Ekim 1996 tarihli Eşşems
Gazetesinde de, Libya gezisine karşı çıkan
Sayın İçişleri Bakanına, Doğru
Yol Partisinin Genel Başkanı Tansu Çiller'in
1 Kasım 1994 tarihinde Libya'yı ziyaret ettiklerinde
niçin bu ziyarete karşı çıkmadıkları
sorulmaktadır. Bu husus çok anlamlı ve dikkat
çekicidir.

Sayın Tansu Çiller, Refah Partisinin, Hükümet
Programının dışına çıkmadığını,
Koalisyon Protokolünü ihlal etmediğini söylemektedir.
Bu nedenle gensoruya karşı çıkmakta
ve Koalisyon Hükümetini Kaddafi'nin değil, ancak
kendisinin yıkabileceğini söylemektedir. Ama,
şimdi, bizim de kendisine sorma hakkımız vardır;
Türk dışpolitikasının temel unsurları
ve yönelimlerinin dışına çıkmayı
amaçlayan, İslam birliği peşinde koşan,
bu amaçla G-7 benzeri M-7 oluşumunun hayallerini
hayata geçirmeye çalışan bu politikalar,
Türkiye Büyük Millet Meclisinin güvenoyuna
mazhar olan Hükümet Programının içinde
var mıdır?!

Türkiye'nin Batı'da güvenilirliğinin sorgulanması,
Başbakanın Afrika gezisinin siyasî zafer olarak
nitelendirilerek Batı çevrelerinde alay konusu olması
Hükümet Programı açısından
doğal bir durum mudur?! Hükümet Programında
ifade edilen şahsiyetli dışpolitika anlayışı
bu mudur?! Bunlar, Hükümetin, millî duygulara
sahip çıkma ve manevî değerlere saygı
anlayışını mı yansıtmaktadır?!
Koalisyonun küçük ortağının,
Refah Partisinin, Türkiye'nin dış ilişkilerini
tahribe yönelik bu politikasının ve uygulamasının
taşeronu olarak görev almayı içlerine
sindirmesi acaba Hükümet Programının bir
emri midir?!

Değerli milletvekilleri, dünya diplomasi tarihinde ilk
kez, bir Başbakanın resmî ziyarette bulunduğu
bir ülkeye, Dışişleri Bakanlığı
resmen tepki göstermiştir. Sayın Erbakan'ın
söylediği doğru ise, eğer, bu yolculuktan "muzaffer
bir Romalı komutan gibi" döndüyse, Dışişleri
Bakanlığı acaba neye tepki göstermiştir?!
Büyükelçimizi neden Türkiye'ye geri çağırmıştır?
Türk tarihinde değil, cumhuriyet tarihinde değil,
dünya diplomasi tarihinde böyle bir rezalet yaşanmamıştır.

BAŞKAN - Sayın Genel Başkan, 2 dakikanız
var.

A.MESUT YILMAZ (Devamla) - Tamamlıyorum.

Bütün bunlar, bu Koalisyonun nasıl perişan
ve derbeder olduğunu göstermektedir. Bunların
hiçbiri, oldubittiye getirilebilecek şeyler değildir.
Bu Koalisyon, bu kürsüden bunların cevabını
vermek zorundadır. (RP sıralarından "verecek,
verecek" sesleri)

Sayın Çiller, Batı ile ilişkilerimizin
içinde bulunduğu durumu çok iyi bilebilecek
durumdadır. Bu konularda, Batıda giderek kökleşmekte
olan endişeler, bizzat kendisine, resmen iletilmiştir.

Sayın Erbakan'ın dışpolitika anlayışına
hâkim olan ve artık tabiatının üstün
bir niteliği haline gelen, gerçeklerin tahrifine ve
ciddiyetsizliğe dayalı yaklaşımın
son bir örneğini burada bir defa daha hatırlatmak
isterim.

Sayın Erbakan, 11 Ekim 1996 tarihli Sabah Gazetesinde yayımlanan
bir demecinde "Alman Başbakanının üç
aydır kendisini davet ettiğini; ama ısrarına
rağmen Almanya'ya gitmediğini" söylemiştir.
Sayın Erbakan, Şansölye Kohl'ün tüm
ısrarlarına rağmen Almanya'yı ziyaret
etmemesini "önce İslam devletlerinin Asya ve
Afrika'dan oluşan iki kanadını birleştirmek
istemesiyle" açıklamıştır.

Türkiye Cumhuriyeti Başbakanının dış
dünyada aranması, itibar görmesi, davet edilmesi
Türk Halkına sadece gurur verir; Türkiye Büyük
Millet Meclisi çatısı altında bundan
rahatsız olacak tek bir üyenin olduğuna da inanmıyorum.
Ama, Sayın Başbakan, maalesef, bu konuda da inanılmaz
bir sorumsuzlukla gerçekdışı konuşmaktadır.

Şimdi, Sayın Erbakan'a ve burada olmayan Sayın
Yardımcısına soruyorum: Almanya, Sayın
Erbakan'ın Almanya'yı ziyaret etmek istediği
hakkında Türk basınında çıkan
bu haberlerden rahatsızlık duyduğunu Türk
Hükümetine resmî kanallardan iletmiş midir?
Sayın Başbakanın Almanya'yı ziyaret
etmesi gibi bir konunun gündemlerinde bulunmadığını
bizzat Dışişleri Bakanı Sayın
Çiller'e...

(Mikrofon otomatik cihaz tarafından kapatıldı)

BAŞKAN - Size eksüre veriyorum efendim; buyurun.

A.MESUT YILMAZ (Devamla) - ...bundan iki ay önce resmen bildirmiş
midir?

Maalesef, sayın milletvekilleri, bunların hepsi
olmuştur. Buna rağmen Sayın Erbakan, Alman Dışişlerinin
de hemen yalanladığı bu gerçekdışı
beyanları sıkılmadan yapabilmiştir.
Bunun devlet anlayışıyla bağdaşır
bir tarafı yoktur. Bu ciddiyetsizliği sergileyebilen
bir Hükümetin, Batılı ülkeler tarafından,
itibarlı bir muhatap olarak ciddîye alınması
da beklenemez.

Sayın milletvekilleri, Türkiye Büyük Millet
Meclisinde görüşülmekte olan gensoru, esas
itibariyle, 54 üncü Hükümetin yüz gün
içerisindeki dışpolitikasının
Türkiye'yi sürüklemeyi amaçladığı
macerayla ilgilidir. Libya skandalı bu anlayışla
sürdürülen uygulama ve politikaların sadece
çarpıcı bir örneğidir. Yüce
Meclisin değerli üyeleri, bu konuda parti düşüncelerini
aşarak, hür vicdanlarıyla karar verme olgunluğuna
sahip olduklarını göstereceklerdir.

Gensorunun kabulü için tüm koşullar oluşmuştur.
Bu Hükümetin içteki tahribatının
zamanla ve imkânlar ölçüsünde giderilmesi
belki mümkün olabilecektir; ancak, bu anlayışın
dış ilişkilerde yaratmakta olduğu tahribatın,
korkarım ki, telafisi mümkün olmayacak bir noktaya
doğru hızla sürükleniyoruz. Türkiye
Büyük Millet Meclisi, bu gidişatı içine
sindirmeyi isteyip istemediğini, bugün, bu gensoru oylamasıyla
ortaya koyacaktır. Türkiye'nin millî çıkarlarını
korumak düşüncesini herşeyin üstünde
tutarak vicdanımızın ve aklıselimin
sesini dinleyerek tavrımızı belirlemek zorundayız.

Yüce Meclisin, her gecenin bir sabahı olduğunu
düşünerek, bu gidişata "dur" deme
iradesini göstereceğini umuyorum. Burada, Libya'da maruz
kalınan hakareti ve buna gösterilen tepkisizliği
içlerine sindiremedikleri için tepkilerini Libya'da,
yazılı olarak, "Büyük Turgut Reis'in
evlatlarından" imzasıyla dile getiren değerli
arkadaşlarımızın, şimdi, o imzaya
yakışan bir tutum sergilemelerini beklemeye, herhalde,
Türkiye Büyük Millet Meclisinin hakkı vardır.
Bu yapılmadığı takdirde, Türkiye'nin
bu macera yolunda sürüklenmesine Yüce Meclisin
iradesiyle set çekilemediği takdirde, bunun vebali
hepimizin omuzlarında olacaktır. Türkiye'nin
millî çıkarlarını korumakla
yükümlü Yüce Meclisin değerli üyeleri,
şimdi, bu sorumluluklarının bilinci içinde
hareket etmek tarihi sorumluluğuyla karşı karşıyadırlar.
İradeleri ipotek altında olmayan ve kendilerini
rehine olarak görmeyen tüm arkadaşlarımın
bu görev ve sorumluluğun icaplarını yerine
getireceğine inanıyor; hepinize saygılar sunuyorum.
(ANAP sıralarından ayakta alkışlar,
DSP ve CHP sıralarından alkışlar)

BAŞKAN - Teşekkür ederim efendim.

Gruplar adına üçüncü konuşmacı,
Refah Partisi Grubu adına, Sayın Bülent Arınç;
buyurun efendim. (RP sıralarından alkışlar)

Sayın Arınç, süreniz 30 dakikadır.

RP GRUBU ADINA BÜLENT ARINÇ (Manisa) - Sayın
Başkan, sayın milletvekilleri; Refah Partisi Grubu
adına ve şahsım adına hepinizi hürmetle
selamlıyorum. Gensoru önergesi üzerinde, Refah
Partisi Grubumuzun düşüncelerini arz etmeye çalışacağım.

Değerli arkadaşlarım, üç parti tarafından
verilmiş bulunan gensoru üzerinde konuşuyoruz.
Bildiğiniz gibi, gensoru, Meclisimizin denetim yollarından
birisidir; Anayasamızın 99, İçtüzüğümüzün
106 ncı maddelerine göre yapıyoruz ve sonucu
itibariyle fevkalade önemli denetim yollarından birisidir.

Öncelikle, gensoru taleplerinin özeti şudur: Genelde,
Türk dışpolitikasındaki, Hükümetin
tutarsız söz ve davranışları;
özelde ise, Ağustos ayında yapılan Uzakdoğu
gezisi, Ekim ayında yapılan Afrika gezisiyle ilgili
olarak basında çıkan birtakım haberler
ve bununla ilgili olumsuz tutumlar söz konusu edilmiş.
Şüphesiz, bu gensoru önergesini veren üç
siyasî partiye de, huzurlarınızda teşekkür
ediyorum. En azından, bu konunun, Mecliste konuşulması
ve tartışılması bir imkân dahiline
girmiştir. Fikirlerini açıklayan sayın
grup sözcülerine de teşekkür ediyorum; çünkü,
Türkiye'nin çok önemli bir meselesini konuşuyoruz;
bu, dışpolitikadır. Türkiyemizin güvenliği,
Türkiyemizin, dünyadaki saygınlığı,
millî menfaatlarının korunması, şüphesiz,
dışpolitikamıza bağlıdır.
Bu bakımdan, olumsuzlukları, yapılması
gerekenleri ve bugün tespit edebildiğimiz yanlışlıkları
burada konuşabilirsek, çok yararlı, çok
faydalı bir iş yapmış olacağız.

Sözlerimin başında şunu ifade etmek istiyorum:
Refah Partisi olarak, kavgadan, tartışmadan uzak,
bu konuyu görüşmek istiyoruz; sağduyu içerisinde,
aklıselim içerisinde, soğukkanlılıkla
bu konuyu görüşmek istiyoruz. Esasen, buna ihtiyacımız
var. Türkiye'de, yeniden kamplaşmalara gidilmesinin,
sadece Hükümetin yıkılması için
birtakım spekülasyonlar yapılmasının
kimseye faydası olmadığını, özellikle
ülkemiz açısından çok da zararlı
olduğunu ifade ediyorum. (RP sıralarından alkışlar)

Değerli arkadaşlarım, bu bakımdan, üslubumuzu,
itinayla korumaya ve ülkemizin yararlarını
gözetmeye mecburuz. İnanıyorum ki, arkadaşlarımız
da, bu özenle dikkat edeceklerdir.

Ancak, sözlerimin başında ifade etmeye mecburum;
biraz evvel konuşan Cumhuriyet Halk Partisi Sayın
Genel Başkanı ve Grup Sözcüsü, çok
haşin ve çok kavgacı bir tutumla meseleleri
ortaya koydular. Esasen, gensoru önergesinde de, tekrarlamaktan
dahi hicap duyduğum bazı cümleler var. Dolayısıyla,
biz, burada -maksadımız, üzüm yemektir;
bağcıyı dövmek değildir- ortaya konan
iddiaları, uygunsuz söz ve davranışları
görüşmeli ve bir daha tekrarlanmaması ve
telafisi için ne gerekiyorsa onu yapmalıyız.
(RP sıralarından alkışlar)

Değerli arkadaşlarım -sözlerimin başında
söylüyorum ki, daha sonradan arkadaşlarımızı
üzmüş olmayalım- Sayın Baykal'ın,
dört-beş iddiasına hemen cevap vererek gündeme
girmek istiyorum. Bakınız, Kaddafi'nin konuşması
sırasında Sayın Başbakanımızın
ona cevap vermediğini, Türkiye açısından
olumlu bir davranışta bulunmadığını
ifade ettiler. Resmî metinler de elimizde. Bu gensoruların
verilme tarihlerine bakarsanız, Cumhuriyet Halk Partisinin
gensoru verme tarihi 7 Ekimdir; DSP'nin verdiği gensoru 8
Ekim, Anavatan Partisinin verdiği 9 Ekim tarihlidir.

Hatırlayacağınız gibi, Sayın Başbakan,
2 Ekim ile 8 Ekim tarihleri arasında seyahatte bulunmuştur,
8 Ekim gecesi saat 24.00'te Türkiye'ye avdet etmiştir.
Dolayısıyla, Cumhuriyet Halk Partisi çok
acele davranarak, basından edindiği birtakım
başlıkları gensoruya dökmüş
ve muhalefeti arkasında toplayarak, DSP ve ANAP'la birlikte,
fırsat bu fırsattır, bu Hükümeti
yıkmanın tam zamanıdır diyerek bir
gayretkeşliğin içerisine girmiştir.

Eğer, basında yazılan bütün haberlere
inanacak olursak, herkesin, herkes hakkında bir şey
söylemeye elbette imkânı olacaktır. Daha,
resmî metinler gelmeden, bu gezinin başında
bulunan Sayın Başbakan daha Türkiye'ye dönmeden,
açıklamalarını yapmadan, böylesine
acele davranılmış olması, dolayısıyla
birtakım yanlışlıkları da peşinden
getirmiştir.

Kaddafi'nin konuşması ve Sayın Başbakanın
buna cevabını, sanıyorum, Hükümet
adına konuşacak olan Sayın Bakanımız
ifade edeceklerdir. Dolayısıyla "hayır,
Başbakan uygun davranışta bulunmadı;
hak ettiği cevabı Kaddafi'ye vermedi" derseniz,
merak ediyorum, Sayın Başbakanımız
ne yapmalıydı?!

YAŞAR OKUYAN (Yalova) - Yüzüne tükürmeliydi,
yüzüne!...

BÜLENT ARINÇ (Devamla) - Yani, masaya yumruğunu
vurarak "yetti artık; ben buradan gidiyorum"
mu demeliydi; yoksa, bir yumruk atarak "sen ne biçim
konuşuyorsun" diyerek cevabını mı
vermeliydi; yoksa, Libya'ya harp mi ilan etmeliydi?

YAŞAR OKUYAN (Yalova) - Yüzüne tükürmeliydi!

BÜLENT ARINÇ (Devamla) - Yüzüne mi tükürmeliydi,
arkadaşımızın ifade ettiğine göre.

Değerli arkadaşlarım, bunları, medyada
eli kalem tutan ve bunu fırsat bilerek iktidarı
yıpratmaya çalışan herkes söylemiştir;
ama, geçmişimize baktığımızda,
bu tür davranışlara karşı, hiç
de öyle istenildiği gibi hareket etmediğinizi çok
açık olarak görüyoruz. Zaten, şu
yaşadığımız çağda da,
sizin arzu ettiğiniz şekilde bir karşılığı,
hiçbir seyahatte, hiçbir toplantıda kimse
göstermemiştir.

İBRAHİM GÜRDAL (Antalya) - Elini öpseydi
bari.

BÜLENT ARINÇ (Devamla) - Merak ederek baktım;
acaba, diplomaside bu tür olaylara karşı nasıl
bir tepki konulabilir diye. Yumruk atmak, kavga çıkarmak,
ülkeyi terk etmek, "Allah cezanı versin gibi
sözlerle karşılık vermek şeklinde,
diplomaside hiçbir olayın vuku bulmadığını
gördüm; ancak, bir olaya rastladım, bilginiz
olsun diye aktarıyorum: 1960 yılında, Birleşmiş
Milletler Genel Kurulunda bir görüşme yapılıyor,
İngiliz Macmillan konuşurken Rusya'yı tenkit
ediyor, orada bulunan Kruşçev de buna fevkalade kızıyor
ve ayağından ayakkabısını çıkarıp
masanın üzerine vurmaya başlıyor. Eğer,
arzu ettiğiniz tepki böyleyse, Kruşçev'e
bunun karşılığında söylenilen
sözleri de ifade etmiş olayım, o zaman, herkes
gülümseme içerisinde "delidir ne yapsa yeridir"
diyerek karşılık vermiştir. (RP sıralarından
"Bravo" sesleri, alkışlar)

Değerli arkadaşlarım, Sayın Başbakanın
Kaddafi'ye verdiği cevapları biraz sonra okuyacaksınız;
ancak, bir şeye işaret etmek istiyorum: Demek ki,
aradan üç beş gün geçince, meseleler,
soğukkanlı olarak biraz daha kolay görüşülebiliyor.
Biraz evvel, konuşmacılar, özellikle, sanıyorum
Sayın Cem, Kaddafi'den, hep "sayın" hitabıyla
bahsetti. Halbuki, bir hafta evvel burada konuşma yapan
değerli bir arkadaşımıza "sen nasıl
Kaddafi'ye 'sayın' dersin" diyerek dövmedikleri
kalmıştı. Demek ki, şimdi, bir hafta
sonra konuşurken "sayın" da denebiliyor
ve buna tepki gösteren arkadaşımız da
yerinde çok rahat bir şekilde oturup dinleyebiliyor.
O zaman, biz, kendi noktamıza gelelim; bunun cevabı
verilmiştir, en güzel biçimde verilmiştir.
Sayın Başbakanın, İcraatın İçinden
Programında yaptığı konuşmada,
bunlar, hem resimle hem de konuşma metinleriyle ulusumuza
duyurulmuştur.

Yayınlanan ortak bildiride, Amerika'nın da terörist
ülkeler içerisinde ilan edilmiş olmasından,
ne gariptir ki, Sayın Baykal, büyük bir üzüntü
duymaktadır! (RP sıralarından "Bravo"
sesleri, alkışlar)

İBRAHİM HALİL ÇELİK (Şanlıurfa)
- Eski solcu bu!

BÜLENT ARINÇ (Devamla) - Değerli arkadaşlarım,
"Yankee go home"lardan sonra, gelinen bu noktayı
ibretle karşılıyoruz.

İBRAHİM HALİL ÇELİK (Şanlıurfa)
- Bravo!..

BÜLENT ARINÇ (Devamla) - Amerika'nın listesinde
terörist bir ülke olmak, bir delil, bir hüccet
değildir; herkes tarafından kabul edilmesi de gerekmez;
ama, terörizm veya terörist eylemler, insanlığa
karşı yapılan haksız eylemlerse, o
zaman, Amerika'nın sabıka kayıtlarını
çıkarmamız gerekir. Bir tane misal olsun
diye söylüyorum: Almanya'da bir gece kulübüne
bomba atılıp, iki tane Amerikan çavuşu
öldü diye, sorgusuz sualsiz, Libya, Amerika tarafından
bombalanmıştı. Eğer bu eylem haklıysa,
biz, bunu haksız olarak kabul ediyoruz ve işte, terörist
ülke olarak bir adres gösteriyoruz. (RP sıralarından
"Bravo" sesleri, alkışlar)

Değerli arkadaşlarım, Panama'nın işgalinden
Nikaragualara varıncaya kadar, Kunta Kintelerin burunlarından
sürüklenip Amerikalara götürülmesine
kadar... Konumuz bu değil... Ancak, haksızlık
ve zulme karşı hepimizin ortak bir tavır koyması
gerekir; bunu, Sayın Baykal'da bulamadığım
için fevkalade üzgünüm. (RP sıralarından
"Bravo" sesleri, alkışlar)

Değerli arkadaşlarım, yine Sayın Baykal
ve ona ilaveten Sayın Mesut Yılmaz, Libya'dan Refah
Partisine yardım olarak gönderildiği iddia edilen
500 bin dolarlık bir çekten bahsettiler. Özellikle
Sayın Baykal. Tabiî, Sayın Yılmaz da,
onu, birkaç cümleyle birlikte, belki ortaya getirmek
istedi.

Değerli arkadaşlarım, eğer bu konu gerçekse
ve ortada bir suç varsa -diyelim ki, böyledir- 1989'dan
bu yana -yedi yıldan beri- bu konuşma, her yerde
yapılmış ve neticeye de bağlanmıştır.
Bu konuda yeterli delil olmadığı da ifade edilmiştir.

Şimdi, isterseniz, ben susayım, daha dün gazetede
çıkan bir haberle bu konuyu kapatalım. Bakınız,
Anayasa Mahkemesine Refah Partisinin kapatılması
için dava açalım diye konuşulduğu
yerlerde, Yargıtay Cumhuriyet Başsavcısı
Sayın Haluk Yardımcı -onun ifadesi olarak
söylüyorum- şöyle diyor: "Biz, bu konuda
soruşturma, araştırma yaptık; Türkiye
Büyük Millet Meclisi araştırma komisyonunda
buna ilişkin delil bulunduğu ileri sürüldü;
biz, komisyona müracaat ettik; ancak, komisyon, 7.3.1995
günlü cevabî yazısında bu konuda
ellerinde hiçbir delil olmadığını
ifade etti." (RP sıralarından "Bravo"
sesleri, alkışlar) Konuşma uzun... "Eğer,
bu konuda bir delil varsa, getirin de gereğini yapalım.
Eğer, bu konuda bir delil varsa, Yargıtay Başsavcılığına
siz de müracaat edebilirsiniz; Anayasa Mahkemesine, bu partinin
kapatılması için, siz de ihbarda bulunabilirsiniz".

Şimdi, Sayın Yardımcı'nın gazetelere
de akseden bu beyanı karşısında, Sayın
Baykal ve Sayın Yılmaz'a dönerek şunu
ifade ediyorum: Refah Partisi onurlu insanların partisidir.
(RP sıralarından "Bravo" sesleri, alkışlar)
Eğer, bu konuda elinizde şu fotokopi olduğu, nereden,
kime gönderildiği... Herkesin çek defterinden
istediği adama çek kesebileceği bir dünyada,
sadece böyle yapay suçlamalarla Refah Partisine karşı
geleceğinize, bu konuda elinizde ne kadar delil varsa, gerekli
mercilere ulaştırmazsanız, sizde hakkımız
kalır. Başka bir şey söylemek istemiyorum.
(RP sıralarından "Bravo" sesleri, alkışlar)

Değerli arkadaşlarım, Sayın Baykal -Sayın
Başbakan ve Yardımcısının burada
bulunmadığından yakınıyorlardı;
cevapları dinlemek nezaketinde bulundular mı bilemiyorum;
oradalar zannediyorum- bakınız, bir şey söylüyor:
"Efendim, bu gezilerde Dışişleri enterne
edilmiştir, görüşmelere katılmamışlardır,
görüşmelerde tutanaklar tutulmamıştır,
hele hele Dışişlerindeki birtakım görevliler
bu işlerden, olan bitenden fevkalade rahatsızdır"
diyor. Sormak istiyorum: Sayın Baykal'ın Dışişlerinde
köstebeği mi var?!. (RP sıralarından "Bravo"
sesleri, alkışlar) Kendilerine özel bilgiler
mi geliyor?!.

Dışişleri Bakanlığı Hükümete
bağlı bir kuruluştur; oradaki bürokratların
Hükümetten şikâyet etmesi kadar yanlış
bir davranış olamaz. Eğer, bu türde insanlar
varsa, Hükümet de, bunlar hakkında, elbette gereğini
yapmalıdır. (RP sıralarından alkışlar)

Değerli arkadaşlarım, bilindiği gibi, dışpolitikanın
tespiti ve uygulaması, elbette, hükümetlerin
görevidir. Hükümetler, dışpolitikayı
fevkalade itinayla uygulamak mecburiyetindedirler. Bunu hepimiz
biliyor ve takdir ediyoruz. Zaten, gensoruların temelinde
yatan da budur: "Dışpolitikamız, Türkiye'nin
millî menfaatlarına yeterince hizmet etmiyor"
deniliyor. Dışpolitikamızdan biz de yıllardan
beri şikâyetçiyiz. Zaten, içinde bulunduğumuz
durum da bunu göstermiştir. Bu yüzden yeni kurulan
Hükümet, yeni hedefler tespit ederek, yeni oluşumlara
başını çevirerek, dünyayı
yeniden tanıma gayretine girerek, dışpolitikadaki
temel hedefimizin millî menfaatlar olduğunu, bir defa,
açıkça ifade etmektedir.

Kısaca arz etmem gerekirse, bu Hükümetin Koalisyon
Protokolünün 13 üncü sayfasından bir
tek cümleyi ifade etmek istiyorum: "Türkiye'nin
dışpolitika alanındaki hedef ve amacı,
dünyada, bölgede, ülkede barışın
muhafazasıdır. Dış ülkelerle ilişkilerimiz,
dostluk, iyi komşuluk ve karşılıklı
işbirliği esasları çerçevesinde
yürütülecektir. Hem Batılı ülkelerle
hem de manevî ve tarihî değerlerle bağlı
olduğumuz İslam ülkeleri, Orta Asya Türk
Cumhuriyetleri ve Balkan ülkeleriyle işbirliği
daha da geliştirilecektir." Bu açıdan
olmak üzere, Hükümetimiz, kurulduktan sonra, elbette,
Kıbrıs'a ziyarette bulunmuştur; ağustos
ayı içerisinde on gün süren İran,
Pakistan, Singapur, Malezya, Endonezya seyahatleri yapılmıştır
-bu seyahatlere, Parlamentoyu temsilen, Partimiz adına
gidenlerden birisiyim- 2 Ekim-8 Ekim tarihleri arasında
da Libya, Nijerya ve Mısır'a seyahatler yapılmıştır.

Dolayısıyla, bu ülkelerle hem ekonomik işbirliği
hem tarihten gelen bağlarımızın yeniden
güçlendirilmesi ve kuvvetlendirilmesi hem Türkiye'nin
yeniden bir dinamik dışpolitika anlayışına
kavuşması, elbette, hedeflenmiştir. Bu hedefler
içerisinde, Türkiye'nin geleneksel dışpolitikasının
"yurtta sulh, cihanda sulh" sözüne dayandırıldığını
hepimiz biliyoruz. Ancak, şunu ifade ediyorum: Cihan, sadece
Batılı ülkelerden ibaret değildir. (RP
sıralarından "Bravo" sesleri, alkışlar)

Değerli arkadaşlarım, bu yüzden, İran'a
da gitmek tabiîdir, Libya'ya da gitmek tabiîdir, Mısır'a
da gitmek tabiîdir, Patagonya'ya bile gitmek gerekebilir.
Dünyada bütün ülkeler, kendi menfaatlarını
gözetmek için bu dış seyahatleri yapar
ve bu ülkelerle kültürel, ekonomik diğer anlaşmaları
yaparak bir şeyler kazanmaya çalışırlarken,
maalesef, Türkiye'deki çifte standart, böyle
bir Hükümetin bu tür gezilerine imkân vermemeye
çalışmaktadır.

Değerli arkadaşlarım, yıllar süren
politikaların neticesinde çok şeyler kazandığımızı
da ifade edemeyiz. Türkiye, kendi bölgesinde bir ateş
çemberinin içinde kalmıştır.
Komşu ülkelerle bile iyi ilişkileri bulunmamaktadır.
Balkanlarda, Ortadoğu'da, Afrika ülkeleriyle bağları
çok zayıftır ve maalesef, Batılı
ülkeler tarafından da, Türkiye, çoğu
zaman, hakaretlere, aşağılanmalara, azarlanmalara
maruz kalmaktadır. Elbette, bu konuda, gensoru üzerinde
konuşurken, bunları da dile getirmemiz lazım.
"Yurtta sulh cihanda sulh"e, evet; ama "yurtta
sus cihanda sus"a, hayır! (RP sıralarından
"Bravo" sesleri, alkışlar) Böyle bir
Hükümetin, ancak böyle çalışmalarla
inisiyatif kullanabileceği, dinamik bir politika uygulayabileceği,
tarihteki eski şerefli yerini tekrar alacağı
ortaya konulmuştur. Bundan, hepimizin elbette sevinmesi
gerekir diye düşünüyorum.

Değerli arkadaşlarım, bakınız,
burada ifade etmem gereken bir husus var: Biz, konuşmalarımızda
yapıcı olmaya mecburuz. Biz, konuşmalarımızda
insanımıza üzüntü, korku değil,
ümit ve heyecan aşılamalıyız.
Bu Hükümetin de eğer başarısı
varsa zaten, Türkiye'de yeni bir heyecanın, yeni bir
ümidin, devletle milletin yeniden kaynaşması
ve kucaklaşmasının işaretleri görüldüğü
içindir. Bu konuda yanlışlıklar varsa,
muhalefetin en şerefli görevi, bu yanlışlıkları
ortaya koymaktır; ama, maksat, üzüm yemek olmalıdır;
eğer, bağcıyı dövmek olursa, o zaman,
bu yanlışlıklarda hepinizin payı olduğunu
da biliniz ve Türkiye'yi bugüne kadar yöneten kadroların
içerisinde hepinizin ulusal onur adına vereceği
hesap da olduğunu biliniz. (RP sıralarından
"Bravo" sesleri, alkışlar)

Bütün bu Meclisimiz içerisinde bizim söylemek
istediğimiz şudur: Bakınız, Refah Partili
bir Hükümetin kurulmasına, ta 24 Aralıktan
itibaren karşı çıkılmıştır.
Bu, demokrasi adına fevkalade utanılacak bir durumdur.
Halkın oyunu almış, 6 milyondan fazla insanı
temsil eden bir legal siyasî kuruluşa, uzaydan gelmiş
gözüyle bakıp, onu bir cüzamlı haline
koymak kimsenin haddi değildir. (RP sıralarından
"Bravo" sesleri, alkışlar)

Değerli arkadaşlarım, işte bu sebeple,
ta baştan beri devam eden bir muhalefetin şimdi yeni
bir versiyonuyla karşı karşıyayız.
Türkiye'de şu anda, en önemli konulardan birisi
de, ülke menfaatlarını gölgeleyecek kadar
yoğunlaşan, maalesef, muhalefet saplantısıdır.
Sadece Parlamentodaki muhalefetimizi kastetmiyorum -tenzih ederim-
bir genel çerçeve içerisinde baktığımızda,
Türkiye'de bir iç muhalefet, ülke çıkarları
zemininde yapılırsa elbette onurlu ve yararlı
olur; ancak, özel çıkarları öne
alan bir muhalefetin, sağlıklı çözümler
üretmesi söz konusu olamaz. Türkiye'deki iç
muhalefet, özel bir çıkar cephesi oluşturmuş
bulunuyor. Kimi işadamı, kimi medya, kimi politikacı
paylaşım alanının tehlikeye düştüğü
endişesiyle, Refahlı bir hükümetin oluşumuna
başlangıçta prensip olarak karşı
çıkmış, devamında da prensip
olarak karşı durmaktadır; kurulurken de, kurulduğundan
bu yana da, maalesef, bu Hükümetle savaş halindedir.
Bu yüzden, maalesef, yeri geldiğinde laikliği ortaya
atmakta, yeri geldiğinde darbeyi istemekte, yeri geldiğinde
de ulusal onuru istismar etmektedir. (RP sıralarından
"Bravo" sesleri, alkışlar)

Değerli arkadaşlarım, laikliğin ne olduğunun
ve ne olmadığının tarifini değişik
zeminlerde yapıyor ve konuşuyoruz; ancak, biz, Parlamentoyu,
biz, demokrasiyi esas almış insanlarız; burada
bulunuşumuzun hikmeti de budur. Bu yüzden, belki içlerinde
Parlamento üyesi insanların da bulunduğu -gazetelerin
yazdığına göre- bir resepsiyonda yapılan
konuşmayı dikkatlerinize arz ediyorum: Bir sayın
kişi, bir üst rütbeli generale yaklaşarak
"umudumuz sizsiniz" diyerek bir yalvarışta
bulunmakta; çok şükür ki, şerefli
Türk Ordusunun o üst düzey generali de "hayır,
umudumuz Meclistedir" diyerek cevap vermektedir. (RP sıralarından
alkışlar)

Evet, maalesef, resepsiyonlarda bu tür konuşmalar cereyan
etmekte. Çok satan gazetelerimiz de, her gün sayfalarında,
ismi, hüviyeti belli olmayan birtakım kişilerden
alınmış -halbuki, asparagas, masa başında
yazılmış- haberlerle, Türkiye'de demokrasiyi
istiyor görünerek, militarizmi davet etmektedirler.
Demokrasi adına askeri darbeye çağırmak
da, herhalde, dünyadaki garabetlerin en büyüğüdür.
(RP sıralarından alkışlar)

Değerli arkadaşlarım, işte, bu yüzden,
ben, muhalefetimizden -zamanında Refah Partisi de elbette
yaptığı için- yapıcı, Türkiye
için faydalı ve yararlı konuşmalar
ve görüşmeler istiyorum; bunu da bulacağımdan
eminim.

Bakınız, bu konuda araştırma yaparken,
Türkiye Büyük Millet Meclisinde 1974 yılında
yapılmış bir konuşmayı fevkalade
yararlı buldum. Bu konuşma, o tarihlerde, Cumhuriyet
Halk Partisi-Millî Selamet Partisi Hükümetinde
Başbakanlık yapan Sayın Bülent Ecevit'e
aittir. Bu konuşma fevkalade yararlıdır; birbuçuk
saat kadar sürmüş, dışpolitika üzerine
bir gündemdışı konuşmadır.
Bu konuşmasında, Başbakan Sayın Ecevit,
o tarihlerde Türkiye dışpolitikasının
durağanlaştığını, Türkiye
dışpolitikasının yeniden, yeni temeller
ve ufuklar üzerinde yükselmesi gerektiğini, Türkiye'nin
yeni hedefinin Ortadoğu ve Afrika ülkeleri olması
gerektiğini ifade ediyor. Tutanaklar elimdedir ve fevkalade
yararlı görüşler ifade etmiştir.
Aradan yirmiiki yıl geçtikten sonra, Sayın
Ecevit'i, bu ileri görüşlü fikirleri dolayısıyla
kutluyorum ve bu konuşmadan her zaman yararlanacağımızı
ifade ediyorum. (RP sıralarından "Bravo"
sesleri, alkışlar) Elbette, Türkiye'nin dışpolitikasında...

EROL ÇEVİKÇE (Adana) - Gerçek...

HASAN GÜLAY (Manisa) - Demagoji yapma hemşerim!..

BÜLENT ARINÇ (Devamla) - Sayın Başbakanına
iltifat edilen bir partiden aldığım cevaplar,
beni, doğrusu, düşündürdü.

HASAN GÜLAY (Manisa) - Demagoji yapma dedim...

BÜLENT ARINÇ (Devamla) - Evet... Burada hepsini okuma
imkânım yok. Bu konuşmasında Sayın
Ecevit, fevkalade yararlı, doğru şeyler söylemiş.

O tarihte Maliye Bakanımız olan Sayın Deniz
Baykal da, 1 Eylülde Libya'yı ziyarete gitmiş.
Sayın Baykal, Libya'yı ziyaretlerinde... (RP sıralarından
"vay vay!.." sesleri).

Hayır, utanılacak bir şey değil; fevkalade
bir görev yerine getirmiş.

Sayın Baykal'a, 1 Eylül 1974 tarihinde gazeteciler
soruyor: "Libya'dan borç para almak için mi
gidiyorsunuz?" "Hayır, borç para almak
için gitmiyorum. Bu gezimizin asıl amacı,
dar günlerde sıkıntılarımızı
coşkunlukla paylaşan dost Libya'nın bir ulusal
gününde mutluluğuna ortak olmaktır, Libya'yla
ilişkilerimizi geliştirmektir" diyor. (RP sıralarından
"Bravo" sesleri, alkışlar)

MUSTAFA YILDIZ (Erzincan) - O gün için doğru...

BÜLENT ARINÇ (Devamla) - Değerli arkadaşlarım,
şimdi "bu doğru" diyorlar...

EROL ÇEVİKÇE (Adana) - Evet, doğru...

BÜLENT ARINÇ (Devamla) - Elbette doğru; doğru
olan yapılmış zaten...

EROL ÇEVİKÇE (Adana) - O gün için
öyleydi.

BÜLENT ARINÇ (Devamla) - Hayır... Libya'yı
ziyarete giden bir Bakan bir görev yapıyor da, Türkiye'nin
Başbakanı, Libya'yla ilişkilerimizi güçlendirmek
için bu ülkeyi ziyaret ediyorsa, bunda yadırganacak
ne var?! (RP sıralarından "Bravo" sesleri,
alkışlar)

EROL ÇEVİKÇE (Adana) - Orada, bize hakaret
ettiler.

BÜLENT ARINÇ (Devamla) - Değerli arkadaşlarım,
objektif olmaya mecburuz. Libya'ya, 1974'te, Kıbrıs
çıkarmasında en büyük yardımı
yapmış bir ülkeye şükran borcu için
giden bir bakan ne kadar doğru bir iş yapıyorsa,
Türkiye'nin yeni Hükümetinde, yeni dış
ufuklarla ülkeyi güçlendirmeye çalışan
bir Başbakan ve onun refakatı, aynı görevi
yapıyor. (RP sıralarından "Bravo"
sesleri, alkışlar)

Elbette, bu, İran meselesinde de böyledir. Sayın
Ecevit, İran devrimiyle ilgili fevkalade olumlu sözler
söylerken alkışlanır; ama, Sayın
Başbakan Necmettin Erbakan, İran'ın ulusal
gününde, o ülke için övücü
sözler söylerse, bu suç olur. Bu çifte
standarttır, bu samimiyetsizliktir; onun için ifade
ediyorum. (RP sıralarından "Bravo" sesleri,
alkışlar)

Değerli arkadaşlarım, bakınız,
bu gensoruların, maalesef, bir tek sebebi var; o da, darbeyle,
laikle, Atatürkçülükle yıkamayacaklarını
anladıkları bir Hükümeti, şimdi,
Libya'da olan bitenlerle yıkmaya çalışmaktır.
Bu yüzden paçaları erken sıvamışlar,
gazete haberleriyle yola çıkmışlar
ve sadece, hakaret ifade eden birtakım cümlelerle,
Türkiye Başbakanını ve Hükümetini,
maalesef, çok aşırı, çok yıkıcı
bir dille itham etmişlerdir.

Vaktim kalmıyor; ancak, şunları ifade etmem
lazım: Ben, ANAP'ın gensorusuna baktığım
zaman -Sayın Kâmran İnan ve arkadaşlarının
verdiği önerge olarak önüme geldi- mümkün
değil, Sayın İnan bunları yazamaz diye
düşündüm; çünkü, biz, Sayın
İnan'ın hem dış politikada hem de devlet
idaresinde, Parlamentoda, ne büyük, ne ciddî görevler
yaptığını bilen insanlarız.

İBRAHİM GÜRDAL (Antalya) - Kendisi orada oturuyor.
Sor...

BÜLENT ARINÇ (Devamla) - Evet, zaten ona duyurmak
maksadıyla da söylüyorum.

Onun, dışpolitika konusundaki kitabı başımızın
ucundadır. Türkiye'nin hayır demesi gerektiğini
ifade eden kitap yazmıştır, o da başucumuzdadır.
Devlet idaresinin nasıl yönetilmesi gerektiğini
ifade eden yazıları da her zaman takdirimizde, kitabı
da başucumuzdadır; ancak, şu cümleleri,
o kitapları yazan bir insanın elinden çıkmış
olarak, mümkün değil, tahayyül edemiyorum.
(RP sıralarından alkışlar)

"Her vesileyle kendini Türk dünyasından
ve Türkiye Cumhuriyetinden soyutlayan Başbakan..."
Kim için söylüyor bunu; Sayın Başbakan
için söylüyor. "Libya'da yaşanan bütün
bu olaylar, şeref ve haysiyetine düşkün
hiçbir Türk vatandaşının, artık,
Erbakan'ın Başbakanlığına tahammül
etmesine imkân bırakmamıştır.
Biz, hakaretlere duyarsız, tepkisiz kalan..." şu
şu deniliyor.

Bakın, ANAP, aslında, bu gensoruyu genel görüşme
olarak verdi; ancak, daha sonra, bunu, CHP ve DSP'nin verdiği
gensoruların arkasına bir gensoru olarak ekledi.
Genel görüşme olarak verirken, işin bir
gensoruluk olmadığını çok iyi
biliyordu; ancak, CHP ve DSP ile birlikte hareket etmesinin ve
"Hükümeti acaba sarsabilir miyiz" diye bir
düşüncenin, maalesef, bugüne kadar getirdiği
nokta karşımızda ibretle durmaktadır.
(RP sıralarından "Bravo" sesleri, alkışlar)

ZEKİ ÇAKAN (Bartın) - O zaman Libya olayı
yoktu.

BÜLENT ARINÇ (Devamla) - Değerli arkadaşlarım,
bu gensoru önergeleri içerisinde, Cumhuriyet Halk
Partisinin verdiğinde de, maalesef, birtakım iddialar,
isnatlar, iftiralar vardır; bunlar cevaplandırılacaktır;
ancak, DSP'nin verdiği önergeyi bunlardan tenzih ediyorum;
gerçekten, yazılışı ve muhtevası
itibariyle sorumluluk taşıyan, genel, objektif bir
değerlendirme yapılmıştır; ne hakaret
vardır içerisinde ne de Hükümetin Başbakanından
utanç duyacak ifadeler yer almıştır.
Dolayısıyla, Meclisimizin, bu gensorular üzerinde
kararını verirken, ortada olup biten nedir, aslında
ne amaçlanıyor, bunu ciddî olarak düşüneceği
kanaatindeyim.

Değerli arkadaşlarım, basında çıkan
birtakım haberleri delil kabul ederek, alelacele gensoru
vermenin, elbette, Türkiye açısından
karşımıza getirdiği birtakım sorumsuzluklar
olacaktır.

Bakınız "Mısır'da bayrak asılmadığı"
ifade ediliyor.

BAŞKAN - Sayın Arınç, 2 dakikanız
kaldı.

BÜLENT ARINÇ (Devamla) - Teşekkür ediyorum.

Mısır'daki bayrak meselesi, Sayın Hükümet
Sözcüsü tarafından dile getirilecek; ancak,
milyonlarca insan, Cumhurbaşkanlığı Sarayının
üzerinde dalgalanan Türk bayrağını
herhalde gördü.

Libya'da olup bitenler, Kaddafi'nin konuşması ve
buna verilen cevaplar ortaya konulmuştur. Bunları
da bir nebze ifade etmiştim; ancak, vaktin kısalığı
sebebiyle... Hükümet sözcüsünün
kendi görev alanı itibariyle bu konuyu cevaplandıracağını
zannediyorum; ancak, ulusal onur konusunda, elbette, söyleyeceğimiz
çok şeyler bulunmalıdır.

Bakınız, yaralı bir milletiz. Çok
çok şükür, İstiklal Harbini büyük
bir başarıyla bitirip, cumhuriyetini kuran, yetmiş
küsur seneden beri de harp etmemiş bir ülkeyiz.
Çok büyük sıkıntılarımız
var. Enflasyondan şikâyet ediyoruz, işsizlikten
şikâyet ediyoruz, dışborçlardan
şikâyet ediyoruz, sanayileşememekten şikâyet
ediyoruz... Çöp bidonlarında ekmek arayan insanlar
bizi üzüyor. Bütün bunları, dağ
gibi meseleleri, Türkiye, önünde, bitirmek zorunda
olduğu büyük meseleler olarak görüyor.

Ulusal onur diye elbette şunu ifade etmem lazım:
Hakaret kimden gelirse gelsin, haysiyetli bir ülke için
kabulü ve hazmedilmesi mümkün olmayan bir hadisedir.
(RP sıralarından alkışlar) Bu yüzden,
çok açık biçimde söylüyorum,
ne İslam ülkeleriyle ilişki kuracağız
diye Kaddafi'nin terbiyesizliğini hazmetmek mümkündür
ne de Batı'yla ilişkilerimiz aman iyi gitsin diye
Batı'nın ve Amerika'nın azarlamalarına
"aman ne iyi ediyorsunuz" diye mukabele etmek, herhalde,
ulusal onurla bağdaşmaz. (RP sıralarından
"Bravo"sesleri, alkışlar)

METİN ŞAHİN (Antalya) - Sen onu Genel Başkanına
söyle...

BÜLENT ARINÇ (Devamla) - Daha birkaç ay evvel,
İstanbul'da toplanan Habitat Kongresinde, Birleşmiş
Milletler Genel Sekreteri Butros Gali, Cumhurbaşkanının
da hazır bulunduğu bir sırada, "Federe
Türk Devletinin Cumhurbaşkanı"diyerek Türkiye'den
bahsederken, hangi ulusal onur adına tepki gösterdiniz?
(RP sıralarından alkışlar)

(Mikrofon otomatik cihaz tarafından kapatıldı)

BAŞKAN - Sayın Arınç, size eksüre
vereceğim; ama, sizden önce konuşan sayın
genel başkanların 2 dakikayı aşmadıkları
konusunda gösterdikleri duyarlığa sizin de katılacağınızı
düşünüyorum.

Buyurun.

BÜLENT ARINÇ (Devamla) - Teşekkür ederim
Sayın Başkan.

Buna itiraz edilmiştir; Refah Partililer bu konuda tenkitlerini
yapmışlardır. Saratoga Muhribinden Muavenet
Muhribine yöneltilen füzeler kaptan köşkünde
5 denizcimizi şehit ederken, ulusal onurdan bahsetmek kimsenin
aklına gelmedi mi? (RP sıralarından "Bravo"
sesleri alkışlar) Değerli arkadaşlarım,
Silopi'de Türk kaymakamına tokat atan İngiliz
çavuşuna "sen kimsin, ne belasın, seni
kim buraya getirdi" diye söylemek hiç aklınıza
gelmedi mi? (RP sıralarından "Bravo" sesleri,
alkışlar)

YUSUF ÖZTOP (Antalya) - Denildi, denildi... Sen uyuyorsun...

BÜLENT ARINÇ (Devamla) - Değerli arkadaşlarım,
Madam Mitterrand'ın bir komiser edasıyla Türkiye'ye
gelerek "siz şu zulmü yapıyorsunuz, siz
şunlara haksızlık yapıyorsunuz"
şeklindeki suçlamaları karşısında
dut yemiş bülbüle dönenler, nasıl
şimdi o ulusal onurdan bahsedebiliyorlar. (RP sıralarından
'Bravo" sesleri, alkışlar) Daha 19 Eylül
tarihinde Avrupa Parlamentosunun aldığı kararda,
Türkiye'nin, hem Kıbrıs'ta işgalci olduğu
hem de güneydoğuda halka zulmettiği açık
açık yazıyorken, Avrupa Parlamentosunun bu
kararına karşı hepimizin aynı tepkiyi
göstermesi gerekmez miydi?

Bütün bu konuşmalar, bütün bu yapılanlar
bir çifte standardı ortaya koyuyor. Bir ülkeye
kim giderse gitsin suç değil; ama, Erbakan giderse
suç... Bir ülkeye kim gidecekse, ne zaman gidecekse
gidebilir. İran'a Cumhurbaşkanı gider "aa
ne kadar güzel", Libya'ya Sayın Çiller
gider "aa ne kadar faydalı oldu..." Ama, Sayın
Erbakan veya bu Hükümeti temsilen bir başbakan
bu ülkelere giderse... Bu çifte standart Türkiye'nin
karşısına getirilemez. (RP sıralarından
"Alışacaklar, alışacaklar"
sesleri)

Değerli milletvekilleri, bu gensoruları, maalesef,
samimiyetten uzak, muhtevadan yoksun ve sadece Hükümeti
yıpratarak Sayın Erbakan'ın şahsında
bu Hükümetin düşmesini temine matuf bir hareket
olarak görüyorum. Takdir, değerli millletvekillerinindir.

Hepinizi hürmetle selamlıyorum. (RP sıralarından
"Bravo" sesleri, alkışlar)

BAŞKAN - Teşekkür ederim Sayın Arınç.

IV. - SATAŞMALARA İLİŞKİN
KONUŞMALAR (Devam)

2. - Antalya Milletvekili DenizBaykal'ın, Manisa Milletvekili
Bülent Arınç'ın şahsına
yönelik yanlış değerlendirmelerde bulunması
nedeniyle açıklaması

BAŞKAN - Sayın Baykal, Sayın Refah Partisi
Sözcüsünün sarf ettiği sözler nedeniyle
söz istiyorsunuz. Sataşma nedeniyle mi, yoksa sizin
Libya'ya yaptığınız ziyaret...

DENİZ BAYKAL (Antalya) - Yanlış takdim efendim,
yanlış takdim.

BAŞKAN - Evet... Çünkü, ben, sataşma
konusunda bir şey görmedim.

O konuyu düzeltmek için, buyurun efendim. (RP sıralarından
gürültüler)

Efendim, sataşma değil; Sayın Baykal'ın
bakan olarak bir eylemi hakkında yapılan değerlendirmeye
Sayın Baykal "yanlış bilgi" diyor,
onu düzeltme ihtiyacını duyuyor.

Buyurun Sayın Baykal.

DENİZ BAYKAL (Antalya) - Sayın Başkan, bir
açıklama fırsatı verdiğiniz için
size teşekkür ediyorum; Sayın Meclisi de tekrar
saygıyla selamlıyorum.

Refah Partisi Sözcüsü Sayın Arınç
konuşmasında, benim, 22 yıl önce, 1974
yılında, Libya'ya yaptığım geziden
hareket ederek, burada yaptığım değerlendirmelerle
bir çelişki olduğu izlenimini vermeye çalıştı.
Bu, çok haksız bir yaklaşımdır;
böyle bir çelişki kesinlikle yoktur.

1 Eylül 1974 devrim kutlamaları için, ben,
Libya'ya gittim; doğrudur. Libya'ya yardım almak için
gitmedim; 1974 Kıbrıs Harekâtında Libya'nın
bize gösterdiği yakınlığa, şükran
duygularımı da bu vesileyle ifade etmek için
gittim; bu da doğrudur. (RP sıralarından alkışlar
[!]) Libya'ya gidilmesi yasak değildir, Libya'ya gidilmesi
ayıp değildir. (RP sıralarından "Bravo"
sesleri, alkışlar [!]) Libya'ya gidilmesi kendi başına
yanlış bir şey değildir. Ben, Libya'ya
gittim. Libya'ya, Türkiye Cumhuriyeti Hükümetinin
bir mensubu olarak, şerefle gittim; Türkiye Cumhuriyetinin
başarılarını hayranlıkla dinlemek
isteyen Kaddafi tarafından özel bir törenle karşılandım.
Sayın Erbakan'ın o azarları işittiği
Sirte'deki o çadırda, ben, 1974 Kıbrıs
Harekâtının ayrıntılarını
anlattım; bunu hayranlıkla dinleyen Kaddafi'nin
alkışlarıyla konuşmam bitti. (CHP sıralarından
alkışlar, RP sıralarından alkışlar
[!]) Ve ben, orada, Kaddafi'nin, ilk kez bir yabancı devlet
adamına tahsis ettiği özel uçağıyla
Türkiye'ye döndüm. (RP sıralarından
alkışlar [!])

Yani, burada yanlış olan şudur: Libya'ya gidilir;
ama, Libya'ya gidip Türkiye'nin tarihi, Türk toplumu,
Türkiye Cumhuriyeti hakkında hakaretler dinlenmez.
Sayın Erbakan'ın yanlışı, o
hakaretlere muhatap olmayı içine sindirmesidir.
(CHP sıralarından "Bravo" sesleri, alkışlar)
O hakaretleri sessizce dinleme durumuna düşmüş
olmasıdır, onlara gereken cevabı vermemiş
olmasıdır; yoksa, Libya'ya gitmiş olmasında
yanlış bir şey yoktur...

BAŞKAN - Sayın Baykal... Sayın Baykal... Açıklamayı
yapınız... Lütfen...

DENİZ BAYKAL (Devamla) - Sayın Başkan, bitiriyorum,
son cümlem.

BAŞKAN - Lütfen... (RP sıralarından gürültüler,
sıra kapaklarına vurmalar)

DENİZ BAYKAL (Devamla) - Ayrıca, benim ve Cumhuriyet
Halk Partisinin, Saratoga zırhlısına, Silopi'de
yaşanan olaylara tepki göstermediğimiz iddiası
da yanlıştır.

BAŞKAN - Sayın Baykal... Sayın Baykal...

DENİZ BAYKAL (Devamla) - Saratoga zırhlısına
karşı da, Silopi'de yaşananlara karşı
da, ulusal onura değer veren, her ülkeye karşı
ulusal onuru koruyan bir anlayış içinde gereken
tepki tarafımızdan gösterilmiştir.

Saygılar sunuyorum. (CHP sıralarından alkışlar,
RP sıralarından gürültüler))

TEMEL KARAMOLLAOĞLU (Sıvas) - Sayın Başkan...
Sayın Başkan...

BAŞKAN - Buyurun Sayın Karamollaoğlu. (RP sıralarından
gürültüler)

Arkadaşlar, Grup Başkanvekiliniz bir şey söylemek
istiyor. Herhalde, onu siz de dinlemek istiyorsunuz değil
mi?

TEMEL KARAMOLLAOĞLU (Sıvas) - Sayın Başkan,
Sayın Baykal, konuşmasında, Sayın Başbakanın,
Libya'da söylenen birtakım sözleri içine
sindirdiği tarzında bir ifade kullandı. Bunu
kabul etmemiz mümkün değil. Müsaade ederseniz,
ben de aynı şekilde bu konuda açıklık
getirmek için söz istiyorum. Aynı açıklamayı
yapmak için kendisi söz aldı...

YUSUF ÖZTOP (Antalya) -Hükümetle Partiyi birbirine
karıştırıyorsunuz.

BAŞKAN - Bir dakika...

Sayın Karamollaoğlu, Hükümetiniz adına
birazdan konuşulacak.

TEMEL KARAMOLLAOĞLU (Sıvas) - Müsaade eder misiniz?..

BAŞKAN - Bir dakika efendim.

Siz, yerinizden, bunu...

TEMEL KARAMOLLAOĞLU (Sıvas) - Grup adına...

BAŞKAN - Efendim, gensoru önergesi Grubunuza verilmedi.
Lütfen, olayı usulü içinde götürelim.
1 saat süreyle, Başbakan -istiyorsa- bizzat kendisi
ya da görevlendirdiği Bakan konuşacak. Siz, Grup
olarak, Başbakan hakkında bu hassasiyetinizi dile
getirdiniz ve tutanaklara geçirdiniz.(RP sıralarından
gürültüler)

TEMEL KARAMOLLAOĞLU (Sıvas) - Ancak... Müsaade
eder misiniz?.. Bir hususu belirtmek istiyorum. Müsaade edin
efendim... Müsaade edin...

BAŞKAN - Bir dakika efendim...

TEMEL KARAMOLLAOĞLU (Sıvas) - Sayın Baykal,
sadece açıklık getirmek için söz
aldı.

BAŞKAN - Ben de müdahele ettim o noktada Sayın
Karamollaoğlu.

TEMEL KARAMOLLAOĞLU (Sıvas) - İfadelerinde,
doğrudan doğruya hakaretler yağdırarak indi.
Bu hakaretini kınıyor, aynen iade ediyorum.

YUSUF ÖZTOP (Antalya) - Otur... Otur...

BAŞKAN - Sayın Karamollaoğlu, Libya ziyaretinin
açıklamasından sonra, ben de, konuşmasında,
kendisine, gördünüz; müdahale ettim.

TEMEL KARAMOLLAOĞLU (Sıvas) - Aynen iade ediyoruz.

VI. - GENSORU, GENEL GÖRÜŞME, MECLİS
SORUŞTURMASI

VE MECLİS ARAŞTIRMASI (Devam)

A)ÖNGÖRÜŞMELER (Devam)

1. - Cumhuriyet Halk Partisi Grubu adına Grup Başkanı
ve Antalya Milletvekili Deniz Baykal ile Grup Başkanvekilleri
İçelMilletvekili Oya Araslı, Ankara Milletvekili
Önder Sav ve Hatay Milletvekili Nihat Matkap'ın, Hükümetin
izlediği ciddiyetsiz ve tutarsız dış politika
nedeniyle devletin dış ilişkilerinde küçültücü
duruma düşürüldüğü iddiasıyla
Başbakan Necmettin Erbakan Hakkında bir gensoru açılmasına
ilişkin önergesinin gündeme alınıp
alınmayacağı konusunda görüşme
(11/2) (Devam)

2. - Zonguldak Milletvekili Mümtüz Soysal ve 21 arkadaşının,
dış politikanın belirlenme ve yürütülmesindeki
tutarsızlıklar nedeniyle devletin küçük
düşürüldüğü iddiasıyla
Bakanlar Kurulu hakkında bir gensoru açılmasına
ilişkin önergesinin gündeme alınıp
alınmayacağı konusunda görüşme
(11/3) (Devam)

3. - Bitlis Milletvekili Kâmran İnan ve 24 arkadaşının,
Libya gezisi esnasında Türk Milleti'ne yapılan
hakaretlere duyarsız ve tepkisiz kalması nedeniyle
devletin dış ilişkilerinde küçültücü
duruma düşürüldüğü ididiasıyla
Başbakan Necmettin Erbakan hakkında bir gensoru açılmasına
ilişkin önergesinin gündeme alınıp
alınmayacağı konusunda görüşme
(11/4) (Devam)

BAŞKAN - Gruplar adına dördüncü konuşmayı,
Demokratik Sol Parti adına, Sayın Şükrü
Sina Gürel yapacaklar.

Buyurun efendim. (DSP sıralarından alkışlar)

Sayın Gürel, süreniz 30 dakikadır.

DSP GRUBU ADINA ŞÜKRÜ SİNA GÜREL (İzmir)
- Teşekkür ederim Sayın Başkan.

Sayın Başkan, değerli üyeler; Demokratik
Sol Partinin gensoru önergesiyle ilgili görüşlerini
sunmak üzere huzurlarınıza geldim. Hepinize
Grubum adına saygılar sunarım.

Demokratik Sol Partili milletvekillerinin imzaladıkları
gensoru önergesinde, genel olarak, bu Hükümetin
dışpolitikasının sorgulanması
istenilmektedir ve bu politikadan, yalnız Sayın
Başbakanın değil, aslında bütün
Hükümetin sorumlu olduğu da vurgulanmaktadır;
çünkü, gerçekten, bir koalisyon hükümeti
de olsa, bu Koalisyon Hükümetinin dışpolitikasının
yürütülüşünden, yalnız Sayın
Başbakanın değil, bütün Hükümet
üyelerinin sorumlu tutulması gerekir.

Demokratik Sol Parti Grubu içerisinde, bu konuda, gensorudan
daha hafif geçiştirilebilecek bir denetim usulünün
bulunamayacağı kanısına vardık;
çünkü, demokratik laik cumhuriyet -bugün
Sayın Genel Başkanımın da Grup konuşmasında
belirttiği gibi- şimdi, yalnız içeriden
değil, dış ilişkilerimiz bakımından
da tehlikeye girmek üzeredir.

Aslında, dışpolitikayı, dışpolitikanın
yürütülmesini, içpolitikadan ayırmak
da mümkün değildir; çünkü, içpolitikayı
temellendiren dünya görüşleri, içpolitikayı
temellendiren siyasal görüşler, dışpolitikayı
da temellendiren görüşlerdir; dolayısıyla,
içpolitika ile dışpolitika arasında
bir ayırım yapmak da son derece zordur.

Bu Hükümetin neredeyse yüzüncü gününde,
daha yüzüncü gününe gelmeden, yüz
kızartıcı bir dışpolitika skandalı,
rezaleti yaşanmıştır. Refahyol Hükümeti,
aslında, yüz gündür, kendisine güvenmiş
bulunanların yüzünü ak çıkarmak
için de pek bir şey yapabilmiş değildir.
Bu gensoru önergesiyle ya da bütün bu gensoru önergeleriyle,
Yüce Meclis, bu Hükümetin, dışpolitikadaki
başarısızlığını ve
geldiği noktayı tartışmaktadır;
ama, bugün, Türk Halkı, Refahyol Hükümetinin,
aynı zamanda, ekonomide ve devlet yönetiminde tıkandığı
yeri de tartışmaktadır.

Sayın Başbakanın gezisi -Kuzey Afrika gezisi,
özellikle Libya durağı- bir skandalla, bir rezaletle
sonuçlanmıştır ve gerçekten,
Türk Halkının ulusal onuru incinmiştir;
ancak, bu skandalı, bir kaza olarak görmek mümkün
değildir; çünkü, bir görünmez kaza
-adı üstünde- önceden ortaya çıkacağı
kestirilemeyen bir olaydır. Oysa, Sayın Erbakan'ın
Türkiye Cumhuriyeti Başbakanı olarak Libya'da
karşılaştığı olay, geldiği,
geleceği daha önceden görünen bir skandaldır;
çünkü, eğer, böyle bir dışpolitika
yürütürseniz böyle bir skandalla karşılaşırsınız
ve bu skandal, Libya'da olmaz ama, başka bir yerde mutlaka
olacaktır. Göz göre göre, uygulanan dışpolitikanın
sonucu olarak ortaya çıkan, uygulanan dışpolitikanın
yürütülüş biçiminden ve dayandırıldığı
esaslardan ötürü ortaya çıkan bir
sonuçtur Libya'da karşılaşılan
skandal.

Sayın Başkan, değerli üyeler; dışpolitika,
hata kaldırmaz; çünkü, dışpolitikada
atılan yanlış adımlar, hükümeti
aşan devleti bağlayan, ulusun geleceğini bağlayan
sonuçlar doğurur. Bu bakımdan, dışpolitikada
yapılan hatalar, belki de içpolitikada ülkeyi
yönetmekte yapılan hatalardan daha vahim, daha uzun
dönemli sonuçlar doğurur. İşte bunun
için, dışpolitikanın yürütülmesiyle
ilgili olarak devlet kural ve gelenekleri oluşmuştur.
Böyle kural ve gelenekler vardır ve bunlara uyulması
gerekir. Dışpolitika ne bu Hükümetin örneğini
verdiği gibi bir uyumsuzluk içerisinde yürütülebilir
-böyle bir lükse hiçbir hükümet sahip
değildir- ne de Sayın Erbakan'ın bir alışkanlık
haline getirdiği gibi devlet kural ve geleneklerine aykırı
olarak yürütülebilir.

Şimdi, Sayın Erbakan, Hükümet adına
konuşacaksa ve Türkiye Büyük Millet Meclisine
bu gensorunun görüşüldüğü gün
gelecekse ya da onun yerine herhangi bir bakan Hükümet
adına bu söylenenlere cevap verecekse, eminim -belki
yumuşak bir üslupla- özellikle Libya gezisinin
ya da bütünüyle Afrika gezisinin ne kadar büyük
bir başarı getirdiğini, ne kadar büyük
bir başarı olduğunu hepimize anlatmaya çalışacaklardır.
Ancak, ben, Demokratik Sol Parti Grubu adına yapmaya çalıştığım
bu konuşmada, somut bazı noktalara değineceğim
ve Sayın Başbakanın ya da Sayın Başbakan
adına, burada Hükümet adına konuşacak
olan değerli bakanın da, bu konulara cevap vermesinin
uygun olacağını şimdiden belirtmeyi gerekli
buluyorum.

Sayın Başbakan, dışpolitikada, Dışişleri
Bakanlığını dışlayarak,
Dışişleri Bakanlığıyla herhangi
bir ortak hazırlık yapmaya gerek duymadan hareket
etmeyi, seyahatlerini, dış gezilerini böyle
planlamayı bir alışkanlık haline getirmiştir.
Sayın Başbakan, Ankara'da bulunduğu sırada
da, yabancı devlet temsilcileriyle yaptığı
pek çok görüşmeyi, Dışişleri
Bakanlığından herhangi bir temsilciyi bu görüşmelere
almadan, yani, devleti kapının dışında
tutma alışkanlığını sürdürerek
yapmayı tercih edegelmiştir. Bu görüşmeler,
Sayın Erbakan'ın yabancı devlet temsilcileriyle
yaptığı bu görüşmelerin pek
çoğu, tutanaksız olarak yapılmaktadır,
yabancı tercümanların aracılık
etmesiyle yapılmaktadır ve devletin hafızası
bir anlamda zayıflatılmaktadır; bu görüşmeler
ve bu temaslar devletin hafızasına yazılmamaktadır.

Sayın Başkan, değerli milletvekilleri; dışpolitika
uygulamaları, hükümetlerin sorumluluk taşımadıkları
bir alan değildir. Hükümetler, içpolitika
uygulamaları konusunda olduğu gibi, dışpolitika
uygulamaları konusunda da Türkiye Büyük
Millet Meclisinin önünde hesap vermek zorundadırlar
ve devlet arşivlerine dayanmadan, resmî tutanaklara
geçirilmeden yapılan görüşmelerin
oluşturduğu bir dışpolitika konusunda bugünkü
Hükümet nasıl hesap verecektir, o konuda benim
kaygılarım var.

Ayrıca, Sayın Başbakan, yine, devletin kural
ve geleneklerini hiçe sayarak, yabancı ülkelere
gittiğinde, devletin kadrolarının, kurumlarının,
kendisine verdiği bilgileri tamamen yadsıyan birtakım
demeçler vermeyi ve âdeta, yabancı devlet
temsilcileriyle yaptığı görüşmeleri,
devletin kurumlarının, kadrolarının
bilgilerinin tersine niyetlerle yaptığını
açığa vurmayı da bir âdet haline
getirmiştir. Âdeta, Sayın Başbakan ile
devlet arasında bir güven bunalımı var
gibidir.

Sayın Başkan, değerli üyeler; bunlar, bugünkü
Hükümetin dışpolitikasının
yürütülüşüyle ilgili sakıncalardır.
Şimdi, bu Hükümetin dışpolitikasını
dayandırdığı esasların yarattığı
sakıncalara gelmek istiyorum. Ancak, daha önce, bu
esasların nasıl oluşturulması gerektiği
konusunda bir örnek oluşturacağı için,
Sayın Arınç'ın, biraz önce Sayın
Bülent Ecevit'le ilgili iltifat dolu sözlerini de, Demokratik
Sol Partinin üyesi olarak, nasıl yorumladığımı
buradan açıklamak ihtiyacını duyuyorum.

Sayın Arınç, Sayın Ecevit'in 1974'te
söylediği sözlerden alıntılar yaparak,
aslında, Sayın Ecevit'in temellerini attığı
çok yönlü ilişkilere dayanan, yalnızca
Batının bütüncül çıkarları
çerçevesine sığdırılmayıp
dünyanın başka yerlerindeki ülkelerle ve
özellikle bölgemizdeki ülkelerle iyi ilişkiler
kurulması temellerine dayanan dışpolitikasından
ya da dışpolitika esaslarından örnekler
verdiler; kendisine teşekkür ederim. (DSP sıralarından
alkışlar)

Gerçekten, Sayın Ecevit, 1974'te ve daha sonra 1978'de
başbakanken böyle bir dışpolitikayı
yürütmüştü. Batı'nın bütüncül
çıkarlarının içine hapsolmadan,
bölgemizdeki devletlerle iyi, sağlıklı,
kalıcı ilişkiler kurma esasına dayalı
ve dünyanın öteki bölgelerini de ihmal etmeyen
bir dış politikanın yürütülmesinin
temellerini atmıştı ve bununla hepimiz övünüyoruz.

Üstelik, Sayın Arınç'ın söylediği,
şunu da gösteriyor: Aslında, Refah Partisi,
çoğu kez iddia etmesine karşın, dışpolitika
anlayışımıza olumlu bir yenilik getiren
bir siyasal anlayışa sahip değil. Yani, daha
önce yapılmayan bir işi yapmaya kalkışmak,
çok yönlü ilişkiler gerçekleştirmek,
Türkiye'nin dış-politikasını yalnızca
belirli bir çerçevenin içinde kalmaktan kurtarmak
iddiası eğer Refah Partisinin iddiasıysa, bunlar,
Türkiye'de ilk defa söylenen ve ilk defa yapılan
şeyler değil. Sayın Arınç, Sayın
Ecevit'in sözlerine atıf yaparak, bunu da, şimdi
belirtmiş oluyor. Üstelik, Sayın Ecevit, dış
politikasını yürütürken, resmî
görüşmelerini yaparken, bugünkü Sayın
Başbakanın karşı karşıya
kaldığı hakaretler karşısında
ve Türk insanının onurunun incitilmesi karşısında
takındığı tavır gibi sessiz ve
mahcup bir tavır da izlememiştir. (DSP sıralarından
alkışlar)

Ben size bir tek örnek vereyim. Sayın Ecevit, 1978
yılında Türkiye Cumhuriyetinin Başbakanı
olarak Almanya'yı ziyaret ettiğinde, Alman Başbakanıyla
görüşürken, Alman Şansölyesinin
Kıbrıs konusunu açmaya niyetlenmesi üzerine
-Sayın Arıç, dikkatinizi çekerim-
Kıbrıs konusunda olumsuz bir şey söylemesi
üzerine değil, Kıbrıs konusunu görüşmek
niyetini belli etmesi üzerine "eğer bu konu açılacaksa,
bu görüşme burada biter" diyebilmek kararlılığını
göstermiştir. (DSP sıralarından alkışlar)

Biraz önce de belirtmeye çalıştığım
gibi, zaten, Refah Partisi dışpolitika anlayışında
olumlu bir yenilik getirmiyor. Eğer, bir yenilik getiriyorsa
Refah partisi, o yenilik de şudur: Refah Partisi, hâkimi
olduğu bu Koalisyon Hükümetinin dışpolitikasını
din temeline dayandırmak istiyor.

Bu din temeline dayandırma niyetini açmadan önce,
genel bir saptama yapmak istiyorum. Dine dayalı siyaset,
ateşle oynamak gibidir. Unutulmasın ki, tarihte ve
bugün en kanlı insanlık kavgaları, en
büyük kıyamlar, savaşlar aynı dinden
olan insanlar arasında olmuştur, olmaktadır.
Dine dayalı siyaset, birleştirici değil, ayırıcı
olur ve yalnız rejimi, laik cumhuriyetin temel dayanaklarını
değil, aynı zamanda Türkiye'nin dünyadaki
konumunu da tehlikeye sokar.

Sayın Erbakan ve Refah Partisi, dış ilişkilerimizi
din temeline dayandırmak istediklerini saklamıyorlar;
Refah Partisinin Programına bakarsanız, seçim
bildirgelerine bakarsanız, Sayın Erbakan'ın
meydan konuşmalarını dinlemişseniz,
İslam birleşmiş milletlerini, bugünkü
Birleşmiş Milletler yerine koyma iddiasından,
İslam ortak pazarı kurma iddiasından, İslam
NATO'su kurma iddiasından haberdar olmanız gerekir.
Şimdi de Sayın Başbakan, 100 günlük
iktidarının 20 gününü "İslam
ülkeleri" diye adlandırdığı
ülkeleri dolaşmakla geçiriyor. Sayın
Başbakan ve bu Hükümet, İslam ülkeleriyle
kurulacak ilişkilere önem verdiklerini açıklıyorlar;
ama, Orta Asya ve Kafkaslardaki Türk Cumhuriyetlerini ağızlarına
bile almıyorlar. Neden; çünkü, Orta Asya
ve Kafkasya'daki Türk Cumhuriyetleri, köktenciliğe
teslim olmak niyetinde değildir ve laikliğe bu yüzden
sıkı sıkıya sarılmaktadırlar.
(DSP sıralarından alkışlar)

Bugün, Kıbrıs'ta, tehlikeli bir dönemece
girilmiştir; sonunun ne olacağı pek belli olmayan
bir dönemece girilmiştir. Yeni bir uluslararası
çerçeve içerisine Kıbrıs konusu
oturtulmak istenmektedir, bir Avrupa sorunu haline getirilmek
istenmektedir, Türkiye'nin Kıbrıs ile ilgili,
Kıbrıs'ın bütünüyle ilgili
söz hakkı kısıtlanmak istenmektedir
ve Kıbrıs Türk halkı, sonunda bir azınlık
konumuna düşürülmek istenmektedir. Bu konuda,
Sayın Erbakan'ın başkanlığındaki
Hükümetin nasıl bir politika izlemek niyetinde
olduğu, Kıbrıs ile ilgili ne yapmak istediği
henüz belli değildir.

Yine, bugünkü Hükümetin kararsız ve
biraz mahçup ve sessiz kaldığı bir konu
da Kuzey Irak konusudur. Sayın Erbakan başkanlığındaki
bu Hükümetin, bu konuda da herhangi bir olumlu tasarısının,
projesinin ya da girişiminin bulunduğunu bilmiyoruz;
zaten, herhalde böyle bir girişim de yoktur. Belki
de, Sayın Erbakan ve Hükümeti, burayı
da, kendi kendine nizama girecek bir İslam toprağı
olarak görüp, işi böyle geçiştirmek
istiyor; ama, Türkiye'nin çok önemli konularında
dışpolitika üretemeyen bu Hükümetin,
İslam dünyasıyla iyi ilişkiler kuracağız
iddiasıyla ortaya çıkıp, böyle
bir dışpolitika yürüterek vardığı
yer bugün ortadadır. Türkiye, bu Hükümetin
yürüttüğü dışpolitikayla,
Balkanlarda, Kafkaslarda, Orta Asya'da ve en önemlisi Ortadoğu'da
etkinliğini yitiren bir ülke durumuna gelmiştir.

Bu Hükümetin bir kanadı hayalî bir İslam
dünyasına liderlik edebileceğini düşlerken,
Türkiye'nin şimdiye kadarki birikimini, dünya
sistemi içerisindeki yerini tehlikeye atmaktadır;
Hükümetin öteki kanadıysa, içpolitikada
olduğu gibi dışpolitikada da Refah Partisinin
ardından sürüklenip gitmektedir. (DSP sıralarından
alkışlar)

Sayın Başkan, değerli üyeler; dışilişkilerin
din temeline dayandırılması, hem Türkiye'nin
dünyadaki yerine bir zarar verme istidadındadır
hem de bir hayalden ibarettir; çünkü, dışpolitika
ortak çıkarlar üzerinde yükselir, dışilişkiler
ortak çıkarlar üzerinde yükselir. Sayın
Erbakan ve Sayın Refah Partililer, hangi İslam dünyasından,
hangi İslam ülkeleri birliğinden söz ediyorlar
acaba?! Hangi ortak çıkarlar çerçevesinde
İslam ülkesi denilen ülkeler çıkarlarını
birleştirebilmişlerdir şimdiye kadar?! Bu ülkeler,
hangi ortak çıkarlar çerçevesinde
kendilerine bir ortak konum sağlamaya çalışmaktadır
dünyada?! Bırakınız İslam devletlerini,
Arap devletleri için bile böyle ortak çıkarlardan
ve dünya sistemi içerisinde bir ortak konum arayışından,
bugün söz etmek mümkün değildir. Dolayısıyla,
M7'ler yaratmak, İslam dünyasının liderliğine
soyunmak, bir hayalciliğin göstergeleridir ve hayallere
dayalı bir dışpolitika olamaz, yürütülemez.

Sayın Başkan, değerli üyeler; ancak, Sayın
Erbakan'ın ve Refah Partisinin, son Afrika gezisini yapma,
bu geziye çıkma konusundaki ısrarcı
ve telaşlı tutumları, yalnızca, hayalciliğin
masumiyetiyle de açıklanamaz. Çünkü,
belirtiler şunları gösteriyor: Refah Partisinin
ve Sayın Erbakan'ın dine dayalı dış
siyaset yürüteceklerini açıklamaları,
yalnızca çok hayalci olduklarını göstermiyor,
aynı zamanda, dünyadaki belirli çevrelerle
birtakım ilişkiler kurmak istediklerini ve onlara
belirli mesajlar göndermek niyetinde olduklarını
da gösteriyor. İşte, işin bu yönü,
kanımca, ülke çıkarları açısından
daha tehlikelidir. İşin bu yönü, ülkemiz,
demokratik, laik cumhuriyetimiz için daha büyük
tehlikeler ortaya çıkarmaktadır.

Sayın Erbakan ve genel olarak Sayın Refah Partililer,
birtakım çevre ve kişilerle -burada, karanlık
dememek için karanlıkta kalan demeyi tercih ediyorum-
karanlıkta kalan özel ilişkiler kurmayı
sürdürüyorlar. Örneğin, Sayın Başbakan,
Mısır Devlet Başkanına, Mısır'da,
resmî rejim tarafından terörist örgüt
olarak bilinen, tanınan Müslüman Kardeşler
Örgütüne, Mısır Hükümetinin
hoşgörülü davranmasının gerekliliğinden
söz edebiliyor. Örneğin, Tunus'ta, rejim karşıtı,
terörist olarak tanınan biriyle Sayın Erbakan,
kapalı kapılar ardında özel bir görüşme
yapabiliyor. Örneğin, Libya'daki İslama Çağrı
Cemiyetinden, Refah Partisine bir çek geldiği konusunda
kanıtlar var ortada ve Refah Partisi Kongresine de kendi
ülkelerinde rejim karşıtı olarak tanınan
birtakım İslamcı fraksiyonların liderleri
konuk olarak çağrılabiliyor.

Bu ilişkilerin karanlık niteliğini belirtmeye
çalışırken "karanlık"
sözcüğünün iki anlamını
da kastediyorum. Bunlardan bir tanesi, aydınlık
nitelikli olmayan, Türk toplumunu, çağdaş
ulus olmaktan geriye götürmek, ümmet, aşiret
yapmaya yönelen ilişkiler anlamına karanlık
ilişkilerdir. Öteki de gerçekten gün ışığından
uzak, gizli kapaklı kurulan ilişkiler anlamına
karanlık ilişkilerdir.

Sayın Başbakan, Libya ve Nijerya'ya giderken, hatta
Mısır'ı da bu geziye katmak için son
derece telaşlı ve aceleci davranırken, Mısır'a
kendisini davet ettirmeyi de büyük bir çabayla
istemiştir ve görünen o ki, Mısır
Devleti, bu geziyi resmî bir gezi olarak kabul etmediğini
de belirtmiştir. Acaba, böyle bir telaş içerisinde
ve istenilen bir zaman süresi içerisinde Libya'ya
ve Nijerya'ya gitmekte Sayın Başbakanın birtakım
özel gerekçeleri, özel nedenleri mi vardı
sorusu da ister istemez insanın aklına geliyor.
Çünkü, eğer, böyle olmasaydı,
Sayın Başbakanın akılcı bir
karar verip Libya'ya gitmemesi gerekirdi.

Şimdi, yeniden Sayın Arınç'a döneyim:
Sayın Arınç, Sayın Ecevit'in 1974'teki
Libya ile ilgili sözlerini hatırlatırken, o
zaman, Sayın Ecevit'in, Libya'nın dost bir ülke
olduğunu söylediğini belirtti. Bugün de Libya
dost bir ülkedir. Libya Halkıyla, Türk Halkı
arasında dostluktan başka bir alışveriş
zaten olamaz; ama, Sayın Erbakan'ın bu dönemde,
şu konjonktür içerisinde Libya Devlet Başkanı
Sayın Kaddafi'nin daha önce Libya'da yarattığı
bir rezalet ve Türk Halkına açıkça
hakaret etmesi ortada dururken gitmesi büyük hataydı.
Çünkü, Sayın Erbakan, bütün
sorumlu devlet ve siyaset adamları tarafından uyarılmıştı,
Dışişleri Bakanlığı tarafından
uyarılmıştı; ama, yine de, Libya'ya
ve Nijerya'ya gitmeyi seçti. Eğer, bu uyarılar
yetmiyor idiyse, Sayın Erbakan'ın önünde,
eylül başında; yani, bu geziden bir ay kadar
önce, hem de Sayın Gül'ün ve bir başka
bakanımızın da hazır bulunduğu
bir toplantıda Kaddafi'nin Türkiye ile ilgili söylediği
sözlerin metni de duruyordu; ama, Sayın Erbakan, yine
de dayanamadı ve Libya'ya ve Nijerya'ya bu geziyi düzenledi.

Herhalde, özel nedenleri olmasa, Sayın Erbakan bu
geziyi yapmazdı diye düşünmekten insan
kendisini alamıyor ve işte, tam bu özel nedenler
konusu insanın aklına takılınca da,
4 Ekim tarihli Eşşems Gazetesini açıp
okumak gerekiyor; çünkü, bu Eşşems
Gazetesi, özgür ülkelerde yayımlanan herhangi
bir gazete gibi, özgür bir iradeyi ve kamuoyunun bir
bölümünün görüşlerini yansıtan
bir yayın organı değil, Eşşems Gazetesi,
Libya Devlet Başkanı Kaddafi'nin görüşlerini
yansıtan bir gazetedir ve bir resmî yayın
organı niteliğindedir de onun için.

Bu Eşşems Gazetesinin 4 Ekim tarihli sayısında
bir yorum var. Başlığını Sayın
Yılmaz daha önce okudu ve bazı alıntılar
yaptı; ama, ben, zamanınızı almak
pahasına bunu okumak niyetindeyim. Türk Hükümetinin
Başkanı Olarak Değil Uluslararası Halk
Komutanlığında Seçkin Bir Üye Olarak
Hoş Geldin Necmettin Erbakan başlığında
bir yazı ve şöyle deniliyor "Necmettin
Erbakan, Türk Hükümetinin başkanı
olarak karşılanmamalıdır. Türkiye,
Atatürk dönemiyle birlikte İslamdan ayrılarak
laik bir ülke olmuştur. İşte, bu nedenledir
ki, Refah Partisi gibi bir İslamî parti veya Erbakan
gibi dindar bir adamın laik Türkiye'yi yönettiğine
inanmamız mümkün değildir." Eşşems'in
buraya kadarki yorumlarına diyecek hiçbir şey
yok. Eşşems, ondan sonra şöyle devam ediyor:
"Erbakan'ı, lider Kaddafi'nin liderliğini üstlenmiş
bulunduğu İslam Halk Liderliğinde önde gelen
bir üye olarak karşılamalıyız.
Erbakan bu liderliği ziyaret etmeye gelmiştir. Bu da
oldukça doğaldır ve hiç kimse tarafından
yadırganmamalıdır." Belki bazıları
yadırgamayabilir; ama, biz yadırgıyoruz,
Türk halkı yadırgıyor. (DSP sıralarından
alkışlar)

Yine bu özel ilişkilerden söz ederken, Libya Devlet
Başkanı Kaddafi'nin, çadırdaki o ünlü
söylevini bitirirken söylediği sözlere de değinmek
istiyorum. Kaddafi şöyle diyor: "Zaten Erbakan
ile bir toplantımız daha var, kendisiyle İslam
Halk Komutanlığı Kongresinin toplantısına
gidiyoruz. Erbakan da bu komutanlığın üyesidir."
Ve buradan, Sayın Erbakan ile birlikte, iki saatlik, başbaşa
bir toplantıya gidiyorlar. Herhalde, işte bu İslam
Halk Komutanlığının toplantısı
olsa gerek. Bu İslam Halk Komutanlığı
nedir derseniz, İslam Halk Komutanlığı
şudur: Libya'nın resmî bir kuruluşu olan,
Libya Devletinin kurduğu bir cemiyet olan İslama Çağrı
Cemiyeti var; hani, şu çeki Refah Partisine yolladığı
kanıtlanan cemiyet... (RP sıralarından gürültüler)

AHMET DOĞAN (Adıyaman) - Ayıptır...

ŞÜKRÜ SİNA GÜREL (Devamla) - Ve bu
cemiyetin, bir uluslararası örgüt olarak oluşturduğu
ve Libya Devlet Başkanı Kaddafi'nin başkanlığını
yaptığı, Sudan, Tunus, Cezayir gibi ülkelerin
dinci grup ve partilerinin üye oldukları bir uluslararası
örgüttür bu İslam Halk Komutanlığı
denilen örgüt.

Şimdi, Libya Devlet Başkanının ve Eşşems
Gazetesinin yorumunu birleştirirsek; yani, Kaddafi'nin,
bu İslam Halk Komuta Örgütünün Başkanı
olduğunu düşünürsek, o zaman bir soru
daha geliyor aklımıza; acaba Sayın Kaddafi
ile Sayın Erbakan arasında bir ast-üst ilişkisi
mi vardı? (DSP sıralarından alkışlar)

BAŞKAN - Sayın Gürel, son dakikanız içerisindesiniz.

ŞÜKRÜ SİNA GÜREL (Devamla) - Şimdi,
aslında Sayın Erbakan ile Libya Devlet Başkan
Sayın Kaddafi arasında böyle bir ast-üst
ilişkisi var mıydı; onu bilemeyiz, onu, kendisine
sormak gerekir.(RP sıralarından gürültüler)
Ama, Libya Devlet Başkanı_

(Mikrofon otomatik cihaz tarafından kapatıldı)

BAŞKAN - Sayın Gürel, eksüre veriyorum.
Sanıyorum, siz de bu eksüreye duyarlı olacaksınız.

Buyurun.

ŞÜKRÜ SİNA GÜREL (Devamla) - Sayın
Erbakan ile Libya Devlet Başkanı arasında
bir dostluk olduğunu Sayın Erbakan'ın kendisi
de söylüyor. Zaten, bu Libya'daki İslam Halk
Komutanlığına üye olduktan sonra, Sayın
Erbakan, sekiz dokuz defa Libya'ya gitmiş gelmiş ve
Kaddafi ile görüşmüştür ve Kaddafi,
kanımca, Türkiye'yi yorumlarken, Türkiye'yi yorumlayan,
Türk tarihini ve Türk halkını aşağılayan
sözlerini söylerken, Sayın Erbakan'ın
önünde de bunu yaparken, bir dost meclisinde bunu söylermiş
gibi söylemiştir ve işin vahim tarafı
odur ki, Sayın Erbakan, Libya Devlet Başkanının
bu sözlerini de, bugüne kadar cevaplandırmış
değildir.

Aslında, bu özel ilişkilerle ilgili söylenecek
başka sözler de var; ama, Sayın Erbakan'ın,
Libya ve Nijerya gezileriyle ilgili olarak; yani, Türkiye
Cumhuriyeti Başbakanının, dünyadan dışlanmış,
kara para aklamak ihtiyacında olan, neredeyse terörist
ilan edilmiş bu iki devlete ziyaretiyle ilgili olarak, doğrusu,
birtakım özel nedenler kaygısı, kuşkusu
Türk halkında da vardır ve bugün, Hükümet
kararnamesi de imzalanmamış bulunduğuna göre,
belki de Libya Devlet Başkanı Sayın Kaddafi'nin
söylediği doğrudur ve Sayın Erbakan, Libya'ya,
Türkiye Cumhuriyeti Hükümetinin Başbakanı
olarak değil de, İslam Halk Komutanlığının
bir üyesi olarak gitmiştir.

Sözlerimin bu noktasında ve sonunda, değerli Doğru
Yol Partili milletvekillerine seslenmek istiyorum. "Biz olsaydık
yumruğumuzu masaya vururduk" gibi sözlerle, bu Hükümetin
dışpolitikasının ve Kuzey Afrika gezisinde
ortaya çıkan skandalın sorumluluğundan
kurtulmak mümkün değildir. Ellerimizi, böyle,
masalara vurmak için değil, bu gensoru önergesine
olumlu oy vermek için kullanalım. (DSP sıralarından
"Bravo" sesleri, alkışlar) Aydınlık
bir Türkiye geleceği için ellerimizi kaldıralım.

Demokratik Sol Parti olarak, bu gensoru önergesinin gündeme
alınması için oy vereceğiz ve Demokratik
Sol Parti Grubu olarak umuyoruz ki, bu gensoru, Sayın Erbakan'ın
deyimiyle, hayırlara vesile olur da, bu hayalci Hükümet
gider ve yerine, ülke sorunlarını ve dünyayı
gerçekçi bir gözle değerlendirebilecek
yeni bir hükümetin kurulması için kapı
açılır.

Yüce Meclise en derin saygılarımla. (DSP, ANAP
ve CHP sıralarından alkışlar)

BAŞKAN - Teşekkür ediyorum Sayın Gürel.

Gruplar adına son konuşma için, Doğru
Yol Partisinden Sayın Ali Rıza Gönül;
buyurun efendim. (DYP sıralarından alkışlar)

Sayın Gönül, süreniz 30 dakikadır.

DYP GRUBU ADINA ALİ RIZA GÖNÜL (Aydın)
- Sayın Başkan, değerli milletvekilleri; Yüce
Meclisinizi, şahsım ve Grubum adına saygıyla
selamlıyorum.

Bugün, 3 muhalefet partisi milletvekillerince verilen gensoru
önergelerindeki iddiaların tartışıldığı
ve Yüce Heyetinize sunulduğu, öngörüşmeyi
icra etmekteyiz. Şu ana kadar, grupları adına
görüşen ve görüşlerini Yüce
Heyetimize sunan değerli konuşmacıların
iddialarını, mesajlarını, Doğru
Yol Partisi olarak bize yönelttikleri soruları aldık.
Tabiî ki, önümüzdeki süre içerisinde
hem iddiaları hem de bize sorulan soruları cevaplandırmaya
gayret edeceğim.

Hiç şüphe yok ki, devlet ve hükümet
başkanlarının ve hükümet üyelerinin
dış gezilerinin, ülkelerarası siyasî,
sosyal, kültürel ve ekonomik alanlarda, yoksa yeni ilişkiler
tesis etmek, varsa, güçlendirmek amacıyla yapıldığı
hepimizin malumlarıdır. Bu ziyaretler, özünde
egemenlik haklarına saygı, içişlerine
karışmama, toprak bütünlüğünün
korunması gibi temel ilkeler doğrultusunda yapılmakta
ve karşılıklı çıkarlar
gözetilmektedir.

Değerli milletvekilleri, Türkiye Cumhuriyeti Devleti
büyük ve bölgesinde güçlü bir
ülkedir; çevresindeki yakın ve uzak tüm
ülkelerle olan münasebetlerini hep bu açıdan
ele almış ve bu anlayış üzerine
tesis etmiştir. Bu ilkeler, dışpolitikamızın
yerleşmiş ve gelenekselleşmiş temel çizgisidir.
Kısacası, Büyük Atatürk'ün "yurtta
sulh cihanda sulh" prensibinin ifadesidir.

Bugüne kadar, hiç şüphe yok ki, cumhurbaşkanlarımız,
başbakanlarımız diğer ülkelere temel
politikalarımız doğrultusunda ziyaretlerde bulunmuşlardır.
Diğer ülkelerin devlet başkanları ve başbakanları
da ülkemizi ziyaret etmişlerdir. Gayet tabiî
ki, bu ziyaretlerde, biraz önce yukarıda ifade ettiğim
gözetilmesi gereken temel ilkelerin yanı sıra,
en azından, diplomatik nezaket ve zerafetle birlikte, misafire
saygı ve hoşgörülü yaklaşım,
her zaman esas olmuştur. Aslında, bu tavır,
ülke ve devletlerin büyüklüğünün
ifadesidir, büyüklüğünün işaretidir.

Buraya kadar, bunları niye söyledim; tabiî ki,
bir şeyi ifade etmek, daha doğrusu, doğru olanı
ifade ederken, yapılmış yanlışı
da vurgulamak istedim. Doğru olan, ülkelerarası
münasebetlerde, yukarıda saydığım
ve ortaya koyduğum kurallara karşılıklı
uymaktır. Yanlış olan, bu ve bunlara uymamaktır
ki, tek cümleyle terbiyesizlik ve saygısızlıktır;
kısacası, haddini bilmezliktir ve haddini aşmaktır.

Değerli milletvekilleri, gensoru önergelerine gelelim
ve olayı, kısaca irdelemeye, kısaca açıklamaya
çalışayım: Hükümet Programımızın
bir bölümünde "başta yakın komşularımız
olmak üzere, İslam ülkeleriyle ikili ekonomik
ve ticarî ilişkilerimizin geliştirilmesi ve
istikrarlı bir yapıya kavuşturulması
için, önümüzdeki dönemde gerekli tedbirler
alınacaktır" denilmektedir. "Bir bölümünde"
dedim; çünkü, diğer bölümlerinde
Türkî devletler, Balkan ülkeleri, Avrupa Birliği
ülkeleri, müttefikimiz ülkelerle olan münasebetlerin
kapsamı ve amacı ele alınmaktadır.

Burada, bir konuya değinmek istiyorum: Şurası
bir gerçektir ki, Doğru Yol Partisi ile Refah Partisini
Hükümet olmakta bir ve beraber tutan temel çerçeve,
her iki siyasal parti arasında imzalanan ve 54 üncü
Koalisyon Hükümetine hayat veren protokoldür; bu
protokolün ilkelerinin Koalisyon Hükümetinin vazgeçilmez,
ortak, uzlaşma zeminini teşkil ettiğidir.

Her zaman ve her zeminde ifade ettiğimiz gibi, Doğru Yol
Partisi, devletimizin üniter yapısından en
ufak bir taviz veremez. Doğru Yol Partisi, Atatürk ilke
ve inkılaplarının sahibidir. Doğru Yol
Partisi, laikliğin teminatıdır. Doğru Yol
Partisi, sosyal hukuk devletinin ve manevî değerlerin,
inanç ve ibadet hürriyetinin inançlı
savunucusudur.

İBRAHİM YAŞAR DEDELEK (Eskişehir) -
Kaddafi'ye gir biraz, Kaddafi'ye...

ALİ RIZA GÖNÜL (Devamla) - Değerli milletvekilleri,
Sayın Erbakan, Hükümet Programı ve Protokolünde
belirlenen bu esasler içerisinde İran'ı ziyaret
etmiş, Mısır, Libya ve Nijerya'yı kapsayan
bir dış geziye çıkmıştır.
Gezi sonucu, bu ülkelerle ticaret anlaşmaları,
ortak ekonomik yatırımların teşvik
ve korunması ve geliştirilmesi gibi sözleşmeler
imzalamıştır.

İBRAHİM YAŞAR DEDELEK (Eskişehir) -
Kararname imzalamış!..

ALİ RIZA GÖNÜL (Devamla) - Özellikle, bu
gezi öncesi, Sayın Erbakan'ın İran'ı
veya Libya'yı ilk defa ziyaret eden bir Hükümet
Başkanı olarak algılanmasını
yanlış bulduğumuzu ifade etmek istiyorum. Geçmişte,
hepimizin malumu olduğu üzere, devlet başkanları,
hükümet başkanları, hatta, hükümet
üyeleri, çeşitli vesilelerle bu gezilere katılmışlardır.
Özellikle, bu ziyaret öncesi, gerek basınımızda
gerekse muhalefet sözcülerinin basın demeçlerinde
konu, doğruluk yanlışlık, zamanlı
zamansız gibi çeşitli açılardan
ele alınmış ve yorumlanmıştır.
Olaya bu ve bu açılardan yaklaşmanın
doğruluğunu ve yanlışlığını
Yüce Heyetinizin ve yüce milletimizin takdirine bırakıyoruz.

Burada, bölgesel gelişmeler ve uluslararası
değerlendirmeler açısından, ziyaretlerin
zamanlama yönüyle doğruluğu ve yanlışlığı
tartışılabilir. Doğru Yol Partisi olarak,
bu gezinin, zamanlama açısından yanlışlığını
ve uygun koşulları taşımadığını
kamuoyuna birçok kereler ifade ettiğimizi belirtmek
isterim.

Bilindiği üzere, bu ziyaretler sırasında,
üzülerek belirteyim ki -önergelerde ifadesini bulan-
ulusumuzu, devletimizi inciten, üzen sözlere maruz kaldık.
Bu saygısızlığı yapan ülkenin
Başkanını bu kürsüden kınıyoruz.

İBRAHİM YAŞAR DEDELEK (Eskişehir) -
Oy verme!.. Oy verme!..

ALİ RIZA GÖNÜL (Devamla) - Ev sahibi olmanın
yükümlülüğünü idrak edemeyen,
asgarî terbiye ve nezaket kurallarını çiğneyen
Kaddafi'yi buradan kınıyoruz.

Bu olay, şüphesiz hepimizi derinden üzmüş
ve yaralamıştır. Diplomatik kuralları
böylesine hiçe sayan, misafirine ve şahsında
temsil ettiği ülkeye suçlamada bulunan lider,
aslında hem kendini hem de devletini küçültmüştür.

Burada, biraz evvelki konuşmaları sırasında,
Sayın Baykal ve Sayın Cem, Doğru Yol Partisine
bir soru yönelttiler; bizi, Sayın Erbakan'ı
ve Koalisyon ortağımız Refah Partisini korumak
ve kollamakla itham ettiler. Biz, inanıyoruz ki, ne Refah
Partisinin ne de Sayın Erbakan'ın bizim korumamıza
ihtiyaçları yoktur. (RP ve DYP sıralarından
alkışlar) Kendileri, tabiî ki bu kürsüden
gerekli cevapları vereceklerdir.

NİHAT MATKAP (Hatay) - Erbakan verecek mi?..

METİN ŞAHİN (Antalya) - Bu söz bile bir
korumadır.

ALİ RIZA GÖNÜL (Devamla) - Türkiye Cumhuriyeti
Devleti büyüktür, diplomatik yönüyle
büyükelçisini geri çekmiştir. Sayın
Dışişleri Bakanı, Genel Başkanımız,
derhal bu terbiyesizlik ve saygısızlık karşısında
büyükelçimizi geri çekmekle ilk cevabı
vermiş ve tavrını koymuştur. (CHP sıralarından
alkışlar [!] ) Hadsiz olana haddini bildirmiş,
Devletimiz, uluslararası diplomatik teamüllere uygun
olarak tavrını ortaya koymuştur. Ayrıca,
Dışişleri Bakanlığı 7 Ekim
1996 tarihinde bir basın açıklaması
yayınlamıştır. Bu açıklamada
"Libya liderinin, Türkiye'nin etnik yapısı
konusunda gerçeklere ve sağduyuya aykırı
beyanlarda bulunmasının yadırgandığını;
bir yabancı hükümet yetkilisinin, Türkiye'nin
içpolitikasına taalluk eden konularda fikir yürütmeye
kalkışmasının yakışıksız
olduğu, evvelce de bu tür beyanlarına tanık
olduğumuz Libya liderinin, bundan böyle, ülkemiz
hakkında daha dikkatli bir üslup benimseyerek Türk
Milletini rencide edecek beyanlardan kaçınmaya özen
göstermesini beklediğimiz" belirtilmiş ve
vurgulanmıştır.

Değerli milletvekilleri, hepimizin malumudur ki, olayın
gensoru haliyle ele alınması, konuyu, ortak tavır
koyma ve tepki göstermenin ötesine taşımıştır.
Hassasiyetiniz, hepimizin ortak hassasiyetidir; devletimizi ve
milletimizi incitecek her saygısızlığa
tepki göstermek ortak tavrımızdır ve
ortak tavrımız olmalıdır; ama, siyasî
sonucu Hükümeti düşürmeye yönelik
gensoru ile ortak tepki göstermeyi birbirinden de ayırmamız
gerektiğine inanıyoruz. Telin etmekse beraberiz; kınamaksa
kınamakta da beraberiz; mütecavizin haddini bildirmekte
yine beraberiz ve beraber olmalıyız. Devletimizin,
milletimizin onurunu hiç şüpheniz olmasın
ki, biz koruruz, sizinle birlikte koruruz; bu, bu Meclisin ortak
tavrı olmalıdır diyoruz; ama, bunun arkasında
ve ötesinde Hükümeti düşürmek hedefleniyorsa
-ki, gensoruyla siyaseten ve hukuken bu amaçlanmıştır-
buna katılmıyoruz; çünkü, Türkiye
Cumhuriyeti Devleti ve milleti bir belirsizliğe, iktidar kaosuna
ve boşluğuna terkedilemez ve bırakılamaz.
Gerçekçi ve uygulanabilir hiçbir hükümet
modeli ortaya konulmadan Hükümetin düşürülmesi
tek kelimeyle belirsizliktir ve kaostur.

Burada, Sayın Baykal, biraz evvel, Doğru Yol Partisine
hitaben şu sözleri söylediler: "Alternatifsizliği
bir kenara bırakın, siz, Doğru Yol Partisi olarak,
alternatif hükümet modelinin arayışı
içinde olun veya bu arayışlara katılın"
Sayın Bakanım, bilemiyorum, aynen bu şekilde
mi ifade ettiniz...

DENİZ BAYKAL (Antalya) - Evet.

ALİ RIZA GÖNÜL (Devamla) - Sayın Bakanım,
inanıyorum ki, bu Mecliste, Doğru Yol Partisinin özverili
hükümet arayışı içerisine
girdiğini en iyi bilenlerdensiniz. Doğru Yol Partisinin,
daha önceki hükümet modeli içinde bulunmak
ve o hükümet modelinin güvenoyu alması için
yaptığı fedakârlığı
en iyi bilenlerdensiniz. 53 üncü Hükümetin
kuruluşunu takiben, Doğru Yol Partisinin ve Sayın
Genel Başkanı Çiller'in üçlü,
olmazsa, dörtlü hükümet arayışları
içerisinde çırpındığını
en iyi bilen sizsiniz.

Biz, Doğru Yol Partisi olarak, siyaseten ve bu memleketi,
bu milleti düşünen insanlar olarak, üzerimize
düşeni fazlasıyla yaptığımız
kanısındayız; ama, yeniden, bir belirsizliğin
içerisinde, yeniden bir iktidar boşluğu ve kaosu
içerisinde hükümet arayışı
içerisine girerek, birilerinin veya bazı insanların
siyasî geleceklerini korumak veya kurtarmak gibi tarihî
bir sorumluluğumuzun olmadığını ve
böyle bir taahhüdümüzün de bulunmadığını
bu kürsüden ifade etmek istiyorum. (DYP ve RP sıralarından
alkışlar)

ALİ HAYDAR ŞAHİN (Çorum) - Sizi göreve
çağırıyoruz.

ALİ RIZA GÖNÜL (Devamla) - Onun içindir
ki, Doğru Yol Partisi, gensoruların arkasına
takılıp gidemez. Ne Kaddafi'nin bu Hükümeti
yıkmasına ne de gensoruların arkasına
takılıp, bu Hükümetin düşürülmesine
sorumluluk anlayışı içinde katılamaz
ve fırsat veremez.

Burada, biraz evvel, önerge sahibi olarak konuşan Sayın
Cem "Türkiye sevdalısı bir hükümet
istiyoruz" gibi, kanımca talihsiz bir söz sarf
ettiler; yani, bu Hükümetin ve bu çatı
altında güvenoyu alacak hükümetlerin, Türkiye
sevdalısı olduğundan şüpheniz mi
var Sayın Cem?

MEHMET CAVİT KAVAK (İstanbul) - Biraz öyle
oluyor...

ALİ RIZA GÖNÜL (Devamla) - Eğer siz, bunu
tersinden alırsanız, bu Hükümete güvenoyu
vermiş milletvekillerinin, Türkiye sevdasından
ve Türkiye sevdalısı olduğundan şüpheniz
mi var? (DYP sıralarından alkışlar)

Ama, ben inanıyorum ki, siz, bu sözlerinizle, bunu
amaçlamamıştınız; çünkü,
ben ve biz, biliyoruz ki, bu çatı altında
görev alan her milletvekili arkadaşım ve güvenoyu
almış her hükümet, Türkiye sevdalısıdır;
bunu belirtmeyi de, bir görev kabul ediyorum. (DYP ve RP
sıralarından alkışlar)

Değerli milletvekilleri, tekrar ifade ediyorum ki, Doğru
Yol Partisi, laik düzene; Doğru Yol Partisi, Atatürk
ilke ve inkılaplarına; Doğru Yol Partisi, üniter
devlet yapısına, sosyal hukuk devleti anlayışına
ve Doğru Yol Partisi, inanç ve ibadet serbestisine
ve hürriyetine sahiptir ve bunların savunucusudur.

ADİL AŞIRIM (Iğdır) - "Sahip değil"
diyen yok ki!..

ALİ RIZA GÖNÜL (Devamla) - Tümüyle
protokole aykırı davranış ve icraat
gördüğünde ne yapar diye sorarsanız;
sizin gensorunuzun arkasına takılmaz; ama, bu Hükümeti,
o zaman, Doğru Yol Partisi kendisi yıkar; bunu, herkesin
böyle bilmesini istiyoruz.

EMİN KUL (İstanbul) - Olur mu Türkiye sevdalısı
Hükümeti yıkmak.

ALİ RIZA GÖNÜL (Devamla) - Bu sebeple, gensoruların
gündeme alınması isteğine katılmadığımızı;
Doğru Yol Partisi Grubu olarak, gensorulara ret oyu vereceğimizi
belirtir, Yüce Heyetinizi en derin saygılarımla
selamlarım. (DYP ve RP sıralarından alkışlar)

BAŞKAN - Teşekkür ediyorum Sayın Gönül.

Sayın Gül, sanıyorum, Hükümet adına,
Bakanlar Kurulu adına siz konuşacaksınız;
buyurun efendim. (RP ve DYP sıralarından alkışlar)

Sayın Gül, süreniz 60 dakikadır.

METİN ŞAHİN (Antalya) - Nerede Başbakan?
Böyle şey olur mu canım!.. Başbakan yok,
Dışişleri Bakanı yok; böyle laubalilik
de az görülür.

DEVLET BAKANI ABDULLAH GÜL (Kayseri) - Sayın Başkan,
değerli milletvekili arkadaşlarım; 54 üncü
Hükümetimizin dışpolitikasıyla ilgili,
Sayın Başbakanımız ve Bakanlar Kurulumuzu
hedef alan, Bitlis Milletvekili Sayın Kâmran İnan
ve arkadaşlarının, Sayın Mümtaz
Soysal ve arkadaşlarının ve Cumhuriyet Halk
Partisi Grubunun verdiği gensoru açılmasına
ilişkin önergeleri üzerine, Hükümetimizi
temsilen söz almış bulunuyorum; sözlerime
başlamadan önce, başta Sayın Başkan
ve Yüce Meclisimizin siz değerli üyelerini saygıyla
selamlıyorum. (RP sıralarından alkışlar)

Değerli arkadaşlar, bu gensoru önergelerini veren
arkadaşlarımıza, Hükümetimize bu
açıklamaları yapma imkânını
verdikleri için de ayrıca teşekkür ediyorum;
çünkü, gensoruda sözü edilen konularla
ilgili bizlere açıklama fırsatı vermişlerdir.
Gazetelerin çarpık, yalan ve tamamen hayali bilgilerinin
dışında, en azından, burada, neler
olup neler bittiğini sizlere anlatma imkânımız
olmuştur; bu açıdan kendilerine teşekkür
ediyoruz.

AHMET ALKAN (Konya) - İyi okumamışsınız
demek ki Sayın Gül...

DEVLET BAKANI ABDULLAH GÜL (Devamla) - Şimdi, uzun
süredir, önerge sahibi arkadaşlarımızı
dinledik; grupların temsilcilerini dinledik. Daha önce
de, tabiî, elimizde yazılı olan gensoru önergeleri
var. Önce, müsaade ederseniz, bu yazılı
gensoru önergeleriyle ilgili fikirlerimi kısaca söylemek
istiyorum.

Sayın Kâmran İnan ve 24 arkadaşı
adına verilen önerge, gerçekten, tamamen hamasi
duyguları içeren ve laf olsun diye verilen bir önerge.
Sayın Bülent Arınç arkadaşımın
da dediği gibi, kendilerinin konuşmasını
burada çok dinledik, birçok kitaplarını
okuduk, herhalde önergeye bir itibar vermek için onun
ismi konulmuş; tamamen boş, tamamen hamasi ve tamamen
ciddiyetten uzak bir önerge, bunu söylemek istiyorum.
(RP sıralarından alkışlar)

Sayın Mümtaz Soysal'ın önergesi, tabiî,
daha dikkatle kaleme alınmış ve ciddî.
Orada, Hükümet içinde tutarlı bir dışpolitika
çizgisinin izlenilmediği söyleniliyor; Dışişleri
Bakanlığının birçok konuda devre
dışı bırakıldığı
iddia ediliyor. Bunlarla ilgili görüşlerimizi
biraz sonra vereceğim; ama, bunların hiçbirisinin
de gerçekle alakası yoktur.

Üçüncü gensoru önergesiyse, Cumhuriyet
Halk Partisi Grubu adına verilmiştir. Burada, üzülerek
belirtmek isterim ki, son yıllarda, içinden üç
tane Dışişleri Bakanı çıkarmış
bir parti grubunun önergesine hiç benzemiyor kaleme
alınış şekli. (RP sıralarından
alkışlar) Tamamen, gazete kupürleri alt alta
getirilmiş ve konulmuş, alakasız şeyler
yazılmış... Halbuki, şu andaki grubunda
bile üç eski Dışişleri Bakanı
barındıran bir grup, dışişleriyle,
dış politikayla ilgili çok daha ciddî
bir önerge hazırlayabilirdi. Gensorunun hemen başında,
arkadaşlarımız, tamamen gündemini kaybetmiş
bir meseleye giriyorlar; Malezya'daki Müslüman Kadın
Parlamenterler Toplantısıyla ilgili bir meseleyi
gensorularında dile getiriyorlar ve bunun için,
Hükümetin düşürülmesini istiyorlar;
sanki, bunun için buraya gelmiş gibi. Halbuki, bu
konuyu üç ay önce çok konuştuk.

Bilgilerinize sunmak için tekrarlamak istiyorum. Malezya'dan
Refah Partisinin Genel Merkezine faksla bir davet aldık;
Malezya'da tertiplenen, gönüllü kuruluşların,
parlamenterlerin organize ettiği bir toplantıya bizim
de heyet göndermemizi istiyorlar. Ben de Refah Partisinin
dışişlerinden sorumlu Genel Başkan Yardımcısı
olarak, Meclis üyesi hanım arkadaşlarımızdan
müteşekkil bir heyeti gönderdim. Daha sonra öğrendik
ki, aynı davet Türkiye Büyük Millet Meclisimize
de yapılmış ve Meclisimizin çok değerli
hanım milletvekilleri Malezya'ya gitmişler. Durum
ortaya çıkınca hemen Malezya'da Meclisimizi
temsil eden heyetin Başkanı İmren Hanımı,
oradaki Büyükelçimizi ve bizim oradaki parti
heyetimizi arayıp "bir kargaşanın olmamasını"
söyledim. Bu konuyla ilgili de, burada, bütün grupların
grup başkanvekillerine bilgi vermiştim; mesele buydu.

Şimdi, böyle bir gensoruya, -yani Hükümeti
düşürmeye davet ediyorsunuz- üç ay
önce bu kadar açıklanmış, ortaya
çıkmış bir konuyu getirip koymanın
ciddiyetini doğrusu hiç anlayamadım. Dediğim
gibi...

HASAN HÜSEYİN CEYLAN (Ankara) - Malzemesizlikten.

DEVLET BAKANI ABDULLAH GÜL (Devamla) - Belki de odur; ama,
tamamen laf olsun diye verilen bir gensoru. Çok daha ciddî
bir gensoruyla gelinebilirdi.

HÜSAMETTİN KORKUTATA (Bingöl) - Dostlar alışverişte
görsün!..

DEVLET BAKANI ABDULLAH GÜL (Devamla) - Sayın Başkan,
değerli arkadaşlar; bu izahlardan da görüleceği
gibi, bu önergeler...

METİN ŞAHİN (Antalya) - Sen mi takdir edeceksin
ciddiyetini?..

DEVLET BAKANI ABDULLAH GÜL (Devamla) - Vallahi söyledim,
Cumhuriyet Halk Partisi Grubu şu anda üç Dışişleri
Bakanı bulunduruyor. Gensorunuzu okudunuz mu bilmiyorum,
okursanız göreceksiniz. (RP sıralarından
alkışlar) Ben, kendi açımdan, size
onu yakıştıramadım.

METİN ŞAHİN (Antalya) - Cumhuriyet Halk Partisi
üyesi değilim.

BAŞKAN - Sayın Şahin, lüften... Sayın
Bakan konuşsun...

DEVLET BAKANI ABDULLAH GÜL (Devamla) - O zaman, sizi hiç
ilgilendirmiyor, siz ne diye soruyorsunuz?.. (RP sıralarından
"Bravo"sesleri, alkışlar)

METİN ŞAHİN (Antalya) - O Dışişleri
Bakanlarının hepsi şu anda parlamenter değil...

BAŞKAN - Sayın Şahin, lütfen, Sayın
Bakan konuşmasını müdahalesiz yapabilsin...
Lütfen...

DEVLET BAKANI ABDULLAH GÜL (Devamla) - Peki, şimdi,
sormak istiyorum: Hükümetimize karşı bu
düşmanca muhalefetin, bu asabiyetin ve bu hiddetin
sebebi nedir?.. Gensoruların içeriğine baktığımız
zaman, mademki, tutarlı, böyle Hükümeti
düşürmeye davet edici ciddî bir şey
olmağına göre, bu asabiyetin, bu hırçınlığın
ve bu muhalefetin sebebi nedir; tabiî ki, iktidar mücadelesi;
gayet açık bir şey. Elinizden kaçırdığınız
fırsatı ve kıymetini bilmediğiniz halka
hizmet etme imkânını kaybetmiş olmanın
öfkesinden başka bir şey değil bu; gayet
açık... (RP sıralarından "Bravo"
sesleri, alkışlar) Halbuki, siz de icraatınıza
devam edebilirdiniz ve halka hizmet nasıl edilirmiş
gösterebilirdiniz. Biz, üç aydır bunu
yapıyoruz, üç aydır gece gündüz
çalışıyoruz; üç aydır,
sizin bundan önceki iktidarınızda ancak birkaç
kez toplayabildiğiniz Bakanlar Kurulunu en az 10 kez topladık,
saatlerce oturup konuşuyoruz ve her toplantının
neticesinde...

NEJAT ARSEVEN (Ankara) - Boşa...

DEVLET BAKANI ABDULLAH GÜL (Devamla) - Boş mu, değil
mi; onu halkımız biliyor. (RP sıralarından
"Bravo" sesleri, alkışlar) Onu millet biliyor...
Milletin içine çıkarsanız, o zaman
görürsünüz boş olup olmadığını...
Halkımızın refahı için, halkımızın
biraz nefes alması için getirdiğimiz tedbiri
milletimiz biliyor.

Dolayısıyla, bunun bir hırçınlığı
içerisindesiniz ama, bunun ölçüsü
kaçıyor, muhalefeti burada yapmak lazım.
Şu anda, muhalefet, aslında, Meclis içinde
değil açıkçası, dışarıdaki
çeşitli mihraklar tarafından yapılıyor.
(RP sıralarından "Bravo" sesleri, alkışlar)
O mihraklar da, biliyorsunuz ki, Hükümetimizin aldığı
tedbirlerle, halkı sömüren musluklarının
birazcık sıkılmaya başlamasından
dolayı bu feryadı yapıyorlar. (RP sıralarından
"Bravo" sesleri alkışlar) Yoksa, ne Hükümetimizin
ne bizim Libya'ya gitmemizden ne İran'a gitmemizden...
Eğer, o sömürü musluklarına hiç
ellemesek, Libya'ya da gitsek, Mısır'a da gitsek,
İran'a da gitsek hiç umurlarında değildir
onların; bu, bu kadar açıktır. (RP
sıralarından alkışlar)

Dolayısıyla, bu seyahatlardan önce başlamıştı
bu muhalefet ve maalesef, görüyoruz ki, dün, sizler
hakkında olmadık yalanları, bugünkü
Anamuhalefet Partisi Başkanımız hakkında
olmadık yalanları, iftiraları, hakaretleri
yapan insanları da çok çabuk unuttunuz ve
onları ziyaret edip, onlarla beraber olmaya başladınız.

YAVUZ KÖYMEN (Giresun) - Onlarla siz beraber oldunuz.

DEVLET BAKANI ABDULLAH GÜL (Devamla) - Bilirsiniz hangi gazeteler
olduğunu; çok çabuk unuttunuz. Ha, ama, biz,
onlara karşı şerbetliyiz açıkçası.
(RP sıralarından alkışlar) Çünkü,
onların yalanlarına millet o kadar itibar etmiyor
ki, bakın, size hemen göstereyim: Sayın Başbakanımız,
biliyorsunuz, Afrika seyahatinden döndükten sonra İcraatın
İçinden Programında bir konuşma yaptı
ve bütün bu yalanları, iftiraları ve düzmece
haberleri orada gayet açıkça ortaya getirdi.
O konuşmasını çarşamba günü
akşam 9'da yapacaktı; televizyonlara da bilgi verdik;
fakat, daha sonra öğrendik ki, o gün bir millî
maçımız var; son anda onu erteledik. Ertesi
günü -perşembe günü- çıkan,
Türkiye'nin en çok satan gazetelerinden birisi "Yalan
Rüzgârı" diye manşet attı
ve içinde "Erbakan, İcraatın İçinden
Programında yaptığı konuşmada safsatalar,
yalanlar söyledi, halkı aptal yerine koydu" diye
manşet yaptı ve bu gazete perşembe günü
Türkiye'de satıldı.

HASAN HÜSEYİN CEYLAN (Ankara) - Skandal!

DEVLET BAKANI ABDULLAH GÜL (Devamla) - Sizin bu gensorularınıza
kaynak olan gazeteler bunlar!..(RP sıralarından
"Bravo" sesleri, alkışlar) Sizin, Hükümetimiz
hakkında, burada, tamamen tutarsız, tamamen yalanlara...
Sizin suçunuz yok; açık söyleyeyim;
sizin suçunuz var, ama, az; çünkü, bu
açıklamaları biz yapmadan, Sayın Başbakanımızın
İcraatın İçinden Programı televizyonlarda
yayınlanmadan ve biz de gerekli cevapları vermeden
önce bu gensoruları takdim ettiniz.

AHMET PİRİŞTİNA (İzmir) - Sizin
Hükümetiniz geri çekti büyükelçiyi.

DEVLET BAKANI ABDULLAH GÜL (Devamla) - Tabiî ki, Türkiye'deki
baskı karşısında, gelip, ne oldu ne
bitti diye büyükelçimizden bilgi almak istemiştir
Dışişleri Bakanlığımız.

A. ZİYA AKTAŞ (İstanbul) - Sizin resminiz
de fotomontaj mıydı?!

DEVLET BAKANI ABDULLAH GÜL (Devamla) - Bakın... Dinleyin...

Sizin bütün bilgi kaynaklarınız ve kol
kola olduğunuz budur işte. (RP sıralarından
"Bravo" sesleri, alkışlar) Bu gazete perşembe
günü yayınlandı, Türkiye'de satıldı
ve burada diyor ki: "Dün gece, Erbakan, İcraatın
İçinden Programında konuştu ve şunları
dedi." Erbakan, perşembe günü konuştu,
bildiğiniz gibi. Dolayısıyla, değerli arkadaşlarım,
kaynaklarınız ve bilgileriniz sağlam olsun;
böyle mahcup duruma düşmeyin.

Herkesin bildiği gibi, uzun bir siyasî kaostan sonra
ve bunalımdan sonra -Refah Partisi ile Doğru Yol Partisi-
Hükümetimizi kurduk, Temmuz 1996 tarihinde de sizlerden
güvenoyu aldık. Demokratik kurallar içerisinde,
çerçeve içerisinde kurulmuştur bu Hükümet
ve halkımıza bir nefes aldırmıştır;
bir huzur, barış ve istikrar gelmiştir. Aslında,
büyük, tarihî bir uzlaşma da gerçekleşmiştir
Türkiye'de. Tam tersine, Türkiye'nin kutuplaştığı,
bizim asabiyetimizin artık halkımıza yansıdığı
bir dönemde, bu büyük uzlaşmayı gösterdik
ve Hükümetimiz büyük bir başarıyla
da devam etmektedir.

Tabiî ki, ülkemizin büyük problemleri vardır.
Bunların bazıları kronik problemlerdir. Bunların
bir günde, bir ayda, hatta bir senede çözümlenmesini
herhalde kimse beklemez; ama, önemli olan, trendin, gidişin
iyi olup olmadığıdır; problemlerin azalıyor
mu, çoğalıyor mu olmasıdır ve
biz inanıyoruz ki -bunu, tabiî ki, nihayette millet
takdir edecektir- çalışmalarımız
neticesini vermektedir ve verecektir; göreceğiz. Bunlar,
rakamlara da yansıyacaktır.

Terörle mücadele akıllı ve etkili bir
şekilde devam ederken, ekonomik problemlerimizi de çözüp
halkımıza nefes aldırmak için gece
gündüz gayret içerisindeyiz.

Terörle mücadelenin başarısı, sadece
Türkiye içinde alınacak önlemlerle ilgili
değildir; bunu takdir edersiniz; bunu herkes biliyor. Bu sebeple,
öncelikle çevremizdeki ülkelerle, İran,
Irak, Suriye ile diyalogları geliştirip, sıkı
bir temas içerisine girdik. Şuna inanıyoruz
ki, bir ülke komşusuyla devamlı kavgalı,
devamlı düşmanca tavır içerisinde
oldukça o ülke içerisinde kalkınma gerçekleşemez.
Dünyanın hangi ülkesine bakarsanız bakın,
o ülkeler, önce çevresiyle barışı,
huzuru temin etmiştir, karşılıklı
güveni oluşturmuştur ve ondan sonra ekonomik
kalkınmayı gerçekleştirmiştir;
Almanya'da da bu böyle olmuştur, Japonya'da da böyle
olmuştur, Malezya'da, Endonezya'da da böyle olmuştur.
Şu anda bunu gerçekleştirmek için, Hükümetimiz,
etrafında bir güven çemberini oluşturmak
için bu ülkelerle devamlı temas halindedir;
ama, hayretle karşıladım, burada, bu ülkelerle
görüşmeyi, konuşmayı bile suç
telakki edercesine bir tavır konuldu. Bırakınız,
düşmanınızla bile konuşursunuz
neticede; ama, onu hangi çizgiye getirdiğinizdir önemli
olan. Bu konuşmalar neticesinde, eğer, Türkiye
lehine bir noktaya getirebiliyorsanız çevrenizdeki
ülkeleri, önemli olan budur; ama, konuşma, sus,
konuşma, görüşme... Ama, aynı anlayışı,
başka ülkeler söz konusu olduğunda, Batılı
ülkeler söz konusu olduğunda, maalesef, görmüyoruz.

Bu çerçevede, dışpolitikamız,
güvenlik politikamız, birbirini tamamlayan bir görünüm
arz etmektedir. Şüphesiz ki, hükümetlerin
tek ve ortak bir dışpolitikası vardır.
Dolayısıyla, Hükümetimizin de sadece bir
dışpolitikası vardır. Söylenildiği
gibi, çift başlı veyahut da işte, farklı
farklı dışpolitikalar... Bunlar, uyum içerisinde
görülen Hükümetin içinde nasıl
bir çatlak çıkarırız diye ileri
sürülen fikirlerden başka bir şey değildir.

METİN ŞAHİN (Antalya) - Ortağınızı
uyutun, uyutun!..

DEVLET BAKANI ABDULLAH GÜL (Devamla) - Şüphesiz
ki, dışpolitikalar tespit edilirken, Hükümetin,
Hükümetin dışındaki birçok
kurumun, bunların hepsinin katkısı olacaktır
ve vardır da. Neticede, tabiî, bunu uygulayan da,
Dışişleri Bakanlığıdır;
ama, bazı arkadaşlarımız o kadar ileri
gitmektedirler ki, sanki, siyasî iradenin politika tespitinde
hiç söz hakkı yokmuş gibi bir hale getirmektedirler.
Sanki Başbakan, sanki Dışişleri Bakanı,
sanki siyasî iktidar kendilerine dikte ettirilen yahut da
kendilerine söylenilen her şeyi kabul edeceklermiş...
Böyle bir şey söz konusu değil. (RP sıralarından
alkışlar)

Neticede, güvenoyunu sizden aldık, bu Meclisten aldık;
Meclisten alırken ortaya koyduğumuz bir dışpolitika
tercihimiz vardır; bu hedefleri göstermek Hükümetindir;
bunu uygulamak da, tabiî ki, Dışişleri
Bakanlığının değerli bürokratlarınındır;
ama, bazılarınızda şu anlayışı
görüyorum ki, Dışişleri Bakanlığımızın
bürokratlarının yerini değiştirmeye
kalkıyorsunuz âdeta. Demokratik ülkelerde böyle
şeyler söz konusu değildir. Siyasî irade,
hükümet, hedefleri tespit eder; hangi ülkeye gidilecekse
onu o tespit eder, Başbakan tespit eder, bakan tespit eder;
onun en başarılı olmasını da,
muhakkak ki, Dışişleri Bakanlığımızın
değerli diplomatları temin eder ve bu yapılmaktadır.
(RP sıralarından alkışlar) Dolayısıyla,
Hükümetimizin dışpolitikası gayet
açık ve berraktır. Türkiye'nin menfaatlarını
ve çıkarlarını korumak ve yükseltmek,
Türkiye'nin tarihten gelen potansiyelini harekete geçirmek
ve rekabet gücünü artırmak için çok
yönlü bir politika izlenmeye başlanmıştır.

Türkiye, bir yandan Batılı müttefikleriyle
siyasî ve ekonomik anlaşmalar ve işbirliği
içerisindedir. Avrupa ile Gümrük Birliği
Anlaşması yapılmıştır
ve devam etmektedir. Kuzeyimizde, Karadeniz İşbirliği
Teşkilatıyla büyük çıkarlarımız
söz konusudur ve doğumuzda, Asya'da ekonomik işbirliği
teşkilatı içerisinde olan ülkeler ve
özellikle Türk Cumhuriyetleriyle ilişkilerimizi
geliştirmek, kuvvetlendirmek ve çıkarlarımızı
korumak istiyoruz. Aynı şekilde, güneyimizde
de -İSEDAK dediğimiz- İslam ülkeleriyle
ve bunlarla ekonomik anlaşmalar çerçevesinde
ilişkilerimizi daha da geliştirmeye gayret ediyoruz.

Şimdi, bu gerçekler ortadayken, bazı çevreler,
Türkiye'yi o kadar kısır bir çerçeve
içerisine oturtma gayreti içindedirler ki, âdeta,
Türkiye'nin sadece Avrupa ile ilişkili olmasını
öngörür düşünceler içindedirler;
sanki, dünyada Avrupa'dan başka bir dünya yokmuş
gibi bir hava içerisindedirler; sanki, Doğu'ya gidince,
ille, aynı anda bir de Batı'ya gitmeniz gerekiyormuş
gibi! Doğu'ya gidiyorsunuz, sonra da Batı'ya gidebilirsiniz...
Şimdi Afrika'ya gidiyorsunuz, sırası gelir,
ondan sonra da kuzeye gidebilirsiniz ve bunu defalarca, Sayın
Başbakan da, Dışişleri Bakanı
ve Başbakan Yardımcısı da, herkes açıklamıştır;
demişlerdir ki: Bizim, Doğu'ya gitmemiz, İslam
ülkeleriyle temas içerisinde olmamız veyahut
da Afrika'ya gitmemiz, herhangi bir yere cevap anlamına
kesinlikle gelmez ki; herhangi bir yerle ilişkilerimizi,
Avrupa ile ilişkilerimizi, Batılı müttefiklerle
ilişkilerimizi kopartma veyahut da, onlara bir cevap teşkil
edeceği anlamına gelmez ki, böyle bir şey
söz konusu değil.

Afrika'ya biz gittik... Peki, şu anda, Amerika da Afrika'yı
dolaşıyor... Başbakanımız Nijerya'ya
gitti diye suçlandı; Amerikan Dışişleri
Bakanı Tanzanya'ya gidiyor; evet, Afrika'daki ülkeleri
dolaşıyor. Dolayısıyla, bunlar, eğer,
birinin yerine alternatif gibi konuluyor, birinin yerine ikame
ediliyorsa, o zaman belki itiraz edebilirsiniz ve yanlıştır;
ama, böyle bir şey söz konusu değildir. Senelerdir
ihmal ettiğimiz bir dünyaya, o ihmal ettiğimiz, ihmali
gidermek istiyoruz. Bundan tabiî ne olabilir, anlamıyorum!..

Sayın milletvekilleri, müsaadenizle, günlerdir
basında ve muhalefette yaygarası kopartılan,
Sayın Başbakanımızın Uzakdoğu
ve Afrika gezileriyle ilgili bazı bilgileri aktarmak istiyorum.
Zaten, bildiğiniz gibi, bu geziler başlamadan önce
bu tenkitler gözü kapalı başlamıştı;
fakat, daha önce, şu gerçeğin altını
çizmek istiyorum: Ülkemizin ekonomik problemlerinin
halledilebilmesi ve halkımızın refaha ulaşabilmesi
için, dışödemeler dengemizin sağlıklı
bir yapıya oturtulması gerekmektedir. Bunun yolu
da daha çok ticarettir, daha çok ticaret hacmidir
ve daha çok ihracattan geçmektedir. Tabiî,
bunun için de, Türkiye'nin, yeni ihracat imkânlarına,
yeni ihracat alanlarına, pazarlarına ihtiyacı
vardır.

Türkiye, tarihte yapmış olduğu açılımı,
maalesef, bugün yapmamıştır. Malezya'yla,
Endonezya'yla, bizim geçenlerde gittiğimiz Nijerya'yla
Türkiye'nin ilişkileri taa 1500'lü yıllarda
başlamıştır. Şu anda Malezya'nın
beşinci Başbakanı iktidardadır; Malezya'nın
üçüncü Başbakanı bir Türk'tü.
Osmanlılar zamanında gidip oraya yerleşen
ve oradan gelen bir aile; bunu da hiçbir zaman saklamadılar,
"ben Türküm" diye övünen bir insandı.
Endonezya'ya giderseniz, aynı şekilde, taa o zamandan
gidip yerleşen Osmanlılar vardır.

İngilizler, Nijerya'yı işgal etmek isteyince,
1500 küsur yıllarında, onlara garanti veren
Osmanlılar olmuştur. O zamanlar bu açılımı
yapan tarihimiz, o zamanki devletimiz karşısında,
bizim, bugün, buralarla ilişkilerimizin ne kadar zayıf
olduğunu görürseniz, ne kadar ihmalkâr olduğumuz
ortaya çıkmaktadır.

Şimdi, biz, buralarla, bu ilişkileri geliştirip,
ticaret hacmimizi, ihracatımızı artırmak
istiyoruz; çünkü, dışticaretimiz
negatif olarak, çok ciddî bir şekilde açık
vermeye başlamıştır ve tehlikeli bir
eğilim içerisindedir. 1994 yılında 5,2
milyar dolar olan dışticaret açığı,
1995 yılında 14 milyar dolara çıkmış,
1996 yılında 20 milyar dolar civarına ulaşmış
ve tedbir alınmazsa, 1997 yılında dışticaret
açığının 21 milyar dolara çıkma
tehlikesi vardır. İşte, yeni ihracat imkânlarını
değerlendirmek ve siyasî işbirliğimizi de
kuvvetlendirmek için, Sayın Başbakanımız,
250 kişilik büyük bir heyetle; yanında
bakanlar, milletvekili arkadaşlarımız, Türkiye'nin
en saygın işadamları, basın mensuplarıyla
bu ülkelere ziyarette bulunmuşlardır. İlk
ziyaret de, İran, Pakistan, Singapur, Malezya ve Endonezya'yı
içine alan Uzakdoğu gezisi olmuştur.

Şimdi bir hatırlayın... Bu seyahat başlamadan
evvel kopartılan fırtınaları, bu geziyi
âdeta başarısız kılmak için
çıkarılan yalan, yanlış ve hatta
ülkelerin haysiyetini kıracak yayınları
bir hatırlayın. Bu geziye katılan Anavatan
Partimizden, Demokratik Sol Partimizden -maalesef, Cumhuriyet
Halk Partisi katılmadı- arkadaşlarımızı
bir dinleyin; bu geziler nasıl cereyan etti ve bu gezilerde
hepimizin göğsü nasıl kabardı...

Şimdi, bu geziler yapılırken, çok büyük
televizyon kanallarımızdan biri "Erbakan, Endonezya'ya
gidiyor, korsanlar ülkesine gidiyor" diye yayın
yaptı; ama, eminim ki, o yayınları yapanlar
oraya gidince mahcup oldular. 100 milyonluk Müslüman
bir ülkeye gidiyorsunuz. Başkenti Cakarta, Amerika'nın
Manhattan'ını geçmiş, insanı
hayretler içinde bırakacak modernlik içerisinde.

Malezya'ya gittik; havaalanından şehre kadar 30 kilometre
boyunca, Türk bayraklarıyla bütün şehri
süslediler. Her yerde Türk Bayrakları ve Başbakanımızın
resimleri dalgalandı.

YAVUZ KÖYMEN (Giresun) - Libya'da ne oldu?..

DEVLET BAKANI ABDULLAH GÜL (Devamla) - Geleceğim Libya
bahsine.

İran'a gittik. Şimdi, İran seyahatimizi, inanın,
Batılılar, buradaki muhalefetten daha iyi anladılar.
(RP sıralarından alkışlar) Evet, Alman
Dışişleri Bakanı Kinkel "bundan
normal ne olabilir" diye, ısrarla, üst üste
demeçler verdi. Siz ve buradaki bazı basın,
maalesef, bu geziyi başarısız göstermek
için elinden geleni yaparken, Amerika Birleşik Devletlerinde
çıkan en büyük dergilerde, gazetelerde
yazılar, makaleler yayımlandı "Türkiye'nin
üzerine gitmeyin; Türkiye, bu geziyi yapmak zorundaydı"
diye; çünkü, biliyorlar... Adamlar söylediler;
CNN'de yorumlar yapıldı "Türkiye İran'a
gitmek zorundaydı" diye. Niçin; yaptıklarımız
belli... Önce, bir komşumuz... Ne İran'ı
oradan yok edebilirsiniz ne Türkiye'yi buradan yok edebilirsiniz;
ikimizin de çıkarınadır dost olmak,
ikimizin de çıkarınadır iyi ilişkiler
içerisinde olmak. Bu iyi ilişkileri kurmak için
gidilmiş ve ayrıca, tabiî ki, ekonomik çıkarlarımız
söz konusu.

1985 yılında, Anavatan Partisi iktidardayken, Rahmetli
Turgut Özal Başbakanken, sadece İran'a ihracatımız
1,2 milyar dolardı ve bizim o zaman toplam ihracatımız
12 milyar dolardı. Irak'a ihracatımız 1,3
milyar dolardı o zaman. Evet, ilişkilerimiz bu noktadaydı.
Bugün, bu, 200-300 milyon, 400 milyon dolar seviyesine düşmüş.

Sonra, doğalgaz var, enerji var İran'da. Yirmibeş
yıldır konuşulan; fakat, imzalanamayan anlaşmayı
imzaladık. Bugün, Türkiye, doğalgazda, tabiîgazda
sadece Rusya'ya bağımlı. Bu bağımlılıktan
Türkiye'yi kurtarmak için uğraştıysak
ve İran'la bu anlaşmayı yapmışsak
kötü mü olmuştur?!.. (RP sıralarından
alkışlar) Şimdi, İran'dan gelecek doğalgaz
önce Doğu Anadolumuzu, sonra güneyi, Orta Anadolu'yu,
buraları bir enerji deposu haline getirecek. Buraların
sanayisine ucuz enerji girecek, buraların şehir kirliliği
bir anda gidecek. İran'la doğalgaz anlaşmasını
imzaladıysak kötü bir şey mi yaptık?

Sonra, başka bir boyutu da var bunun: Biliyorsunuz, Türkmenistan,
dünyanın en zengin doğalgazına sahip ve
Türkmenistan'la Tahran arasındaki boru hattı
yapılıyor şu anda ve biz, Türkmenistan-Tahran-İran
üzerinden, Türkiye ve Avrupa'ya kadar Türkmenistan
doğalgazını göndereceğiz. Kötü
mü yaptık bu anlaşmaları yapmakla? (RP
sıralarından alkışlar) Bunlar gerçekleşirse
Türkiye'nin zararına bir şey mi olur?

ŞÜKRÜ SİNA GÜREL (İzmir) -
Bu anlaşmalar daha önce yapıldı.

DEVLET BAKANI ABDULLAH GÜL (Devamla) - Daha önce yapılamadı...

Bakın, şimdi sizin söylediklerinize geleceğim.
Siz, doğrusu, beni sukutu hayale uğrattınız
yaptığınız konuşmayla. Şimdi,
bakın, o bahse geleceğim. Daha önce, yirmi senedir
konuşuldu; ama, yirmi senedir bu anlaşma imzalanamadı.
Anlaşma imzalanacağı zaman, aranızdan
dönen bakan arkadaşımız -şimdi
muhalefetin içerisinde milletvekili; çok daha iyi
bilir baskılara nasıl boyun eğildiğini-
"Hükümetimiz şahsiyetli bir dışpolitika
yapacak" dedi, değil mi? İşte, şahsiyetli
bir dışpolitika yapıyor. (RP sıralarından
alkışlar)

Anlaşmaları yapılmıştı.
Daha önceden de dediğim gibi, tabiî ki, ilk defa
bu Hükümet yapmamıştır, bundan önceki
hükümet de bunları hep konuşmuştur.

Şimdi, ticaret hacmimiz 2,5 milyar dolara çıkacak
diye anlaşma yapmışız. Türkiye'nin,
değerli, en çalışkan işadamlarıyla
İranlı işadamları gelmiş, 500
kişinin katıldığı toplantılar
yapılmış ve devletin dışında,
özel sektör orada birçok anlaşmalar imzalamış.
Bunlar kötü mü olmuş İran'a gitmekle?!.
Bunun da ötesinde, İran'la yayımladığımız
bildiride, terörle mücadele etmek için işbirliği
yapılacağı ve terörü Ortadoğu'dan
kazımak için ne gerekirse yapılacağı
anlaşmaya yazılı olarak konulmuştur.

Şimdi, bununla ilgili, tabiî, çeşitli
görüşmeler yapılmaktadır; güvenlik
kuvvetlerimiz bir araya gelmektedirler ve muhakkak ki, bu, bir
anda neticesi alınacak bir iş değildir; ama,
şunu herkes biliyor ki, güvenlik kuvvetlerimiz de,
İran'la olan ilişkilerimizin iyileştirilmesinden
memnundurlar; çünkü, neticede, çıkar
hepimizin çıkarıdır ve bunun neticeleri
de alınmaya başlanmıştır. Geçen
hafta içerisinde, bu anlaşmalar çerçevesinde,
bizim güvenlik birimlerimizin ikazı üzerine,
İran sınırımızda operasyonlar
yapmıştır.

Biz, bu işbirliğinin daha iyi neticeler vereceğine
ve terörü ortadan yok etmekte müşterek hareket
edeceğimize inanıyoruz; çünkü, stratejik
olarak, İran'ın da, Türkiye'nin de bu terörden
çıkarı yoktur. Eğer, İran'ın
bundan bir çıkarı söz konusu olsaydı,
o zaman, tabiî ki, ortada yapacak bir şey olmazdı.

Şimdi -üzülerek söyleyeyim ki- bazı
gazeteci arkadaşlarımız, oradan da yalan yanlış
haberler verdiler: MİT'le ilgili, istihbaratla ilgili şeyler...
Şimdi, düşünebiliyor musunuz, bir ülkenin
bir başbakanı, yabancı bir ülkede olacak
ve beraberinde bulunan heyetlerle birlikte orada bir konuşma
yapacak ki, kendisinin başkanı olduğu teşkilatları
oralarda şikâyet edecek. Bunlara nasıl inandınız
ve bunları buraya nasıl taşıdınız,
hayret ediyorum doğrusu. (RP sıralarından "Bravo"
sesleri, alkışlar)

Bakın, bu arkadaşlar daha neler dediler: İran'la
gizli görüşmeler yapıldığını,
Dışişleri yetkililerinin görüşmelere
alınmadığını söylediler,
değil mi? İran Başbakanıyla yapılan
toplantıların -uzun toplantılar yapıldı;
büyük heyetler halinde karşılıklı
oturduk- hepsinde Dışişlerimizin mensupları
vardı. Cumhurbaşkanı Rafsancani'yle yapılan
toplantı vardı; notlar alındı; tabiî,
orada da Dışişleri temsilcimiz vardı.
Daha da ötesi, İran'da, sizin en çok ilginizi
çekecek, en hassas toplantı hangisidir; dini lider
Hameyni ile yapılan toplantıdır, değil
mi? Orada da vardı Dışişleri temsilcimiz;
not alınmıştır; ama, ben, şimdi,
bunlar vardı dememiş olsaydım, hepinizin kafasında,
buralara Dışişleri yetkilileri sokulmamıştır
ve bunlar gizli kapılar arkasında yapılmıştır
intibaı vardı; çünkü, buraya her
şey önyargılı olarak yansıtıldı
ve yansıtan arkadaşlar da utandılar aslında;
çünkü, kendileri şahit oldular her şeye.

Size şunu söyleyeyim: Gidilen her yerde Başbakanın
heyeti, büyük bir sevgiyle karşılanmıştır;
normalde, heyetin bir bakan tarafından karşılanması
gerekirken, meydanlarda, havaalanlarında askerî merasimlerle
karşılanmıştır, başbakanlar
gelmişlerdir. Bunlar, olağandışı
olmuştur. Tabiî ki, bu, sadece bizim Başbakanımıza
veya heyetimize değil, Türkiye'ye karşı
gösterilen sevgiden ve Türkiye'ye karşı
gösterilen önemden dolayıdır.

Bakın, Pakistan'da, Singapur'da, Malezya'da, Endonezya'da
çok anlaşmalar yapılmıştır;
Türkiye'nin çıkarı için ekonomik
anlaşmalar yapılmıştır. Pakistan'la,
müşterek savunma anlaşması yapılmıştır,
birçok ihracat bağlantıları yapılmıştır,
ortak imalatla ilgili kararlar alınmıştır;
Singapur'la da önemli görüşmeler yapıldı.

Burada, Cumhuriyet Halk Partisinin Genel Başkanı
Sayın Deniz Baykal -eğer yanlış hatırlamıyorsam-
Singapur'da Devlet Başkanıyla görüşülmedi
dedi. Singapur'un bir Cumhurbaşkanı vardır,
çok semboliktir ve onunla görüşme hiç
de mutat değildir. Biz değil, hiçbir yabancı
heyet onunla görüşmemiştir ve bizim de öyle
bir talebimiz olmamıştır zaten; çünkü,
fiilî olarak orada devletin başı başbakandır
ve cumhurbaşkanı sadece semboliktir, hiçbir
ülkenin başbakan heyeti de gidip onunla görüşme
yapmamıştır; mutat değildir yapan varsa
da. Dolayısıyla, bizim böyle bir talebimiz
söz konusu olmamıştır; ama, maalesef,
Türkiye'de yine gazetelerde "Erbakan, Singapur Cumhurbaşkanı
tarafından kabul edilmedi" diye manşet atılabilmiştir;
siz de, maalesef, onu buraya çıkarıp burada
söyleme yanlışlığını
yaptınız.

Değerli arkadaşlar, bildiğiniz gibi, Sayın
Başbakanın ikinci ziyareti aynı mahiyette
bir heyetle Afrika'ya olmuştur. Afrika'ya ziyaretten önce,
aynı kasıtlı ve aynı önyargılı
tavırdan dolayı, yani, körü körüne
muhalefet yapmaktan dolayı, yani, iktidar mücadelesini
vermekten dolayı, yine yer yerinden oynamıştır.

Şimdi, bildiğiniz gibi, önce Mısır'a
gittik; başta Mısır, Libya ve Nijerya... Tabiî,
ben, bunlara niçin gidildiğini anlatacağım.
Yalnız, Mısır'la ilgili yalanlar nasıl
başlamıştır? Bildiğiniz gibi, havaalanından
normalde saat 15.30-16.00'da hareket edileceği planlanmıştır
-iki saat geç- 18.00'de hareket edilmiştir.

AYHAN GÜREL (Samsun) - Neden 18.00'de hareket ediliyor?!.

DEVLET BAKANI ABDULLAH GÜL (Devamla) - Şimdi söyleyeceğim.

...ve öbür gün gazetelerde manşet şuydu:
"Erbakan'ın gezisi skandalla başladı.
Niçin iki saat geç çıktı, niçin
Mısır Başbakanı, Erbakan'ı havaalanında
bekletti?"

Tamamen yalan, böyle olmadı. Yazılı
olan bir programa göre, bizim heyetimiz, Mısır'a
akşam inecek ve Mısırlı bir devlet
bakanı heyetimizi havaalanından alacak, otele götürecek,
istirahate alacak ve öbür gün sabahleyin Kahire'nin
içerisinde merasim yapılacaktı, resmî
kabul yapılacaktı. Mısır Başbakanı
bizi arayarak "biz, Türkiye'ye verdiğimiz önemi
ve size duyduğumuz sevgiyi göstermek için havaalanına
gelmek istiyoruz, havaalanında merasim yapmak istiyoruz
ve bizzat ben, sizi, havaalanında karşılamak
istiyorum; ama, biz de, Devlet Başkanı Mübarek'le
bir baraj açmak için -Mısır'ın
güneyinde, en altında- Assuan'dayız.. Bizim
için büyük bir olay, büyük bir barajın
açılışını yapıyoruz.
Eğer Ankara'dan iki saat geç çıkarsanız
biz de Kahire'ye dönme imkânı bulacağız
ve sizi havaalanında karşılayacağız"
dediler. Peki, böyle bir durumda siz ne yaparsınız;
ülkeniz adına sevinmez misiniz? Bir Başbakanın,
program dışı, gelip, sizi havaalanında
karşılama teklifi karşısında
"hayır" mı dersiniz?!. Biz de "evet"
dedik tabiî.

METİN ŞAHİN (Antalya) - Bir hafta önceden
belliydi program.

DEVLET BAKANI ABDULAH GÜL (Devamla) - Dinle, dinle... Geleceğim
oraya da... Dinle... (RP sıralarından alkışlar)

Ne oldu; üzüldünüz anlaşılan.
Sevinecek miydiniz, ne olacaktı? Yani, orada merasim yapılması,
gelip de Başbakanın, Başbakanı, havaalanında
uçağın kapısında karşılaması
sizi çok mu üzdü yoksa? (RP sıralarından
"Bravo" sesleri, alkışlar)

AYHAN GÜREL (Samsun) - Bayrağa da sevgilerini! ilettiler.

DEVLET BAKANI ABDULLAH GÜL (Devamla) - Tabiî, bunları
kıskandığınız için böyle
yapıyorsunuz, açık söyleyeyim. Tabiî
kıskanıyorsunuz gösterilen ilgileri...

Şimdi, bakın, onu da söyleyeceğim size:
Türk Bayrağı, Mısır'da her yerde
dalgalandı. Mısır Devlet Başkanı
Mubarek'in sarayının tepesinde Türk Bayrağı
günlerce dalgalandı.

HASAN GÜLAY (Manisa) - İkinci gün...

DEVLET BAKANI ABDULLAH GÜL (Devamla) - Evet.. Bunu sakladılar
sizden; ama, Mısır'ın kendi protokolü...
Her ülkenin kendi protokolü var.

METİN ŞAHİN (Antalya) - Onu Sayın Başbakan
yardımcısına söyle.

DEVLET BAKANI ABDULLAH GÜL (Devamla) - Devlet başkanları
gelince direğe bayrak çekeriz diyorlar.

Şimdi, bakın söyleyeyim size; siz yoktunuz,
gelmediniz...

AHMET PİRİŞTİNA (İzmir) - Onu
Tansu Hanıma söyle.

DEVLET BAKANI ABDULLAH GÜL (Devamla) - ... siz bağnazlık
yaptınız, maalesef, geziye katılmadınız;
katılsaydınız görürdünüz
orada ne olup bittiğini. O havaalanının terminalinde,
o direkteki bayrağın 10 misli büyüklükte
bayrak dalgalanıyordu; aynı havaalanında.
Bir kasıt olmuş olsaydı o bayrak orada durmazdı.
(RP sıralarından alkışlar)

Şimdi, Sayın Baykal, burada ...

AHMET PİRİŞTİNA (İzmir) - Türkiye'nin
gündemine bayrak meselesini soktunuz.

DEVLET BAKANI ABDULLAH GÜL (Devamla) - Dinle dinle, öğreneceksin
daha.

..."resmî görüşme değil" dediler,
sonra da "Mısır'a gittiniz, ekonomiyle, ticaretle
ilgili hiçbir anlaşma yapmadınız"
dediler; doğrusu, ben, hayretle karşıladım;
tabiî, hem çok büyük bir partimizin genel
başkanları hem de Dışişleri Bakanlığı
yapmışlar.

Şimdi, bakın, Türkiye-Mısır Ortak
Ekonomik Teknik ve Ticaret Komitesi 6 ncı toplantısı
protokolü yapıldı, imzalandı; toplantı
üç saat sürdü; başbakanlar da bulundu,
ilgili bütün bakanlar da bulundu. İsterseniz
bunun sayfalar dolusu kocaman dosyası orada; getireyim
sizlere; nasıl söylediniz anlamıyorum. Türkiye-Mısır
Arasında Yatırımların Karşılıklı
Teşviki ve Korunması Anlaşması imzalandı.

ERDOĞAN TOPRAK (İstanbul) - Temenni mahiyetinde.

DEVLET BAKANI ABDULLAH GÜL (Devamla) - Türkiye-Mısır
Arasında Ticaret Anlaşması imzalandı.
Türkiye-Mısır Arasında Mahkeme Kararlarının
Tanınması ve Tenfizi Sözleşmesi imzalandı.

HAKAN TARTAN (İzmir) - 500 bin işçi gönderdiniz
mi?

DEVLET BAKANI ABDULLAH GÜL (Devamla) - Şimdi "Mısır'a
gittiniz de bir ticaret anlaşması imzalamadınız"
dediniz; hayret doğrusu.

Şimdi, size şunu da söyleyeyim: "Resmî
değil, işte, Mısır Büyükelçisi
açıklama yaptı" dediniz. Mısır
Büyükelçisiyle konuştunuz mu bilmiyorum;
konuşmadınız; çünkü, adamı
bunalttı Türkiye'deki gazeteciler. Adam açıklama
yapa yapa bıktı ve illallah dedi; sadece o değil,
bütün büyükelçilerin yaptığı
gibi.

YAVUZ KÖYMEN (Giresun) - Libya'ya gel.

DEVLET BAKANI ABDULLAH GÜL (Devamla) - Şimdi, bakın,
taraflararasında, Kahire'de yapılan müzakereler
sonucunda, metnin üzerinde mutabakata varılan ortak
basın bildirisinde "Türkiye Cumhuriyeti Başbakanı
Ekselans Profesör Doktor Necmettin Erbakan, Mısır
Arap Cumhuriyeti Başbakanı Ekselans Doktor Kâmil
El Ganzuri'nin daveti üzerine, 2-4 Ekim 1996 tarihleri arasında,
Kahire'ye resmî bir ziyaret yapmıştır"
ifadesi var ve bu şekildedir. (ANAP ve DSP sıralarından
gülüşmeler)

Niye gülüyorsunuz? Siz, o gazete kupürüne
inanmaya devam ederseniz bu şekilde mahçup olursunuz.
(RP sıralarından alkışlar)

HASAN GÜLAY (Manisa) - İmzalandı mı?
İmzalandı mı?

DEVLET BAKANI ABDULLAH GÜL (Devamla) - İmzalandı,
tabiî imzalandı... Siz orada bekleyin...

HASAN GÜLAY (Manisa) - Ne zaman imzalandı?

DEVLET BAKANI ABDULLAH GÜL (Devamla) - Bak, bir dakika dur.

HASAN GÜLAY (Manisa) - Sayın Bakan imzaladı
mı?

DEVLET BAKANI ABDULLAH GÜL (Devamla) - Siz orada bekleyin
şimdi, ben, bu dediğim 4 anlaşmanın metnini
size göndereyim; mahcup olursunuz. Bilmediğiniz şeyleri,
mahcup olacağınız şeyleri çıkıp
konuşmayın burada.

HASAN GÜLAY (Manisa) - Ben onu demiyorum, Sayın Bakan
imzaladı mı?

DEVLET BAKANI ABDULLAH GÜL (Devamla) - Sonra, bu gazetecilerin,
arkadaşların hepsi, bize orada gösterilen büyük
ilgiye şahit oldu. Devlet Başkanıyla birbuçuk
saat süren görüşme yapıldı
ve çok iyi bir görüşme oldu, Türkiye
ile Mısır arasında güveni tazeleyen.
Türkiye ve Mısır'ın, beraberce, bu bölgede
çok önemli rol oynayabileceklerini orada gösterdik
ve bu, olağandışı bir görüşmeydi;
birbuçuk saat ve çıkınca kendisi söyledi.
Yani, bir Başbakan, bir Devlet Başkanıyla birbuçuk
saat görüştü. Bu, büyük bir şeydi.

HÜSAMETTİN KORKUTATA (Bingöl) - Anlamazlar onlar.

DEVLET BAKANI ABDULLAH GÜL (Devamla) - Sonra, güzel
şeyleri yansıtmadılar. Bizimle beraber dolaşan
Mısır'ın Enerji Bakanı "ben Türküm"
diye övünüyordu; adam Herekeli, bizim Adapazarı
civarından.

MUSTAFA İLİMEN (Edirne) - İzmit'ten.

DEVLET BAKANI ABDULLAH GÜL (Devamla) - Evet, İzmit.
Adam övünüyor ve bunu saklamıyor, herkesin
içinde söylüyor. Şimdi, bir tane de güzel
bir şeyi nakledin Allah için. İlle de çırpındı
bazıları ki, burada bir skandal olsa da onu Türkiye'ye
nakletsek diye.

HÜSAMETTİN KORKUTATA (Bingöl) - Patronlar öyle
istiyor.

DEVLET BAKANI ABDULLAH GÜL (Devamla) - Bunların kimseye
bir faydası yok.

Mesela, orada çok güzel bir Türk Şehitliği
vardı. Atalarımız gitmiş, oraları
çok müdafaa etmişler ve orada şehit olmuşlar.
Şehitliğimizi ziyaret ettiğimizde, maalesef, çok
üzüldük ki, çevresinde büyük bir
çöplük vardı. Başbakanlarına
söyledi Başbakanımız; o gün akşam
üstü oranın çevresi temizlendi ve tertemiz
bir bahçe haline getirildi -evet, Türkiye'de olsa
belki beceremeyiz bunu- ve akşam da giderken bizi götürdüler
gösterdiler. Biraz da bunları söyleyin Allah
için. Yani, ille de bir skandal aramanın Türkiye'ye
ne menfaatı var?!

MUSTAFA İLİMEN (Edirne) - Sayın Bakan, daha
imzalar tamam değil; geziniz resmî değil.

DEVLET BAKANI ABDULLAH GÜL (Devamla) - Libya konusuna geçmeden
önce, isterseniz Nijerya'yla ilgili bazı şeyler
söyleyeyim. Demin dediğim gibi, Türkiye, senelerdir,
kendisini, âdeta bir yere indekslemiş, dünyanın
belli bir bölgesine. Afrika gibi büyük bir kıta,
Afrika gibi zengin... Gidin bakın bakalım, Belçika'nın
Afrika'daki çıkarları nedir? Gidin bakın
bakalım, Belçika, Afrika'ya ne kadar mal ihraç
ediyor? Büyüklüğü Ankara kadar olan, uçaklar
havalanırken bile hava sahasının dışına
çıktığı Belçika'nın
Afrika'yla ilişkisi ne, Fransa'nın Afrika'yla ilişkisi
ne, İtalya'nın Afrika'yla ilişkisi ne? Senelerdir
ihmal etmişiz... Buralarda yeni bir açılım
yapalım, yeni bir ufuk açalım, yeni bir işbirliği
imkânı ortaya çıkaralım diye
gitmek istediğiniz bir yer. Afrika'nın 110 milyon nüfusu
olan bir ülkesi ve nüfusunun da yarısı
Müslüman olan bir ülke; petrol zengini, OPEC üyesi.

Şimdi, bize diyorsunuz ki, orası demokratik değil...
Tamam, herkesin iç meselesi, bizi ilgilendirmez; ama, başka
ülkeler nasıl gidiyor!?. Bizim, Nijerya gibi 110 milyon
nüfusu olan bir ülkeye ihracatımız 12
milyon dolar ve biz, buraya her şeyi satabiliriz. Orada
bizim işadamlarımız var, biz gittiğimizde
hepsi çırpındı.

Demin söyledim, Amerika Dışişleri Bakanı
bugün Tanzanya'da; Tanzanya'ya gitmiş olsaydık,
kim bilir Türkiye'de neler koparacaktınız,
neler söyleyecektiniz! (RP sıralarından "Bravo"
sesleri, alkışlar)

Değerli arkadaşlarım, dolayısıyla,
bunlardan, sadece Türkiye'nin çıkarı
söz konusu olduğu için sevinmek gerekir.

Şimdi, Libya'yla ilgili çok fırtınalar
koparıyorsunuz. Önce şunu hatırlatayım
ve özellikle bunu ben Anavatan Partisine hatırlatmak
istiyorum: Rahmetli Turgut Özal kaç kez gitti Libya'ya
biliyor musunuz?.. Kaç kez gitti?.. Dört kez gitti;
bak, bak dört kez gitti; iki kez de 12 Eylül harekâtı
döneminde ; yani, askerî hükümetler döneminde
gitti...

TEVHİT KARAKAYA (Erzincan) - Özal'ı kabul etmiyor
onlar.

DEVLET BAKANI ABDULLAH GÜL (Devamla) - ...ve şu anki
Başbakan Yardımcımız ve o zaman Başbakan
olan Sayın Tansu Çiller, biliyorsunuz, onlar da
iki sene önce gittiler. Peki, bunlar giderken niçin
gitti, niye gittiler; aynı sebepten gittiler, Sayın
Başbakan niçin gittiyse, ondan gittiler...

FERİDUN PEHLİVAN (Bursa) - Aynı mı
karşılandı; onu söyle?!.

DEVLET BAKANI ABDULLAH GÜL (Devamla) - Şimdi, dinle,
onun da cevabını vereceğim, göreceksin.

Önce, bakın, Libya'yla ilgili, rejimi kendi meselesi;
beni hiç ilgilendirmez; beni Türkiye'nin çıkarları
ilgilendirir ve Türkiye'nin menfaatı ilgilendirir.
(RP ve DYP sıralarından alkışlar)

Eğer, siz bu açıdan yaklaşırsanız,
onun iç rejimi böyle, bunun iç rejimi böyle
derseniz, o zaman, işte bugünkü durumlara düşeriz
ve Türkiye'nin ihracatı hâlâ 20 milyar
dolar civarında sürünür kalır.

Şimdi, baştan, herkes biliyor ki, Türkiye ilk
defa, müteahhitlik hizmetleriyle Libya'da açıldı
dünyaya. Bugün övündüğümüz
bütün büyük şirketlerimiz, bugün,
Rusya'da, Avrupa'nın ortasında milyarlarca dolar
değerinde iş alan bütün şirketlerimiz
orada başladılar ve şimdiye kadar, 14 milyar
dolar değerinde bu ülkede iş yaptık biz
ve şu anda da 3 milyar dolar civarında iş devam
etmektedir. Bildiğiniz gibi, problemlerimiz var; yani, şimdi
bundan önce Libya'yla ilgili -biliyorsunuz, her ülkeyle
ilgili bir bakan arkadaşımız KEK'ten sorumlu-
KEK'ten sorumlu bakan, Cumhuriyet Halk Partisinden bir arkadaşımızdı.
Duyduk ki, Libya'ya hiç gitmemekle övündü
kendileri. Halbuki, probleminiz var; binlerce işçiniz
çalışıyor, yüzlerce firmanız
iş almış, 300 milyon dolar civarında
alacağınız söz konusu ve yeni ihaleler
yapılıyor; siz de "ben oraya gitmedim"
diyorsunuz... Göreviniz, KEK olarak sorumlusunuz, KEK ortak
eşbaşkanısınız ve ben oraya gitmedim
diye övünüyorsunuz; yani, vazifenizi yapmadığınızı
söylüyorsunuz. Keşke o zamanlar gidip de bu meseleleri
çözseydiniz, belki bize gerek kalmayacaktı.
Dolayısıyla, biz, oraya işte, bütün
bu menfaatlarımızı toparlamak ve bu çıkarlarımızı
korumak için gittik.

Orada ne oldu; Kaddafi, yanlış, hatalı, tasvip
etmeyeceğimiz bir konuşma yaptı; burada hepiniz
"sustu, durdu" dediniz. Kaddafi'nin konuşması
Türkiye'de öyle yansıtıldı ki,
televizyonlarda öyle yansıtıldı ki,
eğer, İcraatın İçinden programı
olup o canlı yayını ekranlara getirmeseydik,
âdeta, Sayın Başbakan "sustu, durdu; o
konuşmayı dinledi ve gitti" intibaı vardı
herkeste. Bunu özellikle milletin kafasına işlemek
için elinizden geleni yaptınız.

Şimdi, ben size okuyayım... Adam, konuştu,
konuşmasını yaptı orada, bitirdi, ne
yapacaksınız?.. Demin, arkadaşım Bülent
Bey söyledi, adama şamar mı atacaktınız,
ne yapacaktınız, yapacağınız şey
nedir; onu o noktadan alıp sizin noktanıza getirmektir;
o konuşmayı orada yapmaktır. (RP sıralarından
alkışlar) Bu konuşmayı ve cevabı,
orada, o konuştuktan sonra -çıkıp,
gidip başka yerde değil- orada yapmak, onun yüzüne
karşı yapmak, basın mensuplarının
ve herkesin önünde aynı yerde ona o cevabı
vermektir. O cevabı verdi mi, vermedi mi Başbakan;
verdi. (CHP ve DSP sıralarından, "vermedi"sesleri,
gürültüler)

METİN ŞAHİN (Antalya) - Ortağına
söyle.

.DEVLET BAKANI ABDULLAH GÜL (Devamla) - Tabiî, sizin
kaynağınız bunlar; "İcraatın
İçinden programını Başbakan
Erbakan yaptı ve yine kendisini savundu" diye, bu
yalanı, yapılmamış konuşmayı
yaptı diye gösteren; sizin kaynağınız
bunlar...

Bakın, okuyayım size, Başbakan orada ne dedi
bakalım...

ŞÜKRÜ SİNA GÜREL (İzmir) -
Cumhuriyetle ilgili bir şey söyledi mi? (DSP ve CHP
sıralarıdan gürültüler)

DEVLET BAKANI ABDULLAH GÜL (Devamla) - Bakın, dinleyin,
ne söylemiş, dinleyin:

"Türkiye demokratik bir ülkedir" bu olay,
yeterli bir cevaptır. Tabiî "Türkiye demokratik
bir ülkedir" demiştir ve hepinizin hakkını
savunmuştur, merak etmeyin... "Türkiye, büyük
bir imparatorluğun varisidir. Bu imparatorluğun içinde,
tarihten gelen çeşitli ırklara mensup vatandaşlarımız
vardır. Ancak, bu vatandaşlarımızın
hepsi, asırlar boyu birbirleriyle yoğrulmuştur,
aynı imana sahiptir; onun için, Türkiye'de
65 milyon, hep beraber, tek bir millettir. Bunun içerisinde,
Balkanlardan gelenler vardır, Kafkaslardan gelenler vardır,
Arap kardeşlerimiz vardır; aynı şekilde,
Kürt kardeşlerimiz de vardır; ama, biz, hep
beraber tek bir milletiz, Türkiye'de mevcut kanunlarımız,
Anayasamız hiçbir ırk ayırımı
yapmaz, bütün ülkemiz vatandaşlarına
eşit haklar tanır; bundan dolayı, Türkiye'de
hiçbir ırkçılık ve cinsiyet
meselesi yoktur.

Türkiye'de bir mesele vardır; o da terör. Türkiye,
ne yazık ki, son beş yılda, bu terör
yüzünden 10 bin evladını kaybetmiştir.
Biz, beş yıllık İstiklal Savaşımızda,
sadece, 5 bin şehit vermişiz. Şimdi, ne yazık
ki, son beş sene esnasında, 10 bin memleket evladını
kaybettik. Bunların yarısı güvenlik
kuvvetlerimize mensup şehitlerimizdir. Bu terör tamamen
dış kaynaklıdır. Nasıl, Libya'da
bir Çad meselesi çıkarılmışsa..."
(DSP sıralarından gürültüler)

Evet, bunu adamın yüzüne söyledi. Üzülüyorsunuz
değil mi bu cevabı verdiğimize! Siz isterdiniz
ki, Başbakan bu cevabı vermeden kalksın gitsin.
(RP sıralarından "Bravo" sesleri, alkışlar)
Sizdeki bu psikolojiyi, biz, orada bazı arkadaşlarımızda
gördük. (DSP sıralarından gürültüler)
Siz, bu psikolojiyle isterdiniz ki, Sayın Başbakan,
ona, orada dersini vermesin, ona hiçbir şey demeden
kalksın gitsin. Şimdi, neler söylediğini
duyunca üzülüyorsunuz...

AHMET PİRİŞTİNA (İzmir) - Tamamını
siz okuyun.

BAŞKAN - Değerli arkadaşlar, lütfen, olayı
karşılıklı konuşmaya dökmeyelim.

DEVLET BAKANI ABDULLAH GÜL (Devamla) - "...Nasıl,
Libya'da bir Çad meselesi çıkarılmıştır;
sunî olarak, aynı meseleyi çıkaran
dışkaynaklar, Türkiye'de de bir terör meydana
getirmişlerdir. Bu teröristler geliyorlar, masum çocukları,
yaşlı insanları, öğretmenleri katlediyorlar.

Bugün, Sayın Libya Başbakanı da açıkça
ifade ettiler, -gündüz konuştuk, adama her şeyi
söyledik- Biz, Libya olarak her türlü terörün
karşısındayız; çünkü,
terör bir insanlık suçudur. Hangi sebeple olursa
olsun, bunun tecviz edilmesi mümkün değildir. Bu
teröristler geliyorlar, bilhassa Kürt kardeşlerimizi
katlediyorlar."

TUNCAY KARAYTUĞ (Adana) - Kaddafi de takiyye yapıyor.

DEVLET BAKANI ABDULLAH GÜL (Devamla) - "...Bunların
temel zihniyetleri de ateist ve komünist zihniyetlerdir.
Bunların kökleri, tamamen dış kaynaklara
gitmektedir. Bundan dolayıdır ki, Türkiye olarak,
bütün Ortadoğu ülkeleri olarak, bu terörün
tamamen ortadan kalkması, Ortadoğu'da huzur ve barış
için temel bir şarttır. Türkiye'de bir
Kürt meselesi yoktur, sadece terör meselesi vardır
ki, gelip, masum insanları öldüren, dışarıdan
teşvik edilen bu hareket, inşallah, kısa zamanda
son bulacaktır." Daha var, uzun...

HASAN HÜSEYİN CEYLAN (Ankara) - PKK'ya ömürlerinde
hiç ateist demişler mi?!

DEVLET BAKANI ABDULLAH GÜL (Devamla) - Onları duymak
istemiyorlar da onun için.

Şimdi, bunu konuştuktan sonra, önemli olan nokta,
bunun burada kalmaması tabiî. Bunu konuştuktan
sonra, yapılan, adamı bir noktaya getirip getirmemek
de çok önemli.

Yapılan ortak açıklama var. Ülkenin,
Türkiye'nin çıkarlarını da, maalesef,
gözardı ederek bazı şeyleri sakladınız.
Bakın, bu ortak açıklamada neler denilmiş.
Diyorsunuz ki "PKK'nın ismini hiç ağızlarına
almadılar, bildiriye bu konulmadı." Bunları
söylediniz, burada söylediniz hepiniz. Bunları,
gazete bilgilerine göre söylediniz, dokümanlara
göre konuşmadınız. Bunu ortak bildiriden
okuyorum: "Türk tarafının, PKK örgütünce
uygulanmakta olan terör faaliyetleri hakkında bilgi
vermesinden sonra, Libya tarafı da, Cemahiriye ve Arap
Milletine yönelik, bazı ülkelere mensup çevre
ve kuruluşlar tarafından uygulanan terörist
faaliyetler hakkında, taraflar, kendilerini ikna eden -yani,
PKK'nın uyguladığı terörde ikna
eden- bu açıklamaları dikkate alarak, terörün
her türünü kınadıklarını
ve terörle mücadelede ayırım yapılması
metodunu reddettiklerini teyit etmişlerdir." (RP sıralarından
alkışlar)

Siz çıktınız buraya, dediniz ki "PKK'nın
terör örgütü olduğuna dair 'ikna oldum'
lafını yazdı Libya; ama, karşısında
da siz 'Amerika'nın terörist bir ülke olduğunu'
yazdırdınız"

ŞÜKRÜ SİNA GÜREL (İzmir) -
Biz demedik.

DEVLET BAKANI ABDULLAH GÜL (Devamla) - Size söylemiyorum
Şükrü Bey; ama, çıktılar
burada söylediler.

AHMET PİRİŞTİNA (İzmir) - DYP'ye
sordular, katılıyor musunuz diye...

DEVLET BAKANI ABDULLAH GÜL (Devamla) - Hayır; burada
söylediniz...

Şimdi, bakın, bu noktalar hassas noktalar. Siz, bizi
yıpratmak için bazı laflar söyleyebilirsiniz;
ama, neticede, isteyerek veya istemeyerek -şüphesiz
ki, isteyerek olamaz- ülkenize de zarar verirsiniz. Burada
böyle bir şey yapılmamıştır.
Burada, bazı mihraklar var. Adamın, Çad'la
işte... Onu da onlar bölmeye çalışıyorlar.
Adama söyledi Başbakanımız "bir
zamanlar, seni, Libya'yı bölmek için Çad
meselesini nasıl çıkardılar ve iç
harp yaptırdılarsa, Türkiye'deki mesele de
budur" dedi; bunu, orada söyledi.

ALİ DİNÇER (Ankara) - Ne alakası var?

DEVLET BAKANI ABDULLAH GÜL (Devamla) - Neyle alakası
var?..

ALİ DİNÇER (Ankara) - O iş ayrı,
o iş ayrı... Çad, bağımsız
bir ülke.

DEVLET BAKANI ABDULLAH GÜL (Devamla) - Ha, o zaman, siz öğrenin
biraz, tarih öğrenin. Bakın bakalım...
(RP sıralarından "Bravo" sesleri, alkışlar)
Öyle olmuştur. Siz, gözünüzü sadece
belli ülkelere diktiniz. İslam ülkelerinde Müslümanlardan
kan akıyormuş, gözyaşı akıyormuş,
bunlar, hiç ilgilendirmez sizi, oradaki iç harp
sizi hiç ilgilendirmez.

Orada önemli olan, o adamı belli bir noktaya getirmekti
ve o görev de en iyi şekilde yapılmıştır.

Değerli arkadaşlar, tabîi, büyük bir
çelişki içerisindeyiz. Tepkiyi, ben anlıyorum
tabîi ki. Kimse, kendi ülkesi için birisinin
öyle konuşmasını istemez; ama, eğer
birisi konuştuysa, kendisine bir görev düşer,
o görevi yerine getirmekten sorumludur ve o görev de,
en iyi şekilde, orada, anında yerine getirilmiştir.
Bu, saklanılmaya çok uğraşılmıştır
milletimizden; fakat, ekranlara, İcraatın İçinden
programında getirildikten sonra, açıklanmaya
başlanmıştır.

Şimdi, ben, bunun karşısında şunu
sormak istiyorum: Bu asabiyeti gösteren arkadaşlarımız
-güzel, iyi- niye aynı asabiyeti başkalarına
karşı göstermiyorlar? Evet, niye göstermiyorsunuz?(RP
sıralarından alkışlar)

Arkadaşlarım söyledi, ben de tekrar edeyim:
PKK'nın sözcüsü MED-TV'ye yayın hakkı
veren ülke için niçin bunları konuşmadınız,
bu feryadı yapmadınız? (RP sralarından
"Bravo" sesleri, alkışlar, ANAP, DSP ve
CHP sıralarından gürültüler)

Bunu derken, öbürünü mazur göstermek
için demiyorum kesinlikle, bunun altını çiziyorum;
ama, buradaki sunî asabiyeti ve arkasındaki esas
sebebi söylemek istiyorum: Belçika'da Kürt Devleti
Parlamentosu kuruldu diye, niçin o zaman yer yerinden oynamadı
ve Belçika ile ilişkileri kopartalım demediniz?
Amerikan Kongresinde çok kararlar alınmıştır.
Demin siz çıktınız, "parasını
ödediğimiz halde silahlarımız, gemilerimiz
verilmiyor" dediniz; onlara karşı niye aynı
tavır içerisinde olmadınız? Bunları
saymakla bitiremem, arkadaşlarım saydı.

En son, Sayın Cumhurbaşkanımızın
gezisinde rastladık bir olaya ve dikkat ettiniz, özellikle
saklanmaya çalışıldı, birisi,
aman bir skandal olsun da Türkiye'ye yansıtalım
diye çırpınırken, bir taraftan, nasıl
olur da gündeme getirmeyiz dediniz.

BAŞKAN - Sayın Bakan, son 3 dakikanız kaldı.

DEVLET BAKANI ABDULLAH GÜL (Devamla) - Peki, efendim.

Üzülerek gördük, PKK bayraklarıyla
Cumhurbaşkanımızı karşıladılar
ve Cumhurbaşkanımıza karşı yapılan
konuşmalarda neler söylendi...

YAŞAR TOPÇU (Sinop) - Nerede PKK kaynaklarıyla
karşılandı? Demagoji yapma.

DEVLET BAKANI ABDULLAH GÜL (Devamla) - İtalya'da,
Roma'da...(RP sıralarından alkışlar,
ANAP sıralarından gürültüler)

YAŞAR TOPÇU (Sinop) - Yalan söylüyorsun,
İtalya'da mı karşılandı PKK
bayraklarıyla?..

DEVLET BAKANI ABDULLAH GÜL (Devamla) - Evet, İtalya'da,
Roma'da.

Bakın, sizin kaynağınız, yalan haber
yazan gazeteler. Anadolu Ajansının...

YAŞAR TOPÇU (Sinop) - İtalya'da PKK bayraklarıyla
mı karşıladılar Cumhurbaşkanını?
(RP sıralarından gürültüler)

DEVLET BAKANI ABDULLAH GÜL (Devamla) - Ne dediniz anlamadım...
Durun bir dakika... Söyleyin bakalım, söyle,
söyle...(ANAP sıralarından gürültüler)

BAŞKAN - Sayın milletvekilleri, lütfen karşılıklı
konuşmayalım.

YAŞAR TOPÇU (Sinop) - İtalya'da PKK bayraklarıyla
mı karşıladılar Cumhurbaşkanını?

BAŞKAN - Lütfen karşılıklı
konuşmayalım Sayın Topçu.

DEVLET BAKANI ABDULLAH GÜL (Devamla) - Peki. Şimdi,
cevap vereceğim, otur.

YAŞAR TOPÇU (Sinop) - İtalya mı karşıladı
PKK Bayraklarıyla Cumhurbaşkanını?

BAŞKAN -Sayın Topçu, lütfen yerinizden
müdahale etmeyin.

DEVLET BAKANI ABDULLAH GÜL (Devamla) - Otur.. Bak, söyleyeyim:
Sayın Cumhurbaşkanı...

BAŞKAN - Sayın Bakan, lütfen, karşılıklı
diyalog içine girmeyin.

DEVLET BAKANI ABDULLAH GÜL (Devamla) - Ben, bu konuyu açmak
istemem, ama...

YAŞAR T OPÇU (Sinop) - Aç... Aç...

DEVLET BAKANI ABDULLAH GÜL (Devamla) - Açayım,
o zaman. Sayın Cumhurbaşkanımızı
bir Devlet Bakanı karşılamıştır,
bir Cumhurbaşkanı değil. (RP sıralarından
alkışlar, ANAP sıralarından gürültüler)

İBRAHİM YAŞAR DEDELEK (Eskişehir) -
Bununla ne ilgilisi var?

DEVLET BAKANI ABDULLAH GÜL (Devamla) - Eğer, Sayın
Başbakanı bir Devlet Bakanı karşılasaydı,
yeri göğü inletirdiniz. Anadolu Ajansının
ekranlarından seyrederseniz, maalesef, PKK bayraklarını
görürsünüz.

YAŞAR TOPÇU (Sinop) - Siz yaptınız...

DEVLET BAKANI ABDULLAH GÜL (Devamla) - Dinle bak; Sayın
Cumhurbaşkanımıza karşı yapılan
konuşmayı okursanız, siz de biz de hazmedemeyiz.

YAŞAR TOPÇU (Sinop) - Biz okuduk onları.

DEVLET BAKANI ABDULLAH GÜL (Devamla) - Ha, o zaman... Evet...
Evet... (RP sıralarından gürültüler)

YAŞAR TOPÇU (Sinop) - PKK bayraklarıyla mı
karşıladı Cumhurbaşkanı?

BAŞKAN - Sayın Topçu...

DEVLET BAKANI ABDULLAH GÜL (Devamla) - Ne diyorsun ya; anlamıyorum.

YAŞAR TOPÇU (Sinop) - İtalya, PKK bayraklarıyla
mı karşıladı?..

DEVLET BAKANI ABDULLAH GÜL (Devamla) -Tamam, benim söylediğimi
duyuyorsun işte; otur yerine!..

BAŞKAN - Sayın Topçu, lütfen müdahale
etmeyin.

DEVLET BAKANI ABDULLAH GÜL (Devamla) - Ben, burada, Sayın
Cumhurbaşkanımıza yapılan yanlışı
söylüyorum.

YAŞAR TOPÇU (Sinop) - Demagoji yapıyorsun...
Demagoji yapma!..

BAŞKAN - Sayın Topçu, lütfen, yerinizden
müdahale etmeyin.

DEVLET BAKANI ABDULLAH GÜL (Devamla) - Demagojiyi sen yapıyorsun.

Sayın Cumhurbaşkanımıza yapılan...

RİFAT SERDAROĞLU (İzmir) - Cumhurbaşkanımız,
PKK bayrağı altında mı oturdu?

DEVLET BAKANI ABDULLAH GÜL (Devamla) - Sayın Cumhurbaşkanımıza
yapılan bir yanlışı...

RİFAT SERDAROĞLU (İzmir) - Cumhurbaşkanı,
PKK bayrağının altında oturmadı,
bir milletvekiliniz oturdu PKK bayrağının altında.
(ANAP, DSP ve CHP sıralarından alkışlar)

BAŞKAN - Sayın Serdaroğlu, lütfen, yerinizden
müdahale etmeyin.

DEVLET BAKANI ABDULLAH GÜL (Devamla) - Vay anam vay!..

Niçin peki; niçin, bu gazetelerin hepsi o sayfaları
sakladılar? Avrupa Konseyinde...

YAŞAR TOPÇU (Sinop) - Hangi sayfaları sakladılar?..

İBRAHİM YAŞAR DEDELEK (Eskişehir) -
Sen, Kaddafi'ye gel, Kaddafi'ye..

DEVLET BAKANI ABDULLAH GÜL (Devamla) - Sen yokken Kaddafi'yi
konuştum ben burada; hiç merak etme!..

BAŞKAN - Sayın Bakan, lütfen, karşılıklı
konuşmayın.

YAŞAR TOPÇU (Sinop) - Doğru konuşsun.

BAŞKAN - Sayın Topçu, lütfen, yerinizden
müdahale etmeyin.

Sayın Bakan, devam edin lütfen; çok az bir
süreniz kaldı.

DEVLET BAKANI ABDULLAH GÜL (Devamla) - Bakın, fark
şudur: Siz, eğer, bize bir saldırı Batı'dan
olursa; bunu, sinenize çekersiniz. (RP sıralarından
"Bravo" sesleri, alkışlar, ANAP, DSP ve
CHP sıralarından gürültüler)

ASLAN ALİ HATİPOĞLU (Amasya) - Çekmeyiz...
Çekmeyiz...

DEVLET BAKANI ABDULLAH GÜL (Devamla) - Çekmeyelim
tamam...

YAŞAR TOPÇU (Sinop) - Biz, size yapılan bir
eylemi protesto ediyoruz burada.

BAŞKAN - Sayın Topçu, lütfen... Lütfen...

Sayın Bakan, süreniz bitti; size, aynı duyarlılığı
göstereceğiniz düşüncesiyle, çok
kısa bir eksüre veriyorum; buyurun.

DEVLET BAKANI ABDULLAH GÜL (Devamla) - Değerli arkadaşlar,
tabiî, arkadaşlar dinlemedi; şimdi geldiler,
bu cümlelerime tepki gösteriyorlar benim.

YAŞAR TOPÇU (Sinop) - Biz, doğru şeye tepki
gösteriyoruz.

DEVLET BAKANI ABDULLAH GÜL (Devamla) - Değerli arkadaşlar,
bu mücadelenin altında şu vardır: Bu
mücadelenin altında iktidar mücadelesi vardır.
(RP sıralarından alkışlar) İktidar
olamayanlar, ellerine fırsat geçmiş, millete
hizmet etme imkânı geçmiş; ama, bunu
değerlendiremeyenler, çeşitli işbirlikleri
içerisinde, özellikle de aldığımız
tedbirlerle Türkiye'yi sömürenlerin musluklarını
kısmaya başlayınca, onlarla işbirliği
içerisinde bu tepkiyi göstermişlerdir. (RP sıralarından
alkışlar) Aslında meselenin hepsi budur; ne
Libya meselesidir, ne İran meselesidir; ama, bazıları
bilerek veya bilmeyerek alet oldular.

Yalnız, 54 üncü Hükümetimizin de bir
şeyini kıskanmaktadırlar; şimdi bakıyorlar
-tabiî, 54 üncü Hükümetimiz bir koalisyon
hükümeti- Sayın Başbakanımız
ve Başbakan Yardımcımız birbirlerine
karşı büyük bir güven, sevgi ve saygı
içerisindeler. (CHP sıralarından "dosyalar,
dosyalar" sesleri) Bakıyorlar, birbirlerini, gerektiğinde
nasıl savunduklarını görüyorlar
ve kendi hallerini hatırlıyorlar... (RP sıralarından
"Bravo" sesleri, alkışlar) Bakıyorlar,
şu üç ay içinde 10 Bakanlar Kurulu toplantısı
yapmışız, saatler sürmüş,
dışarı bir kelime sızmıyor;
kendi Bakanlar Kurulu toplantılarını hatırlıyorlar...
(RP sıralarından alkışlar)

ÜLKÜ GÜNEY (Bayburt) - Sayın Başkan,
ne alakası var bunların? Abuk sabuk konuşuyor.

DEVLET BAKANI ABDULLAH GÜL (Devamla) - Bakıyorlar,
kendi dönemlerinde Meclise hâkim olamamışlar,
2 kanun çıkarmışlar, birini de muhalefet
çıkarmış. Bir bakıyorlar ki,
biz haziranın ortasında Meclisi toplamışız,
8 tane kanunu, 13 tane milletlerarası anlaşmayı
geçirmişiz; bunu kıskanıyorlar... Asabiyetin
ve hepsinin altındaki esas gerçek budur.

AHMET PİRİŞTİNA (İzmir) - Kararnemenin
imzaları tamam mı?

DEVLET BAKANI ABDULLAH GÜL (Devamla) - Ben inanıyorum
ki, bütün bu tepkiler ve bu muhalefet, tamamen iktidar
mücadelesidir. O açıdan, bu gensoruları
da iddia edilen konuların hiçbirinin aslı
yoktur, tamamen yalan haberlere dayalıdır ve bunun
sizler tarafından reddedileceğine de kaniyiz.

Hepinize saygılar sunuyorum. (RP ve DYP sıralarından
alkışlar)

BAŞKAN - Teşekkür ederim Sayın Bakan.

ASLAN ALİ HATİPOĞLU (Amasya) - Sayın
Başkan...

BAŞKAN - Buyurun.

ASLAN ALİ HATİPOĞLU (Amasya) - Türkiye
Cumhuriyeti Büyük Millet Meclisinin bir üyesi olarak...
(RP sıralarından gürültüler)

BAŞKAN - Bir dakika efendim... Bir milletvekilinin ne diyeceğini
dinlemeyecek mi Başkanlık? (RP sıralarından
gürültüler)

Buyurun.

ASLAN ALİ HATİPOĞLU (Amasya) - "Batı'dan
yapılan bir saldırıya karşı
sesleri çıkmaz" gibi sözlerini kınıyorum.
Türkiye Büyük Millet Meclisi, Batı'dan olsun,
Doğu'dan olsun, her türlü saldıraya karşı
çıkar. (ANAP sıralarından alkışlar)

BAŞKAN - Tutanaklara geçti efendim.

Sayın Baykal, size atfedilen görüşlere
farklı bir belirleme yapıldığını
söylüyorsunuz. Lütfen, bir cümleyle ve yerinizden_

DENİZ BAYKAL (Antalya) - Sayın Başkan, konuşmamda_(CHP
ve ANAP sıralarından "kürsüden konuşsun"
sesleri)

BAŞKAN - Değerli arkadaşlarım, Sayın
Baykal'ın, bir farklı görüş atfedildiği
iddiası var, yerinden düzeltme yapacaklar. Lütfen,
müdahale etmeyin.

DENİZ BAYKAL (Antalya) - Sayın Başkan, tutanaklara
geçmesi beni tatmin edecektir. Sadece, tutanakları
düzeltmek için söylüyorum. (ANAP sıralarından
"duyamıyoruz" sesleri)

BAŞKAN - Değerli arkadaşlarım, Sayın
Baykal "tutanaklara geçmesi beni tatmin edecek"
diyor. Biraz sessiz olursanız, siz de duyabilirsiniz.

Buyurun Sayın Baykal.

DENİZ BAYKAL (Antalya) - Sayın Bakan, konuşmasında,
benim, Mısır'la hiçbir ticaret anlaşması
yapılmadığını iddia ettiğimi
söylemişlerdir; bu doğru değildir. Benim söylediğim,
daha sonra Sayın Bakanın da bahsettiği KEK toplantısını
-Libya'da yapılan, başka yerlerde yapılan
KEK toplantısını- Mısır'da
yapma talebimiz olmuştur; ama, Mısır Hükümeti,
KEK toplantısı yapmaya hazır olmadığını
söylemiştir. O ekonomik komisyon toplantısı
gerçekleşmemiştir, bunu ifade etmiştim.

KEK toplantısının yapılmamış
olması, Mısır ile ticaret anlaşması
imzalanmaması anlamına gelmez. Elbette, hepimiz
biliyoruz, anlaşma yapıldı; ama, KEK toplantısı
yapma talebimiz, Mısır Hükümeti tarafından
geri çevrilmiştir. Bunu söyledim.

BAŞKAN -Teşekkür ediyorum.

Sayın Baykal "anlaşmaya geçilmediğini
iddia etmedim ben" diyorlar. Tutanaklara geçti efendim.

Değerli arkadaşlar, açık oylama talepleri
vardır; okutup, talep sahiplerini arayacağım
ve ona göre, oyunuza başvuracağım.

NECDET MENZİR (İstanbul) - Vatandaşlar kimin
ne olduğunu görsünler...

BAŞKAN - İki talep var; birisi Sayın Önder
Sav ve arkadaşlarının, birisi de Sayın
Murat Başesgioğlu ve arkadaşlarının.
Önce, geliş sırasına göre, Sayın
Sav ve arkadaşlarının talebini okutacağız;
eğer, yeterli imza sahibini burada bulursak, ikinciyi okumayıp
işlemi yapacağız.

Türkiye Büyük Millet Meclisi Başkanlığına

Başbakan Sayın Necmettin Erbakan ve Bakanlar Kuruluyla
ilgili gensoru önergesinin gündeme alınıp
alınmamasına ilişkin oylamanın, İçtüzükte
belirtilen açık oylamayla yapılmasını
saygılarımızla dileriz.

Önder Sav?.. Burada.

Ali Topuz?.. Burada.

Zekir Çakıroğlu?.. Burada.

Mustafa Yıldız?.. Burada.

Ali Haydar Şahin?.. Burada.

Ahmet Güryüz Ketenci?.. Yok.

MUSTAFA KUL (Erzincan) - Takabbül ediyorum Sayın Başkan.

BAŞKAN - Takabbül ediyorsunuz.

Mahmut Işık?.. Burada.

Oya Araslı?.. Burada.

Ayhan Fırat?.. Burada.

Yılmaz Ateş?.. Burada.

Altan Öymen?.. Burada.

Atilâ Sav?.. Burada.

Algan Hacaloğlu?.. Burada.

Orhan Veli Yıldırım?.. Burada.

Nihad Matkap?.. Burada.

Haydar Oymak?.. Burada.

Yahya Şimşek?.. Burada.

M. Ercan Karakaş?.. Burada.

İrfan Gürpınar?.. Burada.

Fuat Çay?.. Burada.

BAŞKAN - Yeterli sayıda imza var.

Açık oylamanın şekli hakkında
Genel Kurulun kararını alacağım.

Açık oylamanın, adı okunan sayın
milletvekilinin ayağa kalkarak kabul, ret veya çekimser
şeklinde oyunu belirtmesi suretiyle yapılmasını
oylarınıza sunuyorum: Kabul edenler...

Değerli arkadaşlar, çok ufak bir oy farkı
olabilir; o nedenle, balkonda duran arkadaşlarımızın
ve bu arada, aşağıda salonda olup da oturmayan
arkadaşlarımızın da balkona geçerek,
ellerini yeniden kaldırmalarını rica ediyorum.

Kabul etmeyenler... (ANAP, DSP ve CHP sıralarından
alkışlar!..)

(İstanbul Milletvekili Mustafa Baş'ın Başkanlık
Kürsüsüne çıkması ve ANAP,
DSP, CHP sıralarından "Yuh" sesleri, sıra
kapaklarına vurmalar)

BAŞKAN - Değerli arkadaşlarım, arkadaşımız
doğru olmayan bir şey söyledi; ama, salonda görülen
bir gerçeği hatırlatıyor. Bizim, herhalde
şöyle bir yanılgıya düşeceğimizi
zannetmiş: salonu ortadan eşit kabul edeceğimizi...
Halbuki, salonun bu tarafında, Doğru Yol Partisine
mensup, kabul edilmemesi yönünde el kaldıran
14 arkadaşımız var.

Salonda, kabul edilmeme yönünde 28 oyluk bir fark var.
Bu durumda, kabul edilmemiştir. (RP ve DYP sıralarından
"Bravo" sesleri, alkışlar)

Şimdi, açık oylamanın, adı okunan
sayın milletvekilinin kürsüye konulacak oy kutusuna
oy pusulasını atması suretiyle yapılmasını
oylarınıza sunuyorum: Kabul edenler... Kabul etmeyenler...
Kabul edilmemiştir.

Açık oylama, oy kutusu sıralar arasında
dolaştırılmak suretiyle yapılacaktır.

Kupalar dolaştırılsın.

(Oylar toplandı)

BAŞKAN - Oyunu kullanmayan sayın milletvekili var
mı? Yok.

Kupalar kaldırılsın.

(Oyların ayırımı yapıldı)

BAŞKAN - Sayın milletvekilleri, Başbakan ve
Bakanlar Kurulu haklarındaki (11/2,3, 4) esas numaralı
gensoru önergelerinin gündeme alınıp alınmaması
konusundaki açık oylama sonuçlarını
açıklıyorum:

Kullanılan oy sayısı : 532

Kabul : 257

Ret : 270

Mükerrer : 5

Böylece, gensoru önergelerinin gündeme alınması
kabul edilmemiştir. (RP ve DYP sıralarından
alkışlar)

Sayın milletvekilleri, kanun tasarı ve tekliflerini
görüşmek için, 17 Ekim 1996 Perşembe
günü, saat 14.00'te toplanmak üzere, birleşimi
kapatıyorum.

Kapanma Saati: 20.45

Hükümetin izlediği ciddiyetsiz ve tutarsız
dış politika konusunda gensoru açılmasına
ilişkin önergelere (11/2, 3, 4) verilen oyların
sonucu :

Reddedilmiştir.

Üye Sayısı : 550

Kullanılan Oy : 532

Kabul Edenler : 257

Reddedenler : 270

Çekinser : -

Geçersiz Oylar : -

Oya Katılmayanlar : 23

Mükerrer Oylar : 5

Açık Üyelikler : -

(Kabul Edenler)

ADANA

Uğur Aksöz

İmren Aykut

İbrahim Yavuz Bildik

M. Ali Bilici

Mehmet Büyükyılmaz

Erol Çevikçe

Tuncay Karaytuğ

Mustafa Küpeli

Arif Sezer

ADIYAMAN

Mahmut Bozkurt

Celal Topkan

AFYON

H. İbrahim Özsoy

AĞRI

Yaşar Eryılmaz

AKSARAY

Sadi Somuncuoğlu

AMASYA

Aslan Ali Hatipoğlu

Haydar Oymak

ANKARA

Nejat Arseven

Yılmaz Ateş

Gökhan Çapoğlu

Cemil Çiçek

Ali Dinçer

Eşref Erdem

Agah Oktay Güner

İrfan Köksalan

M. Seyfi Oktay

Mehmet Sağdıç

Önder Sav

Yücel Seçkiner

İlker Tuncay

Aydın Tümen

Hikmet Uluğbay

ANTALYA

Deniz Baykal

Emre Gönensay

İbrahim Gürdal

Bekir Kumbul

Sami Küçükbaşkan

Yusuf Öztop

Metin Şahin

ARDAHAN

İsmet Atalay

ARTVİN

Metin Arifağaoğlu

Süleyman Hatinoğlu

AYDIN

Cengiz Altınkaya

M. Fatih Atay

Sema Pişkinsüt

İsmet Sezgin

Yüksel Yalova

BALIKESİR

Safa Giray

Tamer Kanber

Mustafa Güven Karahan

İ. Önder Kırlı

Hüsnü Sıvalıoğlu

BARTIN

Zeki Çakan

Köksal Toptan

Cafer Tufan Yazıcıoğlu

BATMAN

Ataullah Hamidi

BAYBURT

Ülkü Güney

BİLECİK

Şerif Çim

BİTLİS

Edip Safder Gaydalı

Kâmran İnan

BOLU

Avni Akyol

Abbas İnceayan

Mustafa Karslıoğlu

BURDUR

Yusuf Ekinci

Kazım Üstüner

BURSA

Yüksel Aksu

Ali Rahmi Beyreli

Cavit Çağlar

İlhan Kesici

Hayati Korkmaz

Feridun Pehlivan

Yahya Şimşek

İbrahim Yazıcı

ÇANAKKALE

Hikmet Aydın

Mustafa Cumhur Ersümer

Ahmet Küçük

A. Hamdi Üçpınarlar

ÇANKIRI

Mete Bülgün

ÇORUM

Ali Haydar Şahin

DENİZLİ

Hilmi Develi

Adnan Keskin

Hasan Korkmazcan

DİYARBAKIR

Muzaffer Arslan

Sebgetullah Seydaoğlu

EDİRNE

Mustafa İlimen

Erdal Kesebir

ERZİNCAN

Mustafa Kul

Mustafa Yıldız

ERZURUM

Necati Güllülü

ESKİŞEHİR

Necati Albay

Mustafa Balcılar

İbrahim Yaşar Dedelek

Mahmut Erdir

GAZİANTEP

Mehmet Batallı

Hikmet Çetin

Ali Ilıksoy

Mustafa R. Taşar

Ünal Yaşar

Mustafa Yılmaz

GİRESUN

Burhan Kara

Yavuz Köymen

Rasim Zaimoğlu

GÜMÜŞHANE

Mahmut Oltan Sungurlu

HAKKÂRİ

Naim Geylani

HATAY

Fuat Çay

Ali Günay

Nihat Matkap

Levent Mıstıkoğlu

Atilla Sav

Hüseyin Yayla

IĞDIR

Adil Aşırım

ISPARTA

Erkan Mumcu

İÇEL

Oya Araslı

Halil Cin

Ali Er

Abdülbaki Gökçel

D. Fikri Sağlar

Mustafa İstemihan Talay

Rüştü Kazım Yücelen

İSTANBUL

Bülent Akarcalı

Ziya Aktaş

Ahat Andican

Mehmet Aydın

Ali Coşkun

Nami Çağan

H. Hüsnü Doğan

Halit Dumankaya

Bülent Ecevit

Algan Hacaloğlu

Ercan Karakaş

Yılmaz Karakoyunlu

M. Cavit Kavak

Osman Kılıç

Mehmet Tahir Köse

Emin Kul

Necdet Menzir

Yusuf Namoğlu

Altan Öymen

Korkut Özal

Ali Talip Özdemir

H. Hüsamettin Özkan

Yusuf Pamuk

Mehmet Cevdet Selvi

Mehmet Sevigen

Ahmet Tan

Güneş Taner

Bülent Tanla

Zekeriya Temizel

Erdoğan Toprak

Ali Topuz

Şadan Tuzcu

İZMİR

Veli Aksoy

Ali Rıza Bodur

Işın Çelebi

İ. Kaya Erdem

Sabri Ergül

Şükrü Sina Gürel

Aydın Güven Gürkan

Gencay Gürün

Birgen Keleş

Mehmet Köstepen

Atilla Mutman

Metin Öney

Ahmet Piriştina

Rüştü Saracoglu

Rıfat Serdaroğlu

Süha Tanık

Hakan Tartan

Zerrin Yeniceli

KAHRAMANMARAŞ

Esat Bütün

Ali Doğan

Ali Şahin

KARABÜK

Şinasi Altıner

Erol Karan

KARAMAN

Fikret Ünlü

KARS

Y. Selahattin Beyribey

Çetin Bilgir

KASTAMONU

Murat Başesgioğlu

Hadi Dilekçi

KAYSERİ

İsmail Cem

İbrahim Yılmaz

KIRIKKALE

Recep Mızrak

KIRKLARELİ

İrfan Gürpınar

Cemal Özbilen

Necdet Tekin

KOCAELİ

Bülent Atasayan

Halil Çalık

Onur Kumbaracıbaşı

Hayrettin Uzun

Bekir Yurdagül

KONYA

Ahmet Alkan

Abdullah Turan Bilge

Nezir Büyükcengiz

Mehmet Keçeciler

KÜTAHYA

Emin Karaa

MALATYA

Miraç Akdoğan

Metin Emiroğlu

Ayhan Fırat

MANİSA

Abdullah Akarsu

Tevfik Diker

Ayseli Göksoy

Hasan Gülay

Sümer Oral

Ekrem Pakdemirli

Cihan Yazar

Erdoğan Yetenç

MARDİN

Süleyman Çelebi

Ömer Ertaş

MUĞLA

Lale Aytaman

Zeki Çakıroğlu

Fikret Uzunhasan

NEVŞEHİR

Abdülkadir Baş

NİĞDE

Akın Gönen

ORDU

İhsan Çabuk

Mustafa Bahri Kibar

Müjdat Koç

Nabi Poyraz

Refaiddin Şahin

Şükrü Yürür

RİZE

Avni Kabakoğlu

Ahmet Kabil

Ahmet Mesut Yılmaz

SAKARYA

Teoman Akgür

Ahmet Neidim

Ersin Taranoğlu

SAMSUN

Cemal Alişan

İrfan Demiralp

Ayhan Gürel

Yalçın Gürtan

Murat Karayalçın

Biltekin Özdemir

SİİRT

Nizamettin Sevgili

SİNOP

Metin Bostancıoğlu

Yaşar Topçu

SIVAS

Mahmut Işık

ŞANLIURFA

Seyit Eyyüpoğlu

Eyyüp Cenap Gülpınar

ŞIRNAK

Mehmet Salih Yıldırım

TEKİRDAĞ

Fevzi Aytekin

Bayram Fırat Dayanıklı

Enis Sülün

TOKAT

Metin Gürdere

Şahin Ulusoy

TRABZON

Eyüp Aşık

Ali Kemal Başaran

İbrahim Çebi

Hikmet Sami Türk

TUNCELİ

Orhan Veli Yıldırım

UŞAK

Yıldırım Aktürk

Mehmet Yaşar Ünal

VAN

Şerif Bedirhanoğlu

YALOVA

Yaşar Okuyan

YOZGAT

Lutfullah Kayalar

İsmail Durak Ünlü

ZONGULDAK

Veysel Atasoy

Tahsin Boray Baycık

Hasan Gemici

Osman Mümtaz Soysal

(Reddedenler)

ADANA

Cevdet Akçalı

Yakup Budak

Sıtkı Cengil

İ. Cevher Cevheri

M. Halit Dağlı

Veli Andaç Durak

İbrahim Ertan Yülek

ADIYAMAN

Mahmut Nedim Bilgiç

Ahmet Çelik

Ahmet Doğan

AFYON

Sait Açba

İsmet Attila

Osman Hazer

Yaman Törüner

Kubilay Uygun

Nuri Yabuz

AĞRI

M. Sıddık Altay

Cemil Erhan

Celal Esin

AKSARAY

Mehmet Altınsoy

Nevzat Köse

Murtaza Özkanlı

AMASYA

Ahmet İyimaya

Cemalettif Lafcı

ANKARA

İlhan Aküzüm

Saffet Arıkan Bedük

Ahmet Bilge

Hasan Hüseyin Ceylan

Ömer Ekinci

Ünal Erkan

Mehmet Gölhan

Şaban Karataş

Ahmet Tekdal

Rıza Ulucak

Ersönmez Yarbay

ANTALYA

Osman Berberoğlu

Arif Ahmet Denizolgun

Hayri Doğan

ARDAHAN

Saffet Kaya

ARTVİN

Hasan Ekinci

AYDIN

Ali Rıza Gönül

Nahit Menteşe

Muhammet Polat

BALIKESİR

Abdülbaki Ataç

Ahmet Bilgiç

İsmail Özgün

İlyas Yılmazyıldız

BATMAN

Alaattin Sever Aydın

Musa Okçu

Faris Özdemir

BAYBURT

Suat Pamukçu

BİLECİK

Bahattin Şeker

BİNGÖL

Kazım Ataoğlu

Hüsamettin Korkutata

Mahmut Sönmez

BİTLİS

Zeki Ergezen

Abdulhaluk Mutlu

BOLU

Feti Görür

Necmi Hoşver

Mustafa Yünlüoğlu

BURDUR

Mustafa Çiloğlu

BURSA

Abdülkadir Cenkçiler

Cemal Külahlı

Ali Osman Sönmez

Turhan Tayan

Ertuğrul Yalçınbayır

ÇANAKKALE

Nevfel Şahin

ÇANKIRI

İsmail Coşar

Ahmet Uyanık

ÇORUM

Bekir Aksoy

Mehmet Aykaç

Zülfikar Gazi

Yasin Hatiboğlu

DENİZLİ

M. Kemal Aykurt

Mehmet Gözlükaya

Haluk Müftüler

Ramazan Yenidede

DİYARBAKIR

Abdülkadir Aksu

Ferit Bora

M. Selim Ensarioğlu

Sacit Günbey

Seyyit Haşim Haşimi

Ömer Vehbi Hatipoğlu

Yakup Hatipoğlu

Salih Sümer

EDİRNE

Ümran Akkan

Evren Bulut

ELAZIĞ

Mehmet Ağar

Ömer Naimi Barım

Hasan Belhan

Cihan Paçacı

ERZİNCAN

Tevhit Karakaya

Naci Terzi

ERZURUM

Zeki Ertugay

Lütfü Esengün

Abdulilah Fırat

İsmail Köse

Ömer Özyılmaz

Aslan Polat

Şinasi Yavuz

ESKİŞEHİR

Demir Berberoğlu

Hanifi Demirkol

GAZİANTEP

Nurettin Aktaş

Kahraman Emmioğlu

Mehmet Bedri İncetahtacı

GİRESUN

Turhan Alçelik

Ergun Özdemir

GÜMÜŞHANE

Lütfi Doğan

HAKKÂRİ

Mustafa Zeydan

HATAY

Abdulkadir Akgöl

Süleyman Metin Kalkan

Mehmet Sılay

Ali Uyar

IĞDIR

Şamil Ayrım

ISPARTA

Ömer Bilgin

A. Aykon Doğan

Mustafa Köylü

Halil Yıldız

İÇEL

Fevzi Arıcı

Mehmet Emin Aydınbaş

Saffet Benli

Turhan Güven

Ayfer Yılmaz

İSTANBUL

Meral Akşener

Yıldırım Aktuna

Tayyar Altıkulaç

Azmi Ateş

Mustafa Baş

Mukadder Başeğmez

Tansu Çiller

Gürcan Dağdaş

Süleyman Arif Emre

Hasan Tekin Enerem

Ekrem Erdem

Mehmet Fuat Fırat

Metin Işık

İsmail Kahraman

Hüseyin Kansu

Hayri Kozakçıoğlu

Göksal Küçükali

Ali Oğuz

Mehmet Ali Şahin

Osman Yumakoğulları

Bahattin Yücel

Bahri Zengin

Namık Kemal Zeybek

İZMİR

Turhan Arınç

Hasan Denizkurdu

Işılay Saygın

Ufuk Söylemez

Sabri Tekir

İsmail Yılmaz

KAHRAMANMARAŞ

Hasan Dikici

Avni Doğan

Ahmet Dökülmez

Mustafa Kamalak

Mehmet Sağlam

KARABÜK

Hayrettin Dilekcan

KARAMAN

Abdullah Özbey

Zeki Ünal

KARS

Sabri Güner

Zeki Karabayır

KASTAMONU

Fethi Acar

Nurhan Tekinel

Haluk Yıldız

KAYSERİ

Memduh Büyükkılıç

Osman Çilsal

Ayvaz Gökdemir

Abdullah Gül

Nurettin Kaldırımcı

Salih Kapusuz

KIRIKKALE

Kemal Albayrak

Hacı Filiz

Mikail Korkmaz

KIRKLARELİ

A. Sezal Özbek

KIRŞEHİR

Ömer Demir

Cafer Güneş

KİLİS

Mustafa Kemal Ateş

Doğan Güreş

KOCAELİ

Necati Çelik

İsmail Kalkandelen

Osman Pepe

KONYA

Hüseyin Arı

Veysel Candan

Remzi Çetin

Necati Çetinkaya

Necmettin Erbakan

Abdullah Gencer

Ali Günaydın

Teoman Rıza Güneri

Hasan Hüseyin Öz

Mustafa Ünaldı

Lütfi Yalman

Mehmet Ali Yavuz

KÜTAHYA

Ahmet Derin

İsmail Karakuyu

Mehmet Korkmaz

Metin Perli

MALATYA

Oğuzhan Asiltürk

Yaşar Canbay

Fikret Karabekmez

M. Recai Kutan

MANİSA

Rıza Akçalı

Bülent Arınç

Yahya Uslu

MARDİN

Muzaffer Arıkan

Mahmut Duyan

Hüseyin Yıldız

MUĞLA

İrfettin Akar

Mustafa Dedeoğlu

Enis Yalım Erez

MUŞ

Necmettin Dede

Nedim İlci

Erkan Kemaloğlu

Sabahattin Yıldız

NEVŞEHİR

Mehmet Elkatmış

Esat Kıratlıoğlu

NİĞDE

Doğan Baran

Mehmet Salih Katırcıoğlu

Ergun Özkan

ORDU

Hüseyin Olgun Akın

Mustafa Hasan Öz

RİZE

Şevki Yılmaz

SAKARYA

Nezir Aydın

Cevat Ayhan

Nevzat Ercan

Ertuğrul Eryılmaz

SAMSUN

Ahmet Demircan

Nafiz Kurt

Latif Öztek

Musa Uzunkaya

SİİRT

Ahmet Nurettin Aydın

Mehmet Emin Aydın

SİNOP

Kadir Bozkurt

SIVAS

Musa Demirci

Tahsin Irmak

Temel Karamollaoğlu

Abdüllatif Şener

ŞANLIURFA

Sedat Edip Bucak

Necmettin Cevheri

İbrahim Halil Çelik

Zülfükar İzol

Ahmet Karavar

Abdülkadir Öncel

M. Fevzi Şıhanlıoğlu

ŞIRNAK

Bayar Ökten

Mehmet Tatar

TEKİRDAĞ

Nihan İlgün

TOKAT

Abdullah Arslan

Ali Şevki Erek

Ahmet Feyzi İnceöz

Bekir Sobacı

TRABZON

Yusuf Bahadır

Kemalettin Göktaş

Şeref Malkoç

İsmail İlhan Sungur

TUNCELİ

Kamer Genç

UŞAK

Hasan Karakaya

VAN

Maliki Ejder Arvas

Mustafa Bayram

Fethullah Erbaş

Şaban Şevli

Mahmut Yılbaş

YALOVA

Cevdet Aydın

YOZGAT

İlyas Arslan

Kazım Arslan

Yusuf Bacanlı

Abdullah Örnek

ZONGULDAK

Necmettin Aydın

Ömer Barutçu

(Katılmayanlar)

ADANA

Orhan Kavuncu

AĞRI

M. Ziyattin Tokar (B.)

ANKARA

Mehmet Ekici

Halis Uluç Gürkan (Bşk. V.)

BURSA

Mehmet Altan Karapaşaoğlu

ÇORUM

Hasan Çağlayan

ELAZIĞ

Ahmet Cemil Tunç

İSTANBUL

Sedat Aloğlu

Refik Aras

Cefi jozef Kamhi

Ahmet Güryüz Ketenci

Aydın Menderes

Mehmet Moğultay

KAYSERİ

Recep Kırış

KIRŞEHİR

Mehmet Ali Altın

KOCAELİ

Şevket Kazan (B.)

KÜTAHYA

Mustafa Kalemli (Başkan)

MARDİN

Fehim Adak (B.)

SAMSUN

Adem Yıldız

SIVAS

Nevzat Yanmaz

Muhsin Yazıcıoğlu

TEKİRDAĞ

Hasan Peker

TOKAT

Hanefi Çelik

(Mükerrer Oylar)

ÇORUM

Bekir Aksoy (Red)

DİYARBAKIR

Sacit Günbey (Red)

İSTANBUL

Namık Kemal Zeybek (Red)

KONYA

Teoman Rıza Güneri (Red)

SIVAS

Musa Demirci (Red)

Türkiye Büyük Millet Meclisi

GÜNDEMİ

8 İNCİ BİRLEŞİM

16 . 10 . 1996 ÇARŞAMBA

Saat : 15.00

1

BAŞKANLIĞIN GENEL KURULA SUNUŞLARI

2

ÖZEL GÜNDEMDE YER ALACAK İŞLER

1. - Cumhuriyet Halk Partisi Grubu adına Grup Başkanı
ve Antalya Milletvekili Deniz Baykal ile Grup Başkanvekilleri
İçel Milletvekili Oya Araslı, Ankara Milletvekili
Önder Sav ve Hatay Milletvekili Nihat Matkap'ın, Hükümetin
izlediği ciddiyetsiz ve tutarsız dış politika
nedeniyle devletin dış ilişkilerinde küçültücü
duruma düşürüldüğü iddiasıyla
Anayasanın 99 uncu, İçtüzüğün
106 ncı maddesi uyarınca Başbakan Necmettin
Erbakan Hakkında bir gensoru açılmasına
ilişkin önergesinin gündeme alınıp
alınmayacağı konusunda görüşme
(11/2) (Dağıtma tarihi : 8.10.1996)

2. - Zonguldak Milletvekili Mümtaz Soysal ve 21 arkadaşının,
dış politikanın belirlenme ve yürütülmesindeki
tutarsızlıklar nedeniyle devletin küçük
düşürüldüğü iddiasıyla
Anayasanın 99 uncu, İçtüzüğün
106 ncı maddesi uyarınca Bakanlar Kurulu hakkında
bir gensoru açılmasına ilişkin önergesinin
gündeme alınıp alınmayacağı
konusunda görüşme (11/3) (Dağıtma tarihi
: 9.10.1996)

3. - Bitlis Milletvekili Kâmran İnan ve 24 arkadaşının,
Libya gezisi esnasında Türk Milleti'ne yapılan
hakaretlere duyarsız ve tepkisiz kalması nedeniyle
devletin dış ilişkilerinde küçültücü
duruma düşürüldüğü iddiasıyla
Anayasanın 99 uncu, İçtüzüğün
106 ncı maddesi uyarınca Başbakan Necmettin
Erbakan hakkında bir gensoru açılmasına
ilişkin önergesinin gündeme alınıp
alınmayacağı konusunda görüşme
(11/4) (Dağıtma tarihi : 10.10.1996)

3

SEÇİM

4

OYLAMASI YAPILACAK İŞLER

TUTANAĞIN SONU 
        	
       	    



















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












