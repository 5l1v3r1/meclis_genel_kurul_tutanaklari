



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 96’ncı
Birleşim
 8
Mayıs 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER



I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Muğla Milletvekili Mehmet Erdoğan’ın, Trafik Haftası’na
ilişkin gündem dışı konuşması
2.- Bursa Milletvekili Ceyhun İrgil’in, eğitim sorunlarına
ilişkin gündem dışı konuşması
3.- İstanbul Milletvekili Hasan Turan’ın, Filistin Millî
Meclisinin açılışı münasebetiyle 27-30 Nisan tarihleri arasında Filistin’e
yapmış oldukları ziyarete ilişkin gündem dışı konuşması

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın,
Filistin Millî Meclisinin açılışı münasebetiyle Filistin’e yaptıkları ziyarete
ve Filistin’in haklı davasının yanında olduklarına ilişkin konuşması 
2.- Oturum Başkanı TBMM Başkan Vekili Ahmet Aydın’ın,
Fransa’da 300 kişinin ırkçı, İslamofobik bir yaklaşımla İslam’a hakaret eden
yaklaşımını şiddetle kınadığına ilişkin konuşması
3.- Oturum Başkanı TBMM Başkan Vekili Ahmet Aydın’ın,
Başkanlık Divanı olarak eski Bayındırlık ve İskân Bakanı Cevat Ayhan’a
Allah’tan rahmet dilediklerine ilişkin konuşması

V.- AÇIKLAMALAR
1.- Osmaniye Milletvekili Mücahit Durmuşoğlu’nun,
Fransa’daki sözde bir grup aydının Kur'an-ı Kerim’den bazı ifadelerin
çıkarılmasını istemelerinin saygısızlık olduğuna, dünya kamuoyunu bu konuda
insaflı ve hakkaniyetli olmaya çağırdığına ilişkin açıklaması
2.- İzmir Milletvekili Mustafa Ali Balbay’ın, FETÖ davasında
itirafçı iş adamı Ahmet Küçükbay’ın ismini verdiği 84 kişiyle ve iş merkezinin
AKP İzmir İl Başkanlığı olarak kullanılmasıyla ilgili bilgi almak istediğine
ilişkin açıklaması
3.- Mersin Milletvekili Ali Cumhur Taşkın’ın, Türkiye’nin
sadece hudutları içinde değil hudutları dışında da güvenliği sağlamak için her
türlü kararı alan ve yol haritasını belirleyen güçlü bir ülke olduğuna ilişkin
açıklaması
4.- Kahramanmaraş İmran Kılıç’ın, 7-12 Mayıs Vakıflar
Haftası’nı kutladığına, Fransa’daki sözde aydınları Kur'an-ı Kerim’e karşı
yaptıkları hadsizlikten dolayı kınadığına ve İbn-i Haldun’un Mukaddime’de
belirttiği siyaset anlayışına ilişkin açıklaması
5.- Uşak Milletvekili Özkan Yalım’ın, KİT’lerde çalışan tüm
taşeron işçilerin yasadan yararlanmasını Çalışma ve Sosyal Güvenlik Bakanından
talep ettiğine ilişkin açıklaması
6.- İstanbul Milletvekili Fatma Benli’nin, 24 Haziran
seçimlerinin Türkiye için yeni bir başlangıç olacağına ilişkin açıklaması
7.- Mersin Milletvekili Aytuğ Atıcı’nın, Sağlık Bakanlığının
mahkemelerce suçsuz bulunmalarına rağmen Türk Tabipleri Birliği üyelerini
memuriyetten atmaya çalıştığına ilişkin açıklaması
8.- Kayseri Milletvekili Sami Dedeoğlu’nun, 7-12 Mayıs
Vakıflar Haftası’nı kutladığına, yardımlaşma ve dayanışmanın bir medeniyetin en
belirgin özelliği olduğuna ilişkin açıklaması
9.- Çankırı Milletvekili Muhammet Emin Akbaşoğlu’nun,
Fransa’da bir kesimin Kur'an-ı Kerim’i değiştirmek ve imha etmek istediklerine
ve insanlığın kurtuluşunun sadece İslam’da olduğuna ilişkin açıklaması
10.- İzmir Milletvekili Kerem Ali Sürekli’nin, 300 sözde
Fransız yazar ve siyasetçiyi Kur’an-ı Kerim’le ilgili yaptıkları şuursuz ve
alçakça açıklama dolayısıyla şiddetle kınadığına ilişkin açıklaması
11.- Giresun Milletvekili Bülent Yener Bektaşoğlu’nun,
eğitimcilere iradeleri dışında rotasyon uygulamasından vazgeçilmesi gerektiğine
ve bir yılda ne kadar rotasyon uygulaması yapıldığını öğrenmek istediğine
ilişkin açıklaması
12.- Mersin Milletvekili Hacı Özkan’ın, 24 Haziran
seçimlerinin Türkiye için bir milat olacağına ilişkin açıklaması
13.- İstanbul Milletvekili Arzu Erdem’in, 13 Mayıs Türk Dil
Bayramı’na ve tüm annelerin Anneler Günü’nü kutladığına ilişkin açıklaması
14.- İstanbul Milletvekili Ali Şeker’in, Türk Tabipleri
Birliği üyeleri Dursun Yaşar Ulutaş ile Selma Güngör’ün devlet memurluğundan
atılmasının teklif edilmesine ve üniversitelerin bölünmemesi gerektiğine
ilişkin açıklaması
15.- Mersin Milletvekili Hüseyin Çamak’ın, Mersin’in Gülnar
ilçesinin sorunlarına, çiftçi borçlarının yapılandırılmamasının ciddi bir
haksızlık olduğuna ve devletin istihdam sağlayamadığı gençlerden öğrenci kredi
borçlarını talep etmemesi gerektiğine ilişkin açıklaması
16.- Mersin Milletvekili Baki Şimşek’in, 300 sözde Fransız
aydının Kur'an-ı Kerim’le ilgili olan sözlerini şiddetle kınadığına ve Kur'an-ı
Kerim’in hem yazılarak hem de dilden dile hafızlar tarafından aktarılarak
kıyamete kadar korunacağına ilişkin açıklaması
17.- Adana Milletvekili Meral Danış Beştaş’ın, Diyarbakır’da
bir gencin polisler tarafından vurulması olayını şiddetle kınadığına, Boğaziçi
Üniversitesindeki olaylardan sonra tutuklanan 2 öğrencinin durumuna, BİRLEŞİK
METAL-İŞ Sendikası Sınıf Araştırmaları Merkezinin nisan ayı açlık ve yoksulluk
sınırı raporuna ve Hükûmetin çözmek zorunda olduğu en temel meselenin yoksulluk
olduğuna ilişkin açıklaması
18.- Ankara Milletvekili Levent Gök’ün, Fransa’da yayınlanan
300 imzalı bazı ayetlerin Kur'an’dan çıkarılmasına yönelik bildirinin aymazlık
olduğuna, 6 Mayıs Deniz Gezmiş, Yusuf Aslan ile Hüseyin İnan’ın idam
edilmelerinin 46’ncı yıl dönümüne ve onların ideallerinin bugün de yolumuzu
aydınlatmaya devam ettiğine ilişkin açıklaması
19.- İstanbul Milletvekili Mehmet Muş’un, 54’üncü Hükûmette
Bayındırlık ve İskân Bakanlığı yapan Cevat Ayhan’a Allah’tan rahmet dilediğine,
300 Fransız siyasetçi ve yazarın Kur’an-ı Kerim’den bazı ayetlerin
çıkarılmasına ilişkin bildiriyi en sert şekilde kınadıklarına, Avrupa’da son
yıllarda “ifade hürriyeti” adı altında İslam’a ve Müslümanlara yönelik nefret
ve şiddet dilinin arttığına ve herkesi dinî inançlara saygılı olmaya davet
ettiğine ilişkin açıklaması
20.- Bursa Milletvekili Kadir Koçdemir’in, 7-12 Mayıs
Vakıflar Haftası’na ve 13 Mayıs Dil Bayramı’na ilişkin açıklaması
21.- İstanbul Milletvekili Mehmet Muş’un, Manisa
Milletvekili Özgür Özel’in AK PARTİ grup önerisi üzerinde CHP Grubu adına
yapmış olduğu konuşmasındaki bazı ifadelerine ilişkin açıklaması
22.- Manisa Milletvekili Özgür Özel’in, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
23.- Manisa Milletvekili Özgür Özel’in, Türk Tabipleri
Birliği Merkez Konseyinin 2 üyesinin OHAL’in verdiği yetkilerle devlet
memurluğundan men edilmeye çalışılmasının kabul edilebilir bir yaklaşım
olmadığına ve bu konunun Hükûmetin gündemine getirilmesini talep ettiğine
ilişkin açıklaması
24.- Manisa Milletvekili Özgür Özel’in, Foto Muhabirleri
Derneğinin 2018 yılı basın fotoğrafı ödül törenine katılamayacaklarına ve yılın
basın fotoğrafı olarak CHP Genel Başkanının adalet yürüyüşünden bir karenin
seçilmiş olmasından büyük memnuniyet duyduklarına ilişkin açıklaması
25.- Amasya Milletvekili Mehmet Naci Bostancı’nın, Adana
Meral Danış Beştaş’ın görüşülmekte olan 556 sıra sayılı Kanun Tasarısı’nın
7’nci maddesine bağlı ek madde 182’yle ilgili önerge üzerinde yaptığı
konuşmasındaki bazı ifadelerine ilişkin açıklaması
26.- Adana Milletvekili Meral Danış Beştaş’ın, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
27.- Manisa Milletvekili Özgür Özel’in, Amasya Milletvekili
Mehmet Naci Bostancı’nın yaptığı açıklamasındaki bazı ifadelerine ilişkin
açıklaması
28.- Manisa Milletvekili Özgür Özel’in, Cağaloğlu Anadolu
Lisesi Müdürünün devlete, Hükûmete, akla, vicdana meydan okumasına ne kadar
sessiz kalınacağını öğrenmek istediğine ilişkin açıklaması
29.- İstanbul Milletvekili Mehmet Muş’un, Bursa Milletvekili
Kadir Koçdemir’in görüşülmekte olan 556 sıra sayılı Kanun Tasarısı’nın ikinci
bölümü üzerinde İYİ PARTİ Grubu adına yaptığı konuşmasındaki bazı ifadelerine
ilişkin açıklaması
30.- Manisa Milletvekili Özgür Özel’in, Eskişehir
Milletvekili Nabi Avcı’nın görüşülmekte olan 556 sıra sayılı Kanun Tasarısı’nın
ikinci bölümü üzerinde AK PARTİ Grubu adına yaptığı konuşmasındaki bazı
ifadelerine ilişkin açıklaması
31.- Eskişehir Milletvekili Nabi Avcı’nın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
32.- Manisa Milletvekili Özgür Özel’in, Eskişehir
Milletvekili Nabi Avcı’nın yaptığı açıklamasındaki bazı ifadelerine ilişkin
açıklaması
33.- Antalya Milletvekili Mustafa Akaydın’ın, Sakarya
Milletvekili Mustafa İsen’in görüşülmekte olan 556 sıra sayılı Kanun
Tasarısı’nın ikinci bölümü üzerinde şahsı adına yaptığı konuşmasındaki bazı
ifadelerine ilişkin açıklaması
34.- Millî Eğitim Bakanı İsmet Yılmaz’ın, Kırklareli
Milletvekili Türabi Kayan’ın görüşülmekte olan 556 sıra sayılı Kanun
Tasarısı’nın 9’uncu maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
35.- Adana Milletvekili Meral Danış Beştaş’ın, Millî Eğitim
Bakanı İsmet Yılmaz’ın yaptığı açıklamasındaki bazı ifadelerine ilişkin
açıklaması
36.- Manisa Milletvekili Özgür Özel’in, Millî Eğitim Bakanı
İsmet Yılmaz’ın yaptığı açıklamasındaki bazı ifadelerine ilişkin açıklaması
37.- İstanbul Milletvekili Mehmet Muş’un, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
38.- Adana Milletvekili Meral Danış Beştaş’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
39.- İstanbul Milletvekili Mehmet Muş’un, Mersin
Milletvekili Aytuğ Atıcı’nın görüşülmekte olan 556 sıra sayılı Kanun
Tasarısı’nın 11’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
40.- Manisa Milletvekili Özgür Özel’in, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
41.- İstanbul Milletvekili Mehmet Muş’un, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
42.- Adana Milletvekili Meral Danış Beştaş’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
43.- Millî Eğitim Bakanı İsmet Yılmaz’ın, Atatürk
Üniversitesinin girişindeki tabelaya ilişkin açıklaması
44.- Manisa Milletvekili Özgür Özel’in, Millî Eğitim Bakanı
İsmet Yılmaz’ın Atatürk Üniversitesinin ana girişindeki tabelaya dair verdiği
bilginin doğru olmadığına ilişkin açıklaması
45.- Millî Eğitim Bakanı İsmet Yılmaz’ın, Manisa
Milletvekili Özgür Özel’in açıklamasındaki bazı ifadelerine ilişkin açıklaması
46.- Erzurum Milletvekili İbrahim Aydemir’in, Atatürk
üzerinden asla ve kata siyaset yapılmaması gerektiğine ve Erzurum’un, Atatürk
Üniversitesi gibi bir ismi taşıdığı için iftihar ettiğine ilişkin açıklaması
47.- Bursa Milletvekili Ceyhun İrgil’in, Millî Eğitim Bakanı
İsmet Yılmaz’ın yaptığı açıklamasındaki bazı ifadelerine ilişkin açıklaması

VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, İsviçre,
İran, Ukrayna ve Finlandiya'ya ziyaretler gerçekleştiren Türkiye Büyük Millet
Meclisi Dışişleri Komisyonu üyelerinden oluşan heyetlerin ve Belarus
Parlamentosu Dışişleri Komisyonu ile Finlandiya Parlamentosu Dışişleri
Komisyonu heyetlerinin ülkemizi ziyaret etmesinin Türkiye Büyük Millet Meclisi
Başkanlık Divanının 14/3/2016 tarih ve 56 sayılı Kararı’yla uygun bulunduğuna
ilişkin tezkeresi (3/1579)
2.- Başkanlıkça, esas komisyon olarak Dışişleri Komisyonuna,
tali komisyon olarak da Sanayi, Ticaret, Enerji, Tabii Kaynaklar, Bilgi ve
Teknoloji Komisyonuna havale edilen (1/840) esas numaralı Türkiye Cumhuriyeti
Hükümeti ile Moldova Cumhuriyeti Hükümeti Arasında Yatırımların Karşılıklı
Teşviki ve Korunmasına İlişkin Anlaşmanın Onaylanmasının Uygun Bulunduğuna Dair
Kanun Tasarısının Hükûmetçe geri alındığına ilişkin tezteresi (3/1580)
3.- Türkiye Büyük Millet Meclisi Başkanlığının, Malatya
Milletvekili Taha Özhan'ın, ABD'nin başkenti Washington'da 15-20 Mayıs 2018
tarihlerinde düzenlenecek olan Dünya Bankası ve Uluslararası Para Fonu'nun
Parlamenterler Ağı yıllık toplantısına katılmasına ilişkin tezkeresi (3/1581)
4.- Türkiye Büyük Millet Meclisi Başkanlığının, Dilekçe
Komisyonunun Türkiye Büyük Millet Meclisinin tatilde ve ara vermede bulunduğu
dönemde çalışabilmesine dair talebininin uygun görüldüğüne ilişkin tezkeresi
(3/1582)
5.- Türkiye Büyük Millet Meclisi Başkanlığının, İnsan
Haklarını İnceleme Komisyonunun Türkiye Büyük Millet Meclisinin tatilde ve ara
vermede bulunduğu dönemde çalışabilmesine dair dair talebininin uygun
görüldüğüne ilişkin tezkeresi (3/1583)
6.- Türkiye Büyük Millet Meclisi Başkanlığının, Kadın Erkek
Fırsat Eşitliği Komisyonunun Türkiye Büyük Millet Meclisinin tatilde ve ara
vermede bulunduğu dönemde çalışabilmesine dair talebininin uygun görüldüğüne
ilişkin tezkeresi (3/1584)

B) Önergeler
1.- Mersin Milletvekili Baki Şimşek'in, (2/361) esas
numaralı 6360 Sayılı On Dört İlde Büyükşehir Belediyesi ve Yirmi Yedi İlçe
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanunda Değişiklik Yapılmasına Dair Kanun Teklifi’nin doğrudan
gündeme alınmasına ilişkin önergesi (4/149)

VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Adana Milletvekili
Meral Danış Beştaş tarafından, son yıllarda artan işsizliğin bir diğer
boyutunun liyakate dayalı işe alımlar yahut atamalar yerine tanıdık vasıtasıyla
iş olanaklarının yaygınlaşması olduğuna ve bunun nedenlerinin araştırılması
amacıyla 13/3/2018 tarihinde Türkiye Büyük Millet Meclisine verilmiş olan
Meclis araştırması önergesinin ön görüşmelerinin, Genel Kurulun 8 Mayıs 2018
Salı günkü birleşiminde yapılmasına ilişkin önerisi 
2.- CHP Grubunun, Ankara Milletvekili Levent Gök ve
arkadaşları tarafından, Ankara’da sel baskını yaşanmaması için alınması gereken
önlemlerin belirlenmesi amacıyla 7/5/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 8 Mayıs 2018 Salı günkü birleşiminde yapılmasına
ilişkin önerisi 
3.- AK PARTİ Grubunun, Genel Kurulun çalışma gün ve
saatlerinin yeniden düzenlenmesine; 557 sıra sayılı Kanun Tasarısı’nın kırk
sekiz saat geçmeden gündemin "Kanun Tasarı ve Teklifleri ile
Komisyonlardan Gelen Diğer İşler" kısmının 2'nci sırasına alınmasına;
görüşülmekte olan 556 sıra sayılı Kanun Tasarısı’nın kabul edilen 7'nci maddesi
ile 2809 sayılı Kanun’a eklenen ek 182'nci maddesinin İç Tüzük’ün 89'uncu
maddesine göre yeniden görüşülmesine; 557 sıra sayılı Kanun Tasarısı’nın İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi 

VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556)

B) Yeniden Görüşmeleri Yapılan Tasarılar/Teklifleri (Tekriri
Müzakere)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda Değişiklik
Yapılmasına Dair Kanun Teklifi (2/2314) ve Millî Eğitim, Kültür, Gençlik ve
Spor Komisyonu Raporu (S. Sayısı: 556) (7’nci Maddeye bağlı Ek Madde 182)

IX.- OYLAMALAR
1.- (S. Sayısı: 556) Yükseköğretim Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı’nın
oylaması

X.- KOMİSYONLAR BÜLTENİ
1.- 01/07/2017-31/12/2017 tarihleri arasında
komisyonlara gelen, komisyonlardan çıkan ve 30/06/2012 tarihinde komisyonlarda
bulunan kanun hükmünde kararnameler, tasarılar, teklifler ve tezkereler

XI.- YAZILI SORULAR VE CEVAPLARI
1.- Bartın Milletvekili Muhammet Rıza Yalçınkaya'nın, kredi
borçları nedeniyle mağdur olan esnaf ve sanatkârların durumuna ilişkin sorusu
ve Gümrük ve Ticaret Bakanı Bülent Tüfenkci’nin cevabı (7/25912)
2.- Denizli Milletvekili Melike Basmacı'nın, Bakanlık
bünyesinde kullanılan resmi araçlara ve yapılan akaryakıt harcamalarına ilişkin
sorusu ve Gümrük ve Ticaret Bakanı Bülent Tüfenkci’nin cevabı (7/25918)
3.- İstanbul Milletvekili Mustafa Sezgin Tanrıkulu'nun,
Varlık Fonu'nun kuruluş amacına yönelik iddialara ilişkin Başbakandan sorusu ve
Başbakan Yardımcısı Mehmet Şimşek’in cevabı (7/26073)
4.- İstanbul Milletvekili Garo Paylan'ın, Çiftlik Bank
oyununa ilişkin Başbakandan sorusu ve Gümrük ve Ticaret Bakanı Bülent
Tüfenkci’nin cevabı (7/26098)
5.- Denizli Milletvekili Melike Basmacı'nın, 2017 yılında
yapılan personel eğitimlerine ilişkin sorusu ve Ekonomi Bakanı Nihat
Zeybekci’nin cevabı (7/26366)
6.- Niğde Milletvekili Ömer Fethi Gürer'in, 2017 yılında
Rekabet Kurumu tarafından soruşturma açılan şirketlere ilişkin sorusu ve Gümrük
ve Ticaret Bakanı Bülent Tüfenkci’nin cevabı (7/26464)
7.- Denizli Milletvekili Melike Basmacı'nın, 2017 yılında
yapılan personel eğitimlerine ilişkin sorusu ve Gümrük ve Ticaret Bakanı Bülent
Tüfenkci’nin cevabı (7/26467)
8.- Niğde Milletvekili Ömer Fethi Gürer'in, Ağrı ilinde 2017
yılında açılan ve kapanan işyerleri ile kredi kullanan esnaf sayılarına,
Aksaray ilinde 2017 yılında açılan ve kapanan işyerleri ile
kredi kullanan esnaf sayılarına,
Batman ilinde 2017 yılında açılan ve kapanan işyerleri ile
kredi kullanan esnaf sayılarına,
Bayburt ilinde 2017 yılında açılan ve kapanan işyerleri ile
kredi kullanan esnaf sayılarına,
Bingöl ilinde 2017 yılında açılan ve kapanan işyerleri ile
kredi kullanan esnaf sayılarına,
Bitlis ilinde 2017 yılında açılan ve kapanan işyerleri ile
kredi kullanan esnaf sayılarına,
Çankırı ilinde 2017 yılında açılan ve kapanan işyerleri ile
kredi kullanan esnaf sayılarına,
Düzce ilinde 2017 yılında açılan ve kapanan işyerleri ile
kredi kullanan esnaf sayılarına,
Elâzığ ilinde 2017 yılında açılan ve kapanan işyerleri ile
kredi kullanan esnaf sayılarına,
Erzincan ilinde 2017 yılında açılan ve kapanan işyerleri ile
kredi kullanan esnaf sayılarına,
Erzurum ilinde 2017 yılında açılan ve kapanan işyerleri ile
kredi kullanan esnaf sayılarına,
Gümüşhane ilinde 2017 yılında açılan ve kapanan işyerleri
ile kredi kullanan esnaf sayılarına,
Hakkâri ilinde 2017 yılında açılan ve kapanan işyerleri ile
kredi kullanan esnaf sayılarına,
Iğdır ilinde 2017 yılında açılan ve kapanan işyerleri ile
kredi kullanan esnaf sayılarına,
Kahramanmaraş ilinde 2017 yılında açılan ve kapanan
işyerleri ile kredi kullanan esnaf sayılarına,
Karabük ilinde 2017 yılında açılan ve kapanan işyerleri ile
kredi kullanan esnaf sayılarına,
Karaman ilinde 2017 yılında açılan ve kapanan işyerleri ile
kredi kullanan esnaf sayılarına,
Kars ilinde 2017 yılında açılan ve kapanan işyerleri ile
kredi kullanan esnaf sayılarına,
Kastamonu ilinde 2017 yılında açılan ve kapanan işyerleri
ile kredi kullanan esnaf sayılarına,
Kırıkkale ilinde 2017 yılında açılan ve kapanan işyerleri
ile kredi kullanan esnaf sayılarına,
Kırşehir ilinde 2017 yılında açılan ve kapanan işyerleri ile
kredi kullanan esnaf sayılarına,
Kilis ilinde 2017 yılında açılan ve kapanan işyerleri ile
kredi kullanan esnaf sayılarına,
Kütahya ilinde 2017 yılında açılan ve kapanan işyerleri ile
kredi kullanan esnaf sayılarına,
Mardin ilinde 2017 yılında açılan ve kapanan işyerleri ile
kredi kullanan esnaf sayılarına,
Muş ilinde 2017 yılında açılan ve kapanan işyerleri ile
kredi kullanan esnaf sayılarına,
Nevşehir ilinde 2017 yılında açılan ve kapanan işyerleri ile
kredi kullanan esnaf sayılarına,
Osmaniye ilinde 2017 yılında açılan ve kapanan işyerleri ile
kredi kullanan esnaf sayılarına,
Rize ilinde 2017 yılında açılan ve kapanan işyerleri ile
kredi kullanan esnaf sayılarına,
Siirt ilinde 2017 yılında açılan ve kapanan işyerleri ile
kredi kullanan esnaf sayılarına,
Şanlıurfa ilinde 2017 yılında açılan ve kapanan işyerleri
ile kredi kullanan esnaf sayılarına,
Şırnak ilinde 2017 yılında açılan ve kapanan işyerleri ile
kredi kullanan esnaf sayılarına,
Van ilinde 2017 yılında açılan ve kapanan işyerleri ile
kredi kullanan esnaf sayılarına,
Yozgat ilinde 2017 yılında açılan ve kapanan işyerleri ile
kredi kullanan esnaf sayılarına,
Diyarbakır ilinde 2017 yılında açılan ve kapanan işyerleri
ile kredi kullanan esnaf sayılarına,
Niğde ilinde 2017 yılında açılan ve kapanan işyerleri ile
kredi kullanan esnaf sayılarına,
Adıyaman ilinde 2017 yılında açılan ve kapanan işyerleri ile
kredi kullanan esnaf sayılarına,
İlişkin Başbakandan soruları ve Gümrük ve Ticaret Bakanı
Bülent Tüfenkci’nin cevabı (7/26689), (7/26690), (7/26691), (7/26692),
(7/26693), (7/26694), (7/26695), (7/26696), (7/26697), (7/26698), (7/26699),
(7/26700), (7/26701), (7/26702), (7/26703), (7/26704), (7/26705), (7/26706),
(7/26707), (7/26708), (7/26709), (7/26710), (7/26711), (7/26712),(7/26713),
(7/26714), (7/26715), (7/26716), (7/26717), (7/26718), (7/26719), (7/26720),
(7/26721), (7/26722), (7/26723), (7/26724)
9.- İstanbul Milletvekili Mahmut Tanal'ın, Bakanlıkta
kullanılan halılara ilişkin sorusu ve Ekonomi Bakanı Nihat Zeybekci’nin cevabı
(7/26930)
10.- Niğde Milletvekili Ömer Fethi Gürer'in, 15 Mart Dünya
Tüketiciler Gününde gönderilen SMS'lere ilişkin sorusu ve Gümrük ve Ticaret
Bakanı Bülent Tüfenkci’nin cevabı (7/26947)
11.- İstanbul Milletvekili Mahmut Tanal'ın, Bakanlıkta
kullanılan halılara ilişkin sorusu ve Gümrük ve Ticaret Bakanı Bülent
Tüfenkci’nin cevabı (7/26948)
8 Mayıs 2018 Salı
BİRİNCİ OTURUM
Açılma Saati: 15.03
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Mehmet Necmettin AHRAZOĞLU (Hatay)
----- 0 -----
BAŞKAN – Türkiye
Büyük Millet Meclisinin 96’ncı Birleşimini açıyorum. 
Toplantı
yeter sayısı vardır.
Görüşmelere
başlıyoruz. 
Hayırlı
ve başarılı bir çalışma haftası diliyorum tüm siyasi partilere, tüm
milletvekili arkadaşlarımıza. 
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Trafik Haftası münasebetiyle söz isteyen Muğla Milletvekili
Mehmet Erdoğan’a aittir. 
Buyurun
Sayın Erdoğan. (MHP sıralarından alkışlar) 
Süreniz
beş dakikadır. 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Muğla Milletvekili Mehmet Erdoğan’ın, Trafik Haftası’na
ilişkin gündem dışı konuşması
MEHMET
ERDOĞAN (Muğla) – Sayın Başkan, değerli milletvekilleri; Trafik Haftası
sebebiyle gündem dışı söz almış bulunmaktayım. Bu vesileyle yüce heyetinizi ve
ekranları başında bizleri izleyen aziz Türk milletini saygı ve muhabbetle
selamlıyorum. 
Değerli
milletvekilleri, ülkemizde trafik kazalarına bağlı can ve mal kayıpları geçmiş
yıllara nazaran düşmüş olsa da hâlâ önemli bir yer tutmaktadır. Maalesef çok basit
hatalar sebebiyle birçok kaza sonucu ocaklara ateş düşmekte, can kayıpları
yaşanmaktadır. Öte yandan, kaza sayısı ve trafikteki araç sayısı da sürekli
olarak artmaktadır.
Emniyet
Genel Müdürlüğümüz bünyesinde faaliyet gösteren sorumlu birimlerimiz trafik
güvenliğiyle ilgili birçok başarılı çalışmaya imza atsa da yaşanan kazalar hâlâ
bir yerlerde eksiklik olduğunun en büyük göstergesidir. Esasında trafik
güvenliği sadece can ve mal güvenliğiyle ilgili de değildir, trafiğe aslında
bir kültür olarak bakmak ve düşünmek gerekmekte. 
Bu
çerçevede, alkollü hâlde direksiyon başına geçilmemesi muhakkak sağlanmalıdır,
bunu artık kültürümüze yerleştirmek zorundayız. Yorgun ve uykusuz bir
şekildeyken araç kullanmak hem kendimize hem başkalarına zarar vermektedir; bunun
artık kültürümüzün bir parçası hâline gelmesi lazım, kimsenin yorgun ve uykusuz
araç kullanmaması lazım. Araçla yolculuklarda kesinlikle emniyet kemeri
kullanmayı artık bir kural olarak değil, kültürümüzün bir parçası olarak
görmemiz lazım. Araçlarımızın bakımına özen göstermemiz lazım. Denetimlerde
görev yapan trafik polisi kardeşlerimizin yönlendirmelerine de uymak lazım. 
Ancak,
her şeyden önce, bilinçlendirme faaliyetlerine daha fazla önem verilmelidir.
Örneğin, trafik akışını kolaylaştırmak adına, kazaları azaltmak adına geçilen “akıllı
kavşak” uygulaması, bu hususta önemli bir örnek olarak karşımıza çıkmaktadır.
Karayollarımız, belediyelerimiz akıllı kavşakları yapmakta ancak
vatandaşlarımız bu kavşakları nasıl kullanacağına dair bilgilendirilmemekte;
yeni ehliyet alanlara bu akıllı kavşaklar anlatılmakta ancak yıllardır araç
kullananlar bu kavşakları nasıl kullanacaklarını bilmemektedir. 
Diğer
yandan, aşırı hız yaparak “Şu kadar saatte bu şehirden şu şehre gittim.” demek
artık bir övünç kaynağı olmaktan çıkmalı. Bu hızla gitmenin, aslında bir şehre
kavuşmak, sevdiklerimize kavuşmak değil, ölüme kavuşmayı hızlandırdığını görmek
lazım. 
Trafikte
araç kullanmak ve yolculuk bir kültürdür dedik ancak üzülerek görüyoruz ki daha
Türkiye Büyük Millet Meclisinin Çankaya Kapısı’nın yanındaki yaya geçidinde
bile yaya geçiş üstünlüğüne kimse riayet etmemektedir. Hâlbuki şehir trafiğinin
yayalara göre dizayn edilmesi gerekliyken ülkemizde bu bilinç maalesef hâlâ
yerleştirilememiştir. Bütün çağdaş ülkelerde yaya adımını atınca trafik
durmakta ama bizde yaya adımını atınca araç sürücüleri biraz daha
hızlanmaktadır. Trafikte karşılaştığımız sabırsız, aceleci, tehlikeli ve
saygısız tavırlar sadece denetimle ortadan kaldırılabilecek şeyler değildir.
Bunları yapmak için bir bilinç oluşturmak, daha iyi bir trafik eğitimi vermek,
daha fazla kamu spotu çalışması yapmak gerekmektedir. Hatta ilkokuldan itibaren
başlayan trafik eğitimlerini eğitim yapıyormuş gibi değil, gerçekten yapmamız
lazım. 
Kurallara
uygun bir şekilde trafikte araç kullanmak can ve mal kaybını önemli ölçüde
azaltan bir faktördür. Bugün havacılık sektörüne baktığımızda, uçuş sayısıyla
mukayese edince hemen hemen kaza olmadığını ya da çok az olduğunu görmekteyiz.
Bunun sebebi, sadece kurallara uymaktır. Aynı şekilde kara yolunda da kurallara
uyulduğunda aynı sonuca ulaşacağımız bir gerçektir. 
Değerli
milletvekilleri, şehirler arası yollarda karşılaştığımız ve büyük bir eksiklik
olarak gördüğümüz bir hususu da sizlerle paylaşmak istiyorum. Elektronik Denetleme
Sistemlerinin emniyet şeridinden giden araçları tespit etmemesi önemli bir
eksikliktir. Elektronik Denetleme Sistemi hem ortalama hız tespitlerini
yapmakta hem şehirlere giriş ve çıkışlarda güvenlik açısından çok önemli
kayıtları tutmaktadır. Bu hususta güvenlik şeridinden giden araçların kaydının
oluşmaması önemli bir eksikliktir.
Trafik
Haftası’nda Emniyet teşkilatının en zor görevlerinden birini icra eden trafik
polislerimize de saygılarımı sunmadan geçmek istemiyorum. Trafik polislerimiz
yaptıkları görev icabı vatandaşlarımızla direkt temas sağlamakta, denetim
faaliyetleri kapsamında, bazen ne İsa’ya ne de Musa’ya yaranamasalar da
vatandaşlarımızın güvenliğini sağlamak için büyük çaba sarf etmektedir. En kısa
sürede, tüm polislerimizin olduğu gibi trafik polislerimizin de özlük
haklarının hak ettikleri seviyeye ulaştırılması sağlanmalıdır.
Sayın
Başkan, değerli milletvekilleri; 24 Haziran 2018 tarihinde gerçekleştirilecek
olan…
(Mikrofon
otomatik cihaz tarafından kapatıldı) 
MEHMET
ERDOĞAN (Devamla) – Cümlemi tamamlayabilir miyim?
BAŞKAN
– Sayın Erdoğan, tamamlayalım lütfen.
MEHMET
ERDOĞAN (Devamla) – …Cumhurbaşkanlığı ve milletvekilliği seçimlerinin aziz Türk
milletine, devletimize ve demokrasimize hayırlara vesile olmasını diliyor, bu
vesileyle yüce heyetinizi tekrar saygıyla selamlıyorum. Kazasız belasız nice
yıllarda buluşmak dileğiyle hepinize saygılar. (MHP sıralarından alkışlar) 
BAŞKAN
– Teşekkür ediyorum. 
Gündem
dışı ikinci söz, eğitim sorunları hakkında söz isteyen Bursa Milletvekili
Ceyhun İrgil’e aittir.
Buyurun
Sayın İrgil. (CHP sıralarından alkışlar) 
2.- Bursa Milletvekili Ceyhun İrgil’in, eğitim sorunlarına
ilişkin gündem dışı konuşması
CEYHUN
İRGİL (Bursa) – Sayın Başkan, değerli milletvekilleri, değerli arkadaşlar; 1960
yılında Arjantin’de Eichmann yakalandığında İsrail’e getirildi ve onun
sorgulanması sırasında bir baktılar ki sıradan, normal, ortalama bir insan 2
milyon kişinin ölümünden sorumlu ve o bunları açıklarken ve bunları ifade
ederken dedi ki: “Ben otoriteden emir aldım, ben emir kuluyum, kanunun gereğini
yaptım, memurdum, itaat ettim.” Daha sonra, bu süreci izleyen bir felsefeci
“kötülüğün sıradanlığı” hakkında bir çalışma ve araştırma yayınladı. Arkasından
“Milgram Deneyi” denen çok meşhur bir deney organize edildi Yale Üniversitesinde.
“Sıradan insanlar ne kadar kötü olabilir, sıradan insanlar bu kötülüğe ne kadar
eşlik edebilir?” diye test ettiler. İlk başta beklentileri yüzde 2-3 gibiydi.
Bir baktılar ki toplumun yüzde 60’ının -bu sıradan kötülüğe, kötülüğün
sıradanlığına- sadece “Yukarıdan emir aldım, kanunlar böyle, ben ne yapayım,
yetki bende değil, yetkili emretti.” diye insanlara kötülük yapabildiğini
gördüler. İşte İkinci Dünya Savaşı’nda Nazilerin kurduğu sistemin altyapısında
bu psikoloji vardı. Nitekim, daha sonra Stanley Milgram meşhur “Otoriteye
İtaat” kitabını yayınladı ve o kitapta şunu söyledi: “İnsanların davranışlarını
karakterleri değil, içinde bulundukları statüko ve tutumlar belirler, duruşlar
belirler.”
Şimdi
bunu niye anlattım? Arkadaşlar, bu ülkede son iki yıldır çok ciddi
mağduriyetler ve sıkıntılar yaşanıyor, özellikle eğitim alanında. Size birkaç
karşılaştırma söylemek isterim. OHAL döneminde, sizin OHAL döneminizdeki
gözaltı sayısı 154 bin, 12 Eylülde 600 bindi; tutuklama sayısı 50 binin üzerine
çıktı, 12 Eylülde 52 bindi; ihraç edilenlerin sayısı 123 bin, 12 Eylülde 35
bindi; hakkında işlem yapılan insan sayısı 12 Eylülde 230 bindi, bu dönemde, bu
kısa dönemde 169 bin. Yurda dön çağrısı yapılan; siz 99 kişiye yurda dön
çağrısı yaptınız, 12 Eylül 29 bin kişiye yaptı. Kapatılan medya kuruluşu sizin
döneminizde, OHAL’de 160, 12 Eylülde 927. Kapattığınız dernek sayısı 1.711.
Görevden alınan subay, astsubay sayısı 7.267; 12 Eylülde 2 bin kişi. Görevden
alınan ve işlem yapılan öğretmen sayısı 60.500, 12 Eylülde bu sayı sadece ve
sadece 3.800. Görevden alınan ve işsiz kalan akademisyen sayısı sizin
döneminizde, bu iki yılda 8 bin, 12 Eylül döneminde 120 kişi. Görevden alınan
hâkim, savcı sayısı 4.200, 12 Eylül askerî darbesinde, faşist cuntada 47 kişi.
Tutuklanan gazeteci sayısı 184 sizin döneminizde, faşistlikle suçladığınız 12
Eylül döneminde 43. İntihar edenler, bu dönemde, şu anda, bu hafta 60’ı geçti;
12 Eylül döneminin tamamında 43 kişi. Arkadaşlar, iptal edilen pasaportların ve
verilmeyen pasaportların sayısı da bu dönemde 140 bin oldu. Şu an tutuklu
öğrenci sayısı için 30 binlerden, 40 binlerden bahsediliyor. 
Arkadaşlar,
çok ciddi bir kötülüğün sıradanlığının meşrulaşmasında ve bu kötülüğün
sıradanlığının yerleşmesinde ve bunun vücut bulmasında çok büyük payınız var.
Hepiniz bunları bildiğiniz hâlde bu kanunlara, bu önergelere hepiniz el
kaldırdınız. Gün gelecek, hepiniz bunlardan utanacaksınız. On yıl sonra bir
çoğunuz “Ben AK PARTİ’li değildim.” diyeceksiniz, “Ben aslında o günlerde
dışlanmıştım.” diyeceksiniz. Çünkü bu insanlar bir gün gelecekler, sizlerden
bunların hesabını soracaklar. 
Size,
bir genç doktorun bu sabah gelen mektubundan kısa bir şey okumak istiyorum.
Mantığınızla ve vicdanınızla bunu değerlendirin. Bu çocuk 2017 yılında mezun
olmuş yani 15 Temmuzdan sonra ve siz, bu çocuğu atamışsınız, bir devlet
hastanesinde -adını, yerini söylemiyorum çünkü ona bir şey yaparsınız diye
korkuyorum- pratisyen hekim olarak şu anda devlet memuru görevi yapıyor ve bu
çocuk Tıpta Uzmanlık Sınavı’na giriyor “Babam geceleri çalıştı, beni okuttu.”
diyor ve kardiyolojiyi kazanıyor. Bu çocuğa geçen hafta yazı gönderdiniz “Senin
güvenlik soruşturman uygun değil, kardiyolojide çalışamazsın.” diye.
Arkadaşlar,
böyle tutarsızlık olur mu? Adam zaten devlet memuru, çalışıyor. Niye
kardiyoloji de ihtisas yapmasına engel oluyorsunuz? Böyle bin tane atanmamış
doktor arkadaşımız var. Lütfen, gelin, bu vicdan…
(Mikrofon
otomatik cihaz tarafından kapatıldı) 
CEYHUN
İRGİL (Devamla) – Bunu tamamlayabilir miyim Başkan?
BAŞKAN
- Tamamlayın lütfen Sayın İrgil.
CEYHUN
İRGİL (Devamla) – Başkanım, zaten tekrar aday olmadığım için hani mümkün
olduğunca söz verin bana.
BAŞKAN
– Buyurun, buyurun… Lütfen…
CEYHUN
İRGİL (Devamla) – O yüzden, tekrar aday olmadığım için de hakkınızı helal edin
arkadaşlar.
BAŞKAN
– Belli olmaz, bu nasip işi. 
CEYHUN
İRGİL (Devamla) – Ya, nesi nasip? Süre doldu.
Arkadaşlar,
sizden son ricam şudur: Çok ciddi bir kötülük ve hukuksuzluk, vicdansızlık
ortamı var. Eminim hepiniz birer birer iyi insanlarsınız ama bunları görmemiz
lazım, bu insanların sesini duymamız lazım. Sizleri biraz vicdanlı olmaya,
biraz hukuka, bu doktor arkadaşlara, bu öğrencilere, tutuklu öğrencilere,
eğitim hakkı elinden alınan çocuklara, bakın, mahkeme kararıyla aklandığı hâlde
görevine iade edilmeyen insanlara kulak vermeye çağırıyorum.
Hepinize
saygılar sunuyorum, bir kusur ettiysek de affola diyorum. (CHP sıralarından
alkışlar) 
BAŞKAN
– Teşekkür ediyoruz Sayın İrgil. 
Hayırlısı
diyelim inşallah. 
Gündem
dışı üçüncü söz, Filistin hakkında söz isteyen İstanbul Milletvekili Hasan
Turan’a aittir. 
Buyurun
Sayın Turan. (AK PARTİ sıralarından alkışlar) 
3.- İstanbul Milletvekili Hasan Turan’ın, Filistin Millî
Meclisinin açılışı münasebetiyle 27-30 Nisan tarihleri arasında Filistin’e
yapmış oldukları ziyarete ilişkin gündem dışı konuşması
HASAN
TURAN (İstanbul) – Sayın Başkanım, değerli milletvekilleri; 27-30 Nisan
tarihleri arasında, Türkiye Büyük Millet Meclisi Başkan Vekili Sayın Ahmet
Aydın’la birlikte Filistin’e yapmış olduğumuz ziyaret hakkında gündem dışı söz
almış bulunuyorum. Bu vesileyle bütün Genel Kurulu ve aziz milletimizi saygıyla
selamlıyorum. 
Filistin
Millî Meclisinin açılışı münasebetiyle Meclisimizi temsilen Meclis Başkan
Vekilimiz Sayın Ahmet Aydın ve Filistin Dostluk Grubu Başkanı olmam hasebiyle
ben, birlikte Filistin’e ziyarette bulunduk. Meclisimizin ve milletimizin en
kalbî selamlarını, Filistin halkı başta olmak üzere Filistin halkının
temsilcilerine ilettik. Millî Meclisin üyelerinin yanı sıra ulusal ve
uluslararası düzeyde birçok simanın katıldığı toplantıda, ülkemizin Filistin davasına
vermiş olduğu en güçlü desteği orada da tekrar ifade etmiş olduk, selamlarınızı
götürdük. Kalbimiz, kalbimizin yarısı olan Kudüs’ten de sizlere, Filistin
topraklarından sizlere, Meclisimize ve ülkemize selamlar getirdik. (AK PARTİ
sıralarından alkışlar) 
Kıymetli
milletvekilleri, bu münasebetle, dün Fransa’da yayınlanan bu bildiriyi de
şiddetle kınadığımı buradan ifade etmek istiyorum. Hidayet kaynağı olan,
insanları karanlıklardan aydınlığa çıkarmak üzere gönderilen Kitab-ı Mübîn’e
yönelik bu taarruzu, bu hakareti kabul etmemiz mümkün değil, şiddetle
kınıyoruz. 
Bugün,
radikal Yahudiler başta olmak üzere, fundamentalist Hristiyanların, özellikle
İslam coğrafyasında işlemiş oldukları cinayetlerden yola çıkarak onların
kutsallarına taarruzda bulunsak ve onların kutsallarından birtakım hükümleri
çıkartmaya kalksak herhâlde bunu hiçbir inanç sahibi, hiçbir vicdan sahibi
kabul etmez. Bizim de böyle saldırıları kabul etmemiz mümkün değildir ve bu saldırılarda
bulunan müptezel grubu buradan şiddetle kınadığımı ifade etmek istiyorum.
Değerli
milletvekilleri, Filistin’de gördüğümüz manzara, maalesef, her zaman ekranlara
yansıyan ve haberlerden izlediğiniz şekliyle çok dramatik şekilde devam ediyor.
Bugünlerde özellikle Kudüs’te, Trump’ın ve ABD yönetiminin almış olduğu haksız
karar uygulanmaya çalışılıyor ve ABD Büyükelçiliğini gösteren yön levhaları ve
tabelalar asılmış durumda. Buradan, Türkiye Büyük Millet Meclisinden özellikle
çağrıda bulunuyoruz, ABD’nin aklını başına almasını tavsiye ediyoruz. İslam
dünyasında ateşle oynamamasını; Filistin topraklarına yönelik bu kabul
edilemez, haksız tecavüzden vazgeçmesini; zalimlerin yanında değil mazlumların
yanında durmasını; yanlışın, haksızlığın, hukuksuzluğun yanında değil, haklının
ve adil olanın yanında durmasını tavsiye ediyoruz. Bugün dünya barışının
özellikle Orta Doğu’dan, Orta Doğu barışının da Filistin coğrafyasından
geçtiğini biliyoruz ve inanıyoruz. Aksi takdirde, Orta Doğu’nun barışını
torpillemek anlamına gelen bu ısrarcı, haksız uygulamanın bir gün ABD’yi de bu
ateşin içine çekeceğine bütün kalbimizle inanıyoruz.
Burada
bulunan bütün milletvekili kardeşlerimizin bugünden itibaren, özellikle
İsrail’in kuruluşunu ilan etmiş olduğu 14 Mayısa kadar ve ABD’nin elçiliğini
Kudüs’e taşıma gününe kadar sesini yükseltmesini, milletimizin bütün
temsilcilerinin sesini yükseltmesini ve her vesileyle ABD ve uyguladığı kararı
protesto etmesini beklediğimizi ilan etmek istiyoruz. En güçlü silahın hakikati
ifade eden söz olduğuna inanıyoruz. Bu silahımızı en güçlü şekilde kullanmaya
bütün milletvekillerimizi… Siyasi duruşu, pozisyonu, düşüncesi ne olursa olsun
mazlumun yanında olmanın; bugün insanlığın vicdanının test edildiği nokta olan
Filistin coğrafyasındaki, her gün onlarca insanın katledildiği bu mazlum
coğrafyadaki kardeşlerimizin yanında durmanın tarihe, insanlığa, inancımıza
karşı bir sorumluluk olduğu düşüncesindeyiz, kanaatindeyiz ve bunun bir
gereklilik olduğunu düşünüyoruz.
İnsanlık
ve vicdanın test edildiği bir turnusol kâğıdı gerçekten Filistin coğrafyası.
Filistinliler kendi coğrafyalarında tutsak hâlinde yaşıyorlar, açık cezaevinde
yaşıyorlar, İsrail’in onlara sunduğu yaşam hakkı kadar yaşamaya çalışıyorlar.
İsrail zulmün her türlüsünü uyguluyor.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
HASAN
TURAN (Devamla) – Bizim gözlerimizin önünde cereyan eden bu zulme karşı
durmanın hepimizin insanlık onurunun gereği olduğunu düşünüyoruz. Filistin
coğrafyasında Türkiye’nin çok güçlü bir şekilde destek vermesinin…
MÜSLÜM
DOĞAN (İzmir) – İsrail’le bütün ekonomik ilişkilerinizi kesin o zaman. 
HASAN
TURAN (Devamla) – …Filistin halkı başta olmak üzere, bütün bir İslam dünyası
tarafından çok iyi görüldüğünü müşahede etmekten de çok büyük bir memnuniyet
duyuyoruz. 
MÜSLÜM
DOĞAN (İzmir) – Samimiyseniz İsrail’le bütün ilişkileri kesin. 
HASAN
TURAN (Devamla) – Başta Cumhurbaşkanımız olmak üzere, ülkemizin, Meclisimizin
ve milletimizin verdiği güçlü destekten Filistin halkı çok memnun ve bundan
dolayı da bizlere dua ediyorlar, bol bol selam gönderiyorlar. Filistin
sokaklarında gördükleri herhangi bir Türk vatandaşına, Türkiyeliye sarılarak
duygularını ifade ediyorlar. 
Türkiye’nin
oralarda yaptığı birbirinden değerli hizmetler var, bunların hepsini burada
saymakla bitiremeyiz ancak şunu söyleyeyim: Tenzile Erdoğan İmam Hatip Lisesi
ile Ramallah’ta bulunan Türk okulunun bir protokolüne şahit olduk Başkanımızla
birlikte. Başkanımız Türkiye’nin duruşunu ve duygularını da orada ifade etti. Orada
öğrencilerimize tablet dağıttık. 
(Mikrofon
otomatik cihaz tarafından kapatıldı) 
ALİ
ŞEKER (İstanbul) – FATİH Projesi ne oldu?
HASAN
TURAN (Devamla) – Öğrenci kardeşlerimizin her türlü olumsuzluğa, her türlü
imkânsızlığa rağmen gözlerindeki umut ışığını görmek bizleri, doğrusu,
sevindirdi.
ALİ
ŞEKER (İstanbul) – Türkiye’de FATİH Projesi vardı, ne oldu o FATİH Projesi?
MÜSLÜM
DOĞAN (İzmir) – FATİH Projesi ne oldu hocam?
HASAN
TURAN (Devamla) – Biz, inşallah, zulümle abat olanın ahirinin berbat olacağına inanıyoruz.
Bir gün İsrail’in işlemiş olduğu bu zulümlerin içerisinde boğulacağına ve
inşallah, o yön levhalarının gittiği istikamete doğru kendilerinin kaçmak
zorunda olacağına bütün kalbimizle inanıyoruz. 
ALİ
ŞEKER (İstanbul) – Ülkedeki çocukların tabletleri ne oldu, FATİH Projesi?
HASAN
TURAN (Devamla) – Bu vesileyle, 15 Mayısa kadar bütün milletvekillerimizi
ABD’nin bu haksız uygulamasına karşı direnişe ve sesini yükseltmeye davet
ediyorum. 
Genel
Kurulu saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Turan.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ahmet Aydın’ın,
Filistin Millî Meclisinin açılışı münasebetiyle Filistin’e yaptıkları ziyarete
ve Filistin’in haklı davasının yanında olduklarına ilişkin konuşması 
BAŞKAN
– Sayın milletvekilleri, Filistin Dostluk Grubu Başkanımız Sayın Hasan Turan’la
birlikte Filistin Millî Meclisinin açılışı münasebetiyle Filistin’deydik.
Gerçekten ifadelerin kifayetsiz kaldığı bir durumla bir kez daha karşı
karşıyaydık, kendi topraklarında âdeta tutsak, kendi topraklarında mazlum ve
mağdur edilmiş bir halkla karşı karşıyaydık. Nereden başlıyor, nerede bitiyor
belli değil. 1948’den başlayıp da günümüze kadar işgallerin nasıl devam
ettiğini bir kez daha gördük ve burada Filistinlilerin nasıl mağdur edildiğine
bir kez daha şehadet ettik. 
Tabii
şunu özellikle ifade edeyim: Biz, Millî Meclisin açılışı münasebetiyle,
Türkiye'de Parlamentomuzun Filistin davasına vermiş olduğu güçlü desteği,
Amerika’nın Büyükelçiliğini Kudüs’e taşıması kararına karşı buradaki dört
siyasi partinin ortak bildirisini ve Sayın Cumhurbaşkanımız başta olmak üzere
Meclis Başkanımızın, Parlamentomuzun ve Parlamentoda bulunan tüm siyasi
partilerin tüm milletvekillerinin, Türkiye'nin güçlü desteğini orada bir kez
daha ifade ettik. 
Bu
vesileyle de orada insanlığın bir sınavdan geçtiğini, vicdanın bir sınavdan
geçtiğini, test edildiğini ifade etmek istiyorum. Bu bağlamda, bütün
uluslararası toplumun da dikkatlerini bir kez daha oraya çekmek istiyoruz.
Filistin’in haklı davasının yanındayız ve bu anlamda da Amerika’nın
Büyükelçiliğini Kudüs’e taşıma kararını, haksız ve hukuka aykırı alınan, kabul
edilemez bu kararını bir kez daha gözden geçirmesini de bu vesileyle bir kez
daha tavsiye ediyorum.
Hasan
Bey’e -zaman zaman görüşüyoruz, sık sık gidip geliyor, Türkiye'nin güçlü
desteğini orada Hasan Bey üzerinden de hissediyorlar- ve heyetimize de
gerçekten bir kez daha teşekkür ediyoruz. Tüm Parlamentomuza, tüm
milletvekillerimize, tüm siyasi partilerimize de Filistin davasına vermiş
oldukları destek için bir kez daha teşekkür ediyorum. (AK PARTİ sıralarından
alkışlar)
Şimdi,
sisteme giren 15 sayın milletvekiline sırasıyla, İç Tüzük 60’a göre söz
vereceğim.
CEYHUN
İRGİL (Bursa) – Başkanım, 16 kişiye verin.
BAŞKAN
– Sayın İrgil, siz konuşmuştunuz, bir dakika da fazla süre vermiştik.
Sayın
Durmuşoğlu, buyurun.
V.- AÇIKLAMALAR
1.- Osmaniye Milletvekili Mücahit Durmuşoğlu’nun,
Fransa’daki sözde bir grup aydının Kur'an-ı Kerim’den bazı ifadelerin çıkarılmasını
istemelerinin saygısızlık olduğuna, dünya kamuoyunu bu konuda insaflı ve
hakkaniyetli olmaya çağırdığına ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Fransa’daki
sözde bir grup aydının Kur'an-ı Kerim’den bazı ifadelerin çıkarılmasını
istemeleri hadsizlik ve saygısızlıktır. Sayın Cumhurbaşkanımızın da ifade
ettiği gibi çeşitli bahanelerle kutsal kitabımıza karşı bir iftira kampanyası
başlatılmış ve haddi aşan provokatif tekliflerle dile getirilmeye başlanmıştır.
Kur'an-ı Kerim ayetlerinin bağlamından koparılarak onlara yanlış anlamlar
yüklenmesi ilmî ve ahlaki bakımdan asla tasvip edilemez. Bütün Müslümanların
ortak inancına göre Kur'an-ı Kerim Allah’ın indirdiği bir kitaptır. Bu ilahî
kelam, hiçbir harfi değişmeden zamanımıza kadar gelmiştir, kıyamete kadar da
değişmeyecek ve değiştirilemeyecektir, bu konuda Allah’ın vaadi vardır. Bu
gerçeklere rağmen münferit ve faili meçhul birtakım olaylar üzerinden algı
oluşturularak mukaddesatımıza saldırılması akla, ilme, tarihe, hakka, hukuka,
vicdana aykırıdır ve bütün Müslümanları incitmektedir. Dünya barışını bozacak
bu tür provokatif olayları şiddetle kınıyor, dünya kamuoyunu insaflı ve
hakkaniyetli olmaya çağırıyorum. 
BAŞKAN
– Sayın Balbay…
2.- İzmir Milletvekili Mustafa Ali Balbay’ın, FETÖ davasında
itirafçı iş adamı Ahmet Küçükbay’ın ismini verdiği 84 kişiyle ve iş merkezinin
AKP İzmir İl Başkanlığı olarak kullanılmasıyla ilgili bilgi almak istediğine
ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan.
Sayın
Başkan, sayın milletvekilleri; İzmir’de sürmekte olan FETÖ davasında Ahmet
Küçükbay isimli kamuoyunun da yakından tanıdığı iş adamı itirafçı oldu, 84
kişinin adını verdi. Bunlardan 3’ünün -AKP milletvekili olduğu için- haklarında
hiç işlem yapılmadığını savcı açıkladı. Buradan soruyorum: AKP’li diye hiç
işlem yapmıyorsunuz, sonra da siyasi ayağını, Nasrettin Hoca’nın samanlıkta
kaybettiği iğneyi aydınlık diye sokakta araması gibi öteki partilerde
arıyorsunuz. Ne yapacaksınız? Bu bir.
İkincisi,
öteki 81 kişi kim? O davada Ahmet Küçükbay’ın adını verdiği 81 kişinin arasında
AKP’li var mı?
Üçüncüsü,
Ahmet Küçükbay’ın iş merkezi AKP’nin İzmir İl Başkanlığıydı. O dönem sordum,
yineliyorum: AKP o dönem ne kadar kira verdi? Kira kontratı var mı? Kaç yıl
orada bedavaya kaldı? (CHP sıralarından alkışlar)
BAŞKAN
– Sayın Kurt’un yerine Sayın Taşkın…
3.- Mersin Milletvekili Ali Cumhur Taşkın’ın, Türkiye’nin
sadece hudutları içinde değil hudutları dışında da güvenliği sağlamak için her
türlü kararı alan ve yol haritasını belirleyen güçlü bir ülke olduğuna ilişkin
açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Fırat
Kalkanı, Zeytin Dalı Operasyonu büyük ülkelerin yapacağı bir operasyondur.
Türkiye büyük bir ülkedir. Bugün Türkiye sadece hudutları içinde değil
hudutları dışında da ülkesinin, milletinin güvenliğini sağlamak için her türlü
kararı alabiliyor. Çünkü ülkede istikrar var, güven var ve iradesiyle,
cesaretiyle karar veren Cumhurbaşkanımız Sayın Recep Tayyip Erdoğan var. 
Bizim
kimsenin bir karış toprağında gözümüz yok ama bizim ülke bütünlüğümüzü,
milletin birliğini, beraberliğini, Misakımillî sınırlarımızı gözümüz gibi
koruma görevimiz var, bunun için olaylara ilgisiz kalamayız. Bölgede olup
bitenleri sadece izleyen değil, aynı zamanda burada olacak işlerin yol
haritasını da belirleyen güçlü bir ülke, Türkiye var diyor, Genel Kurulu
saygıyla selamlıyorum.
BAŞKAN
– Sayın Kılıç…
4.- Kahramanmaraş İmran Kılıç’ın, 7-12 Mayıs Vakıflar
Haftası’nı kutladığına, Fransa’daki sözde aydınları Kur'an-ı Kerim’e karşı
yaptıkları hadsizlikten dolayı kınadığına ve İbn-i Haldun’un Mukaddime’de
belirttiği siyaset anlayışına ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
Vakıflar
Haftası’nı kutluyorum.
Fransa’daki
bir kısım sözde aydın, özde bağnaz ve çağdaş yobazları, mukaddes kitabımıza dil
uzatıp hadsizlik yaptıklarından dolayı kınıyorum. 
İbni
Haldun’un ünlü eseri Mukaddime’de “dairetüs siyase” yani “siyaset dairesi” olarak
isimlendirdiği siyaset anlayışını özetleyen bir bölüm vardır. Adaletle başlayıp
adaletle biten ve sekiz başlıktan oluşan bu bölüm şu şekilde ifade
edilmektedir: “Dünya barışının temelini adalet oluşturur. Dünya bir bahçe
gibidir ve bu bahçenin duvarı devlettir. Devletin nizamını kuracak olan hukuktur.
Hukuku ancak siyasi güç korur. Siyasi gücü ordu muhafaza eder. Orduyu ancak
iktisat ayakta tutar. İktisadi güç halktan temin edilir. Halkın birliği ve
huzuru ancak adaletle sağlanır.” Bu değerleri kuşanmalı, eğitim sistemimizin
bütününde ve üniversitelerimizde bu ve benzeri temel değerler öğretilip
özümsetilmelidir.
BAŞKAN
– Sayın Engin’in yerine Sayın Yalım…
5.- Uşak Milletvekili Özkan Yalım’ın, KİT’lerde çalışan tüm
taşeron işçilerin yasadan yararlanmasını Çalışma ve Sosyal Güvenlik Bakanından
talep ettiğine ilişkin açıklaması
ÖZKAN
YALIM (Uşak) – Teşekkür ederim Sayın Başkan. 
Hükûmetten
ve özellikle Çalışma Bakanından talebimiz… Biliyorsunuz taşeron yasası çıktı
ancak maalesef taşeron yasası yarım yamalak çıktı; KİT’lerdeki, özellikle
ofislerdeki, tarım kredideki, postanelerdeki ve Karayollarındaki taşeron
işçiler maalesef kadroya giremedi. Buradan halkımızın, taşeron işçilerimizin
isteği şudur: KİT’lerdeki tüm taşeron çalışan işçilerimiz de aynı haklardan
yararlanmak istiyorlar. 
Hükûmete
sesleniyoruz: “Gelin, bu işçilerimizin de haklarını verelim, kadroya
girsinler.” diyoruz. Buradan özellikle Çalışma Bakanını tekrar tekrar
uyarıyorum. 
Teşekkür
ederim. 
BAŞKAN
– Sayın Benli…
6.- İstanbul Milletvekili Fatma Benli’nin, 24 Haziran
seçimlerinin Türkiye için yeni bir başlangıç olacağına ilişkin açıklaması
FATMA
BENLİ (İstanbul) – Teşekkürler Sayın Başkan. 
24
Haziran seçimleri, Türkiye için yeni bir başlangıç, yeni bir şahlanma dönemi
olacak. Türkiye, tarihimizde pek çok dönüm noktasına şahitlik etti; milletimiz,
Çanakkale ve Kurtuluş Savaşlarını verdi, ardından ekonomik savaşlar, siyasi
çalkantılar yaşadı, akabinde 60 ve 82 darbeleriyle sarsıldı. 28 Şubat
postmodern darbesiyle uyanmaya başlayan milletimiz, AK PARTİ hükûmetleri
döneminde iradesine sahip çıkmaya başladı. 15 Temmuzda hep birlikte karşı
çıktık. Birlikte olmanın gücünü önce “one minute”, sonra “Dünya 5’ten
büyüktür.” sözleriyle Genel Başkanımız, Cumhurbaşkanımız Recep Tayyip Erdoğan
vasıtasıyla tüm dünyaya gösterdik. 24 Haziran seçimleriyle de ülkemizin gücü
daha da artacak, ülkemiz çok daha güzel bir geleceğe sahip olmak için artık
şahlanacak. Rabb’im davamızı, birliğimizi, ahdimizi aziz, yolumuzu açık
eylesin. 
BAŞKAN
– Sayın Atıcı…
7.- Mersin Milletvekili Aytuğ Atıcı’nın, Sağlık Bakanlığının
mahkemelerce suçsuz bulunmalarına rağmen Türk Tabipleri Birliği üyelerini
memuriyetten atmaya çalıştığına ilişkin açıklaması
AYTUĞ
ATICI (Mersin) – Sayın milletvekilleri, AKP Hükûmeti intikam peşinde koşmaktan
vazgeçmiyor. “Savaş, bir halk sağlığı sorunudur.” diyen Türk Tabipleri Birliği
üyelerini AKP Hükûmeti, önce gözaltına aldırdı, hukuken bir şey yapamayınca
şimdi de Sağlık Bakanlığı eliyle idari soruşturma açtırarak memuriyetten
menetmeye çalışıyor. AKP Hükûmetini sosyal medyada eleştiren hekimleri mahkemeler
suçsuz bulduğu hâlde Sağlık Bakanlığı bu hekimleri de memuriyetten atmaya
çalışıyor. 
Sağlık
Bakanına sesleniyorum: Sayın Bakan, başta Mersin ve Adana’da görev yapan
meslektaşlarımızla uğraşmayı bırakın. Hekimler sadece insanların değil,
toplumların da tedavisinden sorumludurlar. Onlardan, eleştirilerinden ve
birikimlerinden yararlanalım. 
Teşekkür
ederim. 
BAŞKAN
– Sayın Ünal yerine Sayın Dedeoğlu…
8.- Kayseri Milletvekili Sami Dedeoğlu’nun, 7-12 Mayıs
Vakıflar Haftası’nı kutladığına, yardımlaşma ve dayanışmanın bir medeniyetin en
belirgin özelliği olduğuna ilişkin açıklaması
SAMİ
DEDEOĞLU (Kayseri) – Teşekkür ediyorum Sayın Başkan. 
Değerli
milletvekilleri, yardımlaşma ve dayanışma bir medeniyetin en belirgin
özelliğidir. Vakıflarımız Türk-İslam medeniyetinin en önemli tarihsel
mirasıdır. Geçmişten bugüne, insanlık medeniyetine bıraktığı eserlerin yanında,
vakfetme duygusunu, paylaşma ahlakını nesiller boyu taşıyarak sosyal ve
toplumsal rolünü hiç bırakmamıştır. 
İnsanın
insanca bakmak, sahip olduğu mal ve servetten başkalarını da faydalandırmak
gibi yüce duygularından tezahür eden sosyal yardım ve dayanışmanın tümüyle, en
geniş şekliyle uygulandığı yer, vakıf alanıdır. Vakıflar, Türk-İslam kültür ve
medeniyetinin temel taşı olmuştur. İnsanların gönüllerinde yaratılıştan var
olan hayır ve yardım duygusunun kurumsallaşması olan vakıflarımız, tarihinde
büyük kentlerin kurulmasında nasıl etkin olduysa bugün de sosyal hayatın
inşasında önemli görev üstlenmiştir. 
Bu
duygu ve düşüncelerle Vakıflar Haftası’nı kutluyorum, vakıflarımıza emeği
geçenlere saygılar sunuyorum, Gazi Meclisi saygıyla selamlıyorum. 
BAŞKAN
– Sayın Erdoğan yerine Sayın Akbaşoğlu… 
9.- Çankırı Milletvekili Muhammet Emin Akbaşoğlu’nun,
Fransa’da bir kesimin Kur'an-ı Kerim’i değiştirmek ve imha etmek istediklerine
ve insanlığın kurtuluşunun sadece İslam’da olduğuna ilişkin açıklaması
MUHAMMET
EMİN AKBAŞOĞLU (Çankırı) – Teşekkürler Başkanım. 
Kur’an
ve sünnete dayalı sahih İslam anlayışına “ılımlı İslam” ve “radikal İslam” adı
altında format atmak ve İslam’ı kendi denetimlerine almak isteyen zihinleri
kirli, elleri kanlı, vahşi emperyalist ve Siyonistler, sünnetiseniyyeden sonra
Allah’ın yegâne hak kitabı olan Kur’an’ı değiştirmek ve imha etmek
istediklerini ortaya koydular. Oysa, insanlığın kurtuluşu, sadece ve yalnızca
İslam’da yani Kur’an’da ve Efendimiz’in sünnetindedir. 
İnsanlığa
karşı suç işleyen, hak ve hakikate Fransız kalanlara tekrar hatırlatalım ki
İslam Peygamberleri Hazreti İbrahim, Hazreti Musa ve Hazreti İsa (AS)’nin
müjdelediği, âlemlere rahmet olarak gönderilen ve bütün insanlık için
kendisinde en güzel örnekler bulunan Efendimiz (AS)’a ve Kur’an’a tabi olmakla
dünya ve ahiret mutluluğuna erişilebileceğini ifade ediyor, hepinize
saygılarımı sunuyorum. 
BAŞKAN
– Sayın Sürekli… 
10.- İzmir Milletvekili Kerem Ali Sürekli’nin, 300 sözde
Fransız yazar ve siyasetçiyi Kur’an-ı Kerim’le ilgili yaptıkları şuursuz ve
alçakça açıklama dolayısıyla şiddetle kınadığına ilişkin açıklaması
KEREM
ALİ SÜREKLİ(İzmir) – Teşekkür ediyorum Sayın Başkan. 
300
sözde Fransız yazar ve siyasetçiyi yaptıkları şuursuz ve alçakça açıklama
dolayısıyla şiddetle kınıyorum. Belli ki kutsal kitabımız üzerinden siyaset
yapanlar, İslam coğrafyasından yiyeceği sert tokadı hesap edememekteler. 
Bütün
kültürlere kucak açmış ve her inanca saygı duymuş bir medeniyetin
temsilcileriyiz. Bu yüzden, herkesten de aynı hassasiyeti bekliyoruz. 
Kur’an-ı
Kerim, Yüce Allah’ın sonsuz merhametini vurgular, paylaşımı, sevgiyi, adaleti
ve barışı emreder. Bizler bu emirlere iman ve itaat ediyoruz fakat haddini
böylesine aşan herkese her platformda en sert cevabı vermeye de devam edeceğiz.

Saygılar.
Teşekkür
ediyorum. 
BAŞKAN
– Sayın Bektaşoğlu…
11.- Giresun Milletvekili Bülent Yener Bektaşoğlu’nun,
eğitimcilere iradeleri dışında rotasyon uygulamasından vazgeçilmesi gerektiğine
ve bir yılda ne kadar rotasyon uygulaması yapıldığını öğrenmek istediğine
ilişkin açıklaması
BÜLENT
YENER BEKTAŞOĞLU (Giresun) – Teşekkür ederim Sayın Başkan. 
Rotasyon,
aileleri ikiye bölen, eğitim yöneticilerinin, müfettişlerin ve öğretmenlerin
mağduriyetine yol açan, eğitimde kesintiye yol açtığı için öğrencileri olumsuz
etkileyen bir uygulama şeklidir. Eğitimin yerleşik yapısını bozuyor, art
niyetli olarak kullanılıyor; özellikle, iktidara yakın olmayan, muhalif
görüşleri taşıyan, sendikal mücadele içinde yer alan eğitimcilere yönelik bir
cezalandırma yöntemi olarak da kullanılıyor. Eğitimcilerin iradeleri dışında bu
uygulamadan vazgeçilmeli, onların istekleri ve özel durumları dışında rotasyon
uygulanmamalı. Sizden, tabii, giderayak böyle bir şey asla beklemiyoruz ama biz
Atama ve Yer Değiştirme Yönetmeliği’ni tamamen değiştireceğiz. 
Öğrenmek
istediğim, bir yılda ne kadar rotasyon uygulaması yapıldı? Bunların hakkaniyet
içinde yapıldığına inanıyor musunuz?
Teşekkür
ediyorum. 
BAŞKAN
– Sayın Özkan…
12.- Mersin Milletvekili Hacı Özkan’ın, 24 Haziran
seçimlerinin Türkiye için bir milat olacağına ilişkin açıklaması
HACI
ÖZKAN (Mersin) – Teşekkürler Sayın Başkanım. 
AK
PARTİ’nin bugüne kadar kazandığı 12 seçimin her biri, hayati derecede önemliydi
ama 24 Haziran seçimleri, Türkiye için bir milat olacak. Seçimlerin ardından
Cumhurbaşkanlığı hükûmet sistemiyle güçlü lider, güçlü Meclis, büyük ve güçlü
Türkiye için şahlanış ve yeniden yükseliş dönemi olacaktır. Ülkemizi muasır
medeniyet seviyesinin üstüne çıkarmak için yerli ve millî sanayimizi
geliştirerek, büyük projelerimizi hayata geçirerek, Türkiye ekonomisini el
birliğiyle büyüterek dünyaya markalar sunacak küresel bir güç hâline
getireceğiz. Basiret sahibi milletimiz, yüz yıllar boyunca en kritik zamanlarda
hep doğru kararı vermiştir. Türkiye’yi durdurma hesapları yapanlara en iyi
cevabı 24 Haziranda yine doğru karar vererek gösterecektir. Aziz milletimizin
ülkemizi tam bağımsız ve güçlü devlet olma yolundaki kutlu yürüyüşünde yarı
yolda bırakmayacağına inanıyorum. 
Genel
Kurulu Saygıyla Selamlıyorum. 
BAŞKAN
– Sayın Erdem…
13.- İstanbul Milletvekili Arzu Erdem’in, 13 Mayıs Türk Dil
Bayramı’na ve tüm annelerin Anneler Günü’nü kutladığına ilişkin açıklaması
ARZU
ERDEM (İstanbul) – Teşekkür ederim Sayın Başkan. 
Bu
Pazar, 13 Mayıs Türk Dil Bayramı. Karamanoğulları Beyliği’nin hükümdarı
Karamanoğlu Mehmet Bey, 13 Mayıs 1277’de yayımladığı bir fermanla “Türk’üz, o
hâlde Türkçe konuşmalıyız.” diyerek Türkçe konuşulmasını ve yazılmasını
buyurmuştur. Böylece Anadolu’da Türkçe, resmî dil ve devlet dili olarak
kullanılmaya başlanmıştır. Bu vesileyle Türk Dili Bayramı’nı kutluyorum ve
liderimiz Sayın Devlet Bahçeli Beyefendi’nin sözünü tekrar etmek istiyorum:
“Türkçeden taviz, istiklalimizi riske atacaktır ki buna asla müsaade
edilmeyecektir.” 
Ayrıca
13 Mayıs, Anneler Günü. Anneler Günü’nü, başımızın tacı olan tüm annelerimizin
Anneler Günü’nü kutluyorum. Rabb’im tüm annelere vatana, millete hayırlı
evlatlar versin, yüzleri evlatlarından yana gülsün.
Teşekkür
ediyorum. 
BAŞKAN
– Sayın Şeker…
14.- İstanbul Milletvekili Ali Şeker’in, Türk Tabipleri
Birliği üyeleri Dursun Yaşar Ulutaş ile Selma Güngör’ün devlet memurluğundan
atılmasının teklif edilmesine ve üniversitelerin bölünmemesi gerektiğine
ilişkin açıklaması
ALİ
ŞEKER (İstanbul) – Sayın Başkan, “Savaş, bir halk sağlığı sorunudur.” dediği
için TTB Merkez Konseyi Üyesi Dursun Yaşar Ulutaş ve Selma Güngör’ün bir daha
devlet memurluğuna iade edilmemek üzere devlet memurluğundan atılması teklif
edilmiştir. Daha öncesinde TTB Başkanıyla birlikte TTB Merkez Konseyi üyelerini
maalesef yedi gün gözaltında tuttunuz ve daha sonrasında da onları işlerinden
atıyorsunuz. Siz bu eğitimli meslek gruplarıyla niye bu kadar uğraşıyorsunuz ve
eğitimli meslek gruplarına karşı yaptığınız bu davranışların, ülkenin halk
sağlığı sorunu olmaya devam ettiğini de anlamıyor musunuz? Biz diyoruz ki:
Üniversitelere dokunmayın. Üniversiteler, bu ülkenin kültürüdür, geçmişidir,
birikimidir, geleceğidir, gençlerin sözünü dinleyin ve üniversiteleri bölmeyin.

BAŞKAN
– Son olarak Sayın Çamak, buyurun.
15.- Mersin Milletvekili Hüseyin Çamak’ın, Mersin’in Gülnar
ilçesinin sorunlarına, çiftçi borçlarının yapılandırılmamasının ciddi bir
haksızlık olduğuna ve devletin istihdam sağlayamadığı gençlerden öğrenci kredi
borçlarını talep etmemesi gerektiğine ilişkin açıklaması
HÜSEYİN
ÇAMAK (Mersin) – Sayın Başkan, hafta sonu Mersin’in Gülnar ilçesini ve
köylerini ziyaret ettim. Gülnar, memuriyette bir mahrumiyet bölgesi kabul
edilmesine rağmen bu ilçemize yatırım teşviki yapılmamaktadır. Buradaki
hemşehrilerimiz, oldukça mağdur durumdalar, birçok sorunla boğuşmak zorunda
bırakılmışlar. Ayrıca, son zamanlarda birçok borç yapılandırılırken çiftçi
borçlarının yapılandırılmaması ciddi bir haksızlıktır. Acilen bu perişan
durumdaki çiftçilerimizin borçları yapılandırılmalıdır. Tarım arazisi
yollarının yasada olmaması büyük bir eksiklik. Örneğin, burada sorumlu olan
idare, Karayolları mı, büyükşehir belediyesi mi, henüz o bile net bir şekilde
bilinmemekte. 
Üniversite
mezunu işsizler ordusundaki gençlerimiz, öğrenciyken aldıkları kredi
borçlarının altından kalkamıyorlar. Devletimiz, istihdam sağlayamadığı
gençlerden bu ödemeleri talep etmemelidir. 
Teşekkür
ederim. 
BAŞKAN
– Teşekkür ediyorum. 
IV.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ahmet Aydın’ın,
Fransa’da 300 kişinin ırkçı, İslamofobik bir yaklaşımla İslam’a hakaret eden
yaklaşımını şiddetle kınadığına ilişkin konuşması
BAŞKAN
– Sayın milletvekilleri, Fransa’da 300 civarında çağdaş olduğunu iddia eden
bağnaz bir güruhun ırkçı, İslamofobik bir yaklaşımla, barış dini olan İslam’a
âdeta hakaret eden yaklaşımını şiddetle kınadığımızı buradan bir kez daha ifade
etmek istiyorum. 
Yine,
yüce kitabımız Kur'an’daki sözüm ona birtakım antisemitik unsurlardan ötürü
bazı ayetlerin çıkarılmasını bir kez daha şiddetle reddettiğimizi ifade etmek
istiyorum. Fransa, her şeyden önce kendi geçmişine bakmalı, kendine Fransız
kalmamalıdır. Engizisyonları bizler unutmadık. Kaldı ki Batılı oryantalist
Bernard Lewis, antisemitizmin Batı’nın kendi eseri olduğunu zaten ifade ediyor,
kendileri de, Batılı yazarlar da bunları ifade ediyor. Kendi krizlerini ihraç
etmeyi bırakıp asıl bununla, kendileriyle yüzleşmelidirler diye ben de ifade
etmek istiyorum ve bu durumu şiddetle kınadığımızı bir kez daha söylemek
istiyorum. 
Şimdi,
sisteme giren sayın grup başkan vekillerine iki dakika süreyle söz vereceğim. 
Sayın
Şimşek, buyurun. 
V.- AÇIKLAMALAR (Devam)
16.- Mersin Milletvekili Baki Şimşek’in, 300 sözde Fransız
aydının Kur'an-ı Kerim’le ilgili olan sözlerini şiddetle kınadığına ve Kur'an-ı
Kerim’in hem yazılarak hem de dilden dile hafızlar tarafından aktarılarak
kıyamete kadar korunacağına ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, Milliyetçi Hareket Partisi Grubu olarak bizler de 300 sözde Fransız
aydının Kur'an-ı Kerim’le ilgili olan sözlerini şiddetle kınıyoruz. Yüz yıl
önce bu toprakları işgal etmek isteyenler, Orta Doğu’yu ve Afrika’yı kan gölüne
çevirip yıllarca emperyalist duygularla oradaki insanlara hükmedenler, orada
insanları köle gibi çalıştıranlar, bugün, maalesef Kur'an-ı Kerim’e dil
uzatmışlardır. 
Ben,
o sözde aydınlara Kur'an-ı Kerim’i okumalarını tavsiye ediyorum. Kur'an-ı
Kerim’i okudukları zaman zaten, Cenabı Allah’ın kıyamete kadar Kur'an-ı Kerim’i
koruyacağını anlayacaklardır. Kur'an-ı Kerim, hem yazılarak hem de dilden dile
hafızlar tarafından aktarılarak kıyamete kadar korunacaktır diyorum ve Fransız
aydınları kınıyorum. 
BAŞKAN
– Sayın Danış Beştaş, buyurun.
17.- Adana Milletvekili Meral Danış Beştaş’ın, Diyarbakır’da
bir gencin polisler tarafından vurulması olayını şiddetle kınadığına, Boğaziçi
Üniversitesindeki olaylardan sonra tutuklanan 2 öğrencinin durumuna, BİRLEŞİK
METAL-İŞ Sendikası Sınıf Araştırmaları Merkezinin nisan ayı açlık ve yoksulluk
sınırı raporuna ve Hükûmetin çözmek zorunda olduğu en temel meselenin yoksulluk
olduğuna ilişkin açıklaması
MERAL
DANIŞ BEŞTAŞ (Adana) – Teşekkürler Sayın Başkan.
Biraz
önce yaşanan bir gelişmeyi aktarmak istiyorum. Diyarbakır’da konukevinin önünde
polisler bir genci ayağından vurdu -görüştük ayrıca- gencin yerde yaralı
bekletilmesi üzerine Ofis’te, olay yerinde bulunan halkın tepki göstermesi
üzerine polis, biber gazlı müdahalede bulundu ve hâlâ bu müdahale devam ediyor.
Biz, bu olayı şiddetle kınıyoruz. Polislerin artık ölüm saçmasını değil,
yaşamdan yana olmasını ve bu polislerin cezasız kalmamasını buradan ifade etmek
istiyorum. Başkan Vekili olarak da sizin olayı takip etmenizi, bu yaralı gencin
durumunun akıbetini öğrenmenizi talep ediyoruz.
Sayın
Başkan, diğer bir mesele, daha önce de kürsüden defalarca ifade ettim, Boğaziçi
Üniversitesi öğrencilerinin durumu. Yeni, çok vahim bir gelişme daha var.
Bilindiği üzere, Boğaziçi Üniversitesinde okuyan öğrenciler, Afrin lokumu
dağıtan grup ile “İşgalin, katliamın lokumu olmaz.” diyen öğrenciler arasında
yaşanan tartışma, Cumhurbaşkanının da temel gündemi olmuş ve hedef gösterilen
öğrenciler, evlerinden, yurtlarından ve hatta okuldan tek tek gözaltına
alınmış, ardından bir kısmı tutuklanmışlardı. Şimdi de öğrencilerin
avukatlarının yaptığı aktarıma göre, 12/4/2018 tarihinde kampüsten gözaltına
alınıp 14/4/2018 günü tutuklanan, biri ekonomi, diğeri sosyoloji bölümünde okuyan
2 öğrenci cezaevinde… Hem Boğaziçi Üniversitesinin Kuzey Kampüsü’nün
otoparkında hem de işkencehaneye dönüştürülen diğer yerlerde -başka mağdurlar
da aynı bilgiyi teyit ettiler- ve hem de Vatan Emniyetinde ağır dayağa ve
küfürlü aşağılamaya maruz kaldıklarını beyan etmektedirler. Çıplak hâlde dayak
atıldığını, sürekli sinkaflı, cinsiyetçi küfür ve aşağılamalara…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
MERAL
DANIŞ BEŞTAŞ (Adana) – …maruz kaldıklarını ifade etmek istiyorum. Ayrıca doktor
raporu verilmediğini, hatta hekim muayenelerine polislerin de eşlik ettiğini
öğrenmiş durumdayız. Bu durumu asla kabul edilebilir bulmuyoruz. Öğrenciler
derhâl öğrenim hayatlarına devam etmelidirler ve serbest bırakılmalıdırlar. Bu,
diğer öğrenciler için de gerçekten çok kötü bir uygulamaya ve tehdide dönüşmüş
durumdadır.
Sayın
Başkan, diğer bir mesele, yoksullukla ilgili bugün kamuoyuna yansıyan veriler
var. Birleşik Metal-İş Sendikası Sınıf Araştırmaları Merkezi, Nisan ayı açlık
ve yoksulluk sınırı raporunu açıkladı. Rapora göre, Nisan ayında açlık sınırı
1.698 TL, yoksulluk sınırı ise 5.872 TL oldu. Buna göre 4 kişilik bir ailenin
sağlıklı bir biçimde beslenebilmesi için günlük 56,59 TL, aylık 1.698 TL’lik
harcama yapması gerekiyor.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
MERAL
DANIŞ BEŞTAŞ (Adana) – Kaydedilen raporda, günlük harcamalarda Nisan 2018’de en
yüksek maliyet grubunu 15,78 TL’yle peynir, çökelek ve benzeri ürünler
oluştururken, bu ürünleri et, tavuk ve balık takip ediyor. Süt, yoğurt ve diğer
malzemeler için yapılması gereken harcama tutarları ile ekmek için, zorunlu
ihtiyaçlar için yapılan tutarları topladığımızda bu sınırın gerçekten çok
gerilerde olduğunu görüyoruz. Bu konuda Hükûmetten bir açıklama değil,
“manifesto” gibi bir vaat değil, şu anda hâlâ hükûmet ederken yoksulluğun
sınırına, yoksunluğun sınırına çözüm bulmaları gerekiyor fakat Hükûmet, ana
muhalefet partisi gibi çıkmış “manifesto”larla vaatlerde bulunuyor. Bu nedenle,
bu meselenin Hükûmetin çözmek zorunda olduğu en temel mesele olduğunu bir kez
daha ifade etmek istiyorum.
BAŞKAN
– Teşekkür ediyorum.
Sayın
Gök, buyurun.
18.- Ankara Milletvekili Levent Gök’ün, Fransa’da yayınlanan
300 imzalı bazı ayetlerin Kur'an’dan çıkarılmasına yönelik bildirinin aymazlık
olduğuna, 6 Mayıs Deniz Gezmiş, Yusuf Aslan ile Hüseyin İnan’ın idam
edilmelerinin 46’ncı yıl dönümüne ve onların ideallerinin bugün de yolumuzu
aydınlatmaya devam ettiğine ilişkin açıklaması
LEVENT
GÖK (Ankara) – Teşekkür ederim Sayın Başkan.
Sayın
Başkan, Fransa’da yayımlanan ve 300 imzayla dünyaya duyurulan Kur'an-ı
Kerim’deki ayetlerin Kur'an’dan çıkarılmasına yönelik talep, tam bir haddini
aşma ve aymazlık örneğidir. Dinler arasında bir hoşgörünün sergilenmesine her
zamandan daha fazla ihtiyaç duyulduğu bu ortamda Fransa’da yayımlanan bu
bildiri, dünyadaki barışa da hizmet etmeyecektir. Biz de Cumhuriyet Halk
Partisi olarak, Fransa’da yayımlanan bu bildiriyi şiddetle reddettiğimizi ve
kınadığımızı ifade ediyoruz. 
Sayın
Başkan, bundan tam kırk altı yıl önce 6 Mayıs 1972 tarihinde “üç fidan”ın
darağacında hayatlarını kaybederken tarih sayfalarına yazıldığına tanık olduk.
Deniz Geçmiş, Yusuf Aslan, Hüseyin İnan tam bağımsız Türkiye iddiasıyla yola
çıktılar ancak 1972’de bir askerî muhtıra sonrası acımasızca idam edildiler. Bu
idamların üzerinden kırk altı yıl geçti. İdam cezalarını verenler nefretle
anılırken Deniz Gezmiş, Yusuf Aslan ve Hüseyin İnan’ın idealleri, heyecanları
ve ilkeleri bugün de bir kez daha yolumuzu aydınlatmaya devam ediyor.
Kendilerini bir kez daha saygıyla selamlıyorum. 
BAŞKAN
– Teşekkür ediyoruz.
Sayın
Muş, buyurun.
19.- İstanbul Milletvekili Mehmet Muş’un, 54’üncü Hükûmette
Bayındırlık ve İskân Bakanlığı yapan Cevat Ayhan’a Allah’tan rahmet dilediğine,
300 Fransız siyasetçi ve yazarın Kur’an-ı Kerim’den bazı ayetlerin
çıkarılmasına ilişkin bildiriyi en sert şekilde kınadıklarına, Avrupa’da son
yıllarda “ifade hürriyeti” adı altında İslam’a ve Müslümanlara yönelik nefret
ve şiddet dilinin arttığına ve herkesi dinî inançlara saygılı olmaya davet
ettiğine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; Refahyol Hükûmeti
olarak bilinen 54’üncü Hükûmette Bayındırlık ve İskân Bakanlığı yapan Refah
Partisi eski milletvekillerinden, eski bakanlardan Cevat Ayhan’a Cenab-ı
Allah’tan rahmet diliyoruz. 
Geçtiğimiz
günlerde aralarında eski Fransa Cumhurbaşkanı Sarkozy’nin de bulunduğu 300
Fransız siyasetçi ve yazarın Kur’an-ı Kerim’den bazı ayetlerin çıkarılmasına
ilişkin yayımladıkları bildiriyi en sert şekilde kınadığımızı ifade etmek
isterim. Kur’an-ı Kerim’in yani Allah’ın kelamının değiştirilmesine ilişkin
söylemler, yüce dinimiz İslam’a açık bir saldırıdır. Kur’an-ı Kerim’i şiddetle
yan yana göstermek ve şiddetin kaynağıymış gibi sunmaya çalışmak sinsice ama
nafile bir girişimdir. İslam, şiddeti değil, barışı ve kardeşliği vurgulayan
bir dindir. İslam’ı tahrif etmeye yönelik böyle bir girişimin din ve vicdan
hürriyetinin savunucusu olduğunu ifade eden Fransa gibi bir ülkede meydana
gelmesi, aslında Fransa’daki hoşgörüsüzlük ve tahammülsüzlük ortamının ne
aşamaya geldiğinin açık bir göstergesidir. 
Üzülerek
ifade etmek isterim ki Avrupa’da son yıllarda “ifade hürriyeti” adı altında
yüce dinimiz İslam’a ve Müslümanlara yönelik nefret ve şiddet dili artmaktadır.
Avrupa ülkelerinde ırkçı ve faşist eğilimler yükselmekte, İslamofobi
yaygınlaşmaktadır. Unutulmasın ki bir başkasının kutsalına saldırmak ifade
hürriyeti değildir. Bizler Türk milleti olarak her dine, her inanışa saygılı
olan bir milletiz fakat milletimizin dinine ve kutsal kitabımız Kur’an’a
yapılan bu saldırıları kesinlikle hoş göremeyiz ve kabul etmeyiz.
Bu
anlamda, bir kez daha, Fransa’da yayımlanan bu bildiriyi en sert şekilde
kınadığımızı ifade ediyor, herkesi dinî inançlara saygılı olmaya davet
ediyoruz.
BAŞKAN
– Teşekkür ediyorum.
Buyurun
Sayın Koçdemir.
20.- Bursa Milletvekili Kadir Koçdemir’in, 7-12 Mayıs
Vakıflar Haftası’na ve 13 Mayıs Dil Bayramı’na ilişkin açıklaması
KADİR
KOÇDEMİR (Bursa) – Sayın Başkan, içinde bulunduğumuz haftada Vakıflar
Haftası’nı idrak edeceğiz. Belli bir mal topluluğunun hayır işine vakfedilmesi
demek olan vakıf müessesesini bu topraklarda insanlarımız en üst düzeye, en üst
seviyeye taşımışlardır. Ancak bu hafta vesilesiyle televizyonlarda dönen
reklamlarda şunu görüyoruz: Bu vakıf, hayır işine ayrılan paralarla, seçim
takviminin başladığı bir dönemde bu seçim sürecinde aday olan birisinin lehine
onun boy boy fotoğraflarıyla reklamlar dönmektedir. Bunun bir seçim malzemesi
olarak kullanılması, “vakıf” kelimesinin kavram olarak anlamına, vakfedenlerin
buradaki iradesine muhakkak ki oldukça taban tabana zıt bir durumdur.
Yine,
13 Mayıs, Dil Bayramı’dır. Bu topraklarda yaşayan insanları bir arada tutacak
en büyük harç, dilimizdir, Türkçedir. Buna sahip çıkmak gerekir. Ancak bir gece
kafasına esti diye “arena” kelimelerini kaldıranlar, “Tabelalara Türkçeyi
getiriyoruz.” diye fırsat buldukça bununla böbürlenenler, seçimle ilgili
“manifesto” vermişlerdir. Bu, ne kadar Türkçedir, bunu da aziz milletimizin
takdirine sunuyorum. Ve yine bu “manifesto”da kendisine insan ötesi özellikler
atfedilen birinin, yine halk arasında çokça söylenen bir deyimi
hatırlatırcasına -Allah garip kulunu sevindirmek için önce eşeğini kaybettirip
sonra buldururmuş- bütün şeyleri bozup bozulan şeyleri tekrar düzeltecek
ahdiyle bu “manifesto”nun yayımlanmasını da oldukça manidar bulduğumuzu ifade
etmek istiyorum.
BAŞKAN
– Teşekkürler Sayın Koçdemir. 
IV.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Ahmet Aydın’ın,
Başkanlık Divanı olarak eski Bayındırlık ve İskân Bakanı Cevat Ayhan’a
Allah’tan rahmet dilediklerine ilişkin konuşması
BAŞKAN
– Sayın milletvekilleri, biz de Meclis Başkanlık Divanı olarak, eski
bakanlarımızdan, değerli siyaset ve devlet adamı, Sakarya Milletvekili Sayın
Cevat Ayhan’a Allah’tan rahmet diliyoruz; mekânı cennet olsun. Kederli ailesine
de buradan başsağlığı diliyoruz. 
Şimdi,
Başkanlığın Genel Kurula sunuşları vardır. 
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım. 
VI.- BAŞKANLIĞIN GENEL KURULA SUNUŞLARI
A) Tezkereler
1.- Türkiye Büyük Millet Meclisi Başkanlığının, İsviçre,
İran, Ukrayna ve Finlandiya'ya ziyaretler gerçekleştiren Türkiye Büyük Millet
Meclisi Dışişleri Komisyonu üyelerinden oluşan heyetlerin ve Belarus
Parlamentosu Dışişleri Komisyonu ile Finlandiya Parlamentosu Dışişleri
Komisyonu heyetlerinin ülkemizi ziyaret etmesinin Türkiye Büyük Millet Meclisi
Başkanlık Divanının 14/3/2016 tarih ve 56 sayılı Kararı’yla uygun bulunduğuna
ilişkin tezkeresi (3/1579)
3/5/2018
Türkiye Büyük Millet Meclisi Genel Kuruluna
Türkiye
Büyük Millet Meclisi Dışişleri Komisyonu üyelerinden oluşan heyetler, Türkiye
Büyük Millet Meclisinin Dış İlişkilerinin Düzenlenmesi Hakkında 3620 sayılı
Kanun’un 6’ncı ve 9’uncu maddesi gereğince İsviçre, İran, Ukrayna ve
Finlandiya'ya ziyaretler gerçekleştirmiştir. Ayrıca, Belarus Parlamentosu
Dışişleri Komisyonu ve Finlandiya Parlamentosu Dışişleri Komisyonu heyetlerinin
ülkemizi ziyaret etmesi, Türkiye Büyük Millet Meclisi Başkanlık Divanının
14/3/2016 tarih ve 56 sayılı Kararı’yla uygun bulunmuştur.
Söz
konusu İsviçre ziyaretine TBMM Dışişleri Komisyonu Başkanı ve İstanbul
Milletvekili Volkan Bozkır, Adana Milletvekili Fatma Güldemet Sarı, Hatay Milletvekili
Serkan Topal, Antalya Milletvekili Mehmet Günal; İran ziyaretine TBMM Dışişleri
Komisyonu Başkanı ve İstanbul Milletvekili Volkan Bozkır, Samsun Milletvekili
Hasan Basri Kurt, İstanbul Milletvekili Azmi Ekinci, Ankara Milletvekili Murat
Emir ve İstanbul Milletvekili Mehmet Ekmeleddin İhsanoğlu; Ukrayna ziyaretine
TBMM Dışişleri Komisyonu Başkanı ve İstanbul Milletvekili Volkan Bozkır, Tokat
Milletvekili Coşkun Çakır, Balıkesir Milletvekili Ahmet Akın ve Antalya
Milletvekili Mehmet Günal ile Finlandiya'nın başkenti Helsinki'de düzenlenen
Helsinki Siyasi Forumu’na TBMM Dışişleri Komisyonu Başkanı ve İstanbul
Milletvekili Volkan Bozkır'ın katıldığı ve Belarus ve Finlandiya Parlamentosu
heyetlerinin ülkemizi ziyaretleri, Türkiye Büyük Millet Meclisinin Dış
İlişkilerinin Düzenlenmesi Hakkında 3620 sayılı Kanun’un 7’nci maddesi
gereğince Genel Kurulun bilgilerine sunulur.
 İsmail
Kahraman
 Türkiye
Büyük Millet Meclisi Başkanı
BAŞKAN
– Bilgilerinize sunulmuştur. 
2.- Başkanlıkça, esas komisyon olarak Dışişleri Komisyonuna,
tali komisyon olarak da Sanayi, Ticaret, Enerji, Tabii Kaynaklar, Bilgi ve
Teknoloji Komisyonuna havale edilen (1/840) esas numaralı Türkiye Cumhuriyeti
Hükümeti ile Moldova Cumhuriyeti Hükümeti Arasında Yatırımların Karşılıklı
Teşviki ve Korunmasına İlişkin Anlaşmanın Onaylanmasının Uygun Bulunduğuna Dair
Kanun Tasarısının Hükûmetçe geri alındığına ilişkin tezteresi (3/1580)
BAŞKAN
– Sayın milletvekilleri, esas komisyon olarak Dışişleri Komisyonuna, tali
komisyon olarak da Sanayi, Ticaret, Enerji, Tabii Kaynaklar, Bilgi ve Teknoloji
Komisyonuna havale edilen (1/840) esas numaralı Türkiye Cumhuriyeti Hükümeti
ile Moldova Cumhuriyeti Hükümeti Arasında Yatırımların Karşılıklı Teşviki ve
Korunmasına İlişkin Anlaşmanın Onaylanmasının Uygun Bulunduğuna Dair Kanun
Tasarısı Hükûmetçe geri alınmıştır.
Bilgilerinize
sunulmuştur.
Şimdi,
Türkiye Büyük Millet Meclisi Başkanlığının dört tezkeresi daha vardır, ayrı
ayrı okutup oylarınıza sunacağım:
3.- Türkiye Büyük Millet Meclisi Başkanlığının, Malatya Milletvekili
Taha Özhan'ın, ABD'nin başkenti Washington'da 15-20 Mayıs 2018 tarihlerinde
düzenlenecek olan Dünya Bankası ve Uluslararası Para Fonu'nun Parlamenterler
Ağı yıllık toplantısına katılmasına ilişkin tezkeresi (3/1581)
3/5/2018
Türkiye Büyük Millet Meclisi Genel Kuruluna
Malatya
Milletvekili Taha Özhan'ın, ABD'nin başkenti Washington'da 15-20 Mayıs 2018
tarihlerinde düzenlenecek olan Dünya Bankası ve Uluslararası Para Fonu'nun
Parlamenterler Ağı yıllık toplantısına 28/3/1990 tarihli ve 3620 sayılı Türkiye
Büyük Millet Meclisinin Dış İlişkilerinin Düzenlenmesi Hakkında Kanun'un 9'uncu
maddesi uyarınca katıldığı hususu Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir.
Diğer
tezkereyi okutuyorum: 
4.- Türkiye Büyük Millet Meclisi Başkanlığının, Dilekçe
Komisyonunun Türkiye Büyük Millet Meclisinin tatilde ve ara vermede bulunduğu
dönemde çalışabilmesine dair talebininin uygun görüldüğüne ilişkin tezkeresi
(3/1582)
Türkiye Büyük Millet Meclisi Genel Kuruluna
Dilekçe
Komisyonunun Türkiye Büyük Millet Meclisinin tatilde ve ara vermede bulunduğu
dönemde çalışabilmesine dair bir talebi olmuştur. Başkanlığımızca uygun görülen
bu talep İç Tüzük'ün 25'inci maddesi gereğince Genel Kurulun tasviplerine
sunulur.
 İsmail
Kahraman
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir.
Diğer
tezkereyi okutuyorum: 
5.- Türkiye Büyük Millet Meclisi Başkanlığının, İnsan
Haklarını İnceleme Komisyonunun Türkiye Büyük Millet Meclisinin tatilde ve ara
vermede bulunduğu dönemde çalışabilmesine dair dair talebininin uygun
görüldüğüne ilişkin tezkeresi (3/1583)
Türkiye Büyük Millet Meclisi Genel Kuruluna
İnsan
Haklarını İnceleme Komisyonunun Türkiye Büyük Millet Meclisinin tatilde ve ara
vermede bulunduğu dönemde çalışabilmesine dair bir talebi olmuştur.
Başkanlığımızca uygun görülen bu talep İç Tüzük'ün 25'inci maddesi gereğince
Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir.
Diğer
tezkereyi okutuyorum: 
6.- Türkiye Büyük Millet Meclisi Başkanlığının, Kadın Erkek
Fırsat Eşitliği Komisyonunun Türkiye Büyük Millet Meclisinin tatilde ve ara
vermede bulunduğu dönemde çalışabilmesine dair talebininin uygun görüldüğüne
ilişkin tezkeresi (3/1584)
Türkiye Büyük Millet Meclisi Genel Kuruluna
Kadın
Erkek Fırsat Eşitliği Komisyonunun Türkiye Büyük Millet Meclisinin tatilde ve
ara vermede bulunduğu dönemde çalışabilmesine dair bir talebi olmuştur.
Başkanlığımızca uygun görülen bu talep İç Tüzük'ün 25'inci maddesi gereğince
Genel Kurulun tasviplerine sunulur.
 İsmail
Kahraman
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir.
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım: 
VII.- ÖNERİLER
A) Siyasi Parti Grubu Önerileri
1.- HDP Grubunun, Grup Başkan Vekili Adana Milletvekili
Meral Danış Beştaş tarafından, son yıllarda artan işsizliğin bir diğer
boyutunun liyakate dayalı işe alımlar yahut atamalar yerine tanıdık vasıtasıyla
iş olanaklarının yaygınlaşması olduğuna ve bunun nedenlerinin araştırılması
amacıyla 13/3/2018 tarihinde Türkiye Büyük Millet Meclisine verilmiş olan
Meclis araştırması önergesinin ön görüşmelerinin, Genel Kurulun 8 Mayıs 2018
Salı günkü birleşiminde yapılmasına ilişkin önerisi 
Türkiye Büyük Millet Meclisi Başkanlığına
Danışma
Kurulu 8/5/2018 Salı günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Meral
Danış Beştaş
 Adana

 HDP
Grubu Başkan Vekili
Öneri:
13
Mart 2018 tarihinde Adana Milletvekili Grup Başkan Vekili Meral Danış Beştaş
tarafından son yıllarda artan işsizliğin bir diğer boyutu da liyakate dayalı
işe alımlar yahut atamalar yerine tanıdık vasıtasıyla iş olanaklarının
yaygınlaşması olup bu konunun nedenlerinin araştırılması amacıyla Türkiye Büyük
Millet Meclisine verilmiş olan 7105 grup numaralı Meclis Araştırması
Önergesi’nin diğer önergelerin önüne alınarak görüşmelerinin 8/5/2018 Salı
günkü birleşimde yapılması önerilmiştir.
BAŞKAN
– Öneri üzerinde Halkların Demokratik Partisi Grubu adına Şırnak Milletvekili
Aycan İrmez konuşacaktır.
Buyurun
Sayın İrmez. (HDP sıralarından alkışlar) 
HDP
GRUBU ADINA AYCAN İRMEZ (Şırnak) – Teşekkür ederim Sayın Başkan.
Sayın
Başkan, değerli milletvekilleri; grubum adına söz almış bulunmaktayım. İlk
önce, hepinizi saygıyla selamlıyorum.
Değerli
arkadaşlar, bugün ülke olarak geldiğimiz nokta, adaletsizliklerin her alanda
yoğun bir şekilde arttığı, AKP’nin ekonomi politikalarının öncelikle
emekçilerin, sonra da toplumun tüm kesimlerinin işini ve aşını eksilttiği bir
tablodur. Türkiye İstatistik Kurumunun açıkladığı son veriler ışığında
vardığımız sonuç, tüm Hükûmet yetkilileri tarafından sürekli bir şekilde iddia
edilen ekonomik büyümenin, esasında emekçilere yansımadığıdır. Bu istatistikte
genel işsizlik oranının yüzde 10,8, genç işsizlik oranının yüzde 19,9, kadın
işsizlik oranının yüzde 13,4’lere kadar çıktığını görmekteyiz. Çift hanelere
ulaşan işsizlik rakamları ile artan nüfus ve iş gücü de dikkate alındığında,
insan onuruna yakışır iş imkânlarının AKP’nin istihdam politikalarıyla
gelmeyeceği net bir şekilde görülmektedir.
Değerli
arkadaşlar, Türkiye, genç nüfus açısından dünyanın birçok ülkesine göre
avantajlı konumda olan bir ülkedir. Fakat AKP’nin politikaları neticesinde bu
potansiyel, ya bir köleliğe ya da bir yedek işsizler ordusuna dönüşmüştür. Genç
işsizlik oranı yüzde 19,9’dur yani her gün evimizde, sokağımızda gördüğümüz her
5 gençten 1’i işsiz durumdadır. Bu, korkunç bir tablodur, ülkede karanlık bir
gelecek korkumuzun en temel habercisi konumundadır. Hâlbuki AKP döneminde genç
işsizliğini bitirmek için çok fazla şans vardı; dış yatırımlar gelişiyordu,
küresel ekonomide büyüme vardı fakat teknolojide ilerleme olmayınca,
demokrasi-ekonomi denklemi padişahın tahtındaki şizofreniye takılınca
gençlerimiz işsiz kaldı. Hâlâ gençlerimiz yedek işsizler ordusu olarak yerli
yerinde dururken AKP iktidarı ne yapıyor?
Diğer
yandan hem kamuda hem de özel sektörde gençlerin istihdam edilmeleri liyakate
değil kayırmacı yaklaşımlara göre şekillenmekte olup bunun yarattığı tablo
oldukça vahimdir. Bu kadar genç nüfusa çözüm bulamaması bir tarafa, bu
gençlerin iş imkânlarını da kendine yakın çevrelere aktarması başka sorunları
da beraberinde getirecektir. 
Değerli
arkadaşlar, Türkiye’de sadece gençler değil 3,5 milyona ulaşan yurttaş işsiz
durumdadır. Bu rakamlar kabul edilebilir değildir. Bugün hâlen 837 bin
üniversite mezunu işsizdir. Ülkede yaklaşık 12-13 milyon kişi insani bir yaşam
kalitesini sağlayacak gelire sahip olmadan yaşamaktadır. Verilerin gösterdiği
gerçek işsizliğin yanı sıra, çalışan yoksulluğu da Türkiye'nin önemli
sorunlarındandır. 
Tüm
bunların yanında AKP, kayyum, OHAL ve savaş politikalarının sonucunda ihraç
ettiği, işinden aşından ettiği yurttaşların yerine, yapılacak olan yeni
atamalarda “sözlü sınavlar” adı altında Hükûmete yakın çevreleri işe alarak
yalnızca kendi yandaşlarına iş imkânı sağlayan bir noktaya gelmiştir. Örneğin,
KHK’yle ihraç edilen hâkim ve savcı açığını kapatmak üzere açılan avukatlıktan
hâkim ve savcılığa geçiş sınavında çok sayıda AKP il yöneticisinin listelerde
yer alması, üniversitelere yapılan atamaların Hükûmete yakın isimlerden
oluşması. Devletin diğer tüm kurum ve kuruluşlarına kendi yandaşları olan
kesimlerden yerleştirildiğini gördük ne yazık ki. Binlerce yurttaşın haksız ve
hukuksuz bir şekilde ihraç edilmesi, AKP’nin kendi ideolojisine uygun
kadrolaşma hareketine dönüştürülmüştür. Bu durum, yoksulluğu ve ekonomik krizi
daha da derinleştirmiştir.
Hükûmetin
başlattığı kendi ideolojisine uygun kadrolaşma hareketinin işsizliğin yarattığı
mevcut krizi daha da derinleştirici bir etkiye yol açacağı şüphesizdir.
Nitekim, bu nedenle kayırmacı yaklaşımla yönetilen istihdam politikaları
gençler açısından aynı zamanda umut kırıcıdır. Bu nedenle istihdam politikalarının,
mevcut durumun neden ve sonuçlarının araştırılması ve bu konuya derhâl çözüm
bulunması elzemdir. 
Bu
nedenle burada acilen bir araştırma komisyonu kurularak bunlara neden olan bu
şekildeki yaklaşımların, işsiz olan gençlere yapılan bu tür yaklaşımların
araştırılması için bir talepte bulunuyoruz.
Teşekkür
ederim. (HDP sıralarından alkışlar)
BAŞKAN
– Teşekkür ediyorum. 
Şimdi
gruplar adına, Cumhuriyet Halk Partisi Grubu adına İstanbul Milletvekili Sibel
Özdemir konuşacaktır.
Buyurun
Sayın Özdemir. (CHP sıralarından alkışlar)
Süreniz
üç dakikadır. 
CHP
GRUBU ADINA SİBEL ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; Halkların Demokratik Partisi Grubunun liyakate
dayalı işe alım ve atamaların yapılmamasının ve işe alımların tanıdık
vasıtasıyla yapılmasının nedenlerinin araştırılması ve gerekli önlemlerin
alınmasına yönelik Meclis araştırması açılmasına ilişkin grup önerisi üzerine
söz aldım. Genel Kurulu ve yüce heyeti saygıyla selamlıyorum. 
Değerli
milletvekilleri, grup önerisine baktığımız zaman, liyakate dayalı olmadan, işe
alımların ve atamaların tanıdıklar ve iktidar partisi vasıtasıyla yapılmasına,
iktidara yakın bir tanıdığı olmayanların işe alımlarının mülakatlar yoluyla
engellendiğine dikkat çekilmektedir. Bu tespitlere katılmakla birlikte, bugün
devlet yönetiminde ve devlete personel alma ve yükselmelerde maalesef keyfîlik
egemen olmuştur. Devletin liyakat sistemi çökertilmiştir. Liyakatin yerine,
maalesef, saraya, parti devletine sadakat sistemi egemen olmuştur. Sarayın,
iktidar partisinin onayı alınmadan bir memurun dahi ataması yapılmayacak duruma
getirilmiştir ülkemiz. Devlet yıllardır keyfîlikle yönetilmektedir. İşte,
üniversiteler, çok önemli, en temel bürokratik kurumlarımız da liyakate dayalı
istihdam politikasından maalesef uzaklaşmıştır ve bir plansızlık hâkim olmuştur
devlet mekanizmasına. İşte, devlette liyakatin çökertilmesiyle işsizlik,
enflasyon, cari açık başta olmak üzere, adalet, hukuk, temel hak ve
özgürlükler, şeffaflık, yolsuzluk alanında ve dış politikada maalesef bugün
ülkemiz ve milletimiz bu temel sorun alanlarıyla baş başa kalmıştır. 
Seçimlere
yaklaşık bir buçuk ay kaldı fakat emeklinin, işçinin, işsizin ve özellikle,
üniversite mezunu işsizlerin, ticaret erbabının, esnafın, çiftçinin ve toplumun
tüm alanlarının maalesef sabrı artık taşmıştır. İşte, benden önceki hatip,
öneri sahibi hatip az evvel işsizlikle ilgili verileri açıkladı. TÜİK’in en son
açıkladığı işsizlik oranı yüzde 10,8 iken gerçek işsizlik oranı neredeyse yüzde
20’lere ulaşmıştır. Son bir yılda yaratılan 984 bin istihdamın yarıdan fazlası
kayıt dışı istihdamdan, çırak, stajyer lise öğrencilerinden kaynaklanmıştır. İş
arayan, iş aramadığı hâlde bir iş bulduğunda çalışmaya hazır olduğunu beyan
eden 5 milyon 900 bin yurttaşımız vardır. En son, işte, Kilis ve Trabzon’daki
uzun işsizler kuyruğuna hepimiz şahit olduk. Genç işsizlerin sayısı 1 milyonu
aştı. Her 100 işsiz vatandaşın 27’si üniversite mezunu. Devlet akılla, bilimle
yönetilmezse bu sorunları maalesef çözemeyeceğiz değerli milletvekilleri.
Evet,
sorunlar “Ahdim olsun.” demekle, yemin etmekle çözülemez. On altı yıldır tek
başına iktidar olan iktidar partisi bundan sonra da bu ülkenin temel
sorunlarını çözemeyecektir. İşte liyakati çökertenlere, kul hakkı yiyenlere en
güzel yanıtı halkımız 24 Haziranda verecek ve devleti liyakat ve akılla
yönetecek kadroları göreve getirecek diyorum.
Grup
önerisinin lehinde olduğumuzu paylaşıyor, Genel Kurulu saygıyla selamlıyorum.
(CHP ve HDP sıralarından alkışlar)
BAŞKAN
– Teşekkür ediyorum. 
Gruplar
adına son söz, Adalet ve Kalkınma Partisi Grubu adına Aksaray Milletvekili
Cengiz Aydoğdu’ya aittir.
Buyurun
Sayın Aydoğdu. (AK PARTİ sıralarından alkışlar)
AK
PARTİ GRUBU ADINA CENGİZ AYDOĞDU (Aksaray) – Sayın Başkan, kıymetli arkadaşlar;
devletin bir işveren olarak toplumsal hayata katılması sanayileşmeyle yaşıttır
esasen. İstihdam dediğimiz şeyin devletle ilişkilendirilmesi sanayileşmeyle
beraber olmuştur. Devlet memuriyeti ayrı bir bahis, bir istihdam kapısı olarak
kitlelerin devletten rızıklanması ayrı bir bahistir. “Memuriyet” dediğimiz şey,
devletin kendi işlerini gördürmek için uyguladığı, liyakate ve ehliyete dayalı
ve esasen bizim tarihimizde de bunun çok esaslı uygulamasını gördüğümüz bir
sistemdir ancak kitlelerin rızıklanması, aşını, işini, ekmeğini kazanması ve
sosyal hayattan sebeplenmesi açısından istihdam ayrı bir bahistir. 
Türkiye'de
nüfus artışının başladığı yıllarda istihdam konusu, özel sektörümüz gelişmediği
için, her hâlükârda bir memnuniyetsizlik mevzusu olagelmiştir çünkü eski
meslekler kaybolmuş, yeni geçim kapıları ihdas edilmesi gerekmiş ve bir şekilde
devletin bunları idare etmesi demokrasili yıllarda siyasetin korkusu hâline
gelmiştir. Ancak 2000’li yıllar başka bir konudur çünkü işveren olarak devletin
2000’li yıllarda gelişen teknolojiyle beraber bir hacet kapısı olmasının önünde
ciddi engeller belirmiştir. 
Önergede
bahsedilen likayat konusunu bir şekilde memurun devletle olan ilişkisi
açısından düşünmek ancak kayırma vesaire konusuna devletin çalıştırdığı
insanlara güvenmesi, onlarla arasındaki bir akit çerçevesinde bakmak ve
uzmanlık ihtiyacının, bir bilgi ihtiyacının, bir beceri ihtiyacının
karşılanması şeklinde düşünmek ve bunun bir şekilde devlete karşı bir
propaganda mevzusu da olabileceğini nazarıitibara almak gerekmektedir. Bu
itibarla, devlet ve istihdam konusu her zaman hassas bir konudur ve bir şekilde
işsizliğin önlenmesi, devletin özel sektörü de destekleyerek yeni iş kapıları
açması bizim temel politikamız olmuştur, olagelmiştir. İstihdam seferberlikleri
de esasen, bu konuda Türkiye’de özel sektörün de bu işe koşulması sadedinde
ciddi bir politika olarak devam ettirilmiştir.
Yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum.
Halkların
Demokratik Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
2.- CHP Grubunun, Ankara Milletvekili Levent Gök ve
arkadaşları tarafından, Ankara’da sel baskını yaşanmaması için alınması gereken
önlemlerin belirlenmesi amacıyla 7/5/2018 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 8 Mayıs 2018 Salı günkü birleşiminde yapılmasına
ilişkin önerisi 
8/5/2018
Türkiye Büyük Millet Meclisi Başkanlığına
Danışma
Kurulu 8/5/2018 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay
 İstanbul
 Grup
Başkan Vekili
Öneri:

Ankara
Milletvekili Levent Gök ve arkadaşları tarafından “Ankara’da sel baskını
yaşanmaması için alınması gereken önlemlerin belirlenmesi” amacıyla 7/5/2018
tarihinde Türkiye Büyük Millet Meclisi Başkanlığına verilmiş olan 1891 sıra
no.lu Meclis Araştırması Önergesi’nin diğer önergelerin önüne alınarak
görüşmelerinin 8/5/2018 Salı günkü birleşimde yapılması önerilmiştir.
BAŞKAN
– Öneri üzerinde ilk söz Cumhuriyet Halk Partisi Grubu adına Ankara
Milletvekili Levent Gök’e aittir. 
Buyurun
Sayın Gök. (CHP sıralarından alkışlar) 
CHP
GRUBU ADINA LEVENT GÖK (Ankara) – Sayın Başkan, değerli milletvekilleri;
hepinizi sevgiyle, saygıyla selamlıyorum.
Ankara
5 ve 6 Mayıs tarihlerinde ardı ardına iki büyük sel felaketine maruz kaldı
değerli milletvekilleri. Bir anda bastıran yağmur, gerek Mamak’ta gerekse
Keçiören’de yüzlerce arabayı önüne kattı, yüzlerce ev ve iş yerinde su baskını
nedeniyle telef olmalara, mağduriyetlere neden oldu.
Değerli
arkadaşlarım, elbette dünyanın her yerinde olduğu gibi ülkemizde de doğal
afetler olabilir, biz bunların büyüklüğünü göz önüne aldığımız zaman anlayışla
karşılayabiliriz, adı üzerinde “doğal afet” ama ya göz göre gelirse ne
diyeceksiniz buna değerli milletvekilleri? 
Bakın,
Ankara’da özellikle bu Mamak bölgesinde yaşanan sel felaketinden sonra Ankara
Büyükşehir Belediye Başkanı aynen şu açıklamayı yaptı, dedi ki: “Ankara’nın
tarihinde bu bölgede böyle bir şey görülmemiş, bunun önlemi olamaz, böyle bir
afet karşısında ne yapabilirsiniz?”
Sayın
Başkan, değerli milletvekilleri; afetin boyutlarını sizlere gösteriyorum.
Bakın, Hürriyet Ankara ekinde arabaların üzerinde insanlar sürükleniyorlar, can
pazarındalar. Yine, bir başka gazetemiz: “Savaş alanı gibi bir manzara.” Yine
çok kötü bir manzara, sel herkesi önüne katmış, araçları önüne katmış, tam 150
araç kullanılmaz hâle geldi. Peki, acaba Büyükşehir Belediye Başkanı doğru mu
söylüyor? Büyükşehir Belediye Başkanı doğru söylemiyor değerli arkadaşlarım
çünkü Büyükşehir Belediye Başkanı o bölgeye yağmurun olduğu gün gitti, o
bölgeyi bilmez tanımaz. Ama biz her yıl o bölgedeyiz çünkü her yıl bu bölgede
seller oluyor ve felaketler yaşanıyor. 
Bakın,
tam üç yıl önce aynı bölgede bir sel felaketi yaşanmış ve gazeteler neler
yazmış değerli arkadaşlarım? Üç yıl önceki gazete kupürlerini okuyorum -selin
meydana geldiği yer Ankara Mamak Boğaziçi Mahallesi Neşet Ertaş Caddesi- üç yıl
önceki gazete haberlerine bakıyorsunuz: “Ankara’da, başkentte Boğaziçi Neşet
Ertaş Caddesi’nde sel meydana geldi, sel sularına kapılan 2 kişi yaralandı,
100’e yakın araç hasar gördü.” Yine, bir başka haber: “Mamak ilçesindeki Neşet
Ertaş Caddesi’ni sel dereye çevirdi.” Yani bu sel göz göre göre geliyor, bizim
Ankara Büyükşehir Belediye Başkanı diyor ki: “Ankara böyle bir felaketi
yaşamadı.” Yahu, Sayın Başkan, her yıl yaşanıyor, daha üç yıl önce yaşanmış bir
sel felaketi var yani tablo o kadar sıkıntılı ki. 
Şimdi,
peki, bölgenin belediye başkanı ne diyor? Sayın Mesut Akgül diyor ki: “Ben bu
selin meydana getirdiği felaketin altyapıdan kaynaklanmadığını
düşünüyorum." İşte, değerli arkadaşlarım, bu araştırmanın konusu da zaten
bu. Hem Ankara Büyükşehir Belediye Başkanını hem de Mamak Belediye Başkanını
kim yalanlıyor? Ankara Büyükşehir Belediyesinin ASKİ Genel Müdürü. ASKİ Genel
Müdürü Gökçek dönemini elinin tersiyle iterek aynen şu açıklamayı yapıyor: “Sık
sık taşkın yaşamamak için dere üzerinin kapatılmaması, arazi yüzeyinin geçirimsiz
olmaması, yağmur suyu ızgara ve kanallarına tıkayıcı madde dökülmemesi, dere
yataklarını daraltacak şekilde inşaat yapılmaması, imar planlarında taşkının
dikkate alınması büyük önem taşımaktadır.” diye bir açıklama yaptı. 
Şimdi,
değerli arkadaşlarım, bu sorun bugünün sorunu değil, yarın da bu sorunla
karşılaşacağız. Niçin Ankara’nın maddi kaybı, insanlarımızın bu olayda
karşılaştığı manevi travmalar bir daha gerçekleşsin? Her yıl tekrarlanan sel
var ortada ama önlem almayan bir Ankara Büyükşehir Belediyesi yönetimi.
Büyükşehir Belediye Başkanı durumdan haberdar değil, Mamak Belediye Başkanı
olaydan bihaber ama gerçekçi bir şekilde bu sorunu ortaya koyan Mimarlar Odası
var, Şehir Plancıları var. ASKİ Genel Müdürü neler yapılacağını söylüyor, “Gökçek
döneminde her şey yanlış yapılmıştır.” diyerek de bir açıklamada bulunuyor.
Bence Meclisimiz bu konuya bir el atmalı. Başkentin; 5,5 milyon insanın
yaşadığı bir kentin selle mağdur olması ne demek değerli arkadaşlarım?
Başkentin sele kapılması demek Türkiye’de birçok ilin güvencesiz olması
demektir. O yüzden Meclisimizin bu öneriye sahip çıkmasını, Ankara’da bir daha
böyle olayların yaşanmaması açısından gerekli tedbirlerin neler olacağı
konusunda bir görüş birliğine varılarak bir komisyon kurulmasını öneriyoruz.
Bunu yapalım, buna ihtiyaç var; buna Ankara’yı yönetenlerin de ihtiyacı var,
herkesin ihtiyacı var. Amacımız, bir daha insanlar mağdur olmasın, Ankara zarar
görmesin. Burada sel nedeniyle zarar geldiği zaman harcanan servet hepimizin
serveti. O bakımdan bu önergemize desteğinizi bekliyoruz.
(Mikrofon
otomatik cihaz tarafından kapatıldı)
LEVENT
GÖK (Devamla) – Sayın Başkanım, tamamlayayım.
BAŞKAN
– Tamamlayın lütfen Sayın Gök.
LEVENT
GÖK (Devamla) – O yüzden bu önergemiz siyaset dışı da bir önerge. Yani bundan
sonra yaşanacak sellerde neler yapılması gerektiği konusunda Ankara ölçeğinde
bütün illere de örnek olacak bir çalışma sergileyebiliriz. 
Bakın,
doğa kendisinden alınanları tekrar tahrip ediyor değerli arkadaşlarım. Doğa
diyor ki: “Bana dokunmayın, yeşile dokunmayın, betonlaşma yapmayın. Eğer bina
yapıyorsanız yeşile yer açın. Dere yataklarını ıslah edin. Ağaçlar büyüsün,
yeşiller büyüsün ki yağmur yağdığı zaman suyu çeksin.” Doğa bunu çok açık bir
şekilde söylüyor. Bundan sonra gerçekleşecek her türlü olayda elimizde
Meclisimizin çok güçlü bir araştırma önergesi olsun diyorum ve tüm Ankaralı
hemşehrilerime geçmiş olsun dileklerimle bu önergenin kabul edilmesini
sizlerden talep ediyorum.
Saygılarımla,
sevgilerimle. (CHP sıralarından alkışlar)
BAŞKAN
– Teşekkür ediyorum Sayın Gök.
Gruplar
adına, İYİ PARTİ Grubu adına Bursa Milletvekili Kadir Koçdemir konuşacaktır.
Buyurun
Sayın Koçdemir. 
Süreniz
üç dakikadır. 
İYİ
PARTİ GRUBU ADINA KADİR KOÇDEMİR (Bursa) – Sayın Başkan, saygıdeğer
milletvekilleri; sözlerimin başında hepinizi saygıyla selamlıyorum. 
Ankaralılara
ve son yağışlarda afetlerden zarar gören diğer yerlerde yaşayan insanlarımıza
geçmiş olsun diyorum. 
Bir
afet, bir olumsuzluk olduğunda iktidarın tepkisi bana iki şeyi hatırlatıyor:
Biri “Elinizde çekiç varsa her şeyi çivi olarak görürsünüz.” sözü, biri de
Goethe’nin “Her göz görür ama göz sadece bildiğini görür.” sözü. 
Son
beş altı yıldır devlet kadrolarına, yürütmeyle ilgili yetkili yerlere emin
olmayan insanlar geldi, ehil olmayan insanlar geldi, halka ve realiteye uzak
olan insanlar geldi, halka ve realiteye yakın olmayan insanlar geldi. Bu
insanlar sadece bildiklerini görüyorlar; bir afet olduğunda beş yüz yılda bir
olduğunu birdenbire görebiliyorlar, fıtratı görüyorlar, kaderi görüyorlar ama
âdetullahı, sünnetullahı, insanlığın bu zamana kadar tabiatla ilişkisinde
bulduğu kanunları, bulduğu tedbirleri görmüyorlar. 
Bugün
dolar 4,30’a doğru gidiyor ama bizim başımızdaki insan, enflasyon-faiz
ilişkisinde dünyanın her tarafında ve Mülkiye İktisat, Maliye Bölümünde bana
öğretilenin tam tersi olduğunu sürekli görüyor. Bu afetten sonra da muhtemelen
iktidar kadroları tarafından burası da Devlet İhale Kanunu’nun istisna
hükümlerine sokulacak, yeniden yapılandırma ve afetten zarar gören iş yerlerinin
yeniden yapılması sırasında bu işlerin açıklık ve rekabet ilkesinden nasıl
kaçırılacağı görülecektir. 
Gelin,
bundan vazgeçelim; gelin, afet gibi konularda insanlığın bu zamana kadarki
tecrübesini, birikimini bizim insanlarımıza, bizim halkımıza da aksettirecek
bir yönetim anlayışını bu ülkeye getirelim. Onun için, bu önergenin kabul
edilmesi, her türlü siyasi mülahazadan uzak olarak bu yönde atılmış olumlu bir
adım olacaktır. 
Ben
24 Haziranın ehil kadroların, emin kadroların, halka ve realiteye, gerçeklere
yakın olan kadroların iş başına gelmesi ve Türkiye'nin girdiği bu sorunlar
yumağından kurtulması için iyi bir vesile olacağını bir kere daha ifade ediyor,
önergenin lehinde olduğumu ifade ederek hepinize saygılar sunuyorum. (CHP
sıralarından alkışlar)
BAŞKAN
– Teşekkür ediyorum.
Milliyetçi
Hareket Partisi Grubu adına Ankara Milletvekili Erkan Haberal konuşacaktır. 
Buyurun
Sayın Haberal. (MHP sıralarından alkışlar)
MHP
GRUBU ADINA ERKAN HABERAL (Ankara) – Sayın Başkan, değerli milletvekilleri;
Cumhuriyet Halk Partisinin vermiş olduğu grup önerisi üzerinde söz almış
bulunmaktayım. Türk milletini ve Genel Kurulu saygıyla selamlıyorum.
Ankara’nın
Mamak ilçesi ve akabinde Keçiören ilçemizde olan sel felaketi sonucu
vatandaşlarımız çok ciddi bir mağduriyet yaşamıştır. Evet, doğrudur, bu bir
felakettir ama sebebi, sorumlusu sadece, yetkililerin söylediği gibi tabiat
değildir. Sayın Mamak Belediye Başkanıyla görüşme fırsatım oldu, kendilerine
geçmiş olsun dileklerimi ilettim, kendilerine de katılıyorum. Sorun sadece
altyapının yetersiz olması ya da ilçe belediyesinin bakım yapmaması da
değildir. Aslında, temel sorun, Ankara Büyükşehir Belediyesinin yıllarca çarpık
kentleşmeye müsaade etmesi, altyapı hizmetlerini ötelemesi ya da makyajlama
faaliyetlerine daha fazla göz yumarak göz boyamalara sebep olmasıdır. Ankara’da
şehrin içinden akan onlarca dere ve su yataklarının üzerinin kapatılması,
drenajlarının doğru dürüst yapılmaması ve etraflarına yerleşim birimlerinin
oturtulması bu felaketlere davetiye çıkartmıştır.
Ankara’nın
yeni Belediye Başkanı Sayın Mustafa Tuna, çok değerli Başkanım “Beş yüz yılda
bir olacak felaket.” derken, kendisinden önceki sayın belediye başkanlarını ve
ekibini koruma telaşına düşmüştür maalesef. Kendileri çok nazik bir
arkadaşımızdır, kendisini de şahsen tanırım, severim ama lütfen, rica ediyorum,
danışmanlarını değiştirsin. 11 Eylül 1957 tarihinde Ankara’da olan sel
felaketinde bine yakın vatandaşımızın öldüğünü lütfen unutmasın, 3 bine yakın
konutun sel felaketiyle yıkıldığını lütfen unutmasın.
Sayın
CHP temsilcisi konuşurken son üç yılda Ankara’daki sel felaketlerinden
bahsetti. Ankara altmış yıldır sel felaketleriyle uğraşmaktadır. Ankara’da,
bakın, bu 11 Eylül 1957’deki sel felaketinin geçen hafta Mamak’ta yaşanan sel
felaketinden bir farkı yoktur. Altmış yıldır, maalesef, Ankara sel
felaketleriyle uğraşmaktadır. Sayın Başkan nedense “Beş yüz yılda bir böyle bir
felaket oluyor.” derken biraz kasıtlı davranmıştır, biraz iyi niyetle…
Kendisini de suçlamak istemiyorum, daha yeni Başkan kendileri ama, şunu
özellikle söylemek istiyorum: Korkarım ki bu zihniyet devam ederse Ankara’da
yaşayan vatandaşlarımız için boğulma riskine karşı sigortalatma mecburi hâle
gelecektir.
Bu
önergenin, araştırma önergesinin lehindeyiz. 
Yüce
Meclisi saygıyla selamlıyorum. (MHP ve CHP sıralarından alkışlar) 
BAŞKAN
– Teşekkür ediyorum.
Önerge
üzerinde Halkların Demokratik Partisi Grubu adına İzmir Milletvekili Müslüm
Doğan. 
Buyurun
Sayın Doğan. (HDP sıralarından alkışlar) 
HDP
GRUBU ADINA MÜSLÜM DOĞAN (İzmir) – Sayın Başkan, değerli milletvekilleri; CHP
grup önerisi hakkında partim adına söz almış bulunmaktayım. 
Hemen
başta, bu grup önerisinin doğru olduğunu ve büyük bir ihtiyaç olduğunu
belirtmek isterim. 
Değerli
milletvekilleri, üç gün önce Mamak ve Keçiören’deki doğa felaketinden çok,
maalesef altyapı eksikliğinden ve doğaya verdiğimiz zararla ilgili olan, bir
tür kendimizin ortaya koyduğu felaketin sonucuna bakarak ülkemizde hâlâ kente
nasıl baktığımızı, kentçilikten ne anladığımızı ortaya koymuş durumdayız. 
Değerli
milletvekilleri, şimdi, gelişmiş ülkelerde -özellikle gelişmiş ulusları
kastediyorum- elli ve yüz yıllık periyotlarla afetler dikkate alınır ve bu
anlamda planlar yapılır, programlar yapılır, projeksiyonlar geliştirilir. Ama
bizim elimizde ne yazık ki afet verileri bile yok; yirmi beş, elli ve yüz
yıllık afet verileri yok, o yüzden de hiçbir zaman için planlama yapmadık. 
Şimdi,
Mamak özeline geldiğimizde, gerçekten, eskiden, 1964 yılında Hatip Çayı’nı ben
çok iyi hatırlıyorum, 1966, 1967’lerde biz o Hatip Çayı’nda yüzüyorduk. O sel
felaketinin olduğu yerde çocuklar o söğüt diplerinde… Hatip Çayı derin bir
çaydı, tertemizdi, balık vardı ve bizim o çayda yüzdüğümüzü ben, özellikle
kendim çok iyi hatırlıyorum. Ama kentçilik anlayışı, sözüm ona kentçilik
anlayışı… Özellikle alt gelir gruplarının yaşam alanları olan Mamak’ta olsun,
Keçiören’de olsun, doğru bir planlama yapılamadı. Planlama yapılamadı derken,
aslında İmar Islah Planı diye sözüm ona bir plan getirdiler, sözüm ona
gecekonduları koruyacaklardı, sözüm ona oradaki o hayat düzeyini
yükselteceklerdi ama gecekondulara karşı -yine sözüm ona diyeceğim- kentsel
dönüşüm projeleriyle o kentin tüm su ayırma ve birleştirme çizgileri yok edildi
ve doğaya, gelin bu felaketi yaşatın dediniz. 
Şimdi,
hiçbir derenin ıslahı Mamak ve Keçiören’de söz konusu değil arkadaşlar. Bir
Hatip Çayı Projesi… Ta Lalahan’dan, Lalabel’den, Elmadağ’dan gelen bir çay var
ve ıslah çalışması bir türlü yapılamadı. Bugün afete maruz kalan Boğaziçi de
öyle. Boğaziçi altmış yıllık bir yer aslında; bir şehirdir aslında, Ankara için
son derece önemli bir yerdi. Orada, arkadaşlar, bugün hâlâ yağmur suyu projesi
yok. Bugün, düşünebiliyor musunuz, Ankara’nın neresinde galeri usulü bir
altyapı çalışması var? Yapılmıyor. Bugün yağmur suları akıp gidiyor. Kamu
kurumlarında bile yağmur sularını tutan ve peyzajda kullanan depolar söz konusu
değil. O yüzden, şimdi, şairimiz Kemal Burkay’ın Mamak’la ilgili bir şiirini
okumak istiyorum.
(Mikrofon
otomatik cihaz tarafından kapatıldı) 
MÜSLÜM
DOĞAN (Devamla) – Başkanım, rica ediyorum.
BAŞKAN
– Tamamlayın lütfen.
MÜSLÜM
DOĞAN (Devamla) – “Geldiğimizde otlar yemyeşildi 
Ve
kuzeydeydi güneş 
Kömür
deposu boşaldı işte 
Mamak’a
sonbahar geldi
Güneş
altında tutsaklar
Geçen
sonbahara bakıyorlar
Şirin
mi şirin gecekondu evleri
Samsun
asfaltında otomobiller
Ne
güzeldir yollarda olmak şimdi.”
Mamak
böyle bir semtti ama yaşanmaz hâle getirildi. 
Ben
size bir öneride de bulunmak istiyorum: Bu zamana kadar belediye başkanlığı
yapmış tüm insanlar aslında bundan müteselsilen sorumludur ve aslında bu
zararları da rücu etmek gerekir. Böyle bir şey yaptığımızda yöneticilere karşı
da bir tedbir almış olacağız.
Bu
önergenin doğru olduğunu ifade ediyor, bu önergenin genişletilerek geniş bir
araştırmaya konu olmasını da talep ediyoruz. 
Saygılar
sunuyoruz. (HDP ve CHP sıralarından alkışlar) 
BAŞKAN
– Teşekkür ediyorum.
Cumhuriyet
Halk Partisi önerisi üzerinde son söz, Adalet ve Kalkınma Partisi Grubu adına
Ankara Milletvekili Nevzat Ceylan’a aittir.
Buyurun
Sayın Ceylan. (AK PARTİ sıralarından alkışlar) 
AK
PARTİ GRUBU ADINA NEVZAT CEYLAN (Ankara) – Sayın Başkan, değerli
milletvekilleri; Cumhuriyet Halk Partisinin cumartesi ve pazar günü yaşanan sel
felaketiyle ilgili verdiği grup önerisi hakkında söz almış bulunuyorum. Yüce
Meclisi saygıyla selamlıyorum.
Malumunuz,
5 Nisan Cumartesi günü öğlen saatlerinde çok şiddetli bir yağmur neticesinde
Mamak’taki Boğaziçi Mahallesi Neşet Ertaş Caddesi’nde yaşanan felaketi hep
beraber gördük, televizyonlarda izledik, gerçekten felaketin boyutları çok
yüksek derecedeydi. Yapılan tespitlere göre, tam dokuz dakikada metrekareye 44
metreküp yağmur suyu düşmüş. Bunun yüzyıllardan bu yana yaşanmamış bir felaket
olduğunu çok rahatlıkla söyleyebiliriz. Tabii, bu felaketin karşısında,
vatandaşın bu büyük felaketler karşısında, afetler karşısındaki acizliğini de
hep beraber yaşayarak gördük. Ve bunun neticesinde hemen ilgili kuruluşlarımız,
başta valilik olmak üzere belediye teşkilatlarımız, AFAD ve yetkili
kuruluşlarımız çok hızlı bir şekilde mahalleye gitmişler ve hasar tespitleri de
çok kısa sürede yapılmış. Bunun neticesinde 10 konut, 61 iş yerinin hasar
gördüğü tespit edilmiş. Yine 81 araç, kaskosuz aracın orada hasar gördüğü
tespit edilmiş. Aslında yaklaşık 200 civarında aracın hasar gördüğü biliniyor
ama bunlardan 81 aracın kaskosuz olduğunu biliyoruz. Bu doğrultuda, hemen, o
gece yarısı araç, konut ve iş yerlerinin tespiti yapılarak toplam zarar tespit
edilmiş. Toplam 10 konut ve 61 iş yeri için 605.250 lira hasar tespiti
yapılmış, 81 kaskosuz araç için de 584.600 lira hasar tespiti yapılmış. Toplam
1 milyon 189 bin 850 lira hasar tespiti hemen pazar günü ödenmeye başlamış ve
ödemeleri tamamlanmıştır. Tek tük itirazlar vardır. O itirazlar doğrultusunda
da gerekli çalışmalar yapılacaktır ve yirmi dört saat içinde de o alan eski
hâline getirilmiştir.
Değerli
arkadaşlar, aslında buradaki felaket -grup önerisinde de söylendi- seneler önce
de defalarca yaşanmış. Ama buradaki bu afetlerden sonra altyapı çalışmaları
tamamlanmış, özellikle 2/1.60 çapındaki bir yağmur suyu oluğuyla beraber bu
alanın altyapısının tamamlandığını söyleyebiliriz. 
Yine,
aynı şekilde, Keçiören'de 127 evde hasar tespiti yapılmış pazar günü yaşanan
felakette de. Burada da yapılan tespitlerde 1 milyon 200 bin lira civarında
hasar tespit edilmiş ve hızlı bir şekilde ödemelere başlanmıştır. Dolayısıyla,
vatandaşlarımızdan hiçbiri mağdur olmamıştır. 
Ama
şunu kabul etmemiz lazım: Bu afetlerle bir daha inşallah karşılaşmayız. Çünkü
Ankara coğrafi yapısı itibarıyla dereler şehridir. Derelerin üstlerinin yıllar
önce kapatılması ve çarpık yapılaşma bunların en büyük sebeplerinin başında
gelmektedir. İnşallah bir daha bu tür afetler yaşanmaz diyor, yüce Meclisi
saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyoruz.
MAHMUT
TANAL (İstanbul) – Destek veriyor musunuz önergeye? 
NEVZAT
CEYLAN (Ankara) – Destek ayrı, söylemek ayrı. 
LEVENT
GÖK (Ankara) – Sayın Başkanım…
BAŞKAN
– Buyurun Sayın Gök. 
LEVENT
GÖK (Ankara) – Efendim, olaydan sonra Sayın Ceylan’ın da ifade ettiği gibi
hasar tespit çalışmaları yapıldı. Tabii, bizim araştırma önergemizin konusu
farklı, araştırma önergemizin konusu, bir daha bu işlerin yaşanmaması için
neler olması gerektiği konusu. Sayın Ceylan Millî Parklar Genel Müdürlüğü de
yapmış çok değerli bir milletvekilimiz, ben kendisini çok yakından tanıyorum
ama, işte, sorun yeşili yok etmekten geçiyor. Çarpık betonlaşma, imarın çok
farklı bir şekilde kullanılması ve derelerin kapatılması nedeniyle Ankara bu
tehlikeyi bundan sonra da yaşayabilir, yaşayacaktır da. İnşallah yaşamaz. 
BAŞKAN
– İnşallah yaşamaz. 
LEVENT
GÖK (Ankara) – Ama tüm çabamız bu felaketlerin bir daha yaşanmaması içindir. 
Saygılar
sunuyorum, karar yeter sayısı istiyorum. 
BAŞKAN
– Sayın Gök, teşekkür ediyorum. 
Tabii,
bizlerin de temennisi, Rabb’im bütün afetlerden korusun ve bu anlamda da
Mamaklılar başta olmak üzere tüm Ankaralılara biz de bir kez daha geçmiş olsun
diyoruz. 
Cumhuriyet
Halk Partisi Grup önerisini oylarınıza sunacağım, karar yeter sayısı
arayacağım.
Kabul
edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati: 16.34
İKİNCİ OTURUM
Açılma Saati: 16.52
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 96’ncı Birleşiminin İkinci Oturumunu
açıyorum. 
Cumhuriyet
Halk Partisi grup önerisinin oylamasında karar yeter sayısı bulunamamıştı.
Şimdi öneriyi tekrar oylarınıza sunacağım ve karar yeter sayısı arayacağım.
Cumhuriyet
Halk Partisi grup önerisini kabul edenler… Kabul etmeyenler… Karar yeter sayısı
vardır, öneri kabul edilmemiştir. 
Şimdi,
Adalet ve Kalkınma Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
3.- AK PARTİ Grubunun, Genel Kurulun çalışma gün ve
saatlerinin yeniden düzenlenmesine; 557 sıra sayılı Kanun Tasarısı’nın kırk
sekiz saat geçmeden gündemin "Kanun Tasarı ve Teklifleri ile
Komisyonlardan Gelen Diğer İşler" kısmının 2'nci sırasına alınmasına;
görüşülmekte olan 556 sıra sayılı Kanun Tasarısı’nın kabul edilen 7'nci maddesi
ile 2809 sayılı Kanun’a eklenen ek 182'nci maddesinin İç Tüzük’ün 89'uncu
maddesine göre yeniden görüşülmesine; 557 sıra sayılı Kanun Tasarısı’nın İç Tüzük’ün
91’inci maddesine göre temel kanun olarak bölümler hâlinde görüşülmesine
ilişkin önerisi 
Türkiye Büyük Millet Meclisi
Başkanlığına 
Danışma Kurulu 8/5/2018 Salı günü (bugün)
toplanamadığından, İç Tüzük’ün 19’uncu maddesi gereğince grubumuzun aşağıdaki
önerisinin Genel Kurulun onayına sunulmasını arz ederim.
 Mehmet
Muş
 İstanbul
 AK
PARTİ Grup Başkan Vekili
Öneri:
Bastırılarak
dağıtılan 557 sıra sayılı Kanun Tasarısı’nın kırk sekiz saat geçmeden gündemin
"Kanun Tasarı ve Teklifleri ile Komisyonlardan Gelen Diğer İşler"
kısmının 2'nci sırasına alınması ve bu kısımda bulunan işlerin sırasının buna
göre teselsül ettirilmesi,
Görüşülmekte
olan 556 sıra sayılı Kanun Tasarısı’nın kabul edilen 7'nci maddesi ile 2809
sayılı Kanun’a eklenen ek 182'nci maddesinin, İç Tüzük’ün 89'uncu maddesine
göre yeniden görüşülmesine ilişkin Hükûmetin isteminin Genel Kurulun onayına
sunulması,
Genel
Kurulun;
8
Mayıs 2018 Salı günkü (bugün) birleşiminde 556 sıra sayılı Kanun Tasarısı’nın
görüşmelerinin tamamlanmasına kadar,
9
Mayıs 2018 Çarşamba günkü birleşiminde 557 sıra sayılı Kanun Tasarısı’nın
görüşmelerinin tamamlanmasına kadar,
10
Mayıs 2018 Perşembe günkü birleşiminde 551 sıra sayılı Kanun Tasarısı’na kadar
olan işlerin görüşmelerinin tamamlanmasına kadar,
10
Mayıs 2018 Perşembe günkü birleşiminde 551 sıra sayılı Kanun Tasarısı’na kadar
olan işlerin görüşmelerinin tamamlanamaması hâlinde Genel Kurulun 11 Mayıs 2018
Cuma günü saat 14.00'te toplanması ve Gündemin "Kanun Tasarı ve Teklifleri
ile Komisyonlardan Gelen Diğer İşler" kısmında bulunan işlerin görüşülmesi
ve 551 sıra sayılı Kanun Tasarısı’na kadar olan işlerin görüşmelerinin
tamamlanmasına kadar
çalışmalarını
sürdürmesi;
557
sıra sayılı Kanun Tasarısı’nın İç Tüzük’ün 91’inci maddesine göre temel kanun
olarak görüşülmesi ve bölümlerinin ekteki cetveldeki şekliyle olması, 
önerilmiştir.




557 Sıra sayılı
Vergi ve Diğer Bazı Alacakların Yeniden Yapılandırılması ile
  Bazı Kanunlarda Değişiklik Yapılmasına İlişkin Kanun Tasarısı
(1/944)




Bölümler


Bölüm Maddeleri


Bölümdeki
Madde
  Sayısı




1. Bölüm


1 ila 12’nci maddeler arası


12




2. Bölüm


13 ila 28’inci maddeler
  arası
(geçici madde 1 dâhil)


17




Toplam Madde Sayısı


29




BAŞKAN
- Adalet ve Kalkınma Partisi grup önerisi üzerinde öneri sahibi adına Kırıkkale
Milletvekili Ramazan Can konuşacaktır.
Buyurun
Sayın Can. (AK PARTİ sıralarından alkışlar)
AK
PARTİ GRUBU ADINA RAMAZAN CAN (Kırıkkale) - Sayın Başkan, değerli
milletvekilleri; Genel Kurulu saygıyla selamlıyorum.
Grup
önerimizle 556 sıra sayılı Yükseköğretim Kanunu Tasarısı’nın 7’nci maddesine ek
182’nin İç Tüzük 89’a göre tekririmüzakereyle yeniden değerlendirilmesini
öneriyoruz, ayrıca 557 sıra sayılı Vergi ve Bazı Alacakların Yeniden
Yapılandırılmasına Dair Kanun Tasarısı’nın gündemin ikinci sırasına alınmasını
öneriyoruz. Bu iki kanunun perşembe günü akşamına kadar tamamlanmasını,
tamamlanmaması hâlinde ise çalışma saatleri olarak cuma günü Genel Kurulun
14.00’te açılarak bu kanunların görüşülmesinin tamamlanmasını Genel Kurulun
onayına sunuyoruz.
Grup
önerimizi Genel Kurulun takdirine sunar, tekrar hepinizi saygıyla selamlarım.
(AK PARTİ sıralarından alkışlar)
BAŞKAN
– Teşekkür ediyorum.
İYİ
PARTİ Grubu adına Bursa Milletvekili Kadir Koçdemir konuşacaktır.
Buyurun
Sayın Koçdemir.
İYİ
PARTİ GRUBU ADINA KADİR KOÇDEMİR (Bursa) - Sayın Başkan, saygıdeğer
milletvekilleri; yüce heyetinizi saygıyla selamlıyorum.
Padişah
İncili Çavuş’u kaybettiğinde bulmak için bilirsiniz bir altın saban ve altın
boyunduruk yapar ve buna bir paha biçilmesini, değer biçilmesini ister. İncili
Çavuş’un oradaki cevabı boyunduruk ve sabanın hangi maddeden yapıldığına göre
değil, “Nisanda yağar, mayısta övünürse değerini kimse biçemez ama nisanda
yağmaz, mayısta ağlarsa padişah bunu kendi kafasında kırsın.” şeklindedir. 
Arkadaşlar,
takvimine göre işlemediği vakit erik bile olmuyor. Eğer çiçek açma zamanında
hava nisan ayında olması gerektiği gibi olmazsa kayısı da olmuyor, erik de
olmuyor. Şimdi, geçen haftadan bu zamana şöyle biraz geriye çekilip kendimize
bir bakalım. Geçen hafta Türkiye'nin en büyük meselesi üniversitelerin
ölçeğiymiş gibi üniversiteleri Meclis gündemine getirdik. Sabahlara kadar
çalışıp bunu buradan çıkaralım diye önerge verdiniz, kendiniz kabul ettiniz.
Perşembe günü, kendinizin çok acil gördüğünüzü söylediğiniz ve Meclisi normal
usulünden dışarı çıkardığınız bir konuda çoğunluğunuzu burada sağlamayıp
Meclisi kapattınız. Geçen hafta yine, 7’nci madde için pek çok itiraza rağmen
buradaki bazı değişikliklerle 7’nci maddeyi kabul ettiniz, Mecliste görüşme
günü olarak bir gün geçmeden üzerinden şimdi “Tekririmüzakere” diyorsunuz.
Arkadaşlar, böyle bir yere varmamız mümkün değil. Bugün, Türkiye’nin
üniversitelerinin çok meselesi var ama bu kadar sıkıştırılarak çözülecek
meseleler değil bunlar. 
Dünya
üzerinde toplumlara baktığımızda birbirlerinden farklarının temel sebebinin şu
olduğunu görüyoruz: Hangi toplum öngörülebilir, hesaplanabilir bir ortam tesis
etmişse orada kalkınma, gelişme oluyor, insanlar kendilerini
gerçekleştirebiliyorlar. Çünkü ömürlerini planlayabiliyorlar. Ama keyfîliğin, belirsizliğin
hâkim olduğu yerde tabiattaki erik gibi insan da kendi planını yapamıyor. Bugün
iş adamımız on beş gün sonrasına fiyat veremiyor. Bugün öğrencimiz bu sene
imtihan olup olmayacağını bilmiyor. Bugün bir ay sonra ne olacağını bilmiyoruz.
Seçime karar verdik, seçimin yapılıp yapılmayacağını da bilmiyoruz. Böyle bir
ortam toplum için iyi değildir, gelin bundan vazgeçelim. Usul, meşruiyetin en
büyük kaynağıdır. Acele edecek kadar çok vaktimiz yok, her şeyi usulünce
yapalım, bir kere yapalım, en hızlı sürede yapalım. 
Teşekkür
ediyorum, saygılar sunuyorum.
BAŞKAN
– Teşekkür ediyorum Sayın Koçdemir.
Halkların
Demokratik Partisi Grubu adına Bitlis Milletvekili Mahmut Celadet Gaydalı
konuşacaktır.
Buyurun
Sayın Gaydalı. (HDP sıralarından alkışlar)
HDP
GRUBU ADINA MAHMUT CELADET GAYDALI (Bitlis) – Sayın Başkan, değerli
milletvekilleri; Adalet ve Kalkınma Partisi Grubunun önerisi üzerine söz almış
bulunmaktayım. Genel Kurulu ve bizi izleyen milletimizi saygıyla selamlarım.
Parmak
çoğunluğuna güvenerek keyfî düzenlemelerle Meclisin çalışma saatini
değiştirdiniz, insanların biyolojik saatini değiştirdiniz, insanların yaşam
saatlerini altüst ettiniz. Bugüne kadar yaptığınız keyfî değişiklikler, 7
Haziran 2015’ten sonra AKP’nin kimyasının bozulduğunun göstergesidir. Bu
dengesiz çalışmalara tevessül ettiniz. Çalışıyor gibi yapıp zaman
harcıyorsunuz. Gerçek ve verimli çalışma bu değildir. Üretken olmayan
çalışmalar nafile çalışmalardır, suni gündem oluşturma çabasıdır, halkı ve
milletvekillerini uyutmaktır, kandırmaktır; zamanı beyhude yere harcamaktır. 
Bakın,
sadece muhalefeti susturmak için yirmi dakikalık konuşmaları on dakikaya, on
dakikalık konuşmaları beş dakikaya, beş dakikalık konuşmaları da üçe indirdiniz
ama neticede zaman kaybı çok daha fazla oldu. Hani, halk arasında bir deyim
var: “Ne işimiz iştir ne elimiz boştur.” İşte, bizim de yaptığımız budur. 
Bir
de size son olarak şunu hatırlamak istiyorum: Yolun başına çıkarken “3Y” diye
bir formül koymuştunuz; yasaklar, yoksulluk, yolsuzluk diye. Bu zavallı halk da
bunları kaldıracağınızı zannetti. Hâlbuki, matematikte bir harfin önüne bir
rakam koyduğunuz zaman 3 misli artırırsınız ve doğru yaptınız; yolsuzluklar da
3 misli arttı, yasaklar da 3 misli arttı, yoksulluk da 3 misli arttı ama şuna
eminim ki 24 Haziranda bu halk da sizin saatinizi tersine çevirecektir.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Gruplar
adına son söz Cumhuriyet Halk Partisi Grubu adına Manisa Milletvekili Özgür
Özel’e aittir. 
Sayın
Özel, buyurun. (CHP sıralarından alkışlar)
CHP
GRUBU ADINA ÖZGÜR ÖZEL (Manisa) – Sayın Başkan, değerli milletvekilleri; yine
bir grup önerisiyle karşı karşıyayız, Meclisin çalışma şekli, saatleri yeniden
değiştirilecek. Ama bir hayal kırıklığıyla karşı karşıyayız. Geçen hafta çok
sayıda milletvekili buradan üniversitelerin bölünmesiyle ilgili endişelerini,
itirazlarını dile getirmişti ve belli bir maddede kalınmıştı. O üniversitelerin
öğrencileri, öğretim görevlileri, mezunları üniversitelerinin
kimliksizleştirilmesine sebebiyet verecek olan bu bölünmeye karşı olumlu bir
adımın atılmasını bekliyorlardı ama maalesef, bugün anlaşılıyor ki o inat, o
ısrar, o yanlış devam edecek. Tribünleri böldünüz, hekimleri böldünüz,
meydanları böldünüz, kentleri böldünüz, komşuları böldünüz, duyguları böldünüz,
inançları böldünüz, şimdi sıra üniversiteleri bölmeye geldi. 
Yaptığınız
iş sadece teknik bir düzenlemeden ibaret değil. İstanbul Üniversitesi, kuruluş
1453 yazıyor, bu kadar sembolik bir önemi var, kökünde Fatih Sultan Mehmet var,
Fatih Sultan Mehmet’in koyduğu harç var, şimdi bu üniversiteyi “Cerrahpaşa ve
İstanbul Üniversitesi” diye ikiye ayıracaksınız. Türkiye’nin en meşhur tıp
fakültelerinden birinin adı Cerrahpaşa Üniversitesi Cerrahpaşa Tıp Fakültesi
olacak. Yapılan iş yalan yanlış, neresinden tutsanız olmayacak bir iş. Gaziyi
bölüyorsunuz, 1926, onun da temelini, harcını Atatürk koydu. Gazi
Üniversitesini, dönüyorsunuz, “Hacı Bayram Veli Üniversitesi” diye
bölüyorsunuz. Hacı Bayram Veli hepimiz açısından çok önemli; Atatürk’ün ilk
Meclisin açılışını yapmadan önce, ilk Meclise Başkan seçilmeden önce gidip de
cuma namazını kıldığı caminin ismini taşıyor, o cami Hacı Bayram Veli’nin
ismini taşıyor. Şimdi, Gazi ile içinden ayrılan bir bölüm olarak Hacı Bayram
Veli… Bu, duyguda ortaklığı, birlikte olmayı ortadan kaldıran yalan yanlış bir
tavır. 
Aslında
her şeyi bölmeyi, önce ayrı düşürmeyi, uzaklaştırmayı, kutuplaştırmayı, öbür
kutbu şeytanlaştırmayı, kendi arkanızı toplulaştırmayı hesap eden bu yönetim
anlayışı çöktü. 80 milyonun Cumhurbaşkanı adayları var şimdi ama 50+1’i
sağlayamayan, kendi çaresizliği içinde tükenen, birleştikçe zayıflayan,
çoğaldıkça güç kaybeden bir anlayışla karşı karşıya. 
Hatayı
gördünüz, kutuplaşma sizi nereye sıkıştırdı, ortada. Karşınızda herkesi kucaklayan
Cumhurbaşkanı adayımız ve bunun karşısında hâlen daha bölmeyle, ayrıştırmayla,
ortaya çıkardığınız bu ayrılık hattı üzerinden kendi tarafınızı kalabalık,
kendi tarafınızı bir arada tutmayla ilgili beyhude bir gayret. Bunu, bugün
deşifre etmeye devam edeceğiz, üniversitelerimize sahip çıkmaya devam edeceğiz.

(Mikrofon
otomatik cihaz tarafından kapatıldı) 
ÖZGÜR
ÖZEL (Devamla) – Onları böldürmemeye çalışacağız; bölersiniz böleceksiniz, 25
Haziranda geleceğiz, birleştireceğiz. 
Hepinize
teşekkür ediyorum. (CHP sıralarından alkışlar) 
BAŞKAN
– Teşekkür ediyorum. 
MEHMET
MUŞ (İstanbul) – Sayın Başkan… 
BAŞKAN
– Sayın Muş, yerinizden 60’a göre söz veriyorum. 
Buyurun.
V.- AÇIKLAMALAR (Devam)
21.- İstanbul Milletvekili Mehmet Muş’un, Manisa
Milletvekili Özgür Özel’in AK PARTİ grup önerisi üzerinde CHP Grubu adına
yapmış olduğu konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, burada hatibin hararetli bir şekilde ortaya
attığı iddiaları kabul etmediğimizi, reddettiğimizi bir kere ifade etmek
isterim. 
AK
PARTİ, Türkiye’nin birleştirici gücüdür, Türkiye’nin hemen hemen tamamındaki
illerinden milletvekili çıkaran bir partidir, 78 ilden milletvekili çıkarabilen
tek partidir. Bu, aslında partimizin Türkiye partisi olduğunun, milletin
tamamının gönlünde taht kurduğunun belki de en önemli göstergesidir. Soyut
kavramlar üzerinden değil, somut veriler üzerinden konuşmayı her zaman
yeğlediğimizi ifade etmek isterim. 
İkincisi:
“Efendim, bizim cumhurbaşkanı adayları var, 80 milyonu kucaklıyor, sizinkisi
kucaklamıyor.” Recep Tayyip Erdoğan, AK PARTİ kurulduğu günden itibaren
milletimizin tamamının hizmetinde hem Başbakan olarak görev yapmış, hizmet
etmiş hem de Cumhurbaşkanı olarak aynı görevi yerine getirmektedir. 
Burada
çeşitli tartışmalar yapıldı, birileri konuştu, görüştü, bir araya geldi, gitti
“Ortak şık arıyoruz.” dendi, tanımlamalar yapıldı, tanımlar tutmadı, yapılan
tanımlamaya uygun aday çıkmadı, çıkacaktı olmadı gibi pek çok tartışma yapıldı
kamuoyunda. Kimin birleştirici olduğunu, kimin kutuplaştırıcı olduğunu, kimin
çaresizlik içerisinde olduğunu, Cumhurbaşkanı adayı açıklandığı zaman kimin
yüzünün hangi şekilden şekle girdiğini kamuoyu çok iyi bilmektedir, bunlarla
ilgili bir polemik içerisine girecek değiliz, takdiri milletimize bırakıyoruz. 
Teşekkür
ederim. 
ÖZGÜR
ÖZEL (Manisa) – Sayın Başkan… 
BAŞKAN
– Sayın Özel, size de 60’a göre bir dakika süreyle söz veriyorum. 
Buyurun.

22.- Manisa Milletvekili Özgür Özel’in, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Kendisi söylüyor, anlatıyor da biz ne duyduğumuzu biliyoruz. On
altı yıldır ülkeyi doğrudan yöneten birileri çıkıyor diyor ki: “Ahdim var, bu
faiz düşecek.” E, on altı yıldır çıkaran ben değilim. “Ahdim var, bu dolar, bu
euro düşecek.” diyor. Bu doları, bu euroyu buralara getiren… Bugün tam yetkiyle
iktidardasınız, ne faizi düşürebiliyorsunuz ne euroyu düşürebiliyorsunuz ne
doları düşürebiliyorsunuz. Çiftçi dünyanın en pahalı mazotunu kullanıyor “Ahdim
var, bunları halledeceğim, bunları düzelteceğim.” diyorsunuz.
Memleketin,
milletin, seçmenin ahdi var, sizden kurtulacak, sizi gönderecek; huzura, rahata
kavuşacak. “Evde oturan yüzde 50, sokakta oturan yüzde 50” “İmam nikâhı
kıydıran yüzde 50, belediye nikâhı kıydıran yüzde 50” “O, bu” diye ayrıştırmaya
karşı biz biriz, beraberiz, 80 milyonuz. 
Panik
boşadır, siz gidiyorsunuz, size “Güle güle.” diyoruz, hoşça kalın. (CHP
sıralarından alkışlar)
BAŞKAN
– Hep birlikte Türkiye’yiz. 
VII.- ÖNERİLER (Devam)
A) Siyasi Parti Grubu Önerileri (Devam)
3.- AK PARTİ Grubunun, Genel Kurulun çalışma gün ve
saatlerinin yeniden düzenlenmesine; 557 sıra sayılı Kanun Tasarısı’nın kırk
sekiz saat geçmeden gündemin "Kanun Tasarı ve Teklifleri ile
Komisyonlardan Gelen Diğer İşler" kısmının 2'nci sırasına alınmasına;
görüşülmekte olan 556 sıra sayılı Kanun Tasarısı’nın kabul edilen 7'nci maddesi
ile 2809 sayılı Kanun’a eklenen ek 182'nci maddesinin İç Tüzük’ün 89'uncu
maddesine göre yeniden görüşülmesine; 557 sıra sayılı Kanun Tasarısı’nın İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi (Devam)
BAŞKAN
– Şimdi Adalet ve Kalkınma Partisi Grubunun önerisini oylarınıza…
ÖZGÜR
ÖZEL (Manisa) – Karar yeter sayısı…
BAŞKAN
– Karar yeter sayısı arayacağım. 
Kabul
edenler… Kabul etmeyenler… 
Karar
yeter sayısı yoktur. 
Birleşime
on dakika ara veriyorum. 
Kapanma Saati: 17.09
ÜÇÜNCÜ OTURUM
Açılma Saati: 17.25
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Mehmet Necmettin AHRAZOĞLU (Hatay)
----- 0 -----
BAŞKAN
– Türkiye Büyük Millet Meclisinin 96’ncı Birleşiminin Üçüncü Oturumunu
açıyorum. 
Adalet
ve Kalkınma Partisi grup önerisinin oylamasında karar yeter sayısı
bulunamamıştı. Şimdi önergeyi tekrar oylarınıza sunacağım ve karar yeter sayısı
arayacağım.
Kabul
edenler… Kabul etmeyenler… Öneri kabul edilmiştir, karar yeter sayısı vardır.
Şimdi
kabul edilen grup önerisi doğrultusunda Hükûmetin İç Tüzük’ün 89’uncu maddesine
göre yeniden görüşme istemini okutup oylarınıza sunacağım.
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın kabul edilen 7’nci maddesiyle 2809
sayılı Kanun’a eklenen ek 182’nci maddesinin İç Tüzük’ün 89’uncu maddesine göre
yeniden görüşülmesini arz ve teklif ederim.
 İsmet
Yılmaz
 Sivas
 Millî
Eğitim Bakanı
BAŞKAN
– Kabul edenler… Kabul etmeyenler… Kabul edilmiştir. 
Hükûmetin
bu istemi sırası geldiğinde yerine getirilecektir. 
İç
Tüzük’ün 37’nci maddesine göre verilmiş bir doğrudan gündeme alınma önergesi
vardır, okutup işleme alacağım ve oylarınıza sunacağım.
VI.- BAŞKANLIĞIN GENEL KURULA SUNUŞLARI (Devam)
B) Önergeler
1.- Mersin Milletvekili Baki Şimşek'in, (2/361) esas
numaralı 6360 Sayılı On Dört İlde Büyükşehir Belediyesi ve Yirmi Yedi İlçe
Kurulması ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanunda Değişiklik Yapılmasına Dair Kanun Teklifi’nin doğrudan
gündeme alınmasına ilişkin önergesi (4/149)
Türkiye Büyük Millet Meclisi Başkanlığına
İçişleri
Komisyonunda bekleyen 2/361 esas numaralı Kanun Teklifi’m kırk beş günlük
bekleme süresini doldurduğundan İç Tüzük 37’ye göre doğrudan TBMM gündemine
alınması hususunda gereğini arz ederim.
 Baki
Şimşek
 Mersin
BAŞKAN
– İç Tüzük 37’ye göre teklif üzerinde teklif sahibi adına Mersin Milletvekili
Baki Şimşek konuşacaktır.
Süreniz
beş dakikadır.
Buyurun
Sayın Şimşek. (MHP sıralarından alkışlar) 
BAKİ
ŞİMŞEK (Mersin) – Sayın Başkan, değerli milletvekilleri; 6360 Sayılı On Dört
İlde Büyükşehir Belediyesi ve Yirmi Yedi İlçe Kurulması ile Bazı Kanun ve Kanun
Hükmünde Kararnameler hakkında İç Tüzük’ün 37’nci maddesine göre doğrudan
gündeme alınmasıyla ilgili söz almış bulunmaktayım. Bu vesileyle yüce Meclisi
saygıyla selamlıyorum. 
Sosyal,
ekonomik ve siyasal açıdan birçok risk taşıyan büyükşehir yasası yürürlüğe
girmesiyle birlikte yeni kurulan ve sınırları genişleyen büyükşehirlerde köy ve
belediyelerin tüzel kişiliği kaldırılmıştır. Bu yerlerdeki köyler mahalle
olarak, belediyelerse belde isimleriyle tek mahalle olarak ilçenin belediyesine
katılmıştır. Hayata geçirilen bu kanunla beraber mahalleye dönüştürülen
köylerde ve beldelerde yaşayan vatandaşlarımız birçok sorunla karşı karşıya
kalmaktadır. Maalesef yetkilerin bir kısmı büyükşehir belediyesine, bir kısmı
ilçe belediyelerine bağlanmıştır. Köylerin yollarının yapımı büyükşehir
belediyesine, köy içi yollarının yapımı ilçe belediyesine devredilmiştir. İçme
suyuyla ilgili olan yetki büyükşehir belediyesine, çöp toplama yetkisi ilçe
belediyesine verilmiştir. Düşünebiliyor musunuz Mersin, Tarsus’tan Anamur’a 350
kilometre. 350 kilometrelik mesafedeki cenaze hizmetleri büyükşehir belediyesi
tarafından verilmektedir. Bunu komisyonda veya sayın bakanlarla bir araya
geldiğimizde konuştuğumuz zaman herkesin hemfikir olduğu tek bir yasa var,
Büyükşehir Yasası’nın mutlaka yeniden ele alınarak değiştirilmesi. Hatta Sayın
Bakanımız bu yasayla ilgili tasarının da hazırlandığını ve yılbaşından sonra
Meclise sunulacağını söylemişti ama maalesef bu konuda bir adım atılmadı.
Mutlaka 2019 seçimlerinden önce bu yasanın ele alınmasını, yeniden gözden
geçirilmesini ve buradaki aksaklıkların kaldırılmasını temenni ediyoruz. 
İlçe
belediyeleri şu anda yetki olarak büyükşehir belediyelerinin bir daire
başkanlığı veya fen işleri müdürlüğü boyutundadır; bütçesi daralmış, gelirleri
daralmıştır. İlçe belediyelerinin çöp toplama ve inşaat ruhsatı verme dışında
doğru düzgün bir yetkisi kalmamıştır, zabıta hizmetlerine kadar birçok hizmet
büyükşehir belediyesine geçmiştir.
Ayrıca,
bu yasayla beraber vatandaşlarımız planlamayla ilgili, ruhsat işlemleriyle
ilgili de birçok sorunla karşı karşıya kalmaktadır. Maalesef 2018 yılında hâlâ
birçok büyükşehrin 100.000’lik imar planları, 5.000’lik nâzım imar planları ve
1/1.000’lik uygulama imar planları tamamlanamamıştır. Bırakın köylerdeki
planlamanın yapılmasını kent merkezlerindeki planlarda bile birçok aksaklıkla
karşı karşıya kalınmıştır. Sadece köylerin adını değiştirmişiz “Mahalle
oldunuz.” demişiz ama köyün adını değiştirip “Mahalle oldunuz.” demekle
maalesef köy köylükten çıkmıyor. Köydeki insanlar hâlâ aynı yaşantılarına devam
ediyorlar, köyde hayvancılık yapıyorlar, tavuk çiftliklerine ve diğer işlerine,
tarım işlerine devam ediyorlar ama adları mahalle oldu. Hâlâ çözülemeyen imar
problemlerinden dolayı insanların birçoğu mecburen kaçak inşaat yapmak,
ruhsatsız inşaat yapmak zorunda kalıyorlar; elektrik, su aboneliklerinde birçok
sorunla karşı karşıya kalıyorlar. 
Şimdi
ele alınacak olan imar barışıyla alakalı, bunların detaylı olarak alt
yönetmeliklerle belirlenmesi, imar barışından sonra yeni skandalların ortaya
çıkmaması, özellikle imar rantı olan bölgelerde mutlaka tedbir alınması…
Köylerde, kırsalda yaşayan insanlarla ilgili, elbette başlarını sokacakları bir
ev yapılmışsa bununla ilgili mutlaka kolaylık gösterilmelidir, hazine arazisine
veya başka mülkiyetlere konut yapanlara, ruhsatsız inşaat yapanlara mutlaka yol
verilmelidir ama şehir merkezinde yapılan apartmanlarla ilgili, çok katlı
binalarla ilgili veya Boğaz’a nazır villalarla ilgili konular mutlaka bu yasa
içerisinde gözden geçirilmelidir. 
Ayrıca,
belediyeler, yine Büyükşehir Yasası’yla gayrimenkul devirleriyle ilgili birçok
sorunla karşı karşıya kalmışlardır. Büyükşehir belediye sınırı içerisindeki
hazineye ait birçok gayrimenkul -bazı belediyelerde- iktidar partisi
belediyelerine devredilirken bazılarında maalesef devredilmemiştir. Mersin
Büyükşehir Belediyesi sahilleri düzenlemek istiyor, sahillerin devriyle ilgili,
maalesef, beşinci yıla girmesine rağmen hâlâ prosedür tamamlanamıyor, basit bir
kiralama işlemi maalesef neticelendirilemiyor. Buradaki yetkilerin tamamının
belediyelere devredilmesi, özellikle sahil kentlerindeki plajların, sahillerin
tamamının yönetiminin büyükşehir belediyelerine devredilmesi gerekmektedir. 
Ayrıca,
yine taşeron yasasıyla beraber belediyelerde çalışan insanların birçoğu kadroya
alındı ama özellikle KİT’lerde çalışanlar bu kapsam dışında bırakıldı.
Belediyede çalışanların da bir kısmı, müteahhit ile belediye arasında yapılan
sözleşmedeki yüzde 30 ve yüzde 70 fiyat belirleme ihale yönteminden kaynaklanan
belirsizlikten ve adli soruşturmalardan dolayı taşeron yasasından sonra
normalde iş güç sahibi olan insanların birçoğu mevcut işlerinden oldular. 
Ayrıca,
Sayın Genel Başkanımızın ortaya koyduğu gibi, Büyükşehir Yasası’yla beraber
2023 yılına girerken…
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
BAKİ
ŞİMŞEK (Devamla) - …Türkiye, 100 il ve bin ilçeden kurulan yeni bir yönetim
sistemine kavuşturulmalıdır. 
Ayrıca,
yine çiftçilerin ve başka meslek gruplarının da borçları vergi barışıyla
beraber bu kapsama alınmalıdır. Çiftçiler gerçekten çok büyük sıkıntılar
çekmektedir, bu, göz önünde mutlaka bulundurulmalıdır, aksi takdirde tarım
sektöründe ciddi sıkıntılar yaşanacaktır.
Bu
duygu ve düşüncelerle yüce heyetinizi saygıyla selamlıyorum. (MHP sıralarından
alkışlar)
BAŞKAN
– Teşekkür ediyorum Sayın Şimşek.
İç
Tüzük 37 önerisini oylarınıza sunuyorum: Kabul edenler... Kabul etmeyenler...
Öneri kabul edilmemiştir.
Böylece,
alınan karar gereğince, sözlü soru önergeleriyle diğer denetim konularını
görüşmüyor ve gündemin “Kanun Tasarı Ve Teklifleri İle Komisyonlardan Gelen
Diğer İşler” kısmına geçiyoruz.
1’inci
sırada yer alan Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Milli Eğitim, Kültür,
Gençlik ve Spor Komisyonu Raporu’nun görüşmelerine kaldığımız yerden devam
ediyoruz.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (x)
BAŞKAN
– Komisyon ve Hükûmet yerinde.
3/5/2018
tarihli 95’inci Birleşimde İç Tüzük'ün 91’inci maddesi kapsamında temel kanun
olarak görüşülen 556 sıra sayılı Tasarı’nın 1’inci bölümünde yer alan 8’inci
maddenin önerge işleminde kalınmıştı. 
Madde
üzerinde verilen son önerge olan Çanakkale Milletvekili Bülent Turan ve arkadaşlarının
önergesini oylarınıza sunmadan önce önergenin imza sahibi Sayın Mehmet Doğan
Kubat’ın bir düzeltme talebi vardır.
Buyurun
Sayın Kubat. 
MEHMET
DOĞAN KUBAT (İstanbul) – Sayın Başkanım, görüşülmekte olan 556 sıra sayılı
Kanun Teklifi’nin 8’inci maddesinde bir önergemiz vardı, şu anda işlemde olan
önerge. Orada sehven “’hemşirelik’ ibaresinden sonra gelmek üzere ‘orman’
ibaresinin eklenmesini” diye bir isteğimiz olmuştu önergemizde, 26’ncı fıkrada.
Onun “mühendislik” ibaresinden sonra gelmek üzere “ve orman” ibaresinin
eklenmesi şeklinde düzeltilerek onaya sunulmasını arz ve talep ederiz.
Saygılar
sunuyorum.
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel.
ÖZGÜR
ÖZEL (Manisa) – Bu konu, bu şimdi sözlü önergeye döndü, bu doğru bir usul
değil, böyle bir usul yok. Ne yapıyoruz? 
MEHMET
DOĞAN KUBAT (İstanbul) – Redaksiyon…
BAŞKAN
– Bir redaksiyon talebi olarak.
ÖZGÜR
ÖZEL (Manisa) – Hayır, redaksiyon değil ki, bu redaksiyon kapsamına girer mi
Sayın Başkan? Bu olmaz, bu doğru bir usul değil. Gruplarla konuşursunuz, akla
yatan bir şey vardır, dersiniz ki “Buna bir çare bulalım.” Mesela bir başka
şeyde çözmeye uğraşıyoruz ama böyle sözlü önergeyle redaksiyon yetkisi
genişletilerek… İsim değiştiriyoruz. 
BAŞKAN
– Şimdi, sehven yazılan bir konu ve bu anlamda da önerge sahibi imza sahibi
olarak kendi önergesini bu şekilde…
ÖZGÜR
ÖZEL (Manisa) – Sayın Başkan, böyle bir usul yok. 
Bakın,
şimdi önerge verilme yolları belli; önerge çoğaltılıyor, dağıtılıyor, hepimiz
görüyoruz. Daha sonra ya üzerinde konuşursunuz ya gerekçe okutursunuz iş biter.
Şimdi, “Sehven yaptım.” diye mesela şimdi bu yolu açarsanız… İbarede sehven
yazılış falan yok, bir başka yere başka kelime ilavesi. Bu düpedüz önerge,
önergenin tadili, bunun yolu belli. Bununla ilgili gruplarla bir uzlaşma
aramadan, buradan mikrofonu açalım, “Sehven yaptım, ben bunu böyle
değiştiriyorum.” “Peki, oylarınıza öyle sunuyorum.” Buna yetkiniz yok,
yapamazsınız bunu, doğru değil. Bunu, ara verirsiniz, grup başkan vekillerini
çağırırsınız, arkadaşlar ne talep ettiklerini söylerler, oturur, bakarız;
oluyorsa olur, iç hukuk üzerinden İç Tüzük üzerinden yapılabilecek varsa olur,
yoksa düzeltme yolu bellidir, tekriri müzakeredir, ona da ne yapılacaksa oturur
konuşulur. Bu şekilde bir yasama yöntemi yok. Bunu yapmanız doğru değil. 
BAŞKAN
– Sayın Özel, önergeyi tümden değiştiren bir konu söz konusu değil. 
ÖZGÜR
ÖZEL (Manisa) – Sayın Başkan, olur mu?
BAŞKAN
– Kesinlikle. 
Yazımında
bir hata yapılmış, onu ifade etti ve bunu yapan da önerge sahibi. Bu şekliyle
oylamaya sunuyor, sonuçta Genel Kurulun takdiri. 
ÖZGÜR
ÖZEL (Manisa) – Sayın Başkanım, gruplara neden gelinip izah edilmiyor? Genel
Kurulun takdiri değil, bak, şöyle bir şey olmaz: “Minareden at beni, in aşağı
tut beni.” Bunun yolunu açarsanız… Ya, son dakika önergesi diye bir şey var,
neden önergeler basılıp dağıtılıyor? Görüyorum ben. Şimdi mikrofona giriliyor,
“ve” den önce “tarım” ibaresi değil, “buradan sonra bu iki kelime.” Böyle bir
şey yok. Bunun adı sözlü önerge. Böyle bir yasama usulümüz yok. Bunu yaparsanız
bu son derece suistimale açıktır. Bir virgülün milyarlara tekabül ettiği bir
yerde, bir kelimenin kişilerin hürriyetini sağladığı ya da başka bir sonuç
doğurduğu yerde, yargılandıkları mahkemelerin değiştiği bir yerde “’Ve’den
sonrasına iki kelime ekliyorum…” Benim görmem lazım; ara verin, görelim,
usulüne uygun yapsınlar. Böyle bir usul yok. Bunu açarsanız bu çok kötü, bu
Meclisi iyice işlevsizleştirirsiniz.
TAHSİN
TARHAN (Kocaeli) – Orman ayrı bir şey, mühendis ayrı bir şey ya!
BAŞKAN
– Şimdi, ben tekraren bakıyorum. Burada bir “ve” işlenmiş. Bu, Türkçe uyumu
açısından…
ÖZGÜR
ÖZEL (Manisa) – Sayın Başkanım…
BAŞKAN
– …bir de sehven, eklenmemesi gereken bir konunun düzeltilmesi noktasında
yapılan bir şey. Burada önergenin içeriğini değiştiren başka bir konu…
ÖZGÜR
ÖZEL (Manisa) – Sayın Başkanım…
FİLİZ
KERESTECİOĞLU DEMİR (İstanbul) – Bize önergeleri geri gönderdiğiniz zaman nasıl
düzeltiliyor?
ÖZGÜR
ÖZEL (Manisa) – Bakın Sayın Başkanım, bu bir yol, bu bir yöntem. Yarın öbür gün
başka bir şeye yol açar. Arayı verin, verelim, üstüne konuşalım.
BAŞKAN
– Peki Sayın Özel, ısrarınız üzerine beş dakika ara veriyorum.
Buyurun,
sayın grup başkan vekillerini davet ediyorum.
Kapanma Saati: 17.38
DÖRDÜNCÜ OTURUM
Açılma Saati: 17.56
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Vecdi GÜNDOĞDU (Kırklareli)
----- 0 -----
BAŞKAN
– Türkiye Büyük Millet Meclisinin 96’ncı Birleşiminin Dördüncü Oturumunu
açıyorum. 
556
sıra sayılı Kanun Teklifi’nin görüşmelerine kaldığımız yerden devam edeceğiz. 
Komisyon
ve Hükûmet yerinde. 
8’inci
madde üzerinde verilen İstanbul Milletvekili Mehmet Doğan Kubat ve
arkadaşlarının önergesi üzerinde bir düzeltme talebi olmuştu. Redaksiyon
yetkisini aştığını değerlendirdiğim bu talep üzerine önergede yapılan paraflı
değişiklikler gruplara dağıtılmıştır. 
Grupların
bilgisine sunulan bu önergeyi oylarınıza sunuyorum: Kabul edenler… Kabul
etmeyenler… Önerge kabul edilmiştir. 
Kabul
edilen önerge doğrultusunda 8’inci maddeyi oylarınıza sunuyorum: Kabul edenler…
Kabul etmeyenler… Madde kabul edilmiştir. 
Birleşime
beş dakika ara veriyorum. 
Kapanma Saati: 17.57
BEŞİNCİ OTURUM
Açılma Saati: 18.05
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Barış KARADENİZ (Sinop)
----- 0 -----
BAŞKAN – Türkiye
Büyük Millet Meclisinin 96’ncı Birleşiminin Beşinci Oturumunu açıyorum. 
556 sıra sayılı
Kanun Tasarısı’nın görüşmelerine kaldığımız yerden devam edeceğiz. 
Komisyon ve
Hükûmet yerinde. 
B) Yeniden Görüşmeleri Yapılan Tasarılar/Teklifleri (Tekriri
Müzakere)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (7’nci Maddeye bağlı Ek Madde
182)
BAŞKAN
– Sayın milletvekilleri, bir önceki oturumda kabul edilen Hükûmetin istemi
doğrultusunda tasarının 7’nci maddesine bağlı ek madde 182 üzerinde yeniden
görüşme açıyorum. 
Madde
üzerinde söz isteyen gruplar adına ilk söz, Halkların Demokratik Partisi Grubu
adına Adana Milletvekili Meral Danış Beştaş’a aittir. 
Buyurun
Sayın Danış Beştaş. (HDP sıralarından alkışlar)
Süreniz
on dakika.
HDP
GRUBU ADINA MERAL DANIŞ BEŞTAŞ (Adana) – Teşekkür ederim Sayın Başkan.
Doğrusu
söz konusu tasarıya ilişkin, kamuoyunda, hâlihazırda çok ciddi bir tepki ve bu
yasa önerisinin geri çekilmesine yönelik talepler var fakat her zaman olduğu
gibi iktidar kulaklarını tıkamış durumda; bu meseleyi, yüz binlerce öğrencinin,
öğretim üyesinin hayatını ilgilendiren bu meseleyi de geçiştirmek çabası
içinde.
Evet,
AKP iktidarlarının yükseköğretime yönelik merkezîleştirme, piyasalaştırma ve
kadrolaştırma esaslı müdahaleleri bu tasarıyla yeni bir boyuta taşındı. Hükûmet
bu tasarıyla birçok üniversiteyi bölmeyi amaçlıyor. Tasarıda üniversitelerin
bölünmesinin gerekçesi aslında açıklanmamış, “yükseköğretim alanındaki
donanımın geliştirilmesi çerçevesinde” denilerek bu husus da geçiştirilmiştir.
Üniversitelerin bölünmeleri hakkında bir kararı, planlaması, kurumsal
değerlendirmesi olduğu yönünde hiçbir bilgi yoktur. AKP yine altyapısı
hazırlanmadan, gerekliliğini tam olarak ortaya koymadan, toplumsal mutabakat
sağlamadan eğitime, yükseköğretime dair bir düzenlemeyi emrivaki yol ve
yöntemlerle bir oldubittiye getirerek yasallaştırmak istiyor. Üniversitelerin
-Erdoğan’ın açıkladığı üzere- öğrenci sayılarının fazla olması gibi hiçbir
karşılığı olmayan bir gerekçeyle bölünmesi asla kabul edilebilir değildir.
Dünyada öğrenci sayısı yüz binleri bulan çok sayıda üniversite bulunmaktadır.
Ayrıca öğrenci sayısı fazla diye bölünen üniversite örneği de yoktur. 
Diğer
taraftan, eğer tek neden iddia edildiği üzere öğrenci sayısı ise öğrenci sayısı
çok fazla olan birçok üniversite neden bölünmemektedir? Bologna, Padova, Paris,
Oxford, Cambridge, Heidelberg üniversiteleri ve onlara esin kaynağı olan El
Ezher gibi yükseköğretim kurumları olmak üzere, üniversiteler aynı ad ve aynı
kurumsal kimlikle varlıklarını ve yüksek eğitim ve öğretim işlevlerini
yüzyıllarca kesintisiz olarak sürdürmektedirler. Bu ve benzeri üniversiteler
büyük iktisadi, sosyal ve siyasal devrim, çalkantı, felaket olarak
adlandırabileceğimiz değişimleri yaşamış, kurumsal yapılarını ve
saygınlıklarını koruyarak ayakta kalmışlardır. 
Bu
düzenleme üniversite özerkliğine yönelik bir darbedir. Üniversite özerkliğinin
en önemli unsurlarından biri yönetsel özerkliktir. Üniversite bileşenlerinin
tamamı günlerdir üniversitelerin bölünmemesi için eylem ve etkinlik
yapmaktadırlar. İktidar kendisine karşı olan, biat etmeyen bu demokratik
taleplere kulaklarını tıkadığı gibi bu eylemleri de bastırmak için TOMA’ları,
çevik kuvvetleri, gözaltı araçlarını üniversitelerin önüne yığmış durumdadır.
Üniversite öğrencileri ve akademisyenler her yerde “Üniversiteme dokunma.”
derken tasarının geri çekilmesi için imza kampanyaları düzenlemektedir. AKP
eğitimin her kademesine jakobence yapılan siyasi müdahalelerde doğrudan
etkilenen gençleri hiçbir şekilde dikkate almamaktadır. HDP, partimiz yeni
üniversiteler kurulmasına karşı değildir. Fakat Türkiye’deki birçok
üniversitenin tabela üniversitesi olmanın ötesine geçemediği, yükseköğretimin
hızla özelleştirilip piyasanın kaderine terk edildiği, kamusal, bilimsel,
özerk, demokratik hak karakterinin hızla aşındırıldığı, akademisyen kıyımının
yaşandığı Boğaziçi Üniversitesinde olduğu gibi öğrenciler üzerindeki baskıların
her geçen gün artırıldığı, birçok üniversitenin belli sermaye gruplarına,
cemaat ve tarikatlara peşkeş çekildiği bir ortamda yeni üniversiteler
kurulması, üniversitelerin bir oldubittiyle bölünmesi doğru değildir ve hâlâ
geç değildir, bu tasarı derhâl geri çekilmelidir. Buna karşı çıkan
öğrencilerin, öğretim üyelerinin yanındayız. Genel Kurulla bu fikirlerimizi,
düşüncelerimizi ve önerilerimizi paylaşmak istiyorum. 
Değerli
milletvekilleri, biliyorsunuz, 24 Haziranda seçim var ve Cumhurbaşkanı
adaylarından biri Sayın Selahattin Demirtaş hâlâ Edirne Cezaevinde dört duvar
arasında ve rehinelik durumu devam ediyor. Biz onun sesi olarak, soluğu olarak,
ilk açıkladığımız gün, onun yazdığı mesajı buradan Türkiye yurttaşlarına ifade
etmek istiyoruz, paylaşmak istiyoruz.
Evet,
bu, Selahattin Demirtaş’ın mesajı: “Çok değerli dostlarım, sevgili
arkadaşlarım; hepinizi yürekten selamlıyorum. Sanırım bu mesajım sizlere
okunduğunda yeni yaşamın, yeni umudun ve yepyeni bir geleceğin sözcülüğünü
yapmak üzere beni Cumhurbaşkanı adayı olarak ilan etmiş olacaksınız. Her şeyden
önce, bu şerefli göreve beni layık görmüş olmanızdan büyük onur duyduğumu
belirtmek isterim. Siyasi rehine olarak F tipi bir hücrede tutuluyor olmama rağmen
bu zorlu misyonu yerine getirebileceğime inanmış olmanız omuzlarımdaki yükü
daha da artırmıştır. Bu süreçte bana güvenen, inanan, dostluğunu,
dayanışmasını, desteğini bir an olsun esirgemeyen bütün halkımıza ve partim
HDP'ye en derin şükranlarımı sunuyorum. Bütün baskılara, tehditlere ve
saldırılara rağmen yüreği benimle birlikte atan milyonların bu erdemli duruşu
göstermiştir ki 6 milyon kişinin sığabileceği bir hücre henüz icat edilmedi.
Bir buçuk yıldır bu hücrede sizlerle birlikte nefes aldım ve sizlerle birlikte
yaşadım. Özgürlük, demokrasi, eşitlik, adalet ve barış değerlerini sizler adına
burada da temsil etmeye çalıştım. Neredeyse her gün aralıksız bir şekilde
aleyhime yürütülen karalama, iftira, hakaret kampanyalarına rağmen sevginizin
ve güveninizin artarak devam etmesi sorumluluğumu artırmıştır. Bana düşen şey
de bedeli ne olursa olsun sizlerin bu duruşuna layık olmaktır. Bunun için
elimden gelenin fazlasını yapacağımdan kuşkunuz olmasın. Ancak takdir edersiniz
ki burada elim kolum önemli ölçüde bağlıdır. Şimdi benim elim de, kolum da,
sesim de, nefesim de sizsiniz, gençlerdir, kadınlardır. 
Zorlu
ve adaletsiz bir seçim kampanyası olacağına kuşku yok. Zorbaların yaptıkları
yapacaklarının da teminatıdır. Ama yılmak yok, geri adım atmak yok. Gece gündüz
demeden ev ev, sokak sokak, köy köy dolaşmalısınız. Beni değil, yeni yaşamın
güzelliğini herkese anlatmalısınız. Bir arada, barış içerisinde, kardeşçe ve
eşitçe yaşamanın ne kadar güzel olacağını anlatmalısınız. Emeği sömürülen
işçinin, toprağa küsmüş perişan çiftçinin, siftah yapmadan dükkânını kapatan
esnafın derdinin çözümünün HDP’de olduğunu sakin, sakin sabırla anlatacaksınız.
Şiddet gören kadınların, talan edilmiş doğanın, işten atılan mağdurların,
cezaevine tıkılan masumların yaralarını ancak bizim sarabileceğimizi herkese
göstermelisiniz. Yok sayılan, her gün hakaret edilen, yurttaş yerine konulmayan
Kürtlerin, Alevilerin, Ermenilerin, Sünnilerin, Çerkezlerin, Arapların,
Pomakların, Romanların ve daha nicelerinin kırılan onurlarını, gasbedilen
haklarını ancak bizimle birlikte telafi edebileceklerine onları ikna
etmelisiniz. Bu hırsızlık, talan, yolsuzluk, rant ve rüşvet çarkına ancak bizim
çomak sokup bu çarkı durdurabileceğimizi herkes sizden bir kez daha duymalı. 
Bu
kısa seçim kampanyasında herkes ama herkes aktif bir seçim çalışması içinde
olmalıdır. Ben de buradan, küçük imkânlarla size destek olmaya çalışacağım.
Göreceksiniz, 24 Haziran seçimlerinin en güzel sürprizi biz olacağız. ‘İkinci
turda kimi destekleyeceksiniz?’ diye soranlara büyük bir özgüvenle şunu
söyleyin: ‘Biz ikinci turda da Demirtaş’ı destekleyeceğiz. Peki, siz kimi
destekleyeceksiniz?’ Buna inanın ve yapalım. 
Kampanya
boyunca bütün partilerden yurttaşlarımızla kucaklaşmayı ihmal etmeyin. CHP,
AKP, MHP, İYİ PARTİ’den Saadet Partisine, HÜDA PAR’a kadar bütün partilerin
seçmenleri kardeşlerimizdir. Toplumsal yaşamı cehenneme çeviren kutuplaşmayı
bitirmek için elinizden geleni yapın lütfen; bu, bizim için seçim kazanmaktan
daha kıymetlidir, bunu asla unutmayın. Provokasyonlara asla müsaade etmeyin. En
neşeli, en coşkulu hâlinizle 24 Haziran zaferine hazırlanın. 
Biz,
Türkiye’yi çok daha ileriye taşımak, güven, huzur, barış, refah içerisinde bir
yaşam kurmak için kararlı ve inançlı bir şekilde iktidara yürüyoruz, 80
milyonun tamamına hizmet etmek için 55 milyon seçmenden görev talep ediyoruz;
kendimize, kadrolarımıza güveniyoruz, halkla birlikte el ele büyük bir
demokrasi inşa edeceğimizden herkesin emin olmasını istiyoruz. 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Devamla) – Sonuna geldim Sayın Başkan.
BAŞKAN
– Tamamlayın lütfen. 
MERAL
DANIŞ BEŞTAŞ (Devamla) – Bizimle yan yana durmaktan imtina eden, biz yokmuşuz
gibi davranan, bizi baraj altında bırakıp ezmeye çalışan bütün siyasi parti
yönetimleri bu tutumlarından dolayı utanacak, mahcup olacaklardır çünkü
dışlayıp yok etmeye çalıştığınız HDP, en büyük ittifakını ezilen halklarla
yapmıştır zaten. İki tuhaf ittifaka karşı artık tek bir hakiki alternatif
vardır; o da HDP’dir. Yolun açık olsun HDP. Sen halka emanetsin, halkımız da
Allah’a emanet olsun. 
Son
olarak, beni bu onurlu göreve layık gören bütün halkımıza, çalışma
arkadaşlarımıza, destek açıklaması yapan herkese sonsuz teşekkürlerimi
sunuyorum. Şimdi herkesi canla başla seçim çalışmasına, sandığı örgütlemeye ve
sandıktan en büyük umudu, zaferi çıkarmaya davet ediyorum. Biz kazanacağız,
mutlaka kazanacağız; buna inanın ve yapalım. 
Cezaevlerindeki
bütün siyasi arkadaşlarım adına sizlere en derin sevgi ve saygılarımı
sunuyorum. …(X)

Selahattin
Demirtaş, Edirne Cezaevi.” (HDP sıralarından alkışlar)
BAŞKAN
– Gruplar adına ikinci söz, Cumhuriyet Halk Partisi Grubu adına Bursa
Milletvekili Sayın Ceyhun İrgil’e aittir.
Buyurun
Sayın İrgil. (CHP sıralarından alkışlar)
CHP
GRUBU ADINA CEYHUN İRGİL (Bursa) – Sayın Başkan, değerli milletvekilleri; son
zamanlarda AKP iktidarının klasik yasa yöntemlerinden biri olan tepeden inme
yasa tasarılarından bir tanesiyle yine karşı karşıyayız. Maalesef, çoğumuzun
haberinin olmadığı, Komisyon üyelerinin bile sonradan duyduğu ve çoğunun
Komisyon sırasında öğrenebildiği maddeler zaten Komisyona geliş anına kadar
ciddi değişikliklere uğradı; nitekim, Komisyondan sonra da ciddi değişiklikler
oldu; şimdi de üstünde ciddi değişiklikler yapılıyor. Bu, bu yasanın yeterince
nitelikli hazırlanmadığının, yeterince üstünde düşünülmediğinin, tarafların
fikrinin alınmadığının en güzel kanıtıdır. 
Arkadaşlar,
giderayak bu kötülüğü… Üniversitelere bu zararı vermeyin. Biliyorsunuz, bütün
üniversiteler, özellikle İstanbul ve Gazi Üniversitesi gibi kadim
üniversiteler, öğrencileri, öğretim üyeleri, çalışanları günlerdir ayakta,
sizlere sesini duyurmaya çalışıyor, nitekim biz de buradan onların sesini
duyurmaya çalışıyoruz ama görüyorum ki hiçbirinizin ne duyduğu var ne de bu
çığlıklardan etkilendiği var. 
Arkadaşlar,
bunu burada oy sayısıyla, parmak sayısıyla geçirebilirsiniz ama bu yasa
tasarınız üniversitelerden geçmeyecek. 24 Hazirandan sonra, iktidar
değiştiğinde bu yasa tasarısını alaşağı edip tekrar üniversitelerimizi eski
hüviyetine kavuşturacağız. 
Biz
yeni üniversitelerin kurulmasına karşı değiliz ancak bu kanunu çıkarırken hiç
olmazsa bu üniversitelerin yöneticileriyle, öğrencileriyle, taraflarla,
ailelerle, bu üniversitelerin mezunlarıyla bir konuşsaydınız. Çünkü ciddi
kayıplara ve birikimlerin kaybolmasına ama en önemlisi, bu üniversitelerin
dünyada edindiği birtakım kazanımlarda ciddi kayıplar getirerek bu kayıpların
da kalıcı olarak yerleşmesine ve bu isim değişiklikleriyle veya üniversitelerin
bölünmesiyle fakültelerin kimliklerini kaybetmesine ve bu birikimlerin
kaybolmasına yol açacak. O yüzden, biz tekrar sizlerden bu üniversite yasa
tasarısını tekrar düşünmenizi, geri çekmenizi, seçimler sonrasında bütün
taraflarla bir kez daha oturup, düşünüp insanca, hukuka, vicdana uygun, bilimsel
bir çalışma yapmanızı bekliyoruz. Burada sadece sayısal nedenle böldüğünüzü
söylüyorsunuz, oysa sayısı çok düşük olan yerler de var. Aynı nedenle şehirleri
birleştirirken beldeleri kapatıp büyükşehirde topluyorsunuz yani orada nüfusa
bakmıyorsunuz, bir araya getirmeye çalışıyorsunuz ama şu anda bu tutarsızlığı
üniversitenin sayısı için gösteriyorsunuz. Kaldı ki üniversiteleri dinamik
olarak bölmeyi düşünebilirsiniz veya bu konuda birtakım çalışmalar yapılabilir
ama bunun yolu üniversitenin adını değiştirerek, kimliğini, tarihini yok ederek
olmaz. Hatırlayın, Roma İmparatorluğu’nda insanların isimlerini tarihten silme
cezası vardı. Bu, resmen tarihten silme cezası. 
Şu
anda İstanbul Orman Fakültesi, Hasan Ali Yücel Fakültesi tematik bir üniversite
gibi kurulan İstanbul Üniversitesi Cerrahpaşanın içinde kalıyor. Bunu defalarca
söyledik, Komisyonda söyledik, Komisyonda bütün Komisyon üyeleri hak verdi,
“Doğru, değiştirelim, düzeltelim.” dediler. “Ne zaman düzeltelim?” “Genel
Kurula gelince.” Şimdi Genel Kurula geldi, gene itiraz ediyorlar. İşte,
buradalar, desinler ki: “Hayır, yalan söylüyorsun.” Şimdi de diyorlar ki: “Biz
bunu sonra düzelteceğiz, Bakanlar Kurulu kararıyla.” Arkadaşlar, biz size nasıl
güvenelim? Kaldı ki sizin geleceğiniz nereden belli? Sizin Bakanlar Kurulunuzun
olacağı nereden belli? O yüzden, bu yasa tasarısının geri çekilmesini, İstanbul
Hasan Ali Yücel ve İstanbul Orman Fakültesinin, İstanbul Mühendislik
Fakültesinin, eğer burada sayısal çoklukla bile bu üniversiteyi böleceksiniz Cerrahpaşa
içinde bırakılması tarihî bir hata olacaktır çünkü bir tarafta tamamen sağlık
fakülteleri ve sağlık üniversitesi şeklinde kurulmuş tematik bir üniversite
var, içine yüz altmış yıllık Orman Fakültesini koyuyorsunuz. 
Aynı
şekilde, Gazide sorunlar yaşanıyor, aynı şekilde Anadolu Üniversitesinde.
Nitekim, şimdi ben size buradan Anadolu Üniversitesi öğrencilerinin bize
gönderdiği mektubu, kısa bir notu okumak istiyorum. Diyorlar ki: “Hiç bize
sordunuz mu? Mecliste şu an hâlâ tartışılmakta olan ve içinde üniversitemizin
de bulunduğu, 20 üniversitenin kurulması yönünde hazırlanan ve 16 üniversitenin
bölünmesini içeren yasa bir gece yarısı önerge olarak sunulup Komisyonda kabul
edildi. Akademik anlamda ve biz öğrenciler için herhangi bir faydası bulunmayan,
sözde üniversite sayısını artırıp aslında eğitimin içini boşaltan, öğrencilere,
akademisyenlere dayatılan bu kararın karşısındayız. Büyük emeklerle
kazandığımız üniversitelerimizin siyasi çıkarlar ve imara açılacak alanlarla
peşkeş çekilmesine izin vermeyeceğiz. 
Bize
sorulmadan alınmakta olan bu karar kazanmış olduğumuz birçok hakkı elimizden
alacaktır. Akademisyenlerin araştırmaları ve çalıştıkları projeleri maddi ve
manevi desteği bulamayacağından bilimsel araştırmalar kısıtlanacaktır. İş
bulamayan mezunların çalıştığı ya da çalışacağı projeler yeterli destek
göremeyecektir. Sınıflar, laboratuvarlar ve gerekli donanım olmayacaktır.
Alınan akreditasyonların hepsi boşa gidecektir. Öğrencilerin okuldaki öğrenim
ve yaşam ortamlarında güvenlikleri, laboratuvarlar da yeterli altyapıya sahip
olmayacağı için risk altında olacaktır. Yemekhane, kütüphane, havuz, engelli
birimi, spor salonu gibi sosyal alanlar en azından ilk başlangıçta yıllarca
sağlanamayacaktır. Sadece 1 liraya günde üç öğün yemek, kütüphanede çorba
hizmeti gibi faydalandığımız hizmet ve ayrıcalıklar hatıralarımızda kalacaktır.

Bu
saydığımız hakların elimizden alınmasını ve bu kararı onaylamıyoruz. Bu karar
Meclisten geçse de üniversitelerden, öğrencilerden geçmez. Kazanmış olduğumuz
haklarımızı elimizden almaya çalışanlara karşı direnmeye, bilimsel ve özgür
akademiyi savunmaya devam edeceğiz. 
Anadolu
Üniversitesi öğrencileri”
Arkadaşlar,
bütün üniversitelerin öğrencilerinin talepleri bu yönde. Gelin, seçim öncesi
bunu yapmayın. Bu üniversitelerin yüz binlerce mezunu var. Durduk yere bu
insanların kalbini kırıyorsunuz, incitiyorsunuz. Bu kötülüğün zamanı değil,
yeri değil. Bunu gelin, bir daha tartışalım. 
Nasıl
oluyor da hepiniz bizimle kulislerde aynı fikirde olmanıza rağmen burada gelip
tam tersine parmak kaldırabiliyorsunuz bunu da anlamakta güçlük çekiyorum.
Komisyonda hep beraber belli bir konuda karar verdiğimiz hâlde sadece YÖK’ün
dayatmasıyla kararı Komisyon değiştirebiliyor veya o kararını geçiremiyor. Yani
seçilmişler mi yoksa atanmışlar mı… O yüzden yüce Meclisin, Komisyonun,
Bakanlığın ve YÖK’ün bu kararı bir daha gözden geçirmesini ve özellikle sadece
rant, cumhuriyetle hesaplaşma, kadrolaşma ve rektör pazarlıkları üzerinden
yürüyen bu tasarının ısrarla geri çekilmesini istiyoruz. 
Arkadaşlar,
bunun dışında, Hasan Ali Yücel Eğitim Fakültesi ve Orman Fakültesi için tekrar,
duyarlılığınızı bir kez daha sizden istiyorum çünkü Orman Fakültesi, İstanbul
Üniversitesinin ilk ve en köklü fakültesi, yüz altmış yıllık. Ayrıca, İstanbul
Üniversitesi Orman Fakültesinin, Mühendislik Fakültesinin ve (HAYEF)’in yani
Hasan Ali Yücel Eğitim Fakültesinin İstanbul Üniversitesinden çekilmesi,
İstanbul Üniversitesinin dünyadaki ilk 500 sıralamasından düşmesine neden
olacak. Yani şu anda ilk 500’e giren birkaç üniversitemizden sadece 1’i
İstanbul Üniversitesi. Gelin, bu kötülüğü yapmayalım, durduk yerde
üniversitelerimizin itibarını azaltmayalım. Hiç olmazsa, madem buradan
geçireceksiniz, İstanbul Üniversitesi Orman Fakültesini, Mühendislik
Fakültesini ve (HAYEF)’i, Hasan Ali Yücel Eğitim Fakültesini tekrar İstanbul
Üniversitesinin içinde bırakalım; “İstanbul Üniversitesi Cerrahpaşa” diye
kurduğunuz ikinci üniversite de zaten sadece tıp fakültesi, sağlık bilimleri,
hemşirelik, diş ve eczacılık var. Ne işi var orman fakültesinin bunların
içinde? Yani bunu mantıken hepiniz kabul ettiğiniz hâlde neden burada
yapamıyoruz? Burası milletin Meclisi değil mi? Kararlar burada alınmıyor mu?
Yoksa kararlar başka yerde alınıp burada dikte mi ediliyor? Ben, sadece bu
açıdan bütün yüce Meclisin tekrar dikkatini çekiyorum. İstanbul
Üniversitesinin, Gazi Üniversitesinin, Anadolu Üniversitesinin sesine kulak
verin diyorum. Aksi takdirde, bu üniversitelerin mezunlarını, öğretim
üyelerini, öğrencilerini 24 Haziranda size gerekli cevabı vermek üzere ve 24
Hazirandan sonra da bu konunun takipçisi olmaları için davet ediyorum,
çağırıyorum. Eğer bu yanlış kanun, bu haksız, hukuksuz kanun geçerse, ısrar
edilirse, bu Meclisten geçse bile, Cumhurbaşkanı imzalasa da bu kanun
üniversitelerden, öğrencilerden geçmeyecektir. O yüzden, tekrar, hepinize
teşekkür ediyorum ve bu konuda duyarlılığınızı bekliyorum. (CHP sıralarından
alkışlar) 
BAŞKAN
– Teşekkür ediyorum.
ÖZGÜR
ÖZEL (Manisa) – Sayın Başkanım…
BAŞKAN
– Buyurun Sayın Özel.
V.- AÇIKLAMALAR (Devam) 
23.- Manisa Milletvekili Özgür Özel’in, Türk Tabipleri
Birliği Merkez Konseyinin 2 üyesinin OHAL’in verdiği yetkilerle devlet
memurluğundan men edilmeye çalışılmasının kabul edilebilir bir yaklaşım
olmadığına ve bu konunun Hükûmetin gündemine getirilmesini talep ettiğine
ilişkin açıklaması
ÖZGÜR
ÖZEL (Manisa) – Sayın Bakan, bir gelişmeden size bilgi vermek ve bu konuda hem
tavrımızı netleştirmek hem sizin dikkatinizi çekmek istiyoruz. 
Biliyorsunuz
Türk Tabipleri Birliği Merkez Konseyi bir bildirge yayınlamışlar, yedi gün
gözaltında kalmışlar, daha sonra serbest bırakılmışlardı. Sağlık Bakanlığı
başmüfettişi, aile hekimi olan 2 TTB Merkez Konseyi üyesi için, bir daha devlet
memurluğuna dönmemek üzere aile hekimliği sözleşmelerinin feshini teklif eden
bir rapor tutmuş ve bu konu da Sayın Bakanın önündeymiş. Biliyorsunuz, meslek
örgütlerindeki çabalar, evrensel bir yaklaşımla, sendikacıların sendikal
görevlerinden dolayı, yaptıkları işlerden dolayı ihraç edilmemelerini, zarara
uğramamalarını, görev yerlerinin değiştirilmemesini dahi içerir. TTB’nin merkez
konseyinde görev yapan, mahkemesi zaten sürmekte olan -eğer bir kusur varsa o
konuya mahkemenin karar vereceği bir hususta- bu iki kişinin idari bir kararla
devlet memurluğundan OHAL’in verdiği tuhaf yetkilerle men edilmeye çalışılması
kabul edilebilir bir yaklaşım değildir. Bunu hem sizin hem Hükûmetinizin hem
kamuoyunun dikkatine sunuyoruz. Bu konuda alınabilecek bir karar, zaten çok
sıkıntılı olan Türkiye’deki OHAL sürecindeki demokratik ve ilkesel yaklaşımları
iyice tartışmalı hâle getirecektir. Bu konuda sizin bilginizi, dikkatinizi ve
konunun Hükûmetin gündemine getirilmesini talep ediyoruz.
BAŞKAN
– Teşekkür ediyorum.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
B) Yeniden Görüşmeleri Yapılan Tasarılar/Teklifleri (Tekriri
Müzakere) (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (7’nci Maddeye bağlı Ek Madde
182) (Devam)
BAŞKAN
– Şimdi madde üzerinde İYİ PARTİ Grubu adına Kayseri Milletvekili Yusuf
Halaçoğlu konuşacaktır.
Buyurun
Sayın Halaçoğlu.
İYİ
PARTİ GRUBU ADINA YUSUF HALAÇOĞLU (Kayseri) – Teşekkür ederim Sayın Başkan.
Değerli
milletvekilleri, geçen haftadan sonra ben üniversite parçalanmasının
erteleneceğini düşünmüştüm ancak gündeme tekrar getirilmiş olması gerçekten
ilginç.
Şimdi,
ben 1967’de İstanbul Üniversitesine girdim ve İstanbul Üniversitesini bitirdim,
1970-1971 dönemi mezunuyum. Böyle köklü üniversiteler, maalesef, YÖK’le bir
defa bir tırpanlamaya tabi tutuldu, şimdi de parçalanmak suretiyle bir şekil
verilmeye çalışılıyor. 
Değerli
milletvekilleri, aslında Türkiye’de bugün, zannediyorum, sayısı 180’leri geçmiş
üniversite yapısı var, bazıları vakıf üniversitesi, özel üniversite. Her yerde
pıtrak gibi üniversiteler çıktı ancak bunları gerçekten hiç gidip tahlil
ettiniz mi? Yeterli öğretim üyesi var mı? Hangi kalitede eğitim yapılıyor?
Bakın, inanın ki şu an üniversiteden mezun olan, birçok üniversiteden mezun
olan kişilerin Japonya’da liseyi terk edenlerle eğitim düzeyi neredeyse aynı,
bu dereceye düşmüş durumda.
Şimdi
üniversite dediğiniz yer çok farklı bir yapıya sahip olmak zorunda. Orası lise
mezunu gibi mezun veren ama ülkede kaldırım mühendislerini çoğaltan bir yapı
içerisinde olmamalı. Üniversiteler ülkenin geleceğine, gelişmesine ışık tutan
eğitim birimleri olmalı. Ancak, sadece İstanbul Üniversitesini bunun üzerinde
konuşacak olursak Cerrahpaşayı, birkaç tanesini ayrı bir yere almakla neyi
amaçlıyorsunuz? Neyi değiştireceğinizi düşünüyorsunuz, daha mı kaliteli eğitim
vereceğinizi düşünüyorsunuz? Aslında kalite, üniversitenin sayısından çok,
öğretim üyesinin kalitesine bağlıdır. Siz neden sizin zaman zaman ortaya
koyduğunuz, Fatih döneminden beri süregelen bir üniversite olarak
nitelendirilen -düşünün ki İngiltere’de Oxford, Cambridge, Harvard gibi
birtakım üniversitelerde bunlar yapılmaz- İstanbul Üniversitesi gibi bir
üniversiteyi, köklü ama klasik bir üniversiteyi sistem içerisine sokacağız diye
değişik bir biçime getiriyorsunuz? Hâlbuki bunun yerine, illa ki kuracaksanız,
İstanbul Üniversitesini parçalamak yerine yeni üniversite kurun ama bunu
yaparken şunu yapmanız lazım: Bir üniversite sadece binadan ibaret değildir,
binayı yapmanın ötesinde içine koyacağınız öğretim üyelerinin kalitesiyle
ölçülür o üniversitenin değeri. Öncelikle bu gibi klasik üniversitelerde, köklü
üniversitelerde doktoralar yaptırırsınız, kadrosu yeni kuracağınız üniversitelere
ait olur ve orada doktoralarını yaptırdıktan sonra yeni kurulan üniversitelere
aktarırsınız, böylece kaliteli bir eğitim sistemi koyarsınız ortaya. Ama siz
şimdi İstanbul Üniversitesine “İstanbul Üniversitesi-Cerrahpaşa” veya “İstanbul
Cerrahpaşa Üniversitesi” demekle neyi değiştirdiğinizi düşünüyorsunuz, neyi
getireceğinizi düşünüyorsunuz yani bunun faydası nedir? Önce bunu bir izah edin
lütfen çıkıp şurada. Bunun herhangi bir faydası yok. Sadece başına bir rektör
getireceksiniz, birtakım yöneticiler getireceksiniz, yandaşınız insanlar
bunların içerisinde yer alabilir ama Türkiye'ye en büyük zararı da vermiş
olursunuz. Zira, demin söylediğim gibi, bir üniversiteyi üniversite yapmanız
için yeni birtakım elemanlar yerleştirmeniz gerekir. Yeterli gelmeyen, birçok
dalda öğretim üyesi eksiği vardır. Bakın, bugün birçok üniversitemizde, Gazi
Üniversitesi -Ankara’dakileri söylüyorum- Ankara Üniversitesi gibi köklü
üniversitelerimizde bile birçok öğretim üyesi eksiği vardır çünkü kadro
vermiyorsunuz, asistanlık kadrolarını vermiyorsunuz. Sonra, bakın, başka bir
şey daha söylemek istiyorum: Biz doçent olmak için tez hazırlardık. Ben
doçentlik tezi hazırlayarak doçent olmuş bir kişiyim. Yani doktora tezinin
dışında bir de doçentlik tezi hazırlardık çünkü aradaki fark şuydu doktorayla:
Doktora tezi bir danışmanla yapılan bir tezdir yani aslında danışmanın yüz akı
veyahut da yüz karasıdır ama doçentlik öyle değil, doçentlik teziniz danışman
olmadan sadece ve sadece sizin hazırladığınız bir konu hakkındaki tezdir.
Böylece kişi kendi rüştünü ispat ederek doçent olur. Böylece köklü bir öğretim
üyesi, bilim adamı yetiştirmiş olursunuz, ülkeye kazandırmış olursunuz. Çünkü
doçentlik teziyle ortaya konulacak yeni bilgiler tamamen özgün bilgilerdir,
böylece daha kaliteli hâle getirirsiniz üniversiteleri. Ama siz şimdi
üniversiteyi parçalamakla üniversiteleri kaliteli hâle getirmiyorsunuz, tam
aksine, üniversiteleri bölük pörçük hâle getirmek suretiyle klasik, yerleşmiş
düzenini de bozuyorsunuz. Şimdi, şöyle düşünün: Geçmişte üniversitelerde bir
doktora jürisi tespit edilirken, üniversitenin senatosunda görüşmeler yapılır,
3’ü üniversiteden olmak kaydıyla 2 üniversiteden de eleman alınarak doktora
jürisi tespit edilirdi. Şimdi kişi kendi istediklerini YÖK’e bildiriyor ve ondan
sonra jüri belirleniyor. 
Arkadaşlar,
siz bunları düzeltin düzeltecekseniz, kaliteli üniversite kurmak istiyorsanız
bunları yapın, üniversite öğretim üyelerini de önceden yetiştirin, sonra
üniversiteyi kurun, o üniversitelere yerleştirin. Ama gördüğümüz gibi, planlama
da yapmıyorsunuz, hangi üniversite branşında ne kadar mezuna ihtiyacınız var
bunu da belirlemiyorsunuz, ha bire üniversite kurmak suretiyle üniversite
mezunu olmuş bir sürü işsizler grubu çıkarıyorsunuz. Bunu normal karşılıyorum
çünkü “diploma” dediğiniz şey kaliteli olduğu takdirde işe yarar ama diplomasız
olsanız da diplomalı olsanız da eğer o kaliteyi yakalayamıyorsanız ülkeye de
hizmet etmezsiniz.
Hepinize
saygılar sunuyorum.
Ancak
şurasını tekrar ediyorum: Lütfen, bu sevdadan vazgeçin, hiç olmazsa 24
Hazirandan sonra tekrar ele alalım. Bakın, bununla oy da kaybediyorsunuz, onu
da söyleyeyim size. Gelin, hem üniversitelerimize hem ülkemize hizmet etmek
adına bu tasarıyı lütfen 24 Haziran sonrasında yeni kurulacak hükûmetlere
bırakın.
Hepinize
saygılar sunuyorum. (İYİ PARTİ sıralarından alkışlar)
BAŞKAN
– Teşekkür ediyorum.
Buyurun
Sayın Özel.
V.- AÇIKLAMALAR (Devam) 
24.- Manisa Milletvekili Özgür Özel’in, Foto Muhabirleri
Derneğinin 2018 yılı basın fotoğrafı ödül törenine katılamayacaklarına ve yılın
basın fotoğrafı olarak CHP Genel Başkanının adalet yürüyüşünden bir karenin
seçilmiş olmasından büyük memnuniyet duyduklarına ilişkin açıklaması
ÖZGÜR
ÖZEL (Manisa) – Sayın Başkan, bugün Foto Muhabirleri Derneğinin Yılın Basın
Fotoğrafları 2018 ödül töreni var. Bu ödül törenine hepimiz davetliyiz ancak
Genel Kurul çalışmalarından dolayı birazdan başlayacak olan bu ödül töreninde
bulunamayacağız. Ancak siyaset açısından son derece önemli olan ve bizim
üzerimize çok emek veren bir meslek grubunun böyle bir çalışmasında ve böyle
önemli bir gününde yanlarında bulunamadığımız için üzgünüz. Ayrıca, ödül alan
yılın basın fotoğrafında da Sayın Genel Başkanımızın tarihe geçen adalet
yürüyüşünden bir karenin seçilmiş olmasından da Cumhuriyet Halk Partisi olarak
büyük bir memnuniyet duyduğumuzu ifade etmek istiyorum. (CHP sıralarından
alkışlar) 
BAŞKAN
– Teşekkür ediyoruz.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
B) Yeniden Görüşmeleri Yapılan Tasarılar/Teklifleri (Tekriri
Müzakere) (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (7’nci Maddeye bağlı Ek Madde
182) (Devam)
BAŞKAN
– Şahıslar adına ilk söz İzmir Milletvekili Mustafa Ali Balbay’a aittir.
Buyurun
Sayın Balbay. (CHP sıralarından alkışlar) 
MUSTAFA
ALİ BALBAY (İzmir) – Teşekkür ediyorum Sayın Başkan.
Sayın
milletvekilleri, geçen perşembe günü gerçekten bu bölünmenin hiç kimseye
yaramayacağını örnekleriyle, bire bir yaşanmış olaylarla aktarmaya çalıştık. 
Bugün
ben Sayın Bakana da Genel Kuruldaki bütün arkadaşlarımıza da bir kitaptan söz
etmek istiyorum: Macit Üzel. Macit hoca ortopedi profesörü ve İstanbul
Üniversitesi Cerrahpaşa’dan mezun; bütün üniversitede yaşadıklarını bir kitap
hâline getirmiş, kendisinden sonraki kuşaklara aktarmış. Diyor ki: “Ben,
İstanbul Üniversitesi Cerrahpaşa Tıp Fakültesi öğretim üyesi olarak yıllarca
hizmet ettim ancak bu aşamadan sonra, eğer bu yasa geçerse artık İstanbul
Üniversitesi Cerrahpaşa Tıp Fakültesi olarak değil, Cerrahpaşa Üniversitesi
Cerrahpaşa Tıp Fakültesi olarak başka bir isim altında devam edecek ve
arşivlerde, uluslararası arşivlerde böyle bir şey yer almayacak.” Buna benzer
en az on örnek var. Sadece birini sizlerle paylaşmak üzere getirdim. İstanbul
Üniversitesinin Cerrahpaşa Tıp Fakültesinin binlerce öğrencisi bir araya
geldiler ve Türkiye Büyük Millet Meclisine, aralarında bu hocanın ve o
üniversitede öğretim üyesi olan oğlunun da olduğu imzayla başvurdular. Ben
merak ediyorum, acaba Sayın Bakan Dilekçe Komisyonuna gelen bu başvuruyu
okudular mı? Çünkü yasa yapmanın ruhunda zaten onun muhataplarıyla bir görüşme,
onların düşüncelerini almak vardır. Ne yazık ki AKP iktidarı döneminde bu
aşıldı, bundan vazgeçildi. Oysa yasa çıkacağı zaman muhataplarıyla
konuştuğunuzda yasaya bir ekleme yaparsınız, çıkarma yaparsınız, en son şeklini
tamamen biçimlenmiş olarak çıkartırsınız. Ne yazık ki bunun olmadığını bu değişiklikle
birlikte bir kez daha gördük sayın milletvekilleri.
Ve
şu anda, Dilekçe Komisyonundaki o metinde de yer aldığı gibi İstanbul
Üniversitesi Cerrahpaşa Tıp Fakültesinin hastasından öğretim üyesine,
öğrencisinden öteki çalışanlarına kadar hiçbiri bu kimlikten vazgeçmek
istemiyor. Bunda neden ısrar ediyorsunuz? Eğer “Bölünmeyle biz rekabet
sağlayacağız ve bölünmeyle daha iyi gelişecekler.” diyorsanız -geçmişte
örneklerini verdik- siz neden o zaman Kültür ve Turizm Bakanlığını ayrıyken
birleştirdiniz de tek hâle getirdiniz? İktidara geldiğinizde 37 bakanlık vardı
25’e indirdiniz. Şimdi “Devam edersek 15’e indireceğiz.” diyorsunuz. Hem bir
yandan kendi uygulamalarınızı birleştiriyorsunuz ama konu İstanbul
Üniversitesine, üniversitelere gelince “Ayrılırlarsa daha da büyürler.”
diyorsunuz. O zaman, bölerek büyümek mümkünse, Adalet ve Kalkınma Partisinin
yüzde 40 civarında oyu var, bölün 2’ye, 20-20 girin, sonra 30-30 yükselin,
yüzde 60’ı da bulmuş olursunuz. Bunun mantığı var mı? Yok. Ama o zaman bunu
niye üniversitelere uyguluyorsunuz?
Şu
anda başta Cerrahpaşa olmak üzere Gazi Üniversitesinde, İnönü Üniversitesinde
bütün öğretim üyeleri, bütün öğrenciler bu bölünmenin üniversite kimliğini
zedeleyeceğini ortaya koyuyor. Dikkatle dinledik, zaten iktidar kanadından
hiçbir milletvekili doğru dürüst bu yasayı savunmak üzere ortaya çıkmadı.
Sadece bir milletvekili çıktı, o da “Rekabet getirir.” deyip işin içinden
çıktı. Eğer gerçekten bunun yarar sağlayacağına inanıyorsanız kendinizde
deneyin ama öğrencileri dinliyorsanız, öğretim üyelerini dinliyorsanız, hatta
bizi bırakın özellikle İstanbul Üniversitesinde sizin iktidarınız döneminde
rektörlüğe atanmış kişilerin bile “Bunu yapmayın.” dediğini göreceksiniz. En
son, yine AKP iktidarı döneminde rektör olarak atanmış Yunus Söylet de “Bunu
yapmayın.” diyor, “Üniversiteye yararı olmaz.” diyor. Ki bu üniversitelerde
görev yapan öğretim üyelerinin büyük çoğunluğu öteki üniversitelerde ya da
vakıf üniversitelerinde çok daha iyi olanaklarla görevlerini, vazifelerini
sürdürebilecek durumdalar ancak bu üniversite kimliğinde, o kurumsal kimlikte
kendilerini buldukları için, orayı -burada örneğini de gösterdiğim gibi- bir
kök, bir miras olarak gördükleri için bunu devam ettiren pek çok kişi var.
Gelin,
henüz yol bitmedi, bu yasayı geri çekin. Anadolu’nun neresinde üniversite
kuracaksınız kurun -biz de destekleriz- öğretim üyelerini artırın ama bu dört
okulu, İstanbul Üniversitesini, Gazi Üniversitesini, İnönü ve Anadolu
Üniversitesini kendi kimliğiyle koruyun diyorum. Lütfen, bu yasayı geri çekin.
Üniversitelerdeki bölünme fiilî olarak oralardaki erozyonu beraberinde
getirecek diyorum, Genel Kurulu saygıyla selamlıyorum. (CHP sıralarından
alkışlar)
BAŞKAN
– Teşekkür ediyorum. 
Şahıslar
adına ikinci söz İstanbul Milletvekili Ali Şeker’e aittir. 
Buyurun
Sayın Şeker. (CHP sıralarından alkışlar) 
ALİ
ŞEKER (İstanbul) – Arkadaşlar bu maketi bölmeyi önerdiler ama ben makete
kıyamıyorum, siz koskoca tarihî bir üniversiteye kıyıyorsunuz. (CHP
sıralarından alkışlar) 
Bugün
öğrenciler seslerini duyurmak için Meclise geldiler ve hepsi birlikte
haykırdılar “Üniversitelerimize dokunmayın, tasarıyı geri çekin.” diye ama
maalesef siz onları duymamaya devam ediyorsunuz. Bugün o öğrenciler geldiler,
kapının önünde basın açıklaması yapmaya kalktılar, kapının önünde polis
müdahale etmeye kalktı. Pırıl pırıl, gencecik öğrenciler, en yüksek puanları
alarak o üniversitelere girmiş öğrenciler Karadeniz Teknik Üniversitesinden,
İnönü Üniversitesinden, Anadolu Üniversitesinden, İstanbul Üniversitesinden
seslerini duyurmaya geldiler ama duymamakta ısrar ediyorsunuz. 
Daha
önceden de söylemiştim, on altı yılda böldünüz, böldünüz ama bu üniversite
bölme tasarınızla bütün Türkiye’yi birleştirdiniz karşınızda ve bundan ne medet
umuyorsunuz onu da bilmiyorum ama Cumhurbaşkanının ağzından ne çıkarsa, ne isim
çıkarsa o ismi tekrarlıyorsunuz. Geçen, Cumhurbaşkanının ağzından “İstanbul
Cerrahpaşa Üniversitesi” çıktı, o şekilde bir öneri buradan geçmeye çalıştı.
Hafta sonu İstanbul kongresinde “İstanbul Üniversitesi Cerrahpaşa” dedi, bu sefer
bugün de önergeyi böyle değiştirdiniz. Bu arada size tavsiyem, açın
Cumhurbaşkanına sorun, en son ne diyor ona göre bu tasarıyı getirin, ikide bir
değiştirip durmayın bunu. (CHP sıralarından alkışlar) 
Siz
“Göç yolda düzülür. Biz Türkmen kervanları gibi böyle yapıyoruz.” diyorsunuz
Göç yolda düzüldüğünde Arap bedevileri gibi yolda kalırsınız, üniversiteleri de
yolda bırakırsınız. Üniversitelere kıymayın; üniversiteler bilim yuvaları,
üniversiteler gençlerimizin de, ülkemizin de geleceği ve oradaki mühendisler,
oradaki doktorlar sizin de ihtiyacınız olacak olan doktorlar. 
Bu
YÖK Başkanımız “Yeni bir model deneyeceğiz.” demeye devam ediyor. Başka yer
bulamadınız da mı altı yüz yıllık bir üniversiteyi bu model deneme hastalığınız
için kullanıyorsunuz. Gidin yeni üniversiteler açın, yeni tabelalar takın
ufacık binalara, tabela üniversiteleri açın ama bu köklü üniversitelerin
kökleriyle oynamayın. 
Üniversitelerin
niteliği önemli ve bu niteliği de oluştururken ilk 500 üniversite arasına
girerken de ne kadar yayın yaptığı, ne kadar öğretim üyesinin referans alındığı
önemli ve bu referansları siz ortadan ikiye bölerek ilk 5 bine atacaksınız bu
iki üniversiteyi de ve bu çocuklarımızın da bu kazandıkları üniversitede adam
gibi okuyup adam gibi okullarını bitirmelerine de imkân vermiyorsunuz. 
Bu
üniversiteler Türkiye’nin hafızasıdır ama siz üniversiteler yaşamasın,
üniversiteler eleştirmesin, üniversiteler sorgulatmasın gençleri istiyorsunuz
ama emin olun ki öğrenciler sorguluyor, gençler sorguluyor. “Bu
üniversitemizden bunlar ne istiyor?” diye sorguluyor ve birçoğu sizin partinize
oy veren o üniversite öğrencileri bugün geldiler burada isyan ettiler. Bu
isyanlarını siz duymamakta ısrar ediyorsunuz. 
Bu
üniversiteleri bölerek, şehirlerin dışına atarak çocukların sesini keseceğinizi
mi düşünüyorsunuz? Artık çağ değişti ve insanlar artık dağın başında da olsa
üniversite, itirazlarını ve yanlışlarınızı yüzünüze vurmaya devam ediyorlar,
edecekler; bundan emin olun. 
Sadece
üniversiteleri mi atıyorsunuz şehrin dışına, hastaneleri de atıyorsunuz. Oldu
olacak insanları da atın. O insanlar sağlık hizmeti almak için şehrin bir
ucundan ta öbür ucuna mı gidecek? Şişli Etfal Hastanesini Çayırbaşı’na
taşıyorsunuz, ta Sarıyer’e gönderiyorsunuz. Taksim İlk Yardımı gönderdiniz
Gaziosmanpaşa’ya ve burada insanları, şehrin merkezinde bir avuç yandaş
üniversite hastanesine ve bir avuç yandaş hastaneye mahkûm etmeye hakkınız yok.
Ve Mehmet Akif Ersoy’un okuduğu okulu, ilk tarım okulunu kendi yandaş bir vakıf
üniversitesine peşkeş çektiniz. Onun arkasından, 1.000 dönüm alanı da Marmara
Üniversitesinden aldınız TOKİ’ye AVM ve rezidans yapmak üzere verdiniz ve o
öğrencilerin okuyacağı okulları da elinden alıp yine şehir dışına atmaya
çalışıyorsunuz; yine Hasdal’a, yine Silivri’ye atmaya çalışıyorsunuz.
Silivri’ye yeni bir üniversite yapacaksanız, gelin biz beraber olalım, yepyeni
bir üniversite yapalım ama bu kadar köklü, bu kadar uluslararası alanda bizim
yüz akımız olan, akreditasyonu olan üniversiteleri bölmeyin, bölmeyin, bölmeyin!
Saygıyla
selamlıyorum Genel Kurulu. (CHP sıralarından alkışlar)
BAŞKAN
– Teşekkür ediyorum. 
Madde
üzerinde konuşmalar tamamlanmıştır.
Şimdi,
soru-cevap işlemi gerçekleştireceğiz on dakika süreyle. Sisteme giren sayın
milletvekillerine beş dakika süreyle soru sormaları için zaman vereceğim, kalan
beş dakikayı cevaplandırmak için Bakana ayırıyorum.
Sayın
Yıldırım, buyurun.
BEHÇET
YILDIRIM (Adıyaman) – Teşekkürler Başkanım.
Sayın
Bakanım, üniversitelerde öğretim görevlisi açığı olduğu bir gerçek, okullarda
da böyle. En azından bu açığı gidermek için, ihraç edilen, açığa alınan öğretim
görevlilerinin göreve iade edilmesi için bir çalışmanız var mı? Aynı şekilde,
haksız hukuksuz şekilde üniversiteyle ilişkileri kesilen binlerce öğrenci için
bir çalışmanız var mı? Sağlıkta da -her gün onlarca telefon, mesaj alıyoruz-
ataması yapılıp güvenlik soruşturmaları nedeniyle bekleyen bine yakın sağlık
çalışanı için de Hükûmetin bir çalışması var mı?
BAŞKAN
– Sayın Tümer…
ZÜLFİKAR
İNÖNÜ TÜMER (Adana) – Sayın Bakan, Ulu Önder Mustafa Kemal Atatürk çağdaş
dünyayı örnek göstererek öğretmenlerden fikri hür, vicdanı hür, irfanı hür yeni
nesiller yetiştirilmesini istemiştir. Türkiye’deki öğretmenlerimiz de tüm
zorluklara rağmen bu yolda ilerlemektedir ancak öğretmenlerimiz hepimizin
bildiği gibi maddi ve manevi olarak büyük baskı altındadır. Öncelikle atama
sorunu yaşayan öğretmenler öğretmen olduktan sonra da maddi imkânsızlıklarla
karşı karşıyadır. Her 24 Kasım Öğretmenler Günü’nde çocuklarımızı yetiştiren
öğretmenlerimizin birer maaş ikramiyenin yanı sıra ek ders ücretleri
artırılmalı, hazırlık ödeneği tüm eğitim çalışanlarını kapsamalı ve ödenek en
az bir maaş tutarında olmalıdır. 3600 ek gösterge hakkı kesinlikle öğretmenlere
de tanınmalıdır. Bunun yanı sıra, gözümüzün önünde eriyen öğretmen adaylarının
atama sorunu artık son bulmalıdır. Türkiye’deki öğretmen açığı taşeron sistemle
geçiştirilmemelidir. Gençlerimiz artık derin bir buhrana sürüklenmemelidir.
Atama bekleyen tüm öğretmenlerin vebali, günahı hepimizin boynundadır. 
BAŞKAN
– Sayın Şeker…
ALİ
ŞEKER (İstanbul) – Ayşe öğretmen tekrar hapse gönderiliyor ve maalesef,
öğretmenlerimizin barış olsun diye “Çocuklar ölmesin.” dedikleri için hapse
gönderildiği bir ülkedeyiz.
Tabipler
Birliği Başkanı Raşit Tükel maalesef bugün İstanbul Üniversitesinin başında
değil. Eğer İstanbul Üniversitesinin başında olsaydı siz bu bölünmeyi
yaratamazdınız, bölemezdiniz. Ama ne yapıyorsunuz? Türk Tabipleri Birliği
Merkez Konseyi üyelerini de işlerinden atıp “Bir daha ömürleri boyunca devlet
memuru olamayacak.” demeyi onlara reva görüyorsunuz.
Savaş
bir halk sağlığı sorunudur. Dünyanın her yerinde ve tarihin her zamanında savaş
bir suç olmaya devam edecektir ve bir halk sağlığı sorunu olmaya devam
edecektir. Hekimler olarak bunun aksi bir kelimeyi kurmamızı bizden beklemeyin;
bunu kabul etmemiz, bunu söylememiz mümkün değil. Savaş bir halk sağlığı
sorunudur.
BAŞKAN
– Sayın Özdemir…
SİBEL
ÖZDEMİR (İstanbul) – Teşekkür ederim Sayın Başkan.
Evet,
bugün, üniversitelerin bölünmesi ya da yeni üniversitelerin kurulmasıyla ilgili
kanun tasarısı tekrar gündeme geldi ve geçmiş olduğumuz 7’nci madde tekrar
görüşmeye açıldı ve önergeye baktığımız zaman da Sayın Bakan, “İstanbul
Üniversitesi-Cerrahpaşa” olarak ismi değişti. İşte geçen hafta bu bir parantezdi,
bu hafta bir tire oldu. Burada evet, köklü üniversitelerde bir değişim olacak,
günün ihtiyacı talebi ama bunun bir katılımcı süreçten geçmesi ve gerçekten
aceleyle yapılmaması gerektiği konusunda ne kadar haklı olduğumuzu bugün tekrar
görüyoruz. İşte üniversite içerisinde bir iktisat, işletme fakültesi gibi yeni
bir fakülte kuruluyor Sayın Bakan. 
Baktığımız
zaman, bu üniversitelerin sayısal anlamda, öğrenci sayısı anlamında çok büyük
olduğu temel gerekçesi var ama tekrar yeni bir fakülte kurulumu burada
ekleniyor. Bunun ne kadar mantıklı olduğunu tekrar ben sizin bilginize sunmak
istiyorum Sayın Bakanım.
BAŞKAN
– Sayın Zeybek...
KEMAL
ZEYBEK (Samsun) – 557 sıra sayılı alacakların yapılandırılmasıyla ilgili yasa
tasarısı hazırlanmış. Bir de verecekleriniz için yasa teklifi hazırlasanız
olmaz mıydı? Emeklilikte Sosyal Sigortalar Kurumuna gün ve yılına göre prim
ödemeleri kalmamış, yemesinden içmesinden tasarruf ederek açlık sınırı altında
ücretle yaşamını sürdüren, emekliliği dört gözle bekleyip prim ödemeleri
bittiği hâlde yaşı dolmadığı için emekli olamayan insanlarımızın sorunlarını
bir yasayla çözmek iktidar partisinin elinde olmasına rağmen, emeklilerin yaşa
takılmalarının sorunları olarak durmasına duyarsız olmanızı yurttaşlarımıza
izah etmek zorundasınız. Sigorta prim günü dolduğu hâlde yaşın dolmasını
beklemenin akılla, mantıkla ilgisi var mı? Çıkın anlatın. “Bizim alacaklarla
ilgimiz var, vereceklerle ilgimiz yok.” diye çıkın halka yine anlatın. Diğer
taraftan, çiftçilerimizin borçlarının yapılandırılmasının da bu torba yasada
yeri yoktur. Çiftçilerimiz büyük bir ölçekte borçlanmıştır, borçlarının da
yapılandırılmasını bu torba yasayla getirmenizi temenni ediyoruz.
BAŞKAN
– Teşekkür ediyorum.
Son
olarak, soruları cevaplandırmak üzere sözü Millî Eğitim Bakanımız Sayın İsmet
Yılmaz’a bırakıyorum. 
Buyurun
Sayın Bakan.
MİLLÎ
EĞİTİM BAKANI İSMET YILMAZ (Sivas) – Teşekkür ediyorum Muhterem Başkanım.
Öncelikle,
Öğretim Üyesi Yetiştirme Programı kapsamında 33’üncü maddenin (a) fıkrası
uyarınca araştırma görevlisi kadrosuna atanmış olup statüleri 50’nci maddenin
(1)’inci fıkrasının (d) bendinde belirtilen statüye dönüştürülmüş sayılanlar,
ek 30’uncu madde uyarınca, 30’uncu maddenin (a) fıkrasına göre yeniden ataması
yapılmayanlar için yeni bir yasa teklifi görüşülecek bu yasadan sonra. O yasaya
bir ekleme yapacağız. Birinci husus bu.
İkincisi:
Öğrenci affı düşünüyor muyuz? Evet düşünüyoruz. Öğrenci affı komisyondan geçti,
Genel Kurula gelecek, yine yüce Genel Kurulun takdirine sunulacak. 500 bin
öğrenci, 170 bin civarında da Açık Öğretimde, toplam 680 bine yakın öğrencinin
bu aftan faydalanacağını düşünüyoruz.
Öğretim
elemanı sayımız 2002’de 50 bin civarındaydı, şimdi 158 binin üstünde.
Dolayısıyla, bayağı bir ilerleme var geçmişle kıyaslayınca. Üniversite sayımız
76’ydı, şimdi 187 tane üniversitemiz var. Bütün amacımız, istiyoruz ki tam
bağımsızlık için nitelikli bilgiye ve nitelikli bilim adamına mutlaka sahip
olmak lazım. Nitelikli bilgiyi üretecek ve nitelikli bilim adamlarını
yetiştirecek olanlar da üniversitelerimizdir. Dolayısıyla da
üniversitelerimizin uluslararasında rekabet edebilecek bir yapı sistemine sahip
olmasını istiyoruz. Bundan dolayı da öncelikle bütçeye ayırdık. 2002’yle
kıyaslarsanız, yükseköğretime 27 milyar 761 milyon lira bütçe ayırdık, toplam
eğitim bütçemizin yüzde 20,61’ine. Öğrenci sayısı 7 milyon 500 binin üzerinde,
oysa daha önceden 1 milyon 600 bindi. Gerçekten sayısal olarak büyümeyi
sağladık, şimdi nitelik ve kalite bakımından da yükseköğretimi yapılandırmak
için çalışmalar yapıyoruz. 
Araştırma
üniversitelerini belirledik, bölgesel kalkınma odaklı misyon farklılaşmasını
getirdik ve bununla ilgili üniversiteleri oluşturduk. Eğitim Programları
Danışma Kurulu ve Meslek Yüksekokulları Koordinasyon Kurulunu kurduk. Doktora
sonrası araştırmacı istihdamını getirdik. Yükseköğretim kurumlarında öğretim
üyesi olarak altı yıl çalışıp da AR-GE yapmak isteyenlere -ister yurt içinde
ister yurt dışında- bir yıl ücretli izin verilmesinin yolunu açtık. Sermaye
şirketi statüsünde teknoloji transfer ofisi kurulabilmesini mümkün kıldık.
Bilimsel araştırma projelerinde görevlendirilecek tezli yüksek lisans ve
doktora öğrencilerine burs ödenmesinin yolunu açtık. Organize sanayi
bölgelerinde açılan liselerdeki öğrencileri destekliyorduk, şimdi organize sanayi
bölgelerinde açılacak meslek yüksekokullarına giden öğrencileri de destekleme
kararı aldık, bununla ilgili yasayı beraber çıkardık. Türkiye’nin yaş
ortalaması büyüdü, 78’e çıktı, 65’te emekli olanlar genç emekli oluyordu, şimdi
75 yaşına kadar öğretim görevlilerinin üniversitede çalışmalarına da imkân
sağlandı. Bundan sonra da yükseköğretim sisteminde kaliteyi artırmak için
gereken çalışmalarımızı yapacağız. 
Güvenlik
soruşturması nedeniyle sağlık elemanlarından bininin henüz daha atamasının
yapılmadığı ifade edildi. Gerçekten son dönemlerde her kurumun… Biz bile 20 bin
öğretmen, 25 bin öğretmen alıyoruz, bin, 2 bin, 3 bin, 20, 30, 40 değil.
Dolayısıyla, güvenlik soruşturması nedeniyle bütün kamu kuruluşlarında
beklemeler var, bundan dolayıdır ancak hızlandırırız. 
Fikri
hür, irfanı hür, vicdanı hür, hem kendi yerel değerlerini benimsemiş hem de
evrensel değerlere açık, çağıyla yarışan bir nesil yetiştirmek için
çalışıyoruz. Düne kıyasla iyi bir noktadayız, 584 bin öğretmen atamasını
gerçekleştirdik. 
Dün
Şırnak’taydım, Cizre’de. Öğretmenler odasında sorduğum hemen hemen her öğretmen
yeni atanmış öğretmendi. 2002’de bu öğretmenler haftada on beş saat ek dersle
birlikte 635 lira alıyorlardı. Şimdi yeni gelen öğretmenime sordum “Aylığın ne
kadar?” diye, “3 bin lira, 500 de ek dersten alıyorum, 3 bin 500 lira.” dedi.
Bakın, Allah için, 600’den 3 bin 500 liraya; 5 kat, 6 kat. O 635 liranın dolar
karşılığı 400 dolar bile değil, 378 dolar. Şimdi? Şimdi 3.500 lira deyince
herhâlde 900 doların üzerinde. Dolar bazında yüzde 100’den daha fazla artırdık.
Öğretim hazırlık ödeneği de 175 liraydı, bin liraya çıkardık. 
Yine,
“İstanbul Üniversitesi Cerrahpaşa” ismi… Hep beraber önerge verdik, İstanbul
Cerrahpaşa Üniversitesi… Biz bunu beraber verdik fakat katılımcı süreçte “Biz
bunu istiyoruz ama…” 
(Mikrofon
otomatik cihaz tarafından kapatıldı) 
MİLLÎ
EĞİTİM BAKANI İSMET YILMAZ (Sivas) – Son cümlem Muhterem Başkanım, son cümlem. 
BAŞKAN
– Tamamlayın lütfen. 
Sayın
Danış Beştaş da önerge yetiştiriyor.
MİLLÎ
EĞİTİM BAKANI İSMET YILMAZ (Sivas) – İstanbul Üniversitesi Cerrahpaşadaki
öğretim üyeleri, öğretim görevlileri İstanbul Üniversitesi isminin kendileri
için bir değer olduğunu, dolayısıyla da bunun korunması gerektiğini, illa bir
isim konulacaksa “İstanbul Üniversitesi”nden sonra “Cerrahpaşa” verilmesini
teklif ettiklerinden biz onların teklifini dikkate alarak bu değişikliği yüce
Meclisin huzurlarına getirdik. 
Dolayısıyla,
istişare bizim ilkemizdir, istişareyle giderseniz mutlaka doğruyu bulursunuz
denir; inancımız da budur, bizim de yaptığımız budur. Bu değişiklik de o
istişarenin sonucudur. “Biz yaptık oldu, sizin adınız bu.” diye hiçbir zaman
demedik. Öyle deseydik beraber verdiğimiz önergenin arkasında dururduk. 
Tekrar
yüce heyeti saygıyla selamlıyorum. 
BAŞKAN
– Teşekkür ediyorum. 
Şimdi
7’nci maddeye bağlı ek madde 182 üzerinde ikisi aynı mahiyette olmak üzere üç
adet önerge vardır, okutuyorum önergeleri:
Türkiye Büyük Millet Meclisi
Başkanlığına
Görüşülmekte
olan 556 sıra sayılı Kanun Tasarısı’nın 7’nci maddesine bağlı ek madde 182’nin
tasarı metninden çıkarılmasını arz ve teklif ederiz.
 Özgür
Özel  Ceyhun İrgil  Ali Şeker
 Manisa Bursa İstanbul
 Zülfikar
İnönü Tümer Ali Akyıldız  
 Adana Sivas
Aynı
mahiyetteki diğer önergenin imza sahipleri: 
 Meral
Danış Beştaş Filiz Kerestecioğlu Demir Behçet Yıldırım
 Adana İstanbul Adıyaman
 Kadri
Yıldırım Ertuğrul Kürkcü
 Siirt İzmir
BAŞKAN
– Komisyon aynı mahiyetteki önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) – Katılmıyoruz
Sayın Başkan. 
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Muhterem Başkanım. 
BAŞKAN
– Aynı mahiyetteki ilk önerge üzerinde İzmir Milletvekili Sayın Mustafa Ali
Balbay konuşacaktır. 
Buyurun
Sayın Balbay. (CHP sıralarından alkışlar)
MUSTAFA
ALİ BALBAY (İzmir) – Sayın milletvekilleri, Sayın Bakan “İstişare ederek belli
bir noktaya geldi.” dedi. Aslında bir hafta daha etsek vazgeçecekti çünkü
İstanbul Üniversitesi İbni Sina Üniversitesi diye önce ayrıldı, bir. 
İki,
İstanbul Üniversitesinin İbni Sina olarak ayrılmasında, tıp fakültesi olarak
oraya geçmesi planlanan fakülte Çapaydı. Çapa olağanüstü bir çabalama sonucu
kendisini çekince “Çapa olmadı, Cerrahpaşa verelim.” dediler. Şimdi “Cerrahpaşa
ayrıldı, İbni Sina Cerrahpaşa olmaz. O zaman en azından İstanbul
Üniversitesinden bu başvuranları bir ölçüde tatmin edecek bir isim bulalım.”
deyip “İstanbul Cerrahpaşa Üniversitesi, Cerrahpaşa Tıp Fakültesi olsun.” deyip
bu noktaya geldiler.
Sayın
Bakanın kendisi, gerçekten, diyaloğa da açık, o yönden bizim de herhangi bir
yakınmamız yok ama eğer bu değişikliklerle ilgili biraz daha müzakere etse,
örneğin bugün Sevgili Ali Şeker’in bahsettiği öğrencilerle bir konuşsaydı,
bütün öğretim üyelerinin hep birlikte oluşturduğu neden buna karşı çıktıklarına
ilişkin altı maddelik gerekçeye dikkatle baksaydı eminim bence vazgeçecekti,
“Tamam, bu üniversitelere dokunmayalım, yeni üniversitelerle ilgili adımlar
atalım.” diyecekti. 
Sayın
milletvekilleri, Sayın Bakan bu iktidar döneminin 6’ncı Millî Eğitim Bakanı
olarak “İstişarelere açığız.” dedi ama bugüne kadar yapılan değişikliklere
baktığımızda, pek çoğunda değişikliğin üzerinden yeniden değişiklik
yapıldığını, önceki uygulamalardan pek çok kez vazgeçildiğini görüyoruz. Bugün
internet ortamında yapılan bir açıklamanın ne kadar gerçekçi olduğuna ilişkin
kamuoyu yoklamaları da yapılarak bir sonuç çıkıyor. Sayın Bakana önerim… Son
yaptığı açıklamada “Avrupa ölçeğinde Millî Eğitim Bakanlığına en büyük katkıyı,
en büyük bütçe artırımını biz yapıyoruz.” dedi ve “Doğruluk Payı” diye
kamuoyunca da bilinen, eminim pek çoğunuzun zaman zaman baktığı o sitede Sayın
Bakanın doğru söylemediği, verdiği bilgilerin de gerçeği yansıtmadığı
açıklandı. Bu konuda da Sayın Bakandan bir açıklama bekliyoruz.
Sayın
milletvekilleri, örneğin, bu çocukları yetiştiriyorsunuz. Yeri geldikçe ben de
vurgulamayı seviyorum: “Bir yıl sonrayı düşünüyorsan tohum ek, on yıl sonrayı
düşünüyorsan ağaç dik, yüz yıl sonrayı düşünüyorsan toplumu eğit.” Bu kadar
önemli bir konuyla ilgili, örneğin, 2005 yılında tutturdunuz “Bitişik, eğik el
yazısı yazılacak.” “Ya, yapmayın...” Örneğin psikologlar dediler ki: “Ya, bu
çocuklar bu şekilde el yazısını öğrenemezler.” O dönem çok zorlandı, inat
ettiniz. Sonra ne oldu? On iki yıl sonra “Ya, bu olmamış, değiştirelim, eskiye
dönelim.” dediniz. Bu mu istişare? 
Şimdi,
en son, öğrenciler 24 Haziranda üniversite sınavına gireceklerdi, bir hafta
ertelediniz ama sadece bu yıl üniversite sınavlarına girecek öğrenciler… Sayın milletvekilleri,
Sayın Bakanım, lütfen bir kere daha bir muhakeme edin, bir çocuğun sınava
gireceğini düşünün. Bir üniversite öğrencisi adayı bu yıl sınava dokuz ay kala
sınavın adının değiştiğini öğrendi, sekiz ay kala sınava tarih sorularının da
girdiğini öğrendi, yedi ay kala sınavın sorularının artırıldığını öğrendi, dört
ay kala sınav puanlarının hesaplama şeklinin değiştiğini öğrendi, iki ay kala
sınav tarihinin değiştiğini öğrendi. Bu mu istişare, bu mu karşılıklı görüşerek
bir karar verme?
Yine
bu çocuklar… Şu anda İstanbul Üniversitesinde ya da Gazi Üniversitesinde okuyan
bir öğrenci, üniversitedeki bir öğrenci liseye girdiğinde liseye giriş
sınavlarının şeklinin değiştiğini öğrenerek, o yeni sisteme alışarak liseye
girmişti, lisede 2’nci sınıfta sınav sisteminin bir kere daha değiştiğini
öğrendi, lise son sınıfta üniversiteye giriş sınavlarının değiştiğini öğrendi
ve şimdi de üniversitenin adının değiştiğini öğrenecek. Sayın milletvekilleri,
yani bunun neresi muhakeme? En çok oynadığınız, en çok yazboz tahtasına
çevirdiğiniz alan eğitim oldu. Yine, kamuoyunda “Büyük bir proje başlattık.”
diye başlattığınız FATİH Projesi’nden bugün bir eser var mı? Sayın Bakandan ben
bu konuda da bir açıklama bekliyorum. FATİH Projesi sekiz yıldır uygulanacaktı
şimdi vazgeçildi. Fatih Sultan Mehmet İstanbul’u iki ayda fethetti, şimdiye 40
defa fethetmesi gerekirdi. Vallahi Fatih Sultan Mehmet 24 Haziranı görse size
oy vermezdi, sizi kovalardı diyorum, Genel Kurulu saygıyla selamlıyorum. (CHP
sıralarından alkışlar) 
BAŞKAN
– Aynı mahiyetteki diğer önerge üzerinde Adana Milletvekili Meral Danış Beştaş
konuşacaktır.
Buyurun
Sayın Danış Beştaş. (HDP sıralarından alkışlar) 
MERAL
DANIŞ BEŞTAŞ (Adana) – Teşekkürler Sayın Başkan.
Parlamentoyu
bir konuda aydınlatmak istiyorum. Şu anda dünya Twitter’da açılan bir
“hashtag”i konuşuyor: “Tamam.” Bilmiyorum duydunuz mu? Duymadıysanız ben
paylaşayım. Bugün Cumhurbaşkanı bir konuşmasında şöyle dedi: “Şayet bir gün
milletimiz ‘Tamam.’ derse ancak o zaman biz kenara çekiliriz.” İşte bu söz
üzerine şu anda dünyada -sanırım son rakam 600 bin oldu- dünya TT listesinde.
Uluslararası alanda bütün dünya, Erdoğan’ın gitmesine ne kadar büyük bir
arzuyla hem de saatler içinde -böyle uzun bir zaman değil, üç saatlik bir zaman
dilimi içinde- milletin gidişe nasıl “Tamam.” dediğini konuşuyor. 
HÜSNÜYE
ERDOĞAN (Konya) – Bu bilinmedik bir şey değil ki, dünya âlem karşımızda zaten,
siz de dâhil olmak üzere. 81 milyonun ne dediği önemli, dünyanın değil, 81
milyonun.
ŞİRİN
ÜNAL (İstanbul) – 35 milyon oy aldık, 35 milyon.
MERAL
DANIŞ BEŞTAŞ (Devamla) – Evet, Erdoğan’a şunu söylüyoruz: Gerçekten siz
“Milletimiz ‘Tamam.’ derse çekiliriz.” dediniz, biz milletin vekilleri olarak
“Tamam.” diyoruz; “Tamam.” “Tamam.” “Tamam.” artık çekilin. Gerçekten halk
“Bitsin bu çilemiz, yeter artık.” diyor, “…”(x)
diyor, “Tamam.” diyoruz biz de onlar adına. 
HÜSNÜYE
ERDOĞAN (Konya) – Onu PKK’lılara diyor. 
ŞİRİN
ÜNAL (İstanbul) – 24 Haziranda görüşeceğiz. 
MERAL
DANIŞ BEŞTAŞ (Devamla) - Biz diyoruz ki artık kenara çekilme zamanı, yoruldunuz
gerçekten. Her gün bütün kanallarda kendinizi izlemekten siz yorulmadıysanız,
bıkmadıysanız bu halk yoruldu. Hangi kanalı açarsak açalım karşımızda sizi
görmekten biz de yorulduk, usandık, halk da yoruldu. Gerçekten halk diyor ki:
“Artık bize televizyonlarda her gün afra tafra yaparak parmak sallamayın,
tamam, kenara çekilin, emeklilik vaktiniz geldi.” 
HÜSNÜYE
ERDOĞAN (Konya) – O parmak hainlere, o parmak PKK’lılara sallanıyor biliyor
musunuz, bilmiyorsanız öğrenin. 
TÜLAY
KAYNARCA (İstanbul) – Ona millet karar verir, millet. 
MERAL
DANIŞ BEŞTAŞ (Devamla) - Biz de halk adına “Tamam.” diyoruz. 24 Haziranda
doğru, bir seçim var, baskın seçim var ama biz de halkın vekilleri olarak
diyoruz ki 24 Hazirana daha çok var, yeter, il il gezmenize gerek yok, ilçe
kongrelerine gitmenize gerek yok, gece iki üç saat uykuyla yorulmanıza gerek
yok. Bu hayat bir defa olur, bir defa insan doğar, yaşar ve ölür; yeter, yazık
size, yazık, “Tamam.” diyoruz “Tamam.” 
HÜSNÜYE
ERDOĞAN (Konya) – Biz her an sahadayız, zaten yapmamıza da gerek, her an
sahadayız. 
MERAL
DANIŞ BEŞTAŞ (Devamla) - Gerçekten şu anda Twitter’da inanılmaz yaratıcı
mesajlar var ve o kadar yaratıcı mesajlar var ki keşke buradan hepsini okuma ve
paylaşma şansı olsa. Ama bunu biz söylemedik…
TÜLAY
KAYNARCA (İstanbul) – Twitter söyledi. 
MERAL
DANIŞ BEŞTAŞ (Devamla) - …bunu Erdoğan’ın kendisi söyledi, “Şayet milletim
‘Tamam.’ derse ben kenara çekilirim.” dedi. İsterseniz yarın seçim yapalım,
elli güne ne gerek var. Gelin, nasıl olsa her şey sizin elinizde, sandıkları
kuralım, bugün “Tamam.” diyenler yarın da size “Tamam.” desin. 
HÜSNÜYE
ERDOĞAN (Konya) – Millet size kaç kere “Tamam.” dedi, siz hâlâ oradasınız. 
MERAL
DANIŞ BEŞTAŞ (Devamla) - Evet değerli milletvekilleri, halk “Hukuksuzlukların
son bulması için ‘Tamam.’, işkencenin son bulması için ‘Tamam.’, tutuklu
siyasetçilerin tahliyesi için ‘Tamam.’” diyor, “Çocuklarımızın istismara
uğramaması için ‘Tamam.’” diyor, “Yoksulluk çekmek istemiyorum, bu nedenle
‘Tamam.’” diyor. “İşsizlikten, artık her gün iş aramaktan bıktım, buna da
‘Tamam.’” diyor. Kadınlar “Her gün şiddete uğramaktan, taciz ve tecavüze maruz
bırakılmaktan bıktım, bu artık son bulsun, bu nedenle ‘Tamam.’” diyor. İş
dünyası “Yandaşlarınıza daha fazla kâr dağıtmanıza, para dağıtmanıza gerek yok,
tamam, siz çekilin, herkes eşit oranlarda faydalansın.” diyor. Cizre’de
yaşayanlar “Bodrumlarda yaktığınız çocuklarımızın cenazelerini henüz
defnedemedik, çekilin, cenazelerimize kavuşalım.” diyor, “Tamam.” diyor,
“Gidin.” diyor, “İstemiyoruz sizi.” diyor. 
TÜLAY
KAYNARCA (İstanbul) – Millet ne diyor, millet? 
İSMAİL
TAMER (Kayseri) – Millet ne diyecek, millet?
MERAL
DANIŞ BEŞTAŞ (Devamla) - Gitmeniz için o kadar çok sebep var ki burada değil
beş dakika, saatler yetmez. Şu anda…
İSMAİL
TAMER (Kayseri) – Siz “Tamam.” demeyeceksiniz, millet diyecek o “Tamam.”ı. 
MERAL
DANIŞ BEŞTAŞ (Devamla) - Şu anda hapishanelerde, dünyanın dört bir yanında
Türkiye'de olan biteni izleyenlere biz gür sesle şunu söylüyoruz: 24 Haziranı
beklemeyin, bugün çekilin.
İSMAİL
TAMER (Kayseri) – Dünya “Tamam.” der ama Türk milleti “Evet.” diyor; bunu
bilin. 
MERAL
DANIŞ BEŞTAŞ (Devamla) - Biz hep bir ağızdan kesinlikle “Tamam.” diyoruz. 
İSMAİL
TAMER (Kayseri) – Türk milleti “Evet.” diyor, Türk milleti! 
MERAL
DANIŞ BEŞTAŞ (Devamla) - Eminiz, son kararımız! 
İSMAİL
TAMER (Kayseri) – Türk halkı “Evet.” diyor. 
MERAL
DANIŞ BEŞTAŞ (Devamla) - Eminiz, son kararımız!
İSMAİL
TAMER (Kayseri) – Tüm seçimlerde size “Hayır.” dedi… 
BAŞKAN
– Müdahale etmeyin sayın milletvekilleri. 
MERAL
DANIŞ BEŞTAŞ (Devamla) – Tamam, tamam… 
İSMAİL
TAMER (Kayseri) – …“Tamam.” demedi. 
MERAL
DANIŞ BEŞTAŞ (Devamla) – Tamam, tamam… 
BAŞKAN
– Sayın Tamer… 
İSMAİL
TAMER (Kayseri) – Türk milleti “Evet.” diyor.
MERAL
DANIŞ BEŞTAŞ (Devamla) – Tamam, tamam…
İSMAİL
TAMER (Kayseri) – Türk milleti “Evet.” diyor.
BAŞKAN
– Sayın Tamer… 
MERAL
DANIŞ BEŞTAŞ (Devamla) – Tamam, tamam…
İSMAİL
TAMER (Kayseri) – Türk milleti “Evet.” diyor.
MERAL
DANIŞ BEŞTAŞ (Devamla) - Tamam, tamam… 
(Mikrofon
otomatik cihaz tarafından kapatıldı) 
İSMAİL
TAMER (Kayseri) – Türk milleti “Evet.” diyor.
BAŞKAN
– Sayın Tamer… 
MERAL
DANIŞ BEŞTAŞ (Devamla) – Tamam, tamam…
İSMAİL
TAMER (Kayseri) – Türk milleti “Evet.” diyor.
MERAL
DANIŞ BEŞTAŞ (Devamla) – Tamam, tamam… 
İSMAİL
TAMER (Kayseri) – Türk milleti “Evet.” diyor.
MERAL
DANIŞ BEŞTAŞ (Devamla) – Tamam…
TÜLAY
KAYNARCA (İstanbul) – Devam… 
İSMAİL
TAMER (Kayseri) – Türk halkı “Evet.” diyor, “Devam.” diyor.
TÜLAY
KAYNARCA (İstanbul) – Devam… 
MERAL
DANIŞ BEŞTAŞ (Devamla) – Tamam… 
İSMAİL
TAMER (Kayseri) – 24 Haziranda göreceğiz, “Tamam.”ı göreceğiz.
MERAL
DANIŞ BEŞTAŞ (Devamla) – Tamam…
İSMAİL
TAMER (Kayseri) – Devam mı, tamam mı? Türk milleti “Evet.” diyor.
BAŞKAN
– Evet, “Tamam.” ile “Devam.”ı 24 Haziran yaklaşacak, herkes görecek inşallah. 
MEHMET
NACİ BOSTANCI (Amasya) - Sayın Başkan…
BAŞKAN
- Buyurun Sayın Bostancı. 
HÜSNÜYE
ERDOĞAN (Konya) – “Teröre tamam, HDP’ye tamam.” diyor, “Hainliğe tamam, PKK’ya
tamam.” diyor. 
BAŞKAN
– Sayın milletvekilleri, lütfen müdahale etmeyelim. Sözü olan talepte bulunur,
eğer uygunsa, İç Tüzük elveriyorsa söz veririz ama değilse de kusura bakmayın. 
Buyurun
Sayın Bostancı.
V.- AÇIKLAMALAR (Devam) 
25.- Amasya Milletvekili Mehmet Naci Bostancı’nın, Adana
Meral Danış Beştaş’ın görüşülmekte olan 556 sıra sayılı Kanun Tasarısı’nın
7’nci maddesine bağlı ek madde 182’yle ilgili önerge üzerinde yaptığı
konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler. 
Eminim,
Sayın Beştaş 24 Haziranda “Tamam.” diyecektir, farklı bir oy vermeyecektir. 
İSMAİL
TAMER (Kayseri) – Dünya zaten istemiyor. 
ALİ
ŞEKER (İstanbul) – Dünya değil, Türkiye’den, hepsi Türkiye’den! 
MEHMET
NACİ BOSTANCI (Amasya) - Sayın Beştaş 2014’te de herhâlde “Tamam.” demişti,
2011’de de “Tamam.” demişti, 2007’de de “Tamam.” demişti. 
SİBEL
ÖZDEMİR (İstanbul) – Artık tamam, artık! 
MEHMET
NACİ BOSTANCI (Amasya) - Sayın Beştaş’ın “Tamam.” demesinin bir önemi yok.
ALİ
ŞEKER (İstanbul) – Halk diyor! 
MEHMET
NACİ BOSTANCI (Amasya) - Önemli olan, burada, bu milletin, bu milletin, bu
ülkede yaşayanların iradeleri, reyleri, onların ne dediği. Sayın Beştaş
istikrarlı bir çizgiyle hep “Tamam.” dedi, millet de her zaman Sayın Erdoğan’a
“Devam.” dedi. (AK PARTİ sıralarından “Bravo” sesleri, alkışlar) 
İSMAİL
TAMER (Kayseri) - Size “Tamam.” Sayın Erdoğan’a “Devam.”
MEHMET
NACİ BOSTANCI (Amasya) - Şimdi, 24 Haziranda göreceğiz. Hiç kimsenin bu
milletle telepatik güçler marifetiyle, her biriyle bağ kurarak onun üzerinden
sanki milleti temsil ediyormuş gibi konuşmasına gerek yok.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
ÖZGÜR
ÖZEL (Manisa) – Bak “Tamam.” dediniz. (CHP sıralarından alkışlar)
MERAL
DANIŞ BEŞTAŞ (Adana) – “Tamam.” dediniz.
İSMAİL
TAMER (Kayseri) – “Tamamlayın” dedi, “Tamam.” demedi.
BAŞKAN
– “Tamamlayın.” derken devam ettirdim, onu da görmediniz değil mi? Devam
ettiriyoruz. (AK PARTİ sıralarından alkışlar)
Buyurun.

MEHMET
NACİ BOSTANCI (Amasya) - Bir gerçeklik var, bütün bu spekülasyonların, lafların
ötesinde on altı yıldır Türkiye siyasetinin karizmatik lideri, Türkiye
siyasetinin üzerine en fazla söz söylenen kişisi Sayın Erdoğan’dır. Sayın
Erdoğan’ın karşısında Twitter’a birtakım mesajlar atılıyormuş. Sayın Beştaş
Twitter’a baksaydı lehinde de birçok mesaj atıldığını görürdü. 
MERAL
DANIŞ BEŞTAŞ (Adana) – 10 bin, 10 bin. 500 bin, 600 bin-10 bin.
ALİ
ŞEKER (İstanbul) – 600 bin-10 bin.
MEHMET
NACİ BOSTANCI (Amasya) – Lehinde -toplamı söylüyorum- oy atanlar bir çizgiyi,
bir siyaseti, bir programı işaret ediyor. Aleyhinde konuşanların ortak bir
programı yok; her birinin ayrı türküsü, ayrı hikâyesi var. 24 Haziranda bu
milletin yine kahir ekseriyeti Sayın Beştaş’ın bu “Tamam.” demesinin aksine
Sayın Erdoğan’a bir kez daha “Devam.” diyecektir. (AK PARTİ sıralarından
alkışlar)
MERAL
DANIŞ BEŞTAŞ (Adana) – Sayın Başkan…
BAŞKAN
– Bir saniye, size de söz vereceğim.
Ben
önce bu aynı mahiyetteki önergeleri oylarınıza sunuyorum.
ÖZGÜR
ÖZEL (Manisa) – Karar yeter sayısı isteriz.
BAŞKAN
- Karar yeter sayısı mı istediniz?
ÖZGÜR
ÖZEL (Manisa) - İsterseniz isteriz. Ondan, bence söz verin, söz hakkını… 
BAŞKAN
– Karar yeter sayısı istemeyin, söz vereyim işte.
ÖZGÜR
ÖZEL (Manisa) – Hayır olmaz, pazarlık yok. 
ALİ
ŞEKER (İstanbul) - O ayrı, o ayrı.
ÖZGÜR
ÖZEL (Manisa) – Demokrasinin pazarlığı, indirimi, iskontosu olmaz.
BAŞKAN
– Buyurun.
MERAL
DANIŞ BEŞTAŞ (Adana) – Sayın Bostancı konuşmasında bana atfen “milleti temsil
ediyormuş gibi” diyerek açıkça sataşmıştır. Sataşmadan dolayı söz istiyorum.
MEHMET
NACİ BOSTANCI (Amasya) - Sayın Başkanım…
BAŞKAN
– Buyurun.
MEHMET
NACİ BOSTANCI (Amasya) – “Milletle, sanki herkesle telepatik bir ilişki
kuruyormuş ve onların kanaatlerini temsil ediyormuş gibi.” dedim yoksa herkes…
BAŞKAN
– Evet, farklı şeyler. Ben size de 60’a göre yerinizden söz veririm aynı
şekilde, size de devam ettiririm, rahat olun, buyurun.
MERAL
DANIŞ BEŞTAŞ (Adana) – Hayır, açıkça sataşmadır.
BAŞKAN
– Buyurun Sayın Danış Beştaş. 
26.- Adana Milletvekili Meral Danış Beştaş’ın, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
MERAL
DANIŞ BEŞTAŞ (Adana) – Ben, millet adına konuşma yetkisine sahibim, milletten
bu yetkiyi aldım, o yüzden şu anda burada kendisi gibi Parlamentodayım. Bu
nedenle millet adına tabii ki konuşma hakkım var. 
İSMAİL
TAMER (Kayseri) – Tüm herkesi temsil edemezsiniz, temsil etmiyorsunuz tüm
milleti.
MERAL
DANIŞ BEŞTAŞ (Adana) – Kendisinin sözlerinden gerçekten aslında trollerin daha
haberi olmadığını anladık çünkü yani buradan troller şimdi harekete geçecekler
ama ne kadar geçerlerse geçsinler 600 bine 10 bin farkı kapatamayacaklar. 
HÜSNÜYE
ERDOĞAN (Konya) – Gündeme dön, gündeme. 
SAİD
YÜCE (Isparta) – Sen sandıktaki sonuca bak, sandığa bak, sandığa, Twitter’la
olmuyor bu iş.
MERAL
DANIŞ BEŞTAŞ (Adana) – Bu 600 bin ilerleyen saatlerde milyonları bulacak. Bunu
da gerçekten biz temsilen burada söylüyoruz; 24 Haziranda bu “Tamam.”lar sel
olacak, büyüyecek ve bu iktidar gidecek, biz de güle güle diyeceğiz, güle güle,
güle.
ÖZGÜR
ÖZEL (Manisa) – Sayın Başkan…
BAŞKAN
– Sayın Özel, buyurun.
27.- Manisa Milletvekili Özgür Özel’in, Amasya Milletvekili
Mehmet Naci Bostancı’nın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, tabii, bu tip tartışmalar yaklaşan seçimlerin de
heyecanıyla bütün halkımız tarafından dikkatle takip ediliyor. Siyaset bir
iddia işi. Bugün Sayın Erdoğan “‘Tamam.’ derlerse giderim.” dedi.
HÜSNÜYE
ERDOĞAN (Konya) – Bu da diktatör olmadığının en büyük kanıtıdır işte,
biliyorsunuz değil mi?
İSMAİL
TAMER (Kayseri) – Ama sizin “Tamam.”ınız değil o, siz hep “Tamam.” diyorsunuz
zaten.
ÖZGÜR
ÖZEL (Manisa) – Ve tamamı Türkiye’den atılmış 600 bin “Tamam.” “tweet”iyle
bugün dünyada en çok konuşulan konu bu oldu. 
ŞAHİN
TİN (Denizli) – Tek adam olmadığını gösteriyor.
HÜSNÜYE
ERDOĞAN (Konya) – Diktatör olmadığının en büyük kanıtıdır, kendinize gelin.
Söyledikleriniz ile şu kürsüde senin söylediklerin tezat oluşturuyor, tezat.
BAŞKAN
– Sakin, arkadaşlar, lütfen…
ÖZGÜR
ÖZEL (Manisa) – Arkadaşların paniği iki sebebe dayanmaktadır; bir tanesi, bu
meselenin bir anda patlamasından duydukları rahatsızlık ve bir an için
düşündüler; şunu biliyoruz: Pek az bir kısmınız şu köşede oturacak ama 24
Hazirandan sonra orada milletin temsilcisi Cumhuriyet Halk Partisi ve millet
ittifakının ve size karşı duran bütün partilerin temsilcileri oturacak, tamam
mı arkadaşlar? (CHP sıralarından “Tamam.” sesleri) 
HÜSNÜYE
ERDOĞAN (Konya) – 1 Kasımdan önce de bu sözleri çok duyduk. 
ÖZGÜR
ÖZEL (Manisa) – Tamam mı arkadaşlar? (CHP sıralarından “Tamam.” sesleri) Tamam
mı arkadaşlar? (CHP sıralarından “Tamam.” sesleri, alkışlar) 
BAŞKAN
– Arkadaşlar, sayın milletvekilleri, boşuna “Twitter cıvıtır.” demiyorlar. 
ALİ
ŞEKER (İstanbul) – Siz cıvıttınız, siz.
CEYHUN
İRGİL (Bursa) – AKP’nin lehine olunca Twitter iyi oluyor ama değil mi?
BAŞKAN
– Kalkıp da Twitter üzerinden burada karar vermek hiçbirimize düşmez. Söz de
karar da millettedir. Millet kime “Tamam.” derse tamam olacak, kime “Devam.”
derse devam edecektir. Lütfen, milletin iradesine ipotek koymayalım.
AYŞE
ACAR BAŞARAN (Batman) – Ne alakası var? 
BAŞKAN
- Bunu da 24 Haziranda hepimiz göreceğiz inşallah.
İSMAİL
TAMER (Kayseri) - Her zaman olduğu gibi.
MEHMET
NACİ BOSTANCI (Amasya) - Sayın Başkanım…
BAŞKAN
– Buyurun Sayın Bostancı.
MEHMET
NACİ BOSTANCI (Amasya) – Türkiye siyasetinde karar veren millettir, bunu
sandıkta yapar. 
ALİ
ŞEKER (İstanbul) – Davutoğlu nerede, Davutoğlu?
ÖZGÜR
ÖZEL (Manisa) – O zaman neden 10 bin tane trol besliyorsunuz? 
ALİ
ŞEKER (İstanbul) – Davutoğlu nerede?
MEHMET
NACİ BOSTANCI (Amasya) - Sandık gerçekliğini geçmişte görmeyenler gelecekte de
bununla yüzleşmek yerine başka mecralarda teselli arıyorlar, arayamaya devam
etsinler. 
ALİ
ŞEKER (İstanbul) – “Tamam mı?” diye sormuş, cevap vermiş millet de Cumhurbaşkanına.

HÜSNÜYE
ERDOĞAN (Konya) - Onlara bu teselli yeter zaten, bu kadar teselli yeter. 
MEHMET
NACİ BOSTANCI (Amasya) - Bu millet bir kez daha 24 Haziranda kendi gerçek
iradesini ortaya koyacak ve Sayın Erdoğan’a yüksek bir oyla “Devam.”
diyecektir. (AK PARTİ sıralarından alkışlar)
BAŞKAN
– Ya, arkadaşlar, biz neyi tartışıyoruz hakikaten? Twitter cıvıttı yani ha,
kusura bakmayın.
HÜSNÜYE
ERDOĞAN (Konya) – Yazık ya, yazık! 
MERAL
DANIŞ BEŞTAŞ (Adana) – Sayın Başkan…
MEHMET
NACİ BOSTANCI (Amasya) – Sandık! Sandık!
BAŞKAN
- Yani, biz kalkıp da, şimdi, o zaman sandığı, seçimi, 24 Haziranı, hepsini bir
tarafa bırakalım, bir “hashtag” üzerinden, milletin kararıymış gibi, karar
verelim.
İSMAİL
TAMER (Kayseri) - Nelerden medet umuyorsunuz ya? Acıyorum size. 
ALİ
ŞEKER (İstanbul) - Troller çalışmıyor, troller. 
MERAL
DANIŞ BEŞTAŞ (Adana) – Sayın Başkan…
BAŞKAN
– Buyurun Sayın Danış Beştaş.
MERAL
DANIŞ BEŞTAŞ (Adana) – Şu anda “Twitter cıvıttı.” lafınızı milyonlarca insana
hakaret olarak algıladım. 
ŞİRİN
ÜNAL (İstanbul) – Ne alakası var?
İSMAİL
TAMER (Kayseri) - Ya bırakın! Saptırıyorsunuz her şeyi, saptırıyorsunuz ya! 
TÜLAY
KAYNARCA (İstanbul) – İşiniz sosyal medyaya kaldıysa yandınız.
MERAL
DANIŞ BEŞTAŞ (Adana) – Ben de bir Twitter kullanıcısı olarak… Gayet ciddi bir
mecra ve orada insanlar düşüncelerini ifade ediyorlar. Siz, AKP iktidarı, siz
değil de; siz bağımsızsınız ya!
BAŞKAN
– Bağımsızım. 
MERAL
DANIŞ BEŞTAŞ (Adana) – Bütün basın-yayın organlarını ele geçirdiği için
insanların nefes aldığı, duygularını ve düşüncelerini söylediği maalesef
alanlar olarak sosyal medya kaldı. Bu nedenle, beğenseniz de beğenmesiniz de
halkın oradaki düşüncelerine saygı duymak zorundasınız.
BAŞKAN
– Tamam, tamam, problem yok. 
ÖZGÜR
ÖZEL (Manisa) – Tamam, tamam Başkan. (CHP sıralarından alkışlar) 
AYŞE
ACAR BAŞARAN (Batman) – Tamam, evet.
MERAL
DANIŞ BEŞTAŞ (Adana) – Tamam, tamam, kesinlikle. Meclis Başkan… 
BAŞKAN
– Sosyal medyayı bizler de kullanıyoruz Sayın Danış Beştaş. 
MERAL
DANIŞ BEŞTAŞ (Adana) – Bitiriyorum. 
BAŞKAN
- Asıl sosyal medya üzerinden burada karar kesmek bu milletin iradesine ipotek
koymaktır, millete haksızlıktır. (AK PARTİ sıralarından “Bravo Başkan!”
sesleri, alkışlar) Millet kararını verecek. 
MERAL
DANIŞ BEŞTAŞ (Adana) – Sayın Başkan…
BAŞKAN
- Bu tartışmayı bitiriyoruz burada. 
MERAL
DANIŞ BEŞTAŞ (Adana) – Eminim sizin içinizden de -zaten dışa da yansıdı-
“Tamam.” demek geliyor. 
ÖZGÜR
ÖZEL (Manisa) – Dedi, dedi, defalarca dedi. 
MERAL
DANIŞ BEŞTAŞ (Adana) – Yani, dediniz bunu defalarca. 
ALİ
ŞEKER (İstanbul) – Sizi de kurtaracağız.
MERAL
DANIŞ BEŞTAŞ (Adana) - Biz bunu halka destek olarak algılıyoruz ve diyoruz ki:
Hodri meydan! Gelin, OHAL’i kaldırın, siyasetçileri bırakın, hepimiz özgürce
alanlarda yarışalım, bakalım kim kazanacak?
BAŞKAN
– Evet, hodri meydan! 24 Haziranda görüşelim diyorum ve…
ÖZGÜR
ÖZEL (Manisa) – Hodri meydan!
Karar
yeter sayısı istiyoruz.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
B) Yeniden Görüşmeleri Yapılan Tasarılar/Teklifleri (Tekriri
Müzakere) (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (7’nci Maddeye bağlı Ek Madde
182) (Devam)
BAŞKAN
- Aynı mahiyetteki önergeleri oylarınıza sunmadan önce karar yeter sayısı
arayacağım.
Sizlerin
önergesi, kabul edin lütfen.
Kabul
edenler… Kabul etmeyenler… Karar yeter sayısı yoktur.
Birleşime
on dakika ara veriyorum. 
Kapanma Saati: 19.21
ALTINCI OTURUM
Açılma Saati: 19.39
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Barış KARADENİZ (Sinop)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 96’ncı Birleşiminin
Altıncı Oturumunu açıyorum. 
556
sıra sayılı Kanun Tasarısı’nın 7’nci maddesine bağlı ek madde 182 üzerinde
verilen aynı mahiyetteki önergelerin oylamasında karar yeter sayısı
bulunamamıştı. 
Şimdi
önergeleri tekrar oylarınıza sunacağım ve karar yeter sayısı arayacağım.
Kabul
edenler… Kabul etmeyenler…
MAHMUT
TANAL (İstanbul) – 105 kişi var Sayın Başkan.
BAŞKAN
– Evet, elektronik oylama cihazıyla yapacağız. 
Üç
dakika süre veriyorum ve süreyi başlatıyorum. 
(Elektronik
cihazla oylama yapıldı)
BAŞKAN
– Sayın milletvekilleri, karar yeter sayısı vardır, önergeler kabul
edilmemiştir. Böylece, evet, devam ediyormuşuz. (AK PARTİ sıralarından
alkışlar) 
556
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon
ve Hükûmet yerinde.
7’nci
maddeye bağlı ek madde 182 üzerindeki önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 556 sıra sayılı Kanun Tasarısı’nın
7’nci maddesi ile 2809 sayılı Kanuna eklenen ek 182’nci maddesinin birinci
fıkrasının başlığında ve madde metninde yer alan "İstanbul Cerrahpaşa
Üniversitesi” ibarelerinin "İstanbul Üniversitesi-Cerrahpaşa” şeklinde,
(a) bendinde yer alan "Diş Hekimliği Fakültesi,” ibaresinden sonra gelmek
üzere “İktisat Fakültesi, İşletme Fakültesi” ibaresinin eklenmesini arz ve
teklif ederiz.
 Mustafa
Elitaş Mehmet Doğan Kubat Halis Dalkılıç
 Kayseri İstanbul İstanbul
 Osman
Boyraz Hasan Turan Mehmet Metiner
 İstanbul İstanbul İstanbul
 İsmet
Uçma  Aziz Babuşcu Nureddin Nebati
 İstanbul İstanbul İstanbul

 Feyzullah
Kıyıklık Leyla Şahin Usta Şirin Ünal
 İstanbul Konya İstanbul
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKAN VEKİLİ BURHANETTİN UYSAL
(Karabük) – Takdire bırakıyoruz Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılıyoruz Başkanım.
BAŞKAN
– Gerekçeyi okutuyorum.
Gerekçe:
İstanbul
Üniversitesi-Cerrahpaşa’ya bağlı olarak yeni İktisat Fakültesi ile İşletme
Fakültesinin kurulması amaçlanmıştır.
BAŞKAN
– Gerekçesini okuttuğum önergeyi oylarınıza sunuyorum: Kabul edenler... Kabul
etmeyenler... Önerge kabul edilmiştir. 
Kabul
edilen önerge doğrultusunda 7’nci maddeye bağlı ek madde 182’yi oylarınıza
sunuyorum: Kabul edenler... Kabul etmeyenler... Madde kabul edilmiştir. 
Böylece
birinci bölümde yer alan maddelerin oylamaları tamamlanmıştır.
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim Kurumları
Teşkilatı Kanununda Değişiklik Yapılması Hakkında Kanun Teklifi (2/2311),
Adalet ve Kalkınma Partisi Grup Başkanvekili Kayseri Milletvekili Mustafa
Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (Devam)
BAŞKAN
- Şimdi, ikinci bölümün görüşmelerine başlıyoruz. 
İkinci
bölüm 9 ila 17’nci maddeleri kapsamaktadır. 
İkinci
bölüm üzerinde söz isteyen, grupları adına ilk söz İYİ PARTİ Grubu adına Bursa
Milletvekili Kadir Koçdemir’e aittir. 
Buyurun
Sayın Koçdemir. 
İYİ
PARTİ GRUBU ADINA KADİR KOÇDEMİR (Bursa) – Sayın Başkan, saygıdeğer
milletvekilleri; ikinci bölüm üzerine İYİ PARTİ adına söz almış bulunuyorum.
Hepinizi saygıyla selamlıyorum. 
Cep
telefonlarının renkli ekrana yeni geçtiği dönemlerde, cep telefonlarına
kameraların yeni takıldığı dönemlerde, Cem Yılmaz bir markanın cep telefonu
reklamına çıkıyordu. O reklamlardan birisi şöyleydi: Cem Yılmaz bir kral,
yanında yelpazelerini sallayan adamlar var ve Cem Yılmaz’a, krala bir telefon
getiriyorlar. Kral telefona şöyle bir bakıyor, yere çarpıyor telefonu, diyor
ki: “Böyle cihaz mı olur?” İşte, reklamı yapılacak telefonun özelliklerini
sayıyor: “Renkli ekran olması lazım, fotoğraf çekmesi lazım.” vesaire diye.
Cihazı getirenler ters yüz olup geri gidiyorlar. Bu arada kral ekranlara doğru
dönüyor ve şu lafı ediyordu: “Kralım ya, arada sırada abuk sabuk emirler vermek
zorundayım.”
Bugün
üniversitelerle ilgili tartıştığımız bu kanun bana bu reklamı hatırlattı. Seçim
kararı alınmış, memleket seçim havasına girmiş, pek çok konuda ve önümüzdeki
yıllarda Türkiye’nin kaderiyle ilgili önemli bir seçim yapılacak ve aciliyeti
olmayan bir konuyla yüce Meclis meşgul ediliyor. Ve bunu yapanlar ölçeği
gerekçe gösteriyorlar, bu zamana kadar bunun tersi pek çok uygulamanın sahibi olanlar
bunu söylüyor. Büyükşehir uygulamasından tutun da bakanlıkların küçültülmesine
ve en son yürütme adı altında yargının, yasamanın tek bir adama bağlanmasını
gerçekleştirenler ölçeğin büyüklüğünden dem vurarak üniversiteleri bölmeye
kalkıyorlar. 
Arkadaşlar,
2 ülkeyi sizin dikkatlerinize sunmak istiyorum. Birisi Güney ve Kuzey Kore.
Biliyorsunuz, bunların ayrılmaları 1953 yılında gerçekleşti. Ayrıldıkları ana
kadar Güney ve Kuzey Kore tek bir halk idi; dünya görüşleri, zihniyetleri,
iklim, bitki örtüsü, o zamana kadar ki kültürel mirasları, itiyatları aynı olan
bir halk. Sonra, oradaki bir paralel üzerinden bu halk ikiye bölündü ve iki
devlet hâline geldi. Hatta, bölünme anında Kuzey Kore yeraltı zenginlikleri
bakımından Güneye göre nispeten biraz daha avantajlı durumdaydı. Bu ne zaman
oldu? 1953 yılında oldu. 2005 yılında Dünya Sağlık Örgütünün hesaplamalarına
göre Kuzey Kore’de ortalama ömür Güney Kore’den on üç yıl daha kısa arkadaşlar.
Elli iki yılda ortalama ömürde bile on üç yıllık bir fark var. 1970’lere kadar
Türkiye'den daha zayıf bir durumda olan Güney Kore, bugün, Türkiye'nin yedi
buçukta 1’i, 100 bin kilometrekare kadar bir arazisi var, 50 milyon insanı var
ve Türkiye'nin kişi başına düşen millî gelir hesabına baktığımızda en az 3,5
katı, kişi başına 35 bin dolar millî gelire sahip. Peki, 1953’e kadar her
şeyleri aynı olan bu iki halktaki bu iki farklı gelişmenin sebebi nedir? 
Benzer
bir şey Doğu Almanya, Batı Almanya için de geçerli. Onlar da 1948, 1949’da
ayrıldıklarında o zaman kadar aynı Goethe’yi, Schiller’i okuyan, Beethoven’ı
dinleyen aynı kültürde aynı halk idi, ayrıldılar, 1991’de tekrar
birleştiklerinde birbirlerini tanıyamadılar. Bunun sebebi nedir? Bunun tek bir
sebebi var: Batı Almanya’da ve Güney Kore’de kurallar ideal olmayabilir ama
uygulanan kuralların olduğu bir sistem vardı, orada öngörülebilir,
hesaplanabilir bir ortam vardı; çocuklar, gençler kendi ömürlerini
planlayabiliyorlardı ve yaptıkları plan yüzde 80-90 oranında tutuyordu ama
diğer bölümlerinde doğru zamanda doğru adamın yanında doğru tavrı almanız,
hakkınızda hiç bilmediğiniz birisi tarafından ispiyonlama yapılıp yapılmaması
sizin kaderinizi belirliyordu. Türkiye böyle bir yer hâline geldi. Türkiye'de
bırakın on yıl, yirmi yıl sonrasını, on gün sonrasını planlamak mümkün değil.
Şimdi
üniversitelerle ilgili bu düzenlemeyi getiriyorsunuz ama bu üniversitelere
kayıt yapan öğrenci “Üç yıldır ben İstanbul Üniversitesinde okuyorum.” “Ben
Gazi Üniversitesinde okuyorum.” diyen öğrenci ayrı bir diploma alacak, yarın
işe müracaat ettiğinde o isim belki oranın personel departmanı tarafından
bilinmediği için ücra yerdeki bir üniversite gibi algılanacak.
MİLLÎ
EĞİTİM BAKANI İSMET YILMAZ (Sivas) – Kadir Bey, istediği yerden diploma alacak
talebine bağlı, ikisi de farklı değil. 
KADİR
KOÇDEMİR (Devamla) – Bu düzenlemenin gerekliliğiyle ilgili Türkiye kamuoyunda
en küçük bir tartışmaya biz şahit olmadık. Ben bunun bir tesadüf olmadığını
düşünüyorum arkadaşlar. Şimdi, Türkiye'de oy sandıkları ve semtler ile AK
PARTİ’nin aldığı oylar arasında bir ilişki kurmaya çalışalım, bir regresyon
analizi yapalım şeyde, şunu görüyoruz: Eğitim seviyesi Türkiye ortalama eğitim
seviyesinden pozitif olarak farklılaştıkça, gelir seviyesi Türkiye ortalama
gelir seviyesinden pozitif olarak farklılaştıkça AK PARTİ'nin oyu düşüyor.
Eğitimde hiçbir şey yapmasaydık, eğitimi hiç yönetmeseydik bugün uluslararası
sıralamalarda dipte sürünmezdi bu ülke. Hiçbir şey yapmasaydık, yönetmeseydik
eğitimde daha başarılı bir yerde olurduk. 
Yine
aynı şekilde bu ülke asla “orta gelir tuzağı” dediğimiz 10 bin dolarlık gelir
seviyesinden kurtulamaz çünkü AK PARTİ biliyor ki ortalama gelir 17-18 bin
dolara geldiğinde, ortalama eğitim yükseldiğinde hem yıl olarak hem kalite
olarak asla bugünkü aldıkları oyları alamayacaklar. Türkiye’nin semtlerine
bakın, bunu görün. (İYİ PARTİ sıralarından alkışlar)
HASAN
BASRİ KURT (Samsun) – 10 bin dolara kim getirmiş onu ya? 10 bin dolara sen mi
getirdin? Kim getirdi 10 bin dolara onu? 3 bin dolardan 10 bin dolara kim
getirdi o geliri?
KADİR
KOÇDEMİR (Devamla) – Burada bir kasıt var, burada bilerek yapılan bir şey var.
Bu kadar kötü sonucu tesadüfle almak asla mümkün değildir. Onun için,
arkadaşlar, Türkiye’nin normalleşmeye, tekrar siyaset yapılabilir bir ülke
hâline gelmeye ihtiyacı var. Farklı partilerde de olsa insanların birbiriyle
konuştuğu, karşısındakinin en az kendisi kadar memleketin ve çocuklarının,
torunlarının iyiliğini istediğini baştan kabul eden ama onun yanlış düşündüğünü
ona anlatmayı siyaset olarak gören yeni bir anlayışa ihtiyaç var. Bunun
sağlanması için köprüden önceki son çıkış 24 Hazirandır. 24 Haziranda inşallah
aziz milletimiz bu gidişe “dur” diyecektir ve şunu, iki ülke, Güney-Kuzey Kore,
Doğu-Batı Almanya’nın arasındaki farkın sadece hukuk devleti olduğunu
görecektir. 
Yine
başka bir farkı, bizim ülkemizle ilgili verip sözlerimi bitirmek istiyorum.
Arkadaşlar, geçen Millî Takım’da baktım, Avrupa’da bizim 2-2,5 milyon insanımız
var. 2,5 milyon insanımız -çocuğunun ki dışlanmak, başarısız olmak, yarışta
dezavantajlı duruma düşmek için pek çok sebepleri var dil bariyeri başta olmak
üzere- Millî Takım’ımıza 7-8 tane futbolcu veriyor, biz 80 milyonluk bir ülkede
kendi çocuklarımıza spor yaptırarak 3-4 tane futbolcu yetiştirebiliyoruz. İşte
bu da öngörülebilir bir ortam, adaletli, ehil, emin, halka yakın, realiteye,
gerçeğe, toprağa yakın kadroların önemini gösteriyor. Bu kadroların gününe çok
kalmadı. İnşallah 24 Haziran bu yönde milletimiz için tarihî bir fırsat
olacaktır. O günde buluşmak umuduyla hepinize saygılar sunuyorum. (İYİ PARTİ
sıralarından alkışlar)
BAŞKAN
- Teşekkür ediyorum.
ÖZGÜR
ÖZEL (Manisa) – Sayın Başkan…
BAŞKAN
- Sayın Özel, buyurun.
V.- AÇIKLAMALAR (Devam) 
28.- Manisa Milletvekili Özgür Özel’in, Cağaloğlu Anadolu
Lisesi Müdürünün devlete, Hükûmete, akla, vicdana meydan okumasına ne kadar
sessiz kalınacağını öğrenmek istediğine ilişkin açıklaması
ÖZGÜR
ÖZEL (Manisa) - Sayın Bakan, aslında bunu mikrofondan yapmadan önce defalarca
bire bir size söyledim ama bugüne kadar hiçbir sorun çözülmedi. Cağaloğlu
Anadolu Lisesinde bir müdür var. Olayı biliyorsunuz; bu müdür, okul aile
birliği üyelerine cinsiyetçi bir küfür etti ve büyük bir tartışma başladı.
Sonra öğrencilere “şerefsiz” dedi; bununla ilgili tutanak var. Sizin
yolladığınız müfettişlere “bilmem neresi kırık -o, bilmem neresi demedi de ben
öyle demek durumundayım- müfettişler mi beni görevden alacakmış?” diye söyledi.
Giden her müfettişin hakkında yazdıkları ortada. Birkaç günlüğüne görevden
aldınız, “Beni görevden almaya öyle kimsenin gücü yetmez.” dedi. Ankara’ya
geldi, geri döndü, görevden alındığı okula oturdu, ertesi günü iade yazısı
geldi. 
Cağaloğlu
Anadolu Lisesinde her dünya görüşünden veli ve hepimizin evlatları, bu müdürün
devlete, size, Hükûmete, akla, vicdana meydan okumasını izliyor. Siz buna daha
ne kadar sessiz kalacaksınız? Bir bakanın sözünü, bir müsteşarın sözünü,
müfettiş raporlarını boşa çıkartıp alay eden bu adam gücünü nereden almaktadır?
Bu konuda ne yapmayı düşünüyorsunuz? Bunu sizden duymak isteriz.
Teşekkür
ederim.
BAŞKAN
- Sayın Muş…
29.- İstanbul Milletvekili Mehmet Muş’un, Bursa Milletvekili
Kadir Koçdemir’in görüşülmekte olan 556 sıra sayılı Kanun Tasarısı’nın ikinci
bölümü üzerinde İYİ PARTİ Grubu adına yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) - Sayın Başkan, değerli milletvekilleri; az önce konuşan hatip,
ben de buradayım, bizi de dikkate alın… Bunun harici bir amaç gütmeksiniz
partimize sataşmalarda bulunmuştur. 
Hatiple
herhangi bir polemiğe girecek değiliz, dikkate de almadığımızı ifade etmek
isterim. Fakat burada bir konuya açıklık getirmeyi de elzem görmekteyim. Adalet
ve Kalkınma Partisi döneminde üniversitelerin sayısı 2 kat artmıştır, 3 katına
yani geldiğimizde 70 küsur üniversite varken bugün 180’e çıkmıştır üniversite
sayısı ve bugün de yine yeni üniversitelerin açılmasıyla alakalı bir tasarıyı
görüşüyoruz. 
İkincisi,
iktidara geldiğimizde eğitimle alakalı önemli çalışmalar yaptık; 600 bine yakın
öğretmen bu dönemde atandı, derslik anlamında yüzlerce yeni derslikler açıldı
ve eğitime her zaman aslan payını ayıran bütçeler yaptık. Zorunlu eğitimi de on
iki yıla yine Adalet ve Kalkınma Partisi çıkarmıştır. 
Aynı
şekilde, millî geliri, geldiğimiz zaman, aldığımız noktadan 3 katına çıkarttık
ve Türkiye’yle alakalı önemli hedefler ortaya koyduk, Türkiye’yi
zenginleştirmek adına, Türkiye’yi daha ileriye taşımak adına önemli hedefler
koyduk ve satın alma paritesine göre de Türkiye’nin millî geliri 20 bin doların
üzerine çıkmıştır. Bunlar yeterli mi? Değil, biz bunu çok daha yukarıya
çıkartmaya çalışacağız. Dolayısıyla, realiteler bunlardır, somut veriler
bunlardır; ötesi bizi bağlamaz. 
BAŞKAN
– Teşekkür ediyorum. 
YUSUF
HALAÇOĞLU (Kayseri) – Sayın Başkan…
BAŞKAN
– Sayın Halaçoğlu, Meclis Televizyonu kamerasında bir sorun yaşanmış, şimdi
Meclis TV’de bir problem var. O yüzden ben, düzeltmeler için on dakika ara
vermek durumundayım. 
Birleşime
on dakika ara veriyorum. 
Kapanma Saati: 19.58
YEDİNCİ OTURUM
Açılma Saati: 20.14
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Barış KARADENİZ (Sinop)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 96’ncı Birleşiminin
Yedinci Oturumunu açıyorum. 
556
sıra sayılı Kanun Tasarısı’nın görüşmelerine kaldığımız yerden devam edeceğiz.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (Devam)
BAŞKAN
- Komisyon ve Hükûmet yerinde.
Söz
sırası, Halkların Demokratik Partisi Grubu adına İstanbul Milletvekili Filiz
Kerestecioğlu’na aittir.
Buyurun
Sayın Kerestecioğlu. (HDP sıralarından alkışlar) 
HDP
GRUBU ADINA FİLİZ KERESTECİOĞLU DEMİR (İstanbul) – Sayın Başkan, değerli
milletvekilleri; günlerdir binlerce öğrenci sokaklarda, Türkiye'nin en saygın
akademisyenleri eylemler yapıyorlar. Biliyoruz Hükûmet kendinden önce gelen her
geleneği, her birikimi ortadan kaldırmak istiyor ama kökü Osmanlı’ya dayanan
üniversitelerin, onların dahi altını oyacağınızı bu ülkede aklıselim hiç kimse
beklemezdi. Bugün koskoca akademisyenler “İnandığımız her şey, yarattığımız her
birikim elimizden alınıyor.” diyorlar. Bu tasarı yasalaşırsa İstanbul
Üniversitesi, Gazi Üniversitesi, Selçuk Üniversitesi, Karadeniz Teknik
Üniversitesi gibi Türkiye'nin en eski üniversitelerinin bazı fakülteleri
üniversite bünyesinden koparılarak ayrı üniversiteler kurulacak. Artık bir ekol
olmuş, hangi siyasetten olduğu fark etmeksizin her siyasetin üzerine titremesi
gereken kurumların kimliği elinden alınacak. 
Bir
üniversitenin büyüklüğü onun zafiyeti değildir arkadaşlar, artısıdır aksine.
Bir üniversitede ne kadar çok bölüm olursa disiplinler arası çalışmalar
çoğalır. Bugün dünyada kente ilişkin bir akıllı tasarım yapılacaksa projeler
hazırlanırken fizikçiler, bilgisayar mühendisleri, sosyologlar, şehir
planlamacıları bir araya geliyorlar. Günümüzde tüm dünyada yaklaşım fakülteleri
ayırmak değil, aksine farklı disiplinleri bir araya getirmektir. Harvard’ı,
Oxford’u, Cambridge’i bölmek, adını değiştirmek kimsenin aklına gelir mi? Buna
yeltenen hükûmet olur mu sizce? Aksine “Bu üniversiteleri nasıl destekleriz,
nasıl prestijlerini yükseltiriz?” diye düşünür yöneticiler. Örneğin İstanbul
Üniversitesi geçtiğimiz yıl YÖK’ün seçtiği 10 araştırma üniversitesi arasında,
bünyesinde 70’in üzerinde araştırma merkezi var. Bir üniversiteyi böldüğünüzde
bu merkezler ve bölümler arasındaki bütünlük tamamen bozulacak. Dünya
sıralamasında dereceler elde eden üniversiteler bu bölünme neticesinde arka
sıralara düşecekler. Gerçi uzun zamandır derece elde edebilen çok üniversitemiz
de yok maalesef, birer tabela üniversitesine dönüşmüş durumda birçok üniversite
ama şu anda üzerine gidilenler yine de bunların içerisinde en değerli, en köklü
olanları. Evet, tüm dünya üniversitelerini dünya sıralamasında ilk 500’e
sokmaya çalışırken biz basamak geriletmeye çalışıyoruz. Bugün 12 Eylül
darbecilerinin dahi aklına gelmeyecek bir yıkım yaşanıyor. Onlar solcu, sosyal
bilimler bölümlerinin fakültelerini ve isimlerini değiştirmeye soyunmuşlardı
ama bu kadarı, aralarında geçmişi Osmanlı’ya dayanan üniversitelerin de olduğu
üniversiteleri bölmek akıllarına gelmemişti. 
Bugün
üniversitelerin kalabalıklığından dem vuruluyor. Peki, bu noktaya nasıl geldik
arkadaşlar? Siz artırmadınız mı bütün o kontenjanları? YÖK herkesi üniversiteli
yapmak için üniversitelerin altyapılarını dikkate almadan sürekli kontenjan
artırdı. O dönem akademisyenler ısrarla, “Önce eğitimin kalitesini artırmak,
yeterli altyapıyı hazırlamak, mezun gençler için iş yaratmak, sonra kontenjan
artırmak gerekir.” diyorlardı. Fakat, ülkede yapılan her değişiklik gibi YÖK de
kontenjanları artırırken üniversitelerin bileşenlerine, akademisyenlere,
çalışanlara, öğrencilere sormadı. Şimdi “Çok öğrenci var, üniversiteyi
bölelim.” diyorlar. Gerçekten akıl alır gibi değil.
AKP’nin
son yıllarda üniversitelerde kadrolaşma için attığı adımları bildiğimiz için,
üniversitelerin bölünmesinin kadrolaşma dışında bir maksadı olmadığından adımız
gibi eminiz. Örneğin, vesayet kurumlarıyla mücadele edeceğini ifade ederek
iktidar olan AKP, neden 12 Eylül askerî darbesini gerçekleştiren paşaların inşa
ettiği YÖK gibi bir vesayet kurumunu kaldırmaz? Çünkü böyle her yetkiyi
bünyesinde toplayan bir kurum, kadrolaşmada işlerine yarar. Hükûmet, YÖK’ü on
altı yıllık iktidarı boyunca her geçen gün bu nedenle güçlendirmiştir. 
15
Temmuzdan sonraysa OHAL rejiminden de yararlanarak üniversitelerde kim
yetenekli, kim liyakat sahibi, kim başarılı, kimin çalışmaları var unutuldu.
Türkiye’nin en başarılı akademisyenleri işlerinden olurken üniversiteler hızla
AKP’li akademisyen ve yöneticilerle doldu. Bakın, size nasıl kadrolaşıldığının
rakamlarını vereyim: Yükseköğretim Kurulu Başkanlığı Türkiye’deki
üniversitelerde görev yapan 1.577 fakülte dekanının yani tüm dekanların
istifasını istedi. Darbe girişiminin hemen ardından üniversitelerden 4.225’i
akademisyen, 1.117’si ise idari personel olan toplam 5.342 kişi hızla görevden
uzaklaştırıldı. İhraç edilen akademisyenlerin pasaportları iptal edildi.
Yabancı uyruklu imzacı akademisyenlerin çalışma izinleri hukuksuzca iptal
edildi. İhraç edilen akademisyenlerin özel alanda çalışmaları bile engellendi.
15 vakıf üniversitesi kapatılarak bu kurumlarda çalışan 2.808’i öğretim elemanı
olmak üzere yaklaşık 6 bin kişi arkadaşlar, yaklaşık 6 bin kişi bir gecede
işsiz kaldı. 
18
Ekim 2016 tarihinde, 2016-2017 Akademik Yılı açılışı sarayda yapılarak
rektörler cübbelerine iktidar iliği açtılar. Üniversitelerin kurumsal özerkliği
ayaklar altına alındı. Disiplin Yönetmeliği, yeni suçlar da ihdas edilerek 12
Eylüldekinden de daha fazla ağırlaştırıldı. Bakanlara, YÖK’e, rektörlere
istediği kişiyi herhangi bir soruşturma olmaksızın işten atma yetkisi verildi.
Rektörlük seçimleri kaldırılarak rektörler doğrudan Cumhurbaşkanı tarafından
atanmaya başlandı. Yetmedi, üniversitelerde rektör pozisyonundaki kişiler
üniversitelerin gerçek kadro ihtiyaçlarını göz ardı ederek eş dost, akraba gibi
yakın çevrelerine ve siyasal iktidarın önerdiği kişilere üniversite kadrolarını
tahsis ettiler. 
Aslında
Hükûmetin planı belli; hızla birilerine doktora yaptırıp bu yeni
üniversitelerdeki yeni kadrolara atayacaklar, tıpkı 12 Eylül öncesindeki aynı
yapılaşma ve kadrolaşma gibi.
Bugün,
üniversitelerin bölünmesine ülkenin her tarafından tepkiler yükseliyor.
Üniversite öğrencileri ve akademisyenler her yerde “Üniversiteme dokunma.”
diyerek tasarının geri çekilmesi için imza kampanyaları düzenliyorlar. Bir
üniversite öğrencisinin, akademisyenin üniversitesine sahip çıkması kadar güzel
bir şey olabilir mi aslına bakarsanız ama böyle bir şeyi hayal etmek maalesef
iktidar için mümkün değil. Ayrıca, sadece bu tepkiler muhalif olanlardan
gelmiyor, AKP seçmeni olan ama göz göre göre biat etmeyen gerçek bilim
insanları ve öğrenciler de bu tasarıya karşı çıkıyorlar. 
Bakın,
ben Ankara Üniversitesi Hukuk Fakültesinde okudum. 12 Eylülden sonra YÖK
geldiğinde, biz “İdam cezası devletin taammüden adam öldürmesidir.” diyen
akademisyenlerle okuduk. Yeni Anayasa kendilerine dayatıldığında “Ben bugüne
kadar dersimi biat etmeden verdim, bundan sonrasında buna uymam.” diyen ve
istifa eden akademisyenlerle okuduk. Ben buradan Münci Kapani’yi ve maalesef
bombalı saldırıda hayatını kaybeden Bahriye Üçok’u ve -kendisi neyse ki onu
görmemiş- ondan önce hayatını kaybeden Hocam Coşkun Üçok’u ve Selâhattin
Keyman’ı saygıyla anmak istiyorum. Evet, böyle hocalara, böyle üniversitelere,
böyle akademisyenlere ihtiyacımız var ve yok edilmek istenen maalesef bu. 
Fransız
68 kuşağının bir sözü vardır, “30 yaş üstü kimsenin dediklerine güvenme.”
derler. Öğrenciler gerçekten bu sözün hakkını vererek gençliğin yaratıcılığıyla
bir yanıt vermişler düştükleri bu trajikomik durum karşısında. Diyorlar ki:
“Üniversiteler bakteri değildir, bölünerek çoğalmazlar.” Evet, gerçekten
üniversiteler bakteri değildir, bölünerek çoğalmazlar ama sevgili gençler,
bizler çoğalabiliriz özellikle 24 Hazirandan sonra. 24 Haziranda hep birlikte
“Tamam.” diyeceğiz ve hep birlikte de el sallayacağız, “Güle güle.” diyeceğiz.
Buna yürekten sizin de karşılık verdiğinizi, her ne kadar bugün sokaklarda
susturulmak…
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Devamla) – Bitiriyorum. 
BAŞKAN
– Tamamlayalım lütfen. 
FİLİZ
KERESTECİOĞLU DEMİR (Devamla) – Her ne kadar bugün “Tamam.” demek de yasak hâle
gelmişse, bunun için de hatta bir KHK çıkarılması ihtimali söz konusu
olabilirse de -sokaklarda çünkü gençler “Tamam.” dedikleri için şimdi polis
tarafından engelleniyorlarmış, bunu da Meclisin bilgisine sunalım- yürekten
buna karşılık verdiğinizi ve 24 Haziranda da “Tamam.” diyeceğinizi biliyorum. 
Ben
buradan çok değerli bir dostumuzu, Onur Hamzaoğlu’nu da selamlayarak sözlerime
son vermek isterim. Onur Hamzaoğlu, annesinin hastalığında annesini ziyaret
etmek istedi ama zulüm gerçekten o kadar aşmış, o kadar aşmış ki annesini
ziyaret etmesine izin verilmedi ve Onur Hamzaoğlu, Dilovası’nı Türkiye’ye
tanıtan, orada kanserin yayılmasını Türkiye’ye anlatan hocamız geçen gün annesinin
cenazesine gitti polislerin kuşatması altında. Seni selamlıyoruz Onur
Hamzaoğlu. 
Sevgiler,
saygılar sunarım. (HDP sıralarından alkışlar)
BAŞKAN
– Teşekkür ediyorum. 
Şimdi
söz sırası Osmaniye Milletvekili Ruhi Ersoy’da. 
Buyurun
Sayın Ersoy. (MHP sıralarından alkışlar) 
Sizin
bir de beş dakika şahıslar adına da söz talebiniz var, onu da ilave edeyim. 
RUHİ
ERSOY (Osmaniye) – Teşekkür ediyorum. 
Sayın
Başkanım, değerli milletvekilleri; öncelikle Milliyetçi Hareket Partisi Grubu
adına Genel Kurulu saygıyla selamlıyorum. 
Üzerinde
duracağımız üniversitelerle ilgili görüşlerimizi ifade etmeden önce, üniversite
anlayışıyla doğrudan alakalı olduğunu düşündüğümüz, Fransa’da içerisinde önceki
Devlet Başkanı Sarkozy’nin de bulunduğu sözüm ona 300 aydının genelgeye,
bildiriye imza meselesi çok üzerinde durulması ve ibretle tartışılması gereken
bir konudur. 
Zira
bu iddia, bu mesnetsiz, istinatsız, gerçeklikle örtüşmeyen, Müslümanlığa karşı
büyük bir saygısızlık içeren bu anlayış, Kur’an-ı Kerim’de geçen şiddet
içerikli ve Yahudileri kendisine düşman gösteren ayetlerin buralardan
çıkarılarak Kur’an-ı Kerim’in tahrip edilmesinin gerekliliğine dair bir teklif.
Böyle bir teklifin yapılmasının sıradan bir olay olmadığını biz dikkatlere
sunmak istiyoruz. Bu, sadece sözüm ona 300 aydının, Batılı entelektüelin ortaya
koyduğu tavır değil, içerisinde Sarkozy’nin de imza koyduğu bu yaklaşımla
bugünlerde tartışılan, kutsal mekânlara, özellikle hac farizasının yapılmış
olduğu Mekke’ye kilise yapılması iddiası beraberinde, yeniden İslam dünyası
üzerinde yeni bir operasyon hazırlıklarının olduğunun emaresi olduğunu
düşünüyoruz. Oysa birazcık nasiplenseler ve literatür tarasalar, Müslümanlığın
insanlığa katmış olduğu değerlere baksalar bugün kendi medeniyetlerinin
varlıklarını dahi İslam’ın köklerinde ve İslam âleminin üretmiş olduğu, Türk
kültürünün üretmiş olduğu bilim dünyasında göreceklerdir. Endülüs’ten bilim
tarihinin kendilerine nasıl neşet ettiğini, pozitif bilimler başta olmak üzere,
üniversite kavramıyla tanışmanın Doğu üzerinden Batı’ya nasıl gittiğini
görürlerdi. Oysa bugün gözleri kör, kulakları sağır bu anlayış oryantalist
bakış açısının, özellikle postmodern yaklaşımlarla yeniden ortaya çıktığının
bir tezahürüdür. Bu anlayışı biz “entelektüel şiddet” olarak tanımlıyoruz ve bu
entelektüel şiddetin IŞİD’in, El Kaide’nin, DEAŞ’ın, bu manadaki bilumum dinî
radikal örgütlerin silahla yaptıklarını fikirle yapma hamlesinde iş ve eylemler
oldukları görüşündeyiz. Bunlar radikalleşmeyi tetikleyen, marjinalleşmeyi
tetikleyen, kendi toplumuna Doğu’yu ve Müslüman’ı öteki olarak gösteren
anlayışlardır. Oysa başta Fransa olmak üzere, Avrupa’da yaşayan Müslüman
toplumları hesaba kattıklarında, kendi ülkelerinin içerisinde dahi birtakım
kaos ve kriz emareleri görülmektedir ve bunun çağrısını ortaya koymaktadırlar.
Bu konuda, Fransa’daki bu sözüm ona bağımsız aydınların bu hamlesinin bir sivil
inisiyatif üzerinden daha farklı bir küresel politikaya doğru evrileceğini
öngörüyor ve bunun altını çizerek dikkatleri buraya çekmek istiyoruz. Bunun
altına imza koyanları biz de kınıyoruz. Onları bilimden nasiplenmeye, İslam’dan
nasiplenmeye, İslam dünyası ve Kur’an-ı Kerim’in anlamını idrak etmeye davet
ediyoruz. İslam’ın anlamının kökü ve anlamının selam kelimesinden, selamın
barış olduğundan, Müslüman’ın barışı temsil eden iman ehli olduğundan
hatırlatma yaparak dünyamıza binbir icadı İslam dünyasının pozitif bilim olarak
nasıl kattığına dair, sözüm ona o çevrelerin, birazcık aydın ve entelektüel
ise, birazcık insaf sahibiyse biraz kaynak taramasını tavsiye ediyoruz. 
Sayın
Başkan, değerli milletvekilleri; üzerinde tartıştığımız üniversitelerin
ayrışması, çoğalması, yeniden kurulmasına dair yaklaşımlar elbette ki iyiyi,
güzeli, doğruyu, hakikati arama noktasında olumlu karşılamak istediğimiz hususlardır.
Zira bu konuda “üniversite” kavramını tanımlarken evrensel anlamda
üniversitenin farklılıkların birlikteliğinin, ortak etik değerler etrafında bir
arada yaşama kültürüyle hakikati arama yeri olduğu hususunda ortak bir kanaat
vardır. Üniversite sadece bilginin nakledilmiş olduğu, öğretildiği yerler
değil, ilmin peşine düşen, ilim arayışında olan, hakikat peşinde olan
insanların iş alanı değil, yaşam alanlarıdır. Üniversite hocasını tanımlarken
üniversite hocası yaptığı iş karşılığında maaş alan insan değil, yapacağı işi
daha iyi yapabilmek için ona maaş verilen insan olabilmeli ve üniversiteler
bizim şu an tartıştığımız biçimde bürokratik anlamdaki tasniflerden çok,
bilimsel anlamda yapılacak iş ve eylemlerle gündeme gelebilmeli. Bunu arzu
ediyoruz. 
İnanıyoruz
ki bu konuda İslam dünyasına Doğu’nun, özellikle Maveraünnehir Vadisi’nde
başlayan Türk-İslam medeniyetinin katmış olduğu bu anlayışın, bu hakikati arama
anlayışının neticesinde doğduğunu, kurulacak yeni üniversiteler de kendi
gerçeklikleri üzerinde görebilirler. 
Bu
kapsamda üniversitelerimizin temel meselelerine evrensel standartta
baktığımızda bir üçüncü jenerasyon üniversite kitabında Hans Viessmann isimli
bir araştırmacının şu ifadesi var, diyor ki: “Dünyada birinci kuşak
üniversiteler sadece profesyoneller yetiştirdiler ve var olan bilgiyi yaymaya
çalıştılar. İkinci kuşak üniversiteler ise araştırmayı ön plana koyarak yeni
bilgi oluşturma ve araştırmacı yetiştirmeyi misyon edindiler. Üçüncü kuşak
üniversiteler ise disiplinlerarası ve esnek yapıları ile profesyonel ve
araştırmacının yanında girişimci de yetiştirmeye başladılar.” İşte biz üçüncü
kuşak üniversitenin neresindeyiz? Ümidimiz ve bu manada beklentimiz,
üniversitelerin bürokratik oligarşiyle gündeme gelmesinden çok, bu tasnif edilme
sürecinin üniversitelerde üçüncü jenerasyona doğru evrilen, ihtiyaçları
karşılayan ve orada bilgiyi nakleden değil, hakikati arayarak müteşebbis ve bu
manada girişimcilerin yetiştiği çok boyutlu, disiplinlerarası üniversitelerin
olmasıdır.
Oluş
ve işleyiş şekline baktığımızda, YÖK Başkanı Profesör Yekta Saraç’ın yaptığı
basın açıklamasında yaklaşık on yıldır üniversitelerin tasnif edilmesiyle
ilgili konunun gündemde olduğu, başta İstanbul Üniversitesi olmak üzere diğer
üniversitelerde de benzeri durumların devam ettiği ve Selçuk Üniversitesi
örneğinden ayrılan diğer üniversiteyle de bir örnek teşkil ettiklerinin
ifadeleri var. Yani zihinsel anlamda bunun hazırlıklarının on yıllık bir
geçmişi, tasnifle ilgili çalışmalarında da yaklaşık dört beş yıllık bir hazırlıklarının
olduğu ifadeleri var Sayın YÖK Başkanının. Yani bu konu akşamdan sabaha
getirilmiş bir işe benzemiyor.
Bu
tartışmaların yapılması doğaldır çünkü aidiyetler çok önemlidir. İstanbul
Üniversitesi gibi, Gazi Üniversitesi gibi köklü okulları aidiyetleri üzerinden
tanımlar insanlar. Çünkü aidiyetler, kimlikler modern insanın kent içerisinde
yeniden varoluş sebeplerinden bir tanesidir. Kendisini üniversitesine ait
hisseden öğrenci, kendisini üniversitesine ait hisseden öğretim üyesi “Ben bu
kimliğe mensubiyet duyuyorum. Bu tasnif edilen ve ayrılan üniversitenin olacağı
yeni şartlar benim aidiyetim konusunda bir tartışma olabilir.” şerhini koyuyor.
Bu bir sosyal psikolojik tahlildir, gerekçedir aynı zamanda.
İkincisi
de ve kendilerince haklı oldukları konu -ama inanıyorum ki YÖK bu konuda daha
detaylı bilgi verirse bu konu anlaşılır diye düşünüyorum- ayrılan
üniversitelerin, yeni kurulan üniversitelerin marka değerlerinin veyahut da
birtakım haklarının da orada yeniden var olabilmesi. Yani uluslararası anlamda
İstanbul Üniversitesiyle, Gazi Üniversitesiyle değişik projeler yürüten
hocalar, Erasmus Programı kapsamında öğrenci mübadelesi yapan arkadaşlar “Biz
ayrıldıktan sonra statümüz ne olacak, bu marka adı altında ortak yürüttüğümüz
programlar ne olacak?” gibi kaygılı sorular soruyor. YÖK bu konuda tatmin edici
cevaplar veriyor ama bu konuda verilen cevaplar yeteri kadar kitleye
verilemiyor, eylem yapan arkadaşlara verilemiyor diye düşünüyorum. 
Diğer
yandan, üniversitelerdeki araştırma uygulama merkezleri problemi var. Gazi
Üniversitesinde -benim de öğretim üyesi olduğum- Türk Halk Bilimi Bölümünün
Halk Bilimi Araştırma ve Uygulama Kürsüsü şimdi bu şartlar altında nerede
kalacak? Yani edebiyat fakültesi yeni kurulacak olan üniversiteye gittiğinde bu
uygulama merkezinin nerede kalacağına dair kaygılı soruların cevabını
arayışımda YÖK Başkan Vekilimiz Sefa Bey, bu konu için teklif ve yasa
değişikliğine gerek olmadığı, yönetmelikle YÖK’ün bu konularda, ait olan
fakültelerin ait olan ana bilim dallarıyla ilgili araştırma merkezlerinin
ilgili üniversiteye nakledileceği hususunda bilgiler verdi. Bu vesileyle ben
arkadaşlarıma ifade etmek istiyorum ama öte yandan, Gazi Üniversitesi özelinde,
arkadaşların dile getirdiği son süreçte, üniversiteler tasnif edilirken “Edebiyat
fakültesi, Türk Musikisi Devlet Konservatuvarı ve İletişim Fakültesi hariç”
diye bir ifade var. Bu ifadeyi arkadaşlar biraz rencide olarak algılamışlar ve
“Bizim diğer, üniversiteye geçişte fiziki mekânlarımız ve imkânlarımızın
mübadele ve değişimi konusunda bu yaklaşım tarzı hoşumuza gitmedi.” diye dile
getirdiler. Bunlar düzelebilecek, tolere edilebilecek konulardır. Bunları hem
buradan ifade etmek hem de bu konuda yapılacak uygulamaları, saha esnasında
öğretim üyelerini incitmeden, öğrencileri incitmeden bu süreci, süreç
yönetimini hesaba katarak iyi yapmak gerekiyor. Bu konunun zamanlaması, detayı,
önü arkası nedir, ne değildir; bunun üzerinde çok fazla durmak istemiyoruz ama
üniversitelerin kuruluşundaki temel gayeye uygun, yeni kurulan üniversitelerin
bu manada bilim ve bilim felsefesiyle gündeme gelmesini, bürokratik oligarşi ve
sadece yönetim organizasyon şeması içerisinde kendilerine pozisyon alan
akademisyen görünümlü bürokrat adaylarının değil, üniversitenin temel meselesi
olarak üniversitelerin hakikati arayan yerlere doğru tekamül etmesi hususunda
biz de kaygımızı, görüşümüzü, tavsiyemizi dile getiriyoruz. 
Diğer
bir husus, bizim üniversitelerle ilgili konuşacağımızı ifade ettiğimizde
öğrencilerimizden gelen taleplerin başında, temel hususlardan bir tanesi,
“Bizim ikinci öğretimde okuyan öğrenciler bu harç paralarını ödemekte
zorlanıyorlar, buna bir kolaylık getirebilir mi?” veya “Öğrenci harçları ve
geçmişe dönük borçlarıyla ilgili yapılan aflara benzer uygulamalar öğrenci
lehine tekrar gündeme getirilebilir mi?” Ki bunu zaten genel anlamda tüm
hükûmetler geçmişte hep öğrenci lehine yapmıştır, bundan sonrası için de olası
kaynaklar yeniden gündeme getirilecektir ve tartışılacaktır diye düşünüyorum.
Bu aidiyetimizi kimliklere ve üniversitelere veya insanın kendisini tanımlarken
hissettiği aidiyetlere, büyük aidiyet olan Türk milletine, Türk kültürüne,
memlekete, yerli olan, millî olan ve bu topraklara ait olanlara daha çok
aidiyet duygusunun hepsinin üstünde kuşatıcı, toparlayıcı üst kimlik olduğunu
ve olması gerektiğini ifade ediyorum. Yapılacak iş ve eylemlerin memleketimize
huzur, barış ve kardeşlik getirmesini temenni ediyorum. 
Tekrar
tekrar altını çizdiğimiz bir husus, on yıllık bir arka planla, yaklaşık dört
beş yıllık komisyon çalışmalarıyla üniversitelerde örnek bir model olarak da
Selçuk Üniversitesinin tasnifiyle ilgili yapılan bu işlerin son süreçte bu
kadar tartışılıyor olmasının seçim iklimiyle doğrudan ilgisi olduğunu
düşünmekle beraber süreç yönetiminin, kamuoyu yönetiminin bu manada sağlıklı
bir şekilde yürütülememesiyle de ilgili olduğunu düşünüyorum. Kararları verecek
olan komisyonlar çalışmalarını YÖK nezdinde, Millî Eğitim Bakanlığı nezdinde
yaparken son süreçte üniversite rektörlerinin ve diğer bürokratların bu sürece
dâhil olmasıyla birlikte verilen kararlarda benim fakültem, senin fakülten
ayrımının da tartışmalara sebep olduğunun farkında olduğumuzu ifade ediyoruz.
Ama bütün bunlara rağmen şu gerçeğin altını çizmek istiyorum: Türkiye
Cumhuriyeti devletini yöneten ve Türk milletinin iradesiyle seçilmiş olan
hiçbir yönetici ve şu an atanmış, bu manada eğitimi yöneten kamu bürokratı
bilerek ve isteyerek sadece ve sadece yandaşlara fırsat sunmak için bu işleri
yapmaz, yapmaz yani buna ben inanmıyorum. Burada bir kaygı var. “Daha iyiyi,
daha güzeli, daha ideale yakın olanı nasıl yapabiliriz?” noktasındaki bu niyet
uygulamada birtakım eleştirilecek konulara sebebiyet verebilir ama bu konuda
niyetin samimiyetine… 
Üniversitelerin
hakikatin ışığı ve erdemini yakalama ve millî anlamda Türk toplumuna ziyalar
saçması, aydınlıklar saçması dileğiyle biz de Milliyetçi Hareket Partisi Grubu
olarak düşüncelerimizi ifade ediyor, Genel Kurulu saygıyla selamlıyoruz. (MHP
ve AK PARTİ sıralarından alkışlar)
BAŞKAN
- Teşekkür ediyorum. 
Söz
sırası Cumhuriyet Halk Partisi Grubu adına Antalya Milletvekili Mustafa
Akaydın’a aittir.
Buyurun
Sayın Akaydın. (CHP sıralarından alkışlar)
Süreniz
on dakikadır. 
CHP
GRUBU ADINA MUSTAFA AKAYDIN (Antalya) - Teşekkür ederim.
Sayın
Başkan, değerli milletvekilleri; sözlerime öncelikle kırk altı yıl önce
aramızdan antiemperyalist bir savaş verdikleri için cezalandırılarak, idam
edilerek öldürülen 3 fidanı anarak başlamak istiyorum. (CHP sıralarından
alkışlar) 
Değerli
milletvekilleri, tabii ki gündemimiz üniversiteler. Ben burada Sayın Millî
Eğitim Bakanımıza ve iktidar sahibi milletvekillerine sormak istiyorum: Değerli
arkadaşlar, aceleniz ne? Gerçi, YÖK Başkanımız geçen hafta bir basın
söyleşisinde “Biz bu işi on yıldır tartışıyorduk.” diyordu. Ben üniversite camiasından
gelme bir milletvekiliyim, gerçi on yıldır üniversite çatısı altında değildim
ama üç yıldır Millî Eğitim Komisyonundayım, inanın, benim böyle bir çaba
olduğundan yani üniversitelerin bölünmesi çabası olduğundan bugüne kadar hiç
haberim olmadı yani apar topar Milli Eğitim Komisyonunda karşımızda bulduk
arkadaşlar. Üniversite açmak, bırakın bölmeyi, üniversite açmak bile son derece
ciddi bir iştir. Dolayısıyla üniversite camiasında tartışmadan, Millî Eğitim
Komisyonlarına YÖK tarafından brifingler verilmeden böyle bir konunun alelacele
Milli Eğitim Komisyonundan çıkıp Meclise gelmesini akılla, mantıkla izah etmek
mümkün değil. 2016-2017 eğitim öğretim yılı açılışında Sayın Cumhurbaşkanının
özellikle bu konuya değinen lafları da var; “Biz bugüne kadar biraz hızlı
gittik, kalitesiz üniversiteler açtık, eğitim modelimizi bir gözden
geçirmeliyiz.” diyor. Yani bundan şu çıkıyor: Herhâlde bunun arkasında Sayın
Cumhurbaşkanı da yok TEOG sınavında olduğu gibi.
Değerli
arkadaşlar, sene 2002, Kasım ayı; AKP iktidara geldi, on maddelik bir Acil
Eylem Planı sundu, bunların içinde üniversiteler birinci hedefti.
Üniversiteleri bölmek mi dersiniz, rektörleri değiştirmek mi dersiniz... Ama
YÖK Kanunu'nu değiştirmekten bahsediliyordu, bakın, on altı yıl geçti YÖK Kanunu
falan değişmedi. Peki, üniversite adına yapılan olumlu bir tek iş var mı? Bence
yok. Yani “şu vardır” derseniz gerçekten katılacağım, bence yok. 6 Millî Eğitim
Bakanı değişti, ilkini Üniversitelerarası Kuruldan çok iyi hatırlıyorum, kurul
toplantılarına katılırdı, Erkan Mumcu. Hiç olumlu bir şey olmadı değerli
arkadaşlar. Bir kere, kural olarak yapılması gereken şudur: Eğer bir yerde
üniversite açmak istiyorsanız o üniversitenin programlarının gerektirdiği insan
gücü ihtiyacınız var mı? Bunu kim tespit eder? İşçi sendikaları, işveren
sendikaları, YÖK, TOBB, sendikalar, konfederasyonlar bunlar bu ihtiyacı tespit
eder, buna göre bir program yapılır. İkincisi; üniversite açılması gereken ilin
sosyoekonomik koşulları üniversite açmaya müsait midir, bu araştırılır.
Üçüncüsü; açmak istediğiniz ülkenin ihtiyacı olan programları eğitimini verecek
akademik potansiyeliniz, akademik gücünüz var mı, bunlara bakılır. Sonuncusu da
Maliye Bakanının denetiminden geçer, bunun finansmanı var mıdır bütçede? 
Şimdi,
gördüğümüz kadarıyla yirmi tane yeni üniversite kuruyoruz, bunun on dördü
bölünmek suretiyle. Bugün basına yansıyan bilgilere göre de yirmi beş olduğu da
söyleniyor. Ben bilmiyorum şu anda kaç üniversite kurulduğunu veya bölündüğünü,
sadece on dört tanesi bölünüyor gibi bir durum var.
Değerli
arkadaşlar, dünyada üniversite bölünmesi diye bir kavram yok, ben duymadım,
bilen varsa söylesin. “Üniversite bölünmesi” diye bir kavram Türkiye'de var.
Bakın, 70’li yıllarda tıp fakültesi ihtiyaçları vardı, tıp fakültesi ihtiyacı
olan illere bazı sponsor üniversiteler, özellikle Hacettepe Tıp Fakültesi, daha
sonra Ankara Üniversitesi talip oluyordu, önce o ilde bir tıp fakültesi
açılıyordu ama aynı ilde değildi bu. Birçok üniversite o tıp fakültelerinin
açıldığı illerde sonradan üniversite hâline gelmiştir yani bölünerek olmamıştır
bu iş. Bölünme modası ne zaman gelmiştir Türkiye’ye? 1990’lı yıllardan itibaren
gelmiştir, yanlış bir modeldir arkadaşlar. Bakın, ben kendi bulunduğum
üniversitenin 4’üncü rektörüydüm, şu anda 6’ncı rektörü görev yapıyor ve
Akdeniz Üniversitesi bugüne kadar Süleyman Demirel’i doğurdu, Mehmet Akif
Ersoy’u doğurdu, Alaaddin Keykubat’ı doğurdu, 4’üncü doğumun sancılarını
çekiyor arkadaşlar; böyle gayriciddi bir iş olabilir mi? Bu olursa Türkiye’de
olur. Benim bildiğim dünyada bölünmüş olan bir tek üniversite var, Sorbonne
Üniversitesi ama adı değişmemiş; Sorbonne-1, Sorbonne-2, Sorbonne-3, Sorbonne-4
olmuş. Gelin, ısrarla bölmek istiyorsanız bari bunu İstanbul-1, İstanbul-2,
Gazi-1, Gazi-2 yapın. 
Arkadaşlar,
üniversitelerin marka değeri vardır, aynen Mercedes gibi marka değeri vardır.
Bakın, 1088 yılında dünyanın ilk üniversitesi kabul edilen Bologna
Üniversitesi, Avrupa’nın 10 tane önemli üniversitesi 11’inci, 12’nci yüzyılda
kurulmuş olanlar hâlâ aynı isimleriyle kendilerini yaşatıyorlar ve öğrencileri
atalarıyla bile birlikte bundan gurur duyuyorlar. Bir Mercedes marka arabayı
bölüp de bir Serçe ile bir Peugeot yapabilir misiniz? Yapamazsanız İstanbul
Üniversitesini bölüp de İstanbul ili sınırları içinde 2 tane üniversite
yapamazsınız. Bu, üniversite özerkliğine aykırıdır değerli arkadaşlar çünkü
eğer bir üniversite bölünecekse o üniversitenin çalışanları, öncelikle
akademisyenleri ve öğrencilerin görüşlerine de müracaat edilir. Bu müracaatlara
bakarsanız, biraz önce İstanbul Cerrahpaşa’dan Pelin kızım telefon etti,
ağlamaklı… Yüzlerce telefon geliyor günlerdir, ağlamaklı telefonlar geliyor
akademisyenlerden ve öğrencilerden. Lütfen, bu haksızlığı yapmayın değerli
arkadaşlar. 
Arkadaşlar,
7,5 milyon öğrencisiyle övünüyoruz üniversitelerimizin. Şimdi diyeceksiniz ki
bu olumlu bir iş değil mi? Yani üniversitelerde okullaşma oranımız arttı,
olumlu gibi gözükebilir. Üniversite sayısı iktidara geldiğinizde 70
civarındaydı, bugün 3 katı arttı, sayın grup başkan vekilinizin söylediği gibi
2 katı da değil, ben artırıyorum rakamı, 3 katı arttı. 
Peki,
gelin, bu üniversitelerin kalitelerine bakalım, ne durumda? Yani, siz iktidara
geldiğinizde bu üniversitelerin akademik yayın sayıları neydi, şimdi nereye
değişti? Akademik yayın sayılarında büyük bir değişiklik olmadığını söyleyeyim
ama akademik yayının kalitesinde kocaman bir sıfır aldınız değerli arkadaşlar
çünkü o zamanlar -yani 2006 yılı rakamlarıyla vereyim- Türkiye’nin
üniversitelerinin atıf sayısı, indeks değerleri, makalelerinin etki değerleri
çok yüksekti, 150 küsur bin atıf vardı Türk üniversitelerinin yaptığı
yayınlara, dış dergilerde yayınlara; 2012’ye gelindiğinde bu, 15-16 binlere
düştü. Arkadaşlar, bakın istatistiklere, İslam kökenli nüfusu olan, bizi geçebilen
bir tek ülke yoktu dünya üniversiteler sıralamasında; bugün İran bizden
katbekat önde. Yani, siz üniversiteleri bölebilirsiniz, 70’ten 200’e de
çıkarabilirsiniz, hatta yarın 400’e de çıkarabilirsiniz, hatta Hindistan gibi 8
bine de çıkarabilirsiniz üniversitelerinizi; bunu yapmakla “Üniversite sayısını
artırdık.” diye övünmenizin hiçbir manası yok. Başka neyiyle övünür bir
üniversite? Mezunlarının iş durumuyla övünür arkadaşlar, dünyadaki bütün
üniversiteler çünkü dünyada üniversite öğrencisi mezun olduğu zaman iyi iş
bulur ve para kazanır. E, bizde üniversite öğrencileri mezun olduğunda iş
durumu nasıl? Yüzde 27 civarında işsiz değerli arkadaşlar. 
Bakın,
Millî Eğitim Komisyonunda -Millî Eğitim Bakanımız da yoktu, YÖK Başkanımız da
yoktu- YÖK Başkan Vekiline sorduk: “Üniversite kadrolarının -şu anda
övünüyorsunuz da- ne kadarı boş?” “Yüzde 25’i boş.” dedi. Sayın Bakanım, siz de
oradaydınız. Yüzde 25’i boş; yani, öğrenci artık umudunu kesti üniversite
kadrolarından, gitmiyor bile üniversitelere arkadaşlar. Bunun övünülecek hiçbir
yanı yok değerli arkadaşlar. Yani, öğrencinize, mezun olan öğrencinize iş
bulamıyorsanız diplomasının hiçbir değeri yoktur. 
Arkadaşlar,
verdiğiniz diplomalarda da ülke çıkarları gözetilir. Bakın, mühendislik
diploması bütün dünyada en pahalı diplomalardandır; dolayısıyla, mühendislik
diploması veriyorsanız mühendisin işsiz kalması kabul edilir bir durum
değildir. Bizde mühendislerin hemen hemen büyük çoğunluğu işsiz.
Mühendislerimiz mi kalitesiz, eğitimlerinde mi bir arıza var, oturup Millî
Eğitim Bakanımızın bu konuda ciddi olarak düşünmesi lazım. Bir tek bilgisayar
mühendisleri -benim bildiğim- iş bulabiliyorlardı kolaylıkla, onların da artık
iş bulsalar bile tatmin edici bir maaşla geçinme ihtimali kalmadı arkadaşlar.
Ziraat mühendisleri işsiz, kimya mühendisleri işsiz, bütün mühendisler işsiz.
Mühendis işsizliği demek ciddi bir kaynak israfı demektir.
Sözlerimin
sonuna doğru, beni çok üzen, Millî Eğitim Komisyonunda yaşanan bir olayı -bir
arkadaş dile getirdi- sizlerle paylaşmak istiyorum. Arkadaşlar, “Ya, biz
üniversiteleri kurarız, göç yolda düzülür.” dedi bir arkadaş. Ya, bu kabul
edilebilir bir şey mi arkadaşlar? Yani 21’inci yüzyılın ilk çeyreğinde olacak
iş mi? Evet, biz Yörük kökenli bir milletiz ama bundan bin beş yüz yıl önce
Yörüklerimizin Orta Asya’dan Türkiye'ye göç ederken izledikleri politikayı
bugün üniversite açarken savunmamız mümkün mü değerli arkadaşlar, böyle bir şey
olur mu? Göç yolda düzülür, aynen göçer kafasıyla olacak bir iştir. Çağdaş,
modern, üniversite adamı kafasıyla göçün yolda düzülmesini kabullenmek mümkün
değildir değerli arkadaşlar.
Biraz
daha zaman rica edeceğim başkanım, sözlerimi bitiriyorum.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
MUSTAFA
AKAYDIN (Devamla) – Şimdi, değerli arkadaşlar, öyle komik günler yaşadık ki
üniversiteler açılırken, bölünürken... Bakıyorsunuz bir ek önerge veriliyor
gece yarısı, bu saatlerde -belki birazdan gene olacak- bir milletvekili
çıkıyor, diyor ki: “Benim ilimde 2 üniversite var ama ilimin şu ilçesinde
üniversite yok.” Hadi, bir önerge verdim, gruplar dolaşılıyor, başka partiler
birbirlerine destek veriyor, falan filan, ilçeye üniversite açılıyor. Böyle bir
komedi olur mu? Yarın bir gün köylere de üniversite açacağız arkadaşlar. Bu
üniversiteleri açmakla Hindistan’dan ne farkımız kalacak, kaliteli diploma
vermiş mi olacağız, öğrencilerimizi mutlu mu edeceğiz? “7,5 milyon öğrencimiz
var, okullaşma oranımızla, öğrenci sayımızla Avrupa’da Rusya’dan sonra en
kalabalık yükseköğretim öğrencisi bizdedir.” demek marifet mi olacak değerli
arkadaşlar? 
Bakın,
size bir şey söyleyeyim: Bugün medeni ülkelerde 30 yaşını doldurmamış bir
üniversitenin doktora vermesi kabul edilir bir şey değildir, kabul edilebilir
bir şey değildir. Bizim hangi üniversitemiz 30 yaşını geçiyor bugün, ben size
söyleyeyim: Bu 200 üniversiteden en az 160-170’i daha 30 yaşını doldurmadı. Biz
bunların hepsinden doktora veriyoruz. Bugün övünüyoruz “100 bin doktora
öğrencimiz var.” diye. Acaba bu doktora öğrencilerinin kalitesi ne? Bu doktora
öğrencileri iş bulabiliyorlar mı? 
(Mikrofon
otomatik cihaz tarafından kapatıldı)
MUSTAFA
AKAYDIN (Devamla) - Bakın, üniversite mezunundan geçtim, doktora öğrencileri iş
bulabiliyorlar mı? Bizim oturup bunları tartışmamız lazım değerli arkadaşlarım.

Hepinize
saygılar sunarım. (CHP sıralarından alkışlar) 
BAŞKAN
– Teşekkür ediyorum.
Söz
sırası Adalet ve Kalkınma Partisi Grubu adına Eskişehir Milletvekili Nabi
Avcı’ya aittir.
Buyurun
Sayın Avcı. (AK PARTİ sıralarından alkışlar)
ALİ
ŞEKER (İstanbul) – Şimdi bölmeyi mi savunacak?
ÖZGÜR
ÖZEL (Manisa) – 4 artı 4 artı 4’te döve döve geçirdiniz; öğrencilerin anası
ağlıyor hâlâ Hocam, vallahi. Bizi dövdürdü ama öğrenciler ağlıyor. Biz
ağlamadık, öğrenciler ağlıyor! 
BAŞKAN
– Sayın milletvekilleri, sayın hatibi kürsüye davet ettim. 
ÖZGÜR
ÖZEL (Manisa) – Hocamıza saygımız sonsuz ama bir “flashback” yaptım. 
BAŞKAN
- Buyurun lütfen Hocam. 
AYTUĞ
ATICI (Mersin) – Sayın hatibe söyleyecek çok şey var ama…
GÜLAY
YEDEKCİ (İstanbul) – Sayın Başkan, çok şey var, çok…
BAŞKAN
– Söyleyecek çok sözümüz var, yürüyecek çok yolumuz var. 
Buyurun
Hocam.
AK
PARTİ GRUBU ADINA NABİ AVCI (Eskişehir) – Sayın Başkan, değerli milletvekili
arkadaşlarım; önce hepinizi hürmetle selamlıyorum. 
Sondan
başlayalım: “Tabelayla üniversite olur mu?” Neticede Sayın eski Rektörümüzün,
Değerli Antalya Milletvekillimizin ifadelerinden yola çıkarak… Eğer bundan
altmış bir sene önce burada oturanlar böyle düşünüyor olsalardı ben şimdi sizin
karşınızda Orta Doğu Teknik Üniversitesi mezunu olarak bulunamayacaktım.
AYTUĞ
ATICI (Mersin) – Keşke!
NABİ
AVCI (Devamla) – Çünkü altmış bir sene önce Orta Doğu Teknik Üniversitesi
şurada Kızılay’da, Müdafaa Caddesi’nde üç katlı bir binada kuruldu; yönetim,
rektörlük Müdafaa Caddesi’ndeki üç katlı binaydı, derslikler de bu Meclisin
bahçesinde kurulan barakalardı. Barakalarda eğitimine başladı ancak altı yedi
sene sonra kendi kampüsüne kavuşabildi. 
Dolayısıyla
göç yolda dizilir mi? Bu bir süreç yönetimidir. Süreç yönetimi diye bir kavram
da var.
ALİ
ŞEKER (İstanbul) – Yönetememektir, yönetememek. 
NABİ
AVCI (Devamla) – Dolayısıyla göç, evet, yolda da dizilir veya düzülür, yolda da
toparlanır, kendi kendini revize eder, reforme eder, elden geçirir,
yanlışlarını düzeltir. Burada da yanlışlar olur, mutlaka olur, bu kadar
kapsamlı düzenlemelerde mutlaka yanlışlar, farklı bağlantılar olabilir. Bunlar
da zaman içerisinde düzeltilir. 
Şimdi,
çok atıfta bulunulan Anadolu Üniversitesiyle -benim de on sekiz sene hocalık
yaptığım- ilgili size kısa bir bilgi arz etmek istiyorum. Anadolu Üniversitesi
bir tabela olarak 1973 yılında kuruldu. Kâğıt üzerinde bir fen fakültesi -ama
hiç organizasyonu olmayan- bir de Hacettepe’de eğitim gören tıp fakültesi. Yani
bir tıp fakültesi var ama öğrencileri Hacettepe’de eğitim görüyorlar. Daha
sonra 1982 yılındaki YÖK düzenlemeleri çerçevesinde Eskişehir’deki Eskişehir
İktisadi ve Ticari İlimler Akademisi, Devlet Mühendislik Mimarlık Akademisi,
Eğitim Enstitüsü gibi farklı birimlere bağlı, farklı kurumlar bir araya
getirilerek, ayrıca Hacettepe’de eğitim gören öğrenciler de buraya alınarak
Eskişehir’de Anadolu Üniversitesi kuruldu. Kötü mü oldu? Hayır, çok iyi oldu,
güzel bir üniversite oldu. O güzel üniversiteden daha sonra Afyon’da Kocatepe
Üniversitesi doğdu, Anadolu Üniversitesinden Kocatepe Üniversitesi doğdu.
Yetmedi, daha sonra Anadolu Üniversitesinden Kütahya’da Dumlupınar Üniversitesi
doğdu. Yani sizin deyiminizle bölündü, Afyon’da bir üniversite oldu; bölündü,
Kütahya’da bir üniversite oldu; bölündü, Bilecik’te Şeyh Edebali Üniversitesi
oldu, onu da birlikte yaptık. Diyeceksiniz ki: Bunlar farklı illerde, oralarda
mayalanmış olan, daha önce kurulmuş olan yüksekokullar üzerinden
mayalandırılmış üniversitelerdi, proto üniversitelerdi sonra üniversite oldu.
Eskişehir’de, Eskişehir’in merkezinde yine Anadolu Üniversitesi bölünerek
-sizin deyiminizle- Osmangazi Üniversitesi diye bir üniversite kuruldu. İki
tane üniversitesi var Eskişehir’in, ikisi de Anadolu Üniversitesinden türedi ve
ikisi de gayet güzel.
Şimdi,
Eskişehir’i çok yakından bilen arkadaşlarım var. Şehrin iki ucunda iki ayrı
kampüsümüz var: Bir tanesi Yunus Emre kampüsü, bir tanesi İki Eylül kampüsü;
bunlar şehrin iki ucunda ve senelerden beri Eskişehir’de hem Eskişehirliler
yani normal vatandaşlardan hem de akademik çevrelerden üniversitede bu İki
Eylül kampüsünün ayrı bir üniversite olması konusunda ciddi bir talep vardı ve
hatta adı bile “İki Eylül üniversitesi olsun.” deniyordu. Biz bu talebi de göz
önüne alarak dedik ki: Eskişehir’in altyapısı, gelişmişlik düzeyi bir teknik
üniversiteyi gerektiriyor. Bakın, şimdi size gerekçeyi okuyayım, çok kısaca bir
gerekçe okuyacağım: “Türkiye’nin 500 büyük sanayi kuruluşu arasına girmeyi
başaran ve önemli istihdam yaratan firmalarıyla Eskişehir uçak motoru,
lokomotif imalatı gibi ürünlerde de bütün ülke pazarının tamamını elinde
bulundurmaktadır. Teknoloji ve yeni üretim olanaklarıyla Türkiye’nin ihracatı
en parlak illeri arasına girmeyi başaran Eskişehir, AR-GE konusunda da
ülkemizin önde gelen sanayi illerinden biri olma özelliğine sahiptir. Eskişehir
konumu, sahip olduğu endüstriyel uygulama potansiyeli, araştırmacılara ve
akademisyenlere sunduğu olanaklarla önümüzdeki yıllarda nitelikli ve donanımlı
bilim insanları ve araştırmacılar için bir cazibe merkezi olmaya aday
kentlerimizin başında gelmektedir. Şehirde kurulacak yeni üniversite -üçüncü
üniversite- bölgenin olduğu kadar ülkemizin de sosyal, ekonomik, kültürel
hayatına katkılar yapacaktır. Eskişehir yeni kurulacak üniversite
öğrencilerinin tüm ihtiyaçlarını karşılayabilecek fiziki altyapı ve birikime
sahiptir.” Buna itiraz edilebilir mi? Etmiyorsunuz.
ÖZGÜR
ÖZEL (Manisa) – Çünkü altyapıyı CHP’li Yılmaz Büyükerşen yapıyor, o yüzden her
türlü altyapımız tamam, sıkıntı yok.
NABİ
AVCI (Devamla) – Her kimin ne katkısı olduysa Allah razı olsun ama böyle bir
altyapı var.
ÖZGÜR
ÖZEL (Manisa) – Âmin.
NABİ
AVCI (Devamla) – Şimdi size bu okuduğum gerekçe de 3 Haziran 2016 tarihinde
sizin gruptan verilen Eskişehir’de bir üçüncü üniversite kurulması teklifinin
genel gerekçesi: “Eskişehir Ekonomi ve Yüksek Teknoloji…”
ALİ
ŞEKER (İstanbul) – Yeni bir üniversite, yeni bir…
ÖZGÜR
ÖZEL (Manisa) – Teklifimizin arkasındayız. 
NABİ
AVCI (Devamla) – Yeni üniversite mi? Hayır. “Eskişehir Ekonomi ve Yüksek
Teknoloji Üniversitesi. Rektörlüğe bağlı olarak kurulan Mühendislik Fakültesi,
Havacılık ve Uzay Bilimleri…” Nereden alacaksınız havacılığı? Orada var zaten
bir tane, o kampüste, Havacılık ve Uzay Bilimleri Fakültesi. Ne yaptınız şimdi?
Böldünüz. Biz bu teklife karşı olduğumuz için değil, yetersiz bulduğumuz için…
Bu, iki fakülteyle, üç fakülteyle kurmaya çalışıyordu, şimdi daha kapsamlı,
daha iyi düşünülmüş, Eskişehir’in taleplerine uygun bir düzenleme yapılıyor. 
Bakın,
önümde 8 Temmuz 1967 tarihli Hacettepe Üniversitesinin Kuruluş Kanunu’nun da
yer aldığı Resmî Gazete var. Bu Hacettepenin kuruluş tartışmalarını hem başka
kaynaklardan ama özellikle rahmetli Doğramacı’dan okuduğunuz zaman görüyorsunuz
ki şu tartışmalar hiç yeni değil, hiçbir yeni argüman yok. O kadar ki o dönemde
Ankara Üniversitesi bölünüyor, 2 tane tıp fakültesi var, bir tanesi Hacettepe
Tıp Fakültesi olarak ayrı bir üniversite olmak istiyor Doğramacı’nın
önderliğinde. Ankara Üniversitesi hocaları Anayasa Mahkemesine müracaat
ediyorlar, bu üniversitenin kurulmasını engellemek için, başarılı olamıyorlar;
İstanbul Üniversitesi hocaları, ne alakaysa, onlar mahkemeye gidiyorlar, o da
olmuyor; Üniversitelerarası Kurul mahkemeye gidiyor ve bütün bu kavga gürültü
arasında Türkiye, Hacettepe Üniversitesi gibi güzel bir üniversiteye kavuşuyor.
Dolayısıyla
ben, tamam, birtakım bağlantılar konusunda… Bundan dört yıl önce, İstanbul
Teknik Üniversitesinin yeni ders yılı açılışında, açılış dersi için beni davet
ettiler Millî Eğitim Bakanı olarak, orada da söyledim. Açılış dersinden önce
küçük bir orkestra, küçük bir dinleti, küçük bir konser verdi. Hikâye şu: Bu
1982’de Doğramacı’nın yönetimindeki YÖK üniversiteleri yeniden düzenlerken biz
de genç bir asistan olarak Anadolu Üniversitesinde, işte bölünecek, Osmangazi
Üniversitesi olacak diye de biraz muhalif duruyoruz. O günlerde “Gırgır”
dergisinde bir karikatür -Muhlis Bey ve Yavlum Mithat’ı hatırlayacaksınız-
Doğramacı bir kürsünün başında konuşuyor, telefon ediyor, karşı tarafa diyor
ki: “Türk Musikisi Konservatuvarını alın, İstanbul Teknik Üniversitesine
bağlayın.” Muhlis de masanın altında yukarıya laf yetiştiriyor “Aman ne
akıllar, ne akıllar!” diye. Şimdi, roller zaman zaman değişebiliyor, evet böyle
akıllar oluyor ama, ben orada da söyledim, İstanbul Teknik Üniversitesinde de
söyledim, vallahi fena olmamış, biz o zaman Muhlis’ten yanaydık, Muhlis’i haklı
buluyorduk ama o konseri veren gençleri görünce İstanbul Teknik Üniversitesinin
Türk Musikisi Konservatuvarına ne büyük katkılar yaptığını…
(Mikrofon
otomatik cihaz tarafından kapatıldı)
NECDET
ÜNÜVAR (Adana) – Başkanım beş dakika daha uzatın. 
BAŞKAN
– Tamamlayın lütfen. 
NABİ
AVCI (Devamla) - …görünce dedim ki Muhlis Bey tamam ama Doğramacı haklıymış,
Allah gani gani rahmet eylesin. 
GÜLAY
YEDEKCİ (İstanbul) - Üniversiteleri niye bölüyorsunuz?
NABİ
AVCI (Devamla) - Ortadoğu Teknik Üniversitesinin kurulmasında kuruluş raporunu
hazırlayan rahmetli Tevfik İleri’ye Allah gani gani rahmet eylesin, Celal
Yardımcı’ya, Millî Eğitim Bakanına rahmet eylesin, Adnan Menderes’e rahmet
eylesin, İhsan Doğramacıya da Allah rahmet eylesin. 
GÜLAY
YEDEKCİ (İstanbul) – Üniversiteleri neden böldüğünüzün dışında bir sürü şey
söylediniz. 
NABİ
AVCI (Devamla) – Eskişehir’e birinci üniversiteyi, ikinci üniversiteyi, üçüncü
üniversiteyi kazandıranlardan da Allah razı olsun. 
Hepinize
saygılar sunuyorum. (AK PARTİ sıralarından alkışlar) 
BAŞKAN
– Allah sizden de razı olsun. Teşekkür ediyoruz Sayın Hocam. 
Buyurun
Sayın Özel. 
V.- AÇIKLAMALAR (Devam) 
30.- Manisa Milletvekili Özgür Özel’in, Eskişehir
Milletvekili Nabi Avcı’nın görüşülmekte olan 556 sıra sayılı Kanun Tasarısı’nın
ikinci bölümü üzerinde AK PARTİ Grubu adına yaptığı konuşmasındaki bazı
ifadelerine ilişkin açıklaması
ÖZGÜR
ÖZEL (Manisa) – Sayın Nabi Avcı’nın görevi bıraktığı gün kendisine nazik
tutumundan dolayı teşekkür etmiştik ama yaptığı görevde bugünkü gibi inanarak
ve savunarak yaptığı 4+4+4’ün ülkeyi felakete sürükleyeceğini söylemiştik. O
zaman “Göreceksiniz, PISA sonuçları şöyle iyi olacak, böyle iyi olacak.” 
NABİ
AVCI (Eskişehir) – İyi oluyor, iyi oluyor. 
ÖZGÜR
ÖZEL (Manisa) – Şu anda kendilerine oy veren seçmen üzerinde yapılan çalışmada
seçmenin yüzde 85’i eğitim sisteminden şikâyet ediyor, Adalet ve Kalkınma
Partisinin bu işi beceremediğini düşünüyor, bunu hepiniz biliyorsunuz. 
AYTUĞ
ATICI (Mersin) – Tayyip Bey de öyle söyledi. 
CEYHUN
İRGİL (Bursa) – Cumhurbaşkanı da söyledi, eğitim çok kötü. Cumhurbaşkanı
söyledi. 
ÖZGÜR
ÖZEL (Manisa) – Elbette roller değişiyor, roller değişecek. 25’inden sonra
muhalefet sıralarında yer aldığınızda, yürütmede Muharrem İnce olduğunda
Cumhuriyet Halk Partili bir sayın bakan eğer üniversitelerin bölünmesini
savunursa siz pozisyonunuzu değiştireceksiniz ama biz pozisyonumuzu
değiştirmeyiz. Biz üniversitelerin bölünmesine karşıyız, marka değerlerin
ortadan kaldırılmasına karşıyız. Bundan sonra da eğitimi, üniversiteleri ve
üniversitelerin çağdaş biçimde yönetilmesini savunmaya devam edeceğiz.
Partizanlık yaptığınızın, kadro yaratmaya çalıştığınızın, parçalayarak ele
geçirmeye çalıştığınızın farkındayız. 12 Eylül YÖK’ünü savunmanızı da
kınıyoruz.
Teşekkür
ederim. (CHP sıralarından alkışlar) 
BAŞKAN
– Buyurun Sayın Hocam.
31.- Eskişehir Milletvekili Nabi Avcı’nın, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
NABİ
AVCI (Eskişehir) – Şimdi, bakın, fazla polemik olmasın diye bazı şeyleri
söylemedim. Bakın, bu, Gaye Usluer’in Millî Eğitim Komisyonu toplantısından
önce Eskişehir’de verdiği demeç. Diyor ki Gaye Hanım bu demecinde: “Ben
Komisyona giden Hükûmet tasarısını satır satır okudum -okumuş, neler yapılmak
istendiğini görmüş- ama benim bu okuduğumda gördüğüm… Eskişehir’e söz verilen
yüksek teknoloji üniversitesi nerede? Hesabını sözü verenler verecek elbette.
Komisyonda üçüncü üniversitenin kurulması için baskı oluşturacağız.” 
ÖZGÜR
ÖZEL (Manisa) – Doğru. 
NABİ
AVCI (Eskişehir) – Hani nerede baskı? 
ÖZGÜR
ÖZEL (Manisa) – Ne yapacak daha, kanun teklifini vermiş? 
ALİ
ŞEKER (İstanbul) – “Parçalamayın, yeni üniversite kurun.” diyor. 
NABİ
AVCI (Eskişehir) – Tam tersine, üçüncü üniversitenin kurulmasını engellemek
için ne gerekiyorsa yapıyorsunuz, yaptı. 
ÖZGÜR
ÖZEL (Manisa) – Hayır, olur mu canım, Allah Allah!
ALİ
ŞEKER (İstanbul) – “Parçalama.” diyor. 
NABİ
AVCI (Eskişehir) – Hem “Hesabını soracağız.” diyorsunuz…
BAŞKAN
– Teşekkür ediyorum.
AYTUĞ
ATICI (Mersin) – 1’i 2’ye bölünce 3 etmiyor Sayın Bakan, siz hesabı da
unutmuşsunuz, 1’i 2’ye bölersen 2 yarım eder. 
ÖZGÜR
ÖZEL (Manisa) – Sayın Başkan, bu kadar da…
BAŞKAN
– Bir saniye, bir saniye…
ÖZGÜR
ÖZEL (Manisa) – Tamam, pardon. 
BAŞKAN
– Bitti mi Sayın Avcı?
NABİ
AVCI (Eskişehir) – Bitti.
BAŞKAN
– Sayın Özel, buyurun lütfen, bitirelim sizde. 
32.- Manisa Milletvekili Özgür Özel’in, Eskişehir
Milletvekili Nabi Avcı’nın yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, şimdi, bir gerçek var. Sadece Nabi Hocamızı,
Sayın Bakanı dinlese bir vatandaş, onun söylediklerini doğru sanacak ama gerçek
olmayan bir şeyi doğruymuş gibi anlatınca ben şaşırıyorum buna. Biz üçüncü
üniversite istiyoruz, siz bunu ikinci bir üniversiteyi bölmek suretiyle
yapıyorsunuz. Biz yeni bir üniversite kurulsun diye istiyoruz.
NABİ
AVCI (Eskişehir) – Nasıl kuruyoruz? 
ÖZGÜR
ÖZEL (Manisa) – Kanun teklifini vermişiz. Üçüncü üniversitenin kurulması yerine
mevcut üniversiteyi bölme yoluna gidiyorsunuz. Ona da karşı çıkıyoruz. 
Ayrıca,
partinizin Sayın Genel Başkanının, Adnan Menderes Havaalanı’nı kendi partisinin
yaptığını sanması kadar da büyük bir çelişki içindesiniz. 
Teşekkür
ederim. (CHP sıralarından alkışlar) 
NABİ
AVCI (Eskişehir) – Şimdi, bakın, siz…
BAŞKAN
– Teşekkür ediyorum.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda Değişiklik
Yapılmasına Dair Kanun Teklifi (2/2314) ve Millî Eğitim, Kültür, Gençlik ve
Spor Komisyonu Raporu (S. Sayısı: 556) (Devam)
BAŞKAN
– Şimdi şahıslar adına son söz Sakarya Milletvekili Mustafa İsen’e aittir. 
NABİ
AVCI (Eskişehir) – Sayın Başkan… 
BAŞKAN
– Hocam, bitirelim artık. Hatibi çağırdım. 
Buyurun
Sayın İsen.
MUSTAFA
İSEN (Sakarya) – Sayın Başkanım, değerli milletvekilleri; aslında Nabi Bey’in
neler söyleyeceğini biz kendisiyle konuşmadık ama yani benim söyleyeceklerim de
bir anlamda onun söylediklerini tamamlayacak mahiyette. Aslında toplumda
üniversitelerin değişimi demek, toplumsal değişimi de bir anlamda izlemek
demek. Bu hâliyle gözden geçirdiğimiz zaman üniversite misyonundaki kazanımlar
ile toplumsal değişim arasında bire bir paralellik olduğu görülecektir. Orta
Çağ üniversitelerinin karakteristik özelliği eğitim ağırlıklıdır. Buna karşılık
16’ncı yüzyıl sonrası Avrupa ve Latin Amerika ülkelerinin ilk modern
üniversitelerinde ulusallaşma, ulus devlet yönetimine hizmet ön plana çıkar. 
19’uncu
yüzyıl Amerikan üniversitelerinde ise demokratikleşme önemli bir misyon olarak
dikkat çekmektedir. Yine aynı dönemlerde Alman üniversiteleri araştırma
misyonuna öncülük etmişlerdir. Amerika’nın dünya gücü olmaya başladığı son
yüzyılın ikinci çeyreğinde Amerikan üniversiteleri kamu hizmeti misyonunu
benimsemiştir. 
20’nci
yüzyıl üniversitelerinin geçmişten miras kalan kazanımlarını üst üste
koydukları ve belirli düzeyde bir homojenliğe ulaştıkları söylenebilir.
Aralarında örgütlenme, nitelik, vesaire farklılıklar olsa da 20’nci yüzyıl
üniversiteleri temelde beş temel misyonu taşır hâle gelmişlerdir. Bunlar
eğitim, araştırma, ulusallaşma, demokratikleşme ve kamu hizmetidir. Ulusal
devletler birlikteliğine veya tüm dünyaya hizmet gibi bir misyonsa yakın zamanda
üniversitelerin paylaşılan hedefleri arasında yerini alacak gibi görünmektedir.
Önemli toplumsal rolleri nedeniyle üniversiteler, akademiler ve yüksekokullar
ülkemizde de kamuoyunun sürekli ilgi ve duyarlılığını çekmiş, yükseköğretimin
sorunları kamuoyunda sık sık tartışılmıştır. Bu tartışmalar zaman zaman
üniversite düzeninde değişiklik ve reform girişimlerine de yol açmıştır. 
18
ve 19’uncu yüzyılda kurulan yükseköğretim kurumları çağdaş anlamda
üniversitelerimizin temelini oluşturmuşlardır. Özellikle cumhuriyetin
kuruluşundan bu yana eğitim sisteminin bir parçası olarak yükseköğretim,
işlevlerini yerine getirebilmek üzere önemli yapısal ve yönetsel değişimler
geçirmiştir. Türk yükseköğretim sisteminde yapılan ilk köklü değişiklik 1933
reformuyla gerçekleştirilmiştir, daha sonra 1946 ve 1973 yıllarında çıkarılan
yasalarla reform çabaları sürdürülmüştür. Bu alandaki son köklü değişiklik ise
1981’de ortaya çıkar. 
Ama
bu geçişler genelde hep sıkıntılı olmuştur. Doğramacı’nın hatıralarına
bakıldığında… Hacettepe’nin nasıl kurulduğunu Nabi Bey anlattı, ben de ona
değinecektim, geçiyorum. Ama, Özal'la birlikte başlayan, bilimin Anadolu’ya
yayılması Türkiye için son derece olumlu sonuçlar vermiştir. Bugün geriye dönüp
baktığımızda, Türk üniversite sisteminin başarıyla yoluna devam ettiğini ve
özellikle Anadolu’ya açılan üniversitelerin çok iyi performanslar sergilediğini
söyleyebilirim.
Ben
Erzurum Atatürk Üniversitesi mezunuyum. Bu üniversitenin kuruluş aşamasını ve
sonrasında Türk üniversitelerine sağladığı kazanımları anlatmaya kalkışsam
burada uzun bir konuşma yapmam gerekir. Özellikle Mustafa Bey'in konuşmasını
hayretle izlediğimi söylemek istiyorum. Antalya gibi bugün tıp fakültesi
noktasında organ naklinde bir marka hâline gelmiş bir üniversitenin kuruluşuna
katkıda bulunduktan sonra bu “yeni üniversiteler ve taşra üniversiteleri”
meselesinde bu şekilde olumsuz bir bakış açısı gerçekleştirmek doğrusu
anlaşılabilir değildir. 
Yükseköğretim
Kurumu yakın zamanda Türkiye’deki üniversitelerle ilgili olumlu değişiklikler
gerçekleştirdi. YÖK, tek tip üniversiteden ihtisas üniversitelerine geçişi
sağladı. Araştırma üniversitelerine ve bölge üniversitelerine yönelik yeni
adımlar atıyoruz. Bunların iyi sonuçlar vereceğini ifade etmek istiyorum.
Burada
vurgu yapmak istiyorum, “Bu iş çok aceleye getirildi, niye böyle yapıldı?”
gibi… Sakarya Üniversitesinde de üniversiteyi yeni bir yapılandırmaya
büründürdük ve bu çerçevede arkadaşlarımla, başta üniversite hocaları ve mevcut
rektör olmak üzere oturdum altı ay çalıştım ve toplumun bütün katmanlarıyla
bunu bir değerlendirmeye tabi tuttuk, şehrin de gayet heyecanla beklediği bir
yapılanmayı şimdi Türkiye’nin gündemine taşıyoruz. İstanbul Üniversitesinin ve
Gazi Üniversitesinin bölünme hikâyeleri en az on yıldan beri kamuoyunda
tartışılmaktadır. 
Bu
çerçevede, şehrim Sakarya içinde yeni bir üniversite kurulmaktadır. Sakarya
Uygulamalı Bilimler Üniversitesinin şehrimize ve ülkemize hayırlı olmasını
diliyorum, tabii kurulan diğer yeni üniversiteler için de aynı temennilerde
bulunmak istiyorum. 
Zaman
zaman ülkenin içinde bulunduğu olumsuz siyasi ve ekonomik şartlara rağmen büyük
uğraş ve büyük fedakârlıklarla sağlanan…
(Mikrofon
otomatik cihaz tarafından kapatıldı) 
BAŞKAN
– Tamamlayınız siz de cümlenizi. 
MUSTAFA
İSEN (Devamla) - …bu gelişme, Türkiye Cumhuriyeti’nin gurur tabloları ve çağdaş
uygarlığı yakalama azim ve iradesinin önemli göstergelerinden birisidir. 
Saygılar
sunuyorum. 
BAŞKAN
– Teşekkür ediyorum. 
MUSTAFA
AKAYDIN (Antalya) – Sayın Başkan…
BAŞKAN
- Birleşime on beş dakika ara veriyorum. 
Kapanma Saati: 21.14
SEKİZİNCİ OTURUM
Açılma Saati: 21.41
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Barış KARADENİZ (Sinop)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 96’ncı Birleşiminin
Sekizinci Oturumunu açıyorum. 
556
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon
ve Hükûmet yerinde.
Şimdi,
tasarının ikinci bölümü üzerinde soru-cevap işlemi yapmadan önce Sayın
Akaydın’a 60’a göre yerinden söz veriyorum.
Buyurun
Sayın Akaydın.
V.- AÇIKLAMALAR (Devam) 
33.- Antalya Milletvekili Mustafa Akaydın’ın, Sakarya
Milletvekili Mustafa İsen’in görüşülmekte olan 556 sıra sayılı Kanun
Tasarısı’nın ikinci bölümü üzerinde şahsı adına yaptığı konuşmasındaki bazı
ifadelerine ilişkin açıklaması
MUSTAFA
AKAYDIN (Antalya) – Sayın Başkan, değerli milletvekilleri; ben Sayın Mustafa
İsen’i severim ve sayarım ama Komisyonda yapmış olduğu konuşmada bu “Göç yolda
düzülür.” ifadesi beni çok üzdüğü için tepkimi belirttim, herhâlde ona karşı
bir alınganlık koydu ortaya. 
Ben
Akdeniz Üniversitesinin kampüsünde keçiler otlarken göreve atanmış bir öğretim
üyesiyim değerli arkadaşlar. On yedi sene tıp fakültesi olmak için uğraştı
Akdeniz Üniversitesi. Şu anda otuz yaşını geçti, daha ziraat fakültesi
oluşumunu bence tamamlayamadı, mühendislik fakültesinin laboratuvarları tamamen
yetersiz, teknik bilimler de aynı şekilde ve rektör olduğumda mezun veren
koskoca hukuk fakültesinin bir dekanı, bir öğretim üyesi vardı. Yani üniversite
olmaya oldu ve 2008’de dünyada bir yılda en çok böbrek nakli yapılan üniversite
unvanını Sao Paulo’dan da aldı.
(Mikrofon
otomatik cihaz tarafından kapatıldı)
MUSTAFA
AKAYDIN (Antalya) - Ama bu arada birçok nesil öğretim üyesi ve öğrencisinin ne
sıkıntılar çektiğini ifade etmeye artık dilim varmıyor. Onun için Sayın İsen’in
eleştirileri bana biraz kolaycı eleştiriler gibi geliyor.
Teşekkür
ederim.
BAŞKAN
– Teşekkür ediyorum Sayın Akaydın.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (Devam)
BAŞKAN
- On beş dakika soru-cevap işlemi yapıyoruz; yarısını soru için ayıracağım,
kalan yarısında da cevaplandırmak üzere Sayın Bakana söz vereceğim.
İlk
soru Sayın Atıcı’ya aittir.
Buyurun
Sayın Atıcı.
AYTUĞ
ATICI (Mersin) – Teşekkür ederim Sayın Başkan.
Sayın
Bakan, Mersin’de esnaf kan ağlıyor. 2018 yılının ilk dört ayında 1.786 esnaf
dükkânını kapatmak zorunda kaldı. Esnafın en çok iflas ettiği 4’üncü il oldu
Mersin. 1 Ocak’ta dolar 3 lira 77 kuruşken dört ay sonra bugün 4 lira 31 kuruş,
1 Ocakta mazot 5 lira 10 kuruşken bugün 5 lira 66 kuruş. Ekonominin iyi
olduğunu hâlâ nasıl iddia edebiliyorsunuz? Nasıl bir ruh hâlidir bu? Erken
seçim kararı aldınız çünkü artık ülkeyi yönetemiyorsunuz, millet de bunun
farkında. Recep Tayyip Erdoğan “Milletim ‘Tamam.’ derse kenara çekiliriz.”
diyor. Az önce baktım, birkaç saat içerisinde 787 bin kişi size Twitter’dan
“Tamam… Tamam… Tamam… Tamam… Tamam…” diye haykırıyor. Kenara çekilmeniz
Türkiye'nin gündeminde birinci sırada.
Tebrik
ediyorum.
BAŞKAN
– Sayın Tanal yok.
Sayın
Kılıç…
İMRAN
KILIÇ (Kahramanmaraş) – Teşekkür ederim Sayın Başkan.
Üniversiteler
bilgi ve bilim merkezleridir, ülkenin hafızalarıdır. “Hiç bilenlerle
bilmeyenler bir olur mu?” buyrulur ayette. Bilgiye dayanmayan söz ve davranış
da bağnazlığa kapı aralar. Bilgili olan güçlü olur. Bilgi, hakikatin kapısını
açan anahtardır. “Bir mum diğer bir mumu tutuşturmakla ışığından bir şey
kaybetmez.” diyor Mevlâna. Üniversiteler içinden yeni üniversitelerin çıkarak
kurulması da böyle bir şeydir. Bilginin yaygınlaşması bilim müesseselerinin
yaygınlaştırılmasıyla mümkündür, oturduğumuz yerden ümit edip konuşmakla değil.
İlgilenmeden bilgilenmek olmaz, ekilmeden biçilen bir tarla bulunmaz. Bilimin
hayata yansıtılamaması bir tarlayı sürüp de ekmemeye benzer. Üniversitelerdeki
bilgiyi de hayata yansıtmalıyız. 
BAŞKAN
– Sayın Kayan…
TÜRABİ
KAYAN (Kırklareli) – Teşekkür ederim Sayın Başkan.
AKP,
iktidara geldiği gün olan 2 Kasım 2002’den bu yana ülkemizin her bir köşesini
böldü, ayrıştırdı. Laik-laik olmayan diye inançları böldü. Alevi-Sünni diye
inananları böldü. Kürt, Türk, Ermeni, Roman diyerek halkı böldü. Yandaş-yandaş
olmayan diyerek medyayı böldü. Yandaş-yandaş olmayan diyerek iş adamlarını
böldü. Yandaş-yandaş olmayan diyerek hukukçuları böldü. Benden yana ve benden
yana olmayan diyerek spor kulüplerini böldü. Benden yana ve benden yana olmayan
diyerek esnafımızı böldü. Benden yana ve benden yana değil diyerek köylüyü
böldü. Yandaşım-yandaşım değil diyerek hayvan üreticisini böldü, çiftçiyi
böldü. Benim istediğim gibi karar veren-benim istediğim gibi karar vermeyen
diyerek mahkemeleri böldü. Kısaca Türkiye’yi böldü. Şimdi soruyorum: Bu ülkeden
ne istiyorsunuz?
Teşekkür
ederim.
BAŞKAN
– Sayın Yalım…
ÖZKAN
YALIM (Uşak) – Teşekkür ederim Sayın Başkan.
Sayın
Bakanım, biliyorsunuz yeni dönemde çok sayıda atanma bekleyen öğretmen var.
Buradan, bu kadar merakla bekleyen öğretmenlerimize bir cevap verebilir
misiniz: Yeni dönemde hangi bölümlerde ne kadar öğretmen ataması yapacaksınız?
Bu birinci sorum.
İkinci
sorum: Yine, yeni dönemde birçok Türk evladına verilen burs ile ülke dışından
gelen yabancı öğrencilere verilen burs arasında ciddi bir fark var
biliyorsunuz. Acaba kendi evlatlarımızı ne zaman üvey evlat statüsünden çıkarıp
en azından eşit bir burs rakamı oluşturabileceksiniz? Bununla ilgili cevap
bekliyorum.
Teşekkür
ederim.
BAŞKAN
– Sayın Özdemir...
SİBEL
ÖZDEMİR (İstanbul) – Teşekkür ederim Sayın Başkan.
Sayın
Bakan, Bakanlığınız bünyesinde bulunan yardımcı hizmetler sınıfına dâhil
personelin büyük çoğunluğu lise ve üstü mezuniyete sahip ve idari hizmetlerde
özellikle de memuriyet işlemlerinde görev yapıyorlar. Yardımcı hizmet sınıfı
personel Devlet Memurları Kanunu’na göre devlet memuru statüsünde ancak diğer
devlet memurlarından özellikle de maaş konusunda oldukça düşük seviyedeler.
Aynı şekilde, ek göstergelerinin de bulunmadığı bilgisini bize ilettiler. Evet,
artık seçim dönemindeyiz ve maalesef iktidarınız ve sizin de Bakanlığınız
döneminde özellikle mağdur olan yardımcı hizmet sınıfı konusunda bir düzenleme
yapılmadı. Ne düşünüyorsunuz bu konuda Sayın Bakan?
BAŞKAN
– Sayın Bektaşoğlu...
BÜLENT
YENER BEKTAŞOĞLU (Giresun) – Sayın Bakan, belki bu soru sizinle pek ilgili
değil ama yine de sormak mecburiyetindeyim. Giresun, çevre yolu olmayan tek
Doğu Karadeniz ilidir. Güneyden geçeceği söylenen bir yol olduğu söylenmesine
rağmen, üzülerek söylüyorum, bırakın ihale sürecini, bu yolun daha kesinleşmiş,
onaylanmış projesi bile ortada yoktur. Kaç şerit olacağı, hangi güzergâhtan
geçeceği belli değildir. Hani ihale sürecine girilmişti? Bu da maalesef boş bir
vaat çıktı. Bir de “Yol yaptık, yolları birbirine bağladık.” diye
övünüyorsunuz.
Bir
diğer sorum: Yurt sorununu niye çözemiyorsunuz, size bir engel mi var? Bir de
kanun hükmünde kararnameyle geri döndürülmüş öğretmenler hâlâ cezaevinde. Bu
konuyla ilgili ne düşünüyorsunuz?
Teşekkür
ederim.
BAŞKAN
– Teşekkür ediyorum.
Sayın
Durmaz, buyurun. 
KADİM
DURMAZ (Tokat) – Teşekkür ederim Sayın Başkanım.
Sayın
Bakanım, paydaşınız bakanlarla paylaşabilirsiniz. 6 Mayısta Tokat havalimanı
ihalesinin kimde kaldığı açıklanacaktı ama bugün üç gün geçmesine rağmen böyle
bir açıklama olmadı. Bu konuda Hükûmetinizin seçim ortamında bütçe ve
parasızlıktan bu tür yatırımları askıya alıp almadığını öğrenmek istiyoruz. 
BAŞKAN
– Sayın Balbay…
MUSTAFA
ALİ BALBAY (İzmir) – Teşekkür ediyorum Sayın Başkan.
Sayın
Bakan, Van’dan bir belge yayınlandı, belgenin orijinal metni de kamuoyuyla
paylaşıldı. Oradaki okul müdürlerine yazı yazılmış, “Seçimlerde görev yapacak
öğretmenlerin bütün listelerini OHAL Komisyonuna vereceğiz, onlar güvenlik
kontrolünden geçirilecek, ondan sonra görev verilecek.” denilmiş. Şimdi, onlar
suçluysa niye görev yapıyorlar, değilse neden güvenlik kontrolü? İnsanın aklına
“Acaba o sandıklarda iktidarın istediği kişiler mi olacak?” diye bir soru
geliyor. Bu konuda bir açıklık bekliyoruz. 
BAŞKAN
– Son olarak Sayın Zeybek, buyurun. 
KEMAL
ZEYBEK (Samsun) – Sayın Bakanım, dünyada üniversiteler birleştirilerek
güçlenirken, üniversiteleri bölerek eğitimi ne hâle getirmek istiyorsunuz? 
Bir
diğer yandan da bugün çiftçilerimizin alacaklarının yapılandırılmasını
görüşeceğiz. Çiftçilerimizin de bankalara veya birliklere borçlarının olduğunu
biliyoruz. Çiftçilerimizin, besicilerimizin bankalara olan, birliklere olan
borçlarının yapılandırılması ve şu anda para etmeyen ürünü nedeniyle zor
durumda olan çiftçimizi güçlü hâle getirebilmek, onlara bir şekilde soluk
aldırabilmek için onların borçlarının ertelenmesi ve destek verilmesi, bu
destekle beraber yeni yıldaki yeni üretimde daha güçlü bir üretimin sağlanması
için onların ekonomisinin iyi hâle getirilmesi, ülkenin üretiminin güçlü hâle
getirilmesiyle mümkün olacaktır. Onun içindir ki sizlerin, Hükûmetin bu konuda
katkıda bulunmasını, üretime destek vermesini, çiftçiyi, besiciyi desteklemesi
gerektiğini sizlere arz etmek istiyoruz. 
BAŞKAN
– Teşekkür ediyorum. 
Şimdi
soruları cevaplandırmak üzere sözü Millî Eğitim Bakanımıza bırakıyorum. 
Buyurun
Sayın Bakanım. 
MİLLÎ
EĞİTİM BAKANI İSMET YILMAZ (Sivas) – Başkanım, teşekkür ediyorum. 
Öncelikle,
sayın vekilimiz Mersin’de dükkânı kapanan esnafların olduğunu söylüyor ve
dolayısıyla “Bunlar bu kadar gerçekken nasıl ‘Ekonomi iyiye gidiyor.’ dediniz?”
diyor geçen sefer söylediğim şeylere. Ben “Ekonomi iyiye gidiyor.” derken şu
rakamlara bakıyorum: Geçen yıl 229.367 yeni iş yeri açıldı ve toplam iş yeri
sayımız 1 milyon 673 bin 225’e çıktı. 229 bin açılırken 96 bin de kapandı.
Açılana bakıyorum, kapanana bakıyorum. Muhakkak ki dediğiniz rakamlar doğrudur,
onlara hiçbir şey demiyorum ama Mersin’den bir de açılan miktarını alın,
kapananın karşısında muhtemelen 1’e 2 kat da -bakın, buradaki rakam 2 kat- yeni
açılan vardır. 
Ekonomi
iyiye gidiyor dedim. Niçin dedim? 
AYTUĞ
ATICI (Mersin) – Bu bir gerekçe değil ki Sayın Bakan, kapananlara bakacağız biz.
MİLLÎ
EĞİTİM BAKANI İSMET YILMAZ (Sivas) – Yok, açılan da olur kapanan da olur. 
AYTUĞ
ATICI (Mersin) – Doğanlar ile ölenlere baktığımızda…
MİLLÎ
EĞİTİM BAKANI İSMET YILMAZ (Sivas) – Ticaretin kâr ve… 
AYTUĞ
ATICI (Mersin) – Doğanlar var, ölenler var. 
MİLLÎ
EĞİTİM BAKANI İSMET YILMAZ (Sivas) – Doğrudur Sayın Atıcı. 
AYTUĞ
ATICI (Mersin) – Ölenler de az ölüyor mu diyeceğiz?
MİLLÎ
EĞİTİM BAKANI İSMET YILMAZ (Sivas) – Kâr, zararın ikiz kardeşidir. Açan kâr da
edebilir zarar da edebilir ama genelde esnaf 229 bin yeni dükkân açmışsa yarına
ilişkin umudu var. 96 bin de kapanmış. E, bunlar da bir şekilde o alanda değil
ama bir başka alana geçecek. 
İhracat
artıyor mu? Artıyor. Bakın rakamlarına, geçen ayınkine bakın, geçen yılınkine
bakın. 
ÖZKAN
YALIM (Uşak) – Enflasyon ile döviz artıyor ama Sayın Bakan.
MİLLÎ
EĞİTİM BAKANI İSMET YILMAZ (Sivas) – Turist sayısı artıyor mu? 
ÖZKAN
YALIM (Uşak) – Hayır. 
MİLLÎ
EĞİTİM BAKANI İSMET YILMAZ (Sivas) – Artıyor.
ÖZKAN
YALIM (Uşak) – Hayır canım, ne artması?
MİLLÎ
EĞİTİM BAKANI İSMET YILMAZ (Sivas) – Ya, efendim, öyle değil, yapmayın, artıyor
yani çok net. 
ÖZKAN
YALIM (Uşak) – İki yıla göre ne kadar…
MİLLÎ
EĞİTİM BAKANI İSMET YILMAZ (Sivas) – Antalya milletvekillerinize sorun işte,
lütfen. 
ÖZKAN
YALIM (Uşak) – Ya, öyle şey mi olur Sayın Bakan? Düştü bunlar ya. 
MİLLÎ
EĞİTİM BAKANI İSMET YILMAZ (Sivas) – Turizm geliri artıyor mu? Artıyor. Maliye
Bakanımız “Vergi gelirlerim artıyor.” diyor. Dolayısıyla, ben bunlara baktığım
zaman…
ÖZKAN
YALIM (Uşak) – Ya yapmayın ya, buna çocuklar güler, yapmayın ya. 
MİLLÎ
EĞİTİM BAKANI İSMET YILMAZ (Sivas) – Sizin de negatifleri gördüğünüz olabilir,
bak, ona da bir şey demiyorum ama bu ülkede ekonomide pozitif gidenler var,
negatif gidenler var. Amacımız pozitifleri daha iyi yapmak, daha olumlu yapmak,
negatifleri de azaltmak ama nihai kararı kim verecek? Millet verecek. Ne zaman
verecek? Çok az bir süre, 24 Haziranda. 
AYTUĞ
ATICI (Mersin) – İnşallah, inşallah. 
MİLLÎ
EĞİTİM BAKANI İSMET YILMAZ (Sivas) – Bizim ilkemiz şu, güzel bir atasözü var
Azerbaycanlı kardeşlerimizin “Halkın gözü terazidir.” diye. Bu terazinin bugüne
kadar yanıldığı hiç görülmemiştir, her zaman kendisine başvurulduğunda herkese
hak ettiğini vermiştir. 
TÜRABİ
KAYAN (Kırklareli) – Sayın Bakan, niye peki korkuyorsunuz da devletin
imkânlarını kullanıyorsunuz? 
MİLLÎ
EĞİTİM BAKANI İSMET YILMAZ (Sivas) – Bu 24 Haziranda da bunu yapacaktır diye
düşünüyorum. 
AYTUĞ
ATICI (Mersin) – İnşallah. 
ALİ
ŞEKER (İstanbul) – Biz de öyle düşünüyoruz. 
MİLLÎ
EĞİTİM BAKANI İSMET YILMAZ (Sivas) – Yeni dönemde ne kadar öğretmen atanacağına
ilişkin bir arkadaşımız bir soru sordu. 
ÖZGÜR
ÖZEL (Manisa) – Hepsini atayacağız biz, biz hepsini atayacağız.
ÖZKAN
YALIM (Uşak) – Ben sordum Sayın Bakan. 
MİLLÎ
EĞİTİM BAKANI İSMET YILMAZ (Sivas) – Evet. Şimdi, 20 bin öğretmenimizin
mülakatı devam ediyor, 5 bin öğretmenimizin de duyurusunu çıktık. Okulların
bittiği… Çünkü beş yıllık prim ödeme şartı aradığımızdan, 8 Haziranda da
okullar bittiğinden, o gün itibarıyla prim ödeneceğinden bir hak kaybı da olmasın
diye 5-8 Haziran itibarıyla müracaat edenler arasından da 5 bin… Arkadaşlara
soruyorum “Ne kadar vardı?” diye, muhtemelen 2-3 bin olabilir diye… 2-3 bin
öğretmenin -sayı dedik biz, tahminimiz bu- 2017 yılı KPSS sınavına göre… Eğer 5
bini tamamlayamazsak geri kalanları da 2018 yılı KPSS’sine girecekler, o KPSS
esas alınarak bu 5 bin rakamını tamamlayacağız, 20 bin artı 5 binle 25 bin
öğretmen ataması yapacağız. Bu ana kadar atadığımız 584 bindi, 24 bin öğretmen
ataması daha koyarsak 600 binin üzerinde bir öğretmen… Biz geldiğimizde
öğretmen sayısıysa 500-512 bin civarlarındaydı. Dolayısıyla da gidin bakın
-doğulu milletvekillerimiz daha iyi görür- bugün gördüğünüz her 3 öğretmenden
2’si bizim dönemimizde atanmıştır. Şimdi gördüm, bir tane köşe yazarı arkadaşımız
yazıyor “Öğretmen her şey değildir. Sayın Bakan bunu söyledi.” diyor. Öğretmen
çok şeydir. Akıllı tahta öğrenciye bir şey öğretmez; dört duvar, bir çatı
öğrenciye bir şey öğretmez. Eğer öğrenciye bir şey öğretilecekse
öğretmenlerimiz öğretecektir. 
Ve
şunu inanarak söylüyorum: Avrupa’dan eğitim açısından hiçbir alanda geri
değiliz ama bir alanda geriliğimiz var, o alandaki geriliğimiz de ilkokula,
ortaokula, liseye ve devamına da etki ediyor. Nedir o? Okul öncesi eğitim. Okul
öncesi eğitimdeki bilimsel araştırmalar şunu göstermiştir ki okul öncesi
eğitimi bir yıl alan hiç almayana göre daha başarılı, iki yıl alan bir yıla
göre başarılı, üç yıl alan da iki yıl alana göre başarılı. Geçen ay Fransa
Cumhurbaşkanı bir açıklama yaptı “Zorunlu okula başlama yaşını 3 yaşına
düşürdük.” dedi. Biz bunu şöyle yorumluyoruz: Okul öncesi üç yılı zorunlu
eğitim kapsamına aldı. 
Dün
Şırnak’taydım, milletvekilleriniz de bilir, Cizre’deydim. Şırnak’ta okul öncesi
eğitime giden kardeşlerimizin, evlatlarımızın sayısı yüzde 85 okullaşma oranını
sağladı. Geçmişe kıyasla 8 kat, 6 kat, 5 kat büyük mesafe aldık. Hâlâ eksiğimiz
var mı? Var. İnşallah onu da önümüzdeki dönemde tamamlayacağız. 
ÖZKAN
YALIM (Uşak) – Sayın Bakanım, burs konusu…
MİLLÎ
EĞİTİM BAKANI İSMET YILMAZ (Sivas) – Şimdi, biz kredi isteyenlerin hepsine
veriyoruz; burs isteyenlere de, ihtiyacı olanlara da geçmişle kıyaslanamayacak
kadar da daha veriyoruz.
ÖZKAN
YALIM (Uşak) – Yabancı öğrenci ile kendi evlatlarımız arasındaki farkı ne
yapacağız Sayın Bakanım? 
BAŞKAN
– Sayın Yalım, lütfen müdahale etmeyin. Sordunuz, Sayın Bakan da cevap veriyor.
MİLLÎ
EĞİTİM BAKANI İSMET YILMAZ (Sivas) – Genel uygulama neyse o yapılıyor. 
Bir
de, Sayın Bektaşoğlu, Giresun çevre yoluyla ilgili henüz daha projeleri
yapılmamış olabilir. Bunu Ulaştırma Bakanımıza ileteceğim ama şunu inanarak ve…
Gerçek rakamı söylüyorum. Ben bazen gerçek rakamları söylediğimde çıkıyor bir
arkadaşım, “Bu rakam doğru değil.” diyor. “Bu rakam doğru değil.”
diyebilirsiniz, bunu engelleyemeyiz ama millet şahit. Ne diyoruz? Biz
geldiğimizde bölünmüş yol 6 bin kilometreydi, bizim dönemde 20 bin kilometre
yapıldı. Seksen yılda yapılanın 3 katı kadar yaptık. “Ya, bu kadar bölünmüş yol
yapmadınız.” dediğinizde yani millet de görüyor nereden nereye gittiğinizi. İnşallah
bu Giresun çevre yolu da bölünmüş yol olacaktır, buna dâhil olur. 
Bakın,
ilkokul kitaplarında -bizim yaşımızda olanlar anlarlar, Türkiye’de tünel
yoktur- ilk tünel vardır: Zigana Tüneli. Herkes bilir çünkü tünel olarak
gösteremiyorsun. Ne kadar var? Seksen yılda yapılan tünel 50 kilometre. Bizim
dönemimizde, şimdi 350 kilometre hizmete açıldı ve inanıyorum ki 150
kilometreye yakın tünel de açılacaktır. Dolayısıyla da daha iyi…
Bir
başka… Kanun hükmünde kararnameyle geri döndürülenler… Gerek Komisyon başlatsın
gerek kanun hükmünde kararname, biz hemen başlatıyoruz. Hukuk devletinin
üstünlüğü budur, hukukun üstünlüğü de budur.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen Sayın Bakanım.
MİLLÎ
EĞİTİM BAKANI İSMET YILMAZ (Sivas) – Son cümlem…
Gereği
neyse… Hukukun gereğini yapmak devleti güçlendirir, idareyi güçlendirir.
İdarenin gücü hukuka bağlılığından geçer. Dolayısıyla da biz bundan zerre kadar
ayrılmayız. 
Yine,
Sayın Durmaz’ın Tokat Havaalanı’yla ilgili sorusu: “İhalesi yapıldı ama
neticesi açıklanmadı. Projeleri askıya mı aldınız?” Hayır, kesinlikle askıya
almadık. Her yatırım programımıza aynen eskisi gibi devam ediyoruz. Ulaştırma
Bakanımıza da bunu söyleyeceğim, zatıalinize mutlaka bilgi verilmesini
sağlayacağım Sayın Durmaz.
Tekrar
sonsuz teşekkür ediyorum.
BAŞKAN
– Teşekkür ediyorum Sayın Bakanım.
Böylece
ikinci bölüm üzerindeki görüşmeler tamamlanmıştır. Şimdi bölümde yer alan
maddeleri, varsa o madde üzerindeki önerge işlemlerini yaptıktan sonra ayrı
ayrı oylarınıza sunacağım.
9’uncu
madde üzerinde aynı mahiyette olmak üzere iki adet önerge vardır, okutup işleme
alıyorum:
Türkiye Büyük Millet Meclisi
Başkanlığına
Görüşülmekte olan 556 sıra sayılı Kanun Tasarısı’nın
9’uncu maddesinin ikinci fıkrasında yer alan “addedilir” ibaresinin “sayılır”
şeklinde değiştirilmesini arz ve teklif ederiz.

 Filiz
Kerestecioğlu Demir Mahmut Toğrul Sibel Yiğitalp
 İstanbul Gaziantep Diyarbakır
 Müslüm
Doğan Hüda Kaya Kadri Yıldırım
 İzmir İstanbul Siirt
Aynı
mahiyetteki diğer önergenin imza sahipleri:
 Kazım
Arslan Mahmut Tanal Ali Şeker
 Denizli
 İstanbul İstanbul
 Ali
Yiğit  Didem Engin
 İzmir İstanbul
BAŞKAN
– Komisyon aynı mahiyetteki önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Muhterem Başkanım.
BAŞKAN
– Aynı mahiyetteki ilk önerge üzerinde Siirt Milletvekili Kadri Yıldırım
konuşacaktır.
Sayın
Yıldırım, buyursunlar efendim. (HDP sıralarından alkışlar)
KADRİ
YILDIRIM (Siirt) – Sayın Başkan, değerli milletvekilleri; öncelikle hepinizi
saygılarımla selamlıyorum.
Tabii
“üniversite” kelimesinin türemiş olduğu “üniversal” terimi anlam olarak
birleştirici ve evrensel demektir. Araplar üniversiteye bir isim vermek
isterlerken “camia” ismini uygun görmüşlerdir çünkü “camia”nın anlamı da
birleştirici ve bütünleştirici demektir. Cami ve cemevi de aynı anlamları ifade
ediyor yani hem cami hem cemevi birleştirici, bir araya getirici demektir. Yani
üniversitede esas olan, birleştiriciliktir, bir araya getiriciliktir ve
bütünleştiriciliktir. Dolayısıyla bölmek ve ayrıştırmak, üniversitenin kendi
terimsel anlamında da yoktur, bu esasa da aykırıdır.
Şimdi,
diyelim ki iddia ettiğiniz gibi böyle bir bölünmeye gitmenin bir zarureti
vardı. İyi ama nasıl oluyor da o üniversitelerin hocalarına ve öğrencilerine
danışmadan, onlarla istişare etmeden böyle bir sonuca varıyorsunuz ve böyle bir
karar alıyorsunuz? Üstelik, eğer yanılmıyorsam kendinizi muhafazakâr bir
iktidar olarak da tanıtıyorsunuz. Oysa muhafazakârlığın gereği olarak sizin
“istişare” ilkesine son derece önem vermeniz gerekiyordu. Bakın, ayet Hazreti
Peygamber (AS) gibi birine bile (x)
diyor yani “Bir konuda karar almak istediğiniz zaman o konunun muhatapları
kimlerse o muhataplara danışın, fikirlerini alın, istişare edin.” deniliyor,
ayetin hükmü bu. Eğer muhafazakârlık söz konusuysa bu istişare ilkesini niye
uygulamıyorsunuz diye sormak gerekiyor. Hazreti Peygamber’e böyle söylendiği gibi
Hazreti Ali İmam Efendimiz’in de çok güzel bir sözü vardır, diyor ki: “7 yaşına
kadar çocuklarınızla oynayın, 15 yaşına kadar onlara arkadaşlık edin, 15 yaşını
doldurduktan sonra da onlarla istişare ediniz.” Demek ki bir genç, bir çocuk 15
yaşını doldurduğu an o çocukla, o gençle istişare etmek gerekir, onun fikrine
müracaat etmek gerekir; ona öz güven kazandırmak için fikirlerine önem vermek
gerekiyor ama maalesef, bu sözün sahibi olan Hazreti Ali İmam Efendimiz’den
sonra halifelik yani devlet başkanlığı, o zamanki devlet başkanlığı Emevilerden
itibaren saltanata dönüştükten sonra istişare de bir tarafa atıldı. Sanırım
istişareye önem veren son Halife ve son zat, son şahsiyet bu bağlamda Hazreti
Ali’dir ve Emevilerden günümüze kadar istişarenin neredeyse cenazesine Fatiha
okunmak üzeredir ve bugün maalesef Orta Doğu’da ve kendilerine “Müslüman
yönetimleriz, iktidarlarız.” diyenler totaliter bir rejimi temsil ediyorlar.
Bırakın, İmam Ali’nin bahsettiği 15 yaşındaki bir öğrenciye, bir çocuğa,
yetişkinlere, aklı başında olanlara ve toplumun öbür kesimlerine maalesef
müracaat etme gereğini, ihtiyacını hissetmiyorlar ve kendi sultanlık,
padişahlık, totaliterlik hatta bunun da ötesinde diktatörlük argümanlarını
topluma, halka zorla dayatmaya kalkışıyorlar. İslam âleminde, Orta Doğu’da,
Müslüman ülkelerde böyle yönetimlerin iş başında olması, böyle yönetimlerin
halkı, toplumu, modern kesimleri yönetmeye kalkışması bana göre son derece
talihsizliktir. 
Hepinize
saygılar sunuyorum. (HDP sıralarından alkışlar) 
BAŞKAN
– Teşekkür ediyorum Sayın Yıldırım. 
Aynı
mahiyetteki diğer önerge üzerinde Kırklareli Milletvekili Türabi Kayan
konuşacaktır. 
Sayın
Kayan, buyurun lütfen. (CHP sıralarından alkışlar) 
TÜRABİ
KAYAN (Kırklareli) – Teşekkür ederim Sayın Başkan. 
Değerli
milletvekilleri, AKP, geldiği günden beri Türkiye’de kaliteli olan ne varsa
hepsini bozma konusunda büyük bir çaba içerisindedir. İktidara geldiği ilk
günlerde demokrasinin temel taşı laikliğe kafayı taktı, “Hem Müslüman hem laik
olunmaz.” gibi ipe sapa gelmez laflarla toplumumuzun kafasını karıştırmaya
çalıştı, başaramayınca da okullara, eğitim kurumlarına el attı. Liselerde,
askerî liselerde, üniversitelerde sınav sorularını çalarak kendi militanlarını
yetiştirdi. Amaç, kaliteli insan yetiştirmek değil, kendisine ve dünya
egemenlerine hizmet edecek uşaklar yetiştirmekti. Bozdukları eğitim
kurumlarında yetişen kapı kulları AKP’yi yok etme sürecine girince ne
yapacaklarını şaşırdılar çünkü yarattıkları Frankenstein kendilerini yok
edecekti. 15 Temmuz darbe girişimi bahane edilerek 20 Temmuzda asıl darbeyi
OHAL’le gerçekleştirdiler. OHAL bahanesiyle basın-yayın susturuldu, yargı
susturuldu veya yandaş hâle getirildi, Meclis susturuldu, Millî Eğitim
Bakanlığı eğitim kurumlarında 4+4 gibi ipe sapa gelmez yöntemlerle ne yaptığını
şaşırdı. Tarımda dışarıya bağımlı bir ülke olduk. Tarımda dünyanın sayılı
ülkelerinden biri olan Türkiye, buğday, mısır, arpa, mercimek, nohudu dışarıdan
alır hâle geldi. Dünyanın en sağlıklı şekerinin üretildiği şeker pancarını
üreten şeker üreticisinin üretimlerini ve fabrikalarını kapatıp yabancı
ülkelerin nişasta bazlı şekerleriyle Türk halkını zehirlemeye başladınız.
Yandaş iş adamlarının vergi cezalarını af ediyor, ödemedikleri kredi
borçlarında düzenleme yapıyorsunuz. Çiftçinin üretmek için kullandığı su
borçlarını ödemedi diye icra yöntemiyle malına haciz koyup elinden alıyorsunuz.
Yabancılara şirin görünmek için, onların desteğini almak için ithalata dayalı
politikalar izleyerek yerli üretimi baltalıyorsunuz. Dolayısıyla mevcut fabrikalarımız
kapanıyor, işsizlik artıyor, halkımızı bir yudum ekmeğe muhtaç ediyorsunuz. İş
sahası açacak yetenekli girişimcilerimizi canından bezdiriyorsunuz. İşsiz kalan
insanlarımızı sadakayla besleyip kendinize oy deposu hâline getirmeye
çalışıyorsunuz. Dünyanın en yetenekli, cevval toplumunu sadaka kültürüne
alıştırdınız. 
Şimdi
de sıra geldi üniversitelere. Özellikle 3 tane üniversitemiz için ben
dikkatinizi çekmek istiyorum. Birisi Gazi Üniversitesi, Atatürk'ün unvanını
taşıyan bir üniversite. Diğeri İnönü Üniversitesi, İnönü Savaşları, İnönü
kahramanlığının ismini taşıyan üniversite. Bir diğeri de İstanbul Üniversitesi.
Atatürk'ten nefret ettiğinizi biliyoruz, İsmet İnönü’den nefret ettiğinizi
biliyoruz, hatta İstanbul Üniversitesinden nefret ettiğinizi biliyoruz. Niye
mi? Çünkü İkinci Dünya Savaşı başlamadan önce Atatürk’ün kapılarını açıp
dünyanın en kaliteli eğitmenlerini, üniversite hocalarını getirip de dünyanın
sayılı üniversitesi hâline getirdiği İstanbul Üniversitesini uygarlık yolunda,
çağdaşlık yolunda dev adım atıyor diye defterini dürmeye çalışıyorsunuz. 
Peki,
ne istiyorsunuz? Çağdaş insan yetişmesin mi, uygar bir toplum olmayalım mı,
bilime inanan, çalışan, üreten bir toplum istemiyor muyuz? Peki, üretmeyen bir
toplumla, çalışmayan bir toplumla dünyanın kölesi olacağımızı bilmiyor musunuz?
Elbette biliyorsunuz. İstediğiniz sizin zaten bu. Efendileriniz öyle istiyor
çünkü.
Değerli
arkadaşlar, böyle giderek bu toplumu mahvedeceksiniz. Yol yakınken, henüz daha
sonuna varmadan, çıkması daha zor bir hâle gelmeden, gelin, bundan vazgeçin.
Ülkenin ilerlemesinde, ülkenin aydınlanmasında en büyük eğitim gücü olan bu
üniversiteleri parçalayarak, bölerek, kapatarak, yok ederek bu ülkeye bir
katliam yaşatmayın.
Sevgili
arkadaşlar, sevgili AKP'liler ve Sayın Bakan -özellikle deminki konuşmamda da
söyledim- böle böle ülkeyi buraya getirdiniz. Şimdi siz diyorsunuz ki: “Yarın
seçim olacak, seçimde halk karar verecek, göreceksiniz.” Seçimde halk karar
versin ama eşit bir şekilde çıkalım, kimimizin elini kolunu bağlayarak,
diğerini üzerimize salarak değil. Devlet imkânlarının hepsini kullanıyorsunuz.
Bugün hiçbir sıkıntı yaşamayan Cumhurbaşkanı…
(Mikrofon
otomatik cihaz tarafından kapatıldı)
GÜLAY
YEDEKCİ (İstanbul) – Ek süre verin Sayın Başkan.
TÜRABİ
KAYAN (Devamla) – Sayın Bakanım, bir dakika rica ediyorum. Sayın Başkanım…
BAŞKAN
- İlk söylediğin daha hoşuma gitti ama. Lütfen tamamlayın, buyurun.
TÜRABİ
KAYAN (Devamla) - Cumhurbaşkanına her türlü fırsatı veriyorsunuz, her türlü
imkânı veriyorsunuz ama diğer adayların hiçbirisine bu imkânı vermiyorsunuz.
Devletin televizyonu ve bütün yandaş medya hepsi Cumhurbaşkanının yanında,
hepsi sizin yanınızda. Niye bunları özgür bir hâle, özerk bir hâle getirip de
ondan sonra yarışa girmiyorsunuz? O zaman görelim bakalım halk nasıl karar
verecek, halk kimden yana oy kullanacak, halk o zaman kimi seçecek? Merak
ediyor musunuz? Hemen şimdi söyleyeyim: Bizi seçecek çünkü. Niye bizi seçecek?
Çünkü ona bugüne kadar hiçbir zaman yalan söylemedik çünkü onu bugüne kadar
hiçbir zaman aldatmadık ve hiçbir zaman da başkaları tarafından aldatılmadık,
hep doğruyu söyledik. Ama sizler geldiğiniz günden beri hep yalan söylediniz,
hep aldattınız, hep başkaları tarafından aldatıldınız; aldatıla aldatıla
neredeyse bu toplumu aldatmanızı da unutturacak hâle geldiniz diyorum, sizlere
yazıklar olsun diyorum. (CHP sıralarından alkışlar)
BAŞKAN
– Teşekkür ediyorum.
Sayın
Bakanın söz talebi var, buyurun. 
V.- AÇIKLAMALAR (Devam) 
34.- Millî Eğitim Bakanı İsmet Yılmaz’ın, Kırklareli
Milletvekili Türabi Kayan’ın görüşülmekte olan 556 sıra sayılı Kanun
Tasarısı’nın 9’uncu maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MİLLÎ
EĞİTİM BAKANI İSMET YILMAZ (Sivas) – Başkanım, teşekkür ediyorum. 
Sayın
Başkanım, bu ülkenin değerlerinin hiçbirini diğerinden ayırt etmedik ve
değerlerimizin hiçbirini de diğeriyle çatıştırmadık. Biz bütün değerlerimize
sahip çıkıyoruz çünkü biz sevginin asaletini dünyaya yeniden hâkim kılmak için
yola çıkan bir medeniyetin temsilcileriyiz. Sevgi, davamızın esasıdır,
yüreğimiz muhabbete ayarlıdır, biz “Yaratılanı severiz Yaradan’dan ötürü.”
Allah için bu milleti, 81 milyonu kardeş olarak bildik bizimle aynı şeyi
düşünmeseler bile. Bakın, evladınız var, 2 evladı olan bilir; 2 evladınız bile
aynı şeyi düşünmüyor, annesi bir, babası bir ama farklı düşünüyor. Dolayısıyla
bu 81 milyonda biz farklı düşünebiliriz ama bu farklı düşünme diğerinden nefret
etme, çatışma dilini kullanma, bölme, parçalama anlamında değildir. Bakın, bir
Kudüs olayı oldu, 81 milyon aynı düşündük, 15 Temmuzda bu milletin iradesine
saldırıldı, hiçbir parti ayrımı yapılmaksızın hepimiz aynı tarafta yer aldık.
Dolayısıyla bu millet farklı görüşlere sahiptir ama bir çatışma veya nefret
dili yoktur, bunu açıkça belirtmek istedim. Eğer buna cevap vermeseydim, orada
bir kelime söyledi “Siz bu değerlere karşısınız.” diye, onun doğru olduğunu
sanki zımnen kabul etmiş gibi olurduk. Biz sayın hatibin söylediğinden uzağız,
onu söylemek istiyorum. 
Teşekkür
ediyorum.
BAŞKAN
– Teşekkür ediyorum. 
Sayın
Danış Beştaş, buyurun size de 60’a göre söz veriyorum.
35.- Adana Milletvekili Meral Danış Beştaş’ın, Millî Eğitim
Bakanı İsmet Yılmaz’ın yaptığı açıklamasındaki bazı ifadelerine ilişkin
açıklaması
MERAL
DANIŞ BEŞTAŞ (Adana) – Sayın Başkan, teşekkür ediyorum. 
Doğrusu
Sayın Bakanımız çok güzel sözler sarf etti; soyutlarsak yani mevcut konuyla,
konuşmayla, iddialarla ve hakikatle ayrışık düşünürsek bu sözlerin altına imza
atmamak mümkün değil ama sorun bu değil. Tipik bir iktidar klasiğiyle karşı
karşıyayız: Esastan gitmek, ayrıntılarda genelgeçer sözlerle, muhabbetle,
“Herkesi seviyoruz.” diyerek işi karartma çabası. Yani, bu ülkede halkın
birbiriyle sorunu yok normalde ama iktidarın adım adım kutuplaştırmasıyla
gerçekten bugün Türkiye, tarihinin en büyük kutuplaşmış hâlini yaşıyor. Şu anda
üniversitelerin bölünmesi toplumun bölünmesinin ayrı bir versiyonudur aynı
zamanda. 
Her
fırsatta başkalarına “Bölücü.” diyen iktidar yetkililerine şunu söylüyoruz: Biz
birleştirmeye çalışıyoruz ama siz bölüyorsunuz. Başaramayacaksınız. 
ÖZGÜR
ÖZEL (Manisa) – Sayın Başkanım…
BAŞKAN
– Sayın Özel, buyurun, size de söz veriyorum.
36.- Manisa Milletvekili Özgür Özel’in, Millî Eğitim Bakanı
İsmet Yılmaz’ın yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Bakanı dinlerken sanki bu ülkenin Cumhurbaşkanı
başkasıymış, Başbakanı başkasıymış, 2’si birer koldan Türkiye’yi gezip de
ellerine aldıkları partilerinin kongrelerinde bu ülkenin yarısına “terörist”,
yarısına “münafık”, yarısına başka bir şey demiyorlarmış gibi hissettim. 
MİLLÎ
EĞİTİM BAKANI İSMET YILMAZ (Sivas) – Hayır efendim, öyle bir şey yok, öyle bir
şey yok. 
ÖZGÜR
ÖZEL (Manisa) – Ben, Sayın Bakanın Bakan olduğu, siyaset dilinin bambaşka
olduğu bir ülkede yaşamak isterdim ama Sayın Bakan gerçeklikle ilgisi olmayan
ve kendi Genel Başkanından, kendi Başbakanından tamamen, 180 derece ters
düşünen bir çizgide. Keşke öyle olsa. Emin olun, gelecekteki iktidarımızda
Türkiye’de insanlar böyle hissedecek, böyle düşünecek. Ama adil olmak için
kendinize “Ben adilim.” demeniz yetmez, ahalinin sizin adil olduğunuzu
söylemesi lazım. Siz “Kimseyi ötekileştirmiyoruz.” diyorsunuz ya… 
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) - …biz sizin hep tanımladığınız öbür yüzde 50 kendimizi
ötekileşmiş, itilmiş kakılmış hissediyoruz. Bunu biz söylersek kıymeti var, siz
söyleyince olmaz. 
MİLLÎ
EĞİTİM BAKANI İSMET YILMAZ (Sivas) – Kardeşiz hepimiz. Kardeşimizsiniz,
kardeşimizsiniz, sizleri seviyoruz, kardeşimizsiniz.
ÖZGÜR
ÖZEL (Manisa) – “Adil” demekle adil olunmaz, ahali adil olduğunuza inanacak.
Teşekkür
ederim. (CHP sıralarından alkışlar)
İSMAİL
TAMER (Kayseri) – Ahali inanıyor, ahali. 
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun.
37.- İstanbul Milletvekili Mehmet Muş’un, Manisa
Milletvekili Özgür Özel’in yaptığı açıklamasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, Türkiye’nin yarısına “terörist”, yarısına
“münafık” diyormuşuz gibi bir ifade burada kullanılıyor. 
ÖZGÜR
ÖZEL (Manisa) – Dediniz, dediniz.
ALİ
ŞEKER (İstanbul) – Dediniz, hatta ortağınıza dediniz. 
ERTUĞRUL
KÜRKCÜ (İzmir) – Demiyor mu ya? 
MEHMET
MUŞ (İstanbul) - Bakın, değerli milletvekilleri, Türkiye Cumhuriyeti’nin 81
milyon vatandaşı vardır ve bu yurttaşların hepsi eşit vatandaşlık hakkına
sahiptir. Burada bizim “terörist” dediğimiz Türkiye'yi terör örgütleri
marifetiyle tehdit eden ve Türkiye'yi bölmeye çalışan, insanımızın canını
yakan, insanımızın canını acıtan… Bunlar kimdir? PKK terör örgütüdür. Bunlar
kimdir? DHKP-C terör örgütüdür. 
MEHMET
METİNER (İstanbul) – FETÖ terör örgütü.
İSMAİL
TAMER (Kayseri) – FETÖ terör örgütü. 
MEHMET
MUŞ (İstanbul) - Bunlar kimdir? FETÖ terör örgütüdür. Bunlar kimdir? DEAŞ terör
örgütüdür. Bunlardır bizim söylediklerimiz. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen cümlenizi. 
MEHMET
MUŞ (İstanbul) - Bizim vatandaşlarımıza dair ağzımızdan en ufak bir söz
çıkmamıştır. 
“Münafıklık”
ifadesi burada çarpıtılıyor. Oradaki konu çok açıktır. Ne vatandaşlarımızın
tercihleriyle alakalı bir tanımlamadır ne de onların iradeleriyle alakalı bir
tanımlamadır. Buradaki konu “Efendim, burada buraya verelim, şurada buraya
verelim.” gibi birilerinin belli enstrümanlarla oluşturmaya çalıştığı algıya yönelik,
bu işi organize edenlere yönelik bir şey. Yoksa ne vatandaşlarımıza yönelik ne
seçmenlerimize yönelik ne de Türkiye'de oy kullanacak olan 55 milyonun
üzerindeki seçmene dair en ufak bir ifade burada yoktur. 
Şimdi
“Türkiye'yi kutuplaştırıyorsunuz, Türkiye'yi bölüyorsunuz.” ifadesini
kullananlar aslında, kendileri bunu yapıyorlar. Nasıl kendileri yapıyorlar
biliyor musunuz: İlla “Türkiye'deki yüzde 50’ye siz “terörist” diyorsunuz. Yok
böyle bir şey. Biz böyle bir şey söylemiyoruz, biz böyle bir şey söylemiyoruz. 
ÖZGÜR
ÖZEL (Manisa) – Kaç kere, kaç, kaç, kaç…
TÜRABİ
KAYAN (Kırklareli) – Kaç defa söyleyeceksiniz? “Yüzde 50’yi zor tutuyorum.”
diyen kimdi?
(Mikrofon
otomatik cihaz tarafından kapatıldı) 
MEHMET
MUŞ (İstanbul) - Bunu siz kendinize bir taban oluşturmak için, insanları
ötekileştirmek suretiyle tabanınızı güçlendirmek, tabanınızı genişletmek için
sanki bizim böyle bir söylem içerisinde olduğumuzu ifade etmek istiyorsunuz.
Kusura bakmayın, avucunuzu yalarsınız. Bizim hiçbir vatandaşımıza karşı böyle
bir söylemimiz yoktur, olamaz.
ALİ
ŞEKER (İstanbul) – “Münafık” dediğiniz de yok. 
BAŞKAN
– Teşekkür ediyoruz. 
ÖZGÜR
ÖZEL (Manisa) – Sayın Başkan…
MERAL
DANIŞ BEŞTAŞ (Adana) – Sayın Başkan…
BAŞKAN
– Bir dakika, ne oluyoruz?
ÖZGÜR
ÖZEL (Manisa) – Söz istiyoruz. 
MERAL
DANIŞ BEŞTAŞ (Adana) – Söz istiyorum. 
BAŞKAN
– Yani “Devam.” diyorsunuz değil mi, biz bu polemiği devam ettirelim
istiyorsunuz.
MERAL
DANIŞ BEŞTAŞ (Adana) – “Tamam.” diyoruz, tamam demiyoruz. 
BAŞKAN
– “Devam.” diyorsunuz şu anda. 
MERAL
DANIŞ BEŞTAŞ (Adana) – Devam diyoruz şu anda. 
BAŞKAN
– “Devam.” diyorsunuz. Bak, siz söylediniz, ben söylemiyorum. 
MERAL
DANIŞ BEŞTAŞ (Adana) – Hiç sorun yok. “Tamam.”, “Tamam.” “Tamam.”
BAŞKAN
- Peki, buyurun size de tekrar son bir kez…
38.- Adana Milletvekili Meral Danış Beştaş’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
MERAL
DANIŞ BEŞTAŞ (Adana) – Teşekkürler Sayın Başkan. 
Gerçekten
bu tartışmanın bitirilmesini bekliyorum ama bitmeyecek.
BAŞKAN
– Ama işte, siz bitirirseniz biter yani! Hem tartışmayı artıyorsunuz…
MERAL
DANIŞ BEŞTAŞ (Adana) – Biz bitirelim de bitirmemize izin verilmiyor. Gerçekten
yani bazen kendimi Papua Yeni Gine’de falan hissediyorum ya da uzayda
hissediyorum.
İSMAİL
TAMER (Kayseri) – Neden?
MERAL
DANIŞ BEŞTAŞ (Adana) - Okuduğum gazetelere, kulağımla duyduğum sözlere burada
farklı bir anlam yükleniyor. Benim ana dilim Kürtçe ama Türkçeyi iyi bildiğimi
sanırım. Sayın Erdoğan aynen şunu söyledi: “Cumhurbaşkanlığında bana oy verip partiye
oy vermeyen münafıktır.” dedi. Şimdi bunun neresini tartışalım? 
BAŞKAN
– Öyle demedi. 
MERAL
DANIŞ BEŞTAŞ (Adana) – Neresini tartışalım?
BAŞKAN
– Öyle demedi. 
MERAL
DANIŞ BEŞTAŞ (Adana) – Ya da terörizm konusunda daha dün Boğaziçi Üniversitesi
öğrencilerini doğrudan hedef gösteren aynı kişi değil mi? 
SALİH
CORA (Trabzon) – Bu ifade münafıklıktır. Senin bu dilin münafıklıktır. 
MERAL
DANIŞ BEŞTAŞ (Adana) – Toplumu kutuplaştıran biz değiliz. Ben biraz önce de
söyledim ve lütfen daha fazla halkın aklıyla alay edilmesin. 
İSMAİL
TAMER (Kayseri) – Başkanım, öyle söyleyenler fitneciler, fitneci!
MERAL
DANIŞ BEŞTAŞ (Adana) – Biz ne söylendiğini gayet iyi biliyoruz. 
İSMAİL
TAMER (Kayseri) – Fitneciler öyle söylüyor. 
MERAL
DANIŞ BEŞTAŞ (Adana) – Amacını da biliyoruz ve… 
BAŞKAN
– Kapatıyoruz bu tartışmayı. 
İSMAİL
TAMER (Kayseri) – Fitneciler öyle söylüyor. 
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (Devam)
BAŞKAN
– Şimdi, aynı mahiyetteki önergeleri oylarınıza sunuyorum.
ÖZGÜR
ÖZEL (Manisa) – Karar yeter sayısı istiyoruz.
BAŞKAN
– Oylarınıza sunmadan önce karar yeter sayısı arayacağım. 
MERAL
DANIŞ BEŞTAŞ (Adana) – Sözlerimi de bitirmedim.
BAŞKAN
– Aynı mahiyetteki önergeleri kabul edenler… Kabul etmeyenler… Karar yeter
sayısı yoktur.
Birleşime
on dakika ara veriyorum. 
Kapanma Saati: 22.22
DOKUZUNCU OTURUM
Açılma Saati: 22.35
BAŞKAN: Başkan Vekili Ahmet AYDIN
KÂTİP ÜYELER: İshak GAZEL (Kütahya), Barış KARADENİZ (Sinop)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 96’ncı Birleşiminin
Dokuzuncu Oturumunu açıyorum. 
556
sıra sayılı Kanun Tasarısı’nın 9’uncu maddesi üzerinde verilen aynı mahiyetteki
önergelerin oylamasında karar yeter sayısı bulunamamıştı. 
Şimdi
önergeleri tekrar oylarınıza sunacağım ve karar yeter sayısı arayacağım.
Kabul
edenler… Kabul etmeyenler…
ÖZGÜR
ÖZEL (Manisa) – Yok, elektronik cihazla yapalım.
BAŞKAN
– Elektronik oylama cihazıyla yapacağız. 
Üç
dakika süre veriyorum ve süreyi başlatıyorum.
(Elektronik
cihazla oylamaya başlandı)
ÖZGÜR
ÖZEL (Manisa) – O kadar güveniyorsanız bir dakika verin, niye üç dakika
veriyorsunuz? Hem “var, var, var” diyorsunuz.
BAŞKAN
– Neyse bir dahakine beş dakika veririz Özgür Bey.
(Elektronik
cihazla oylamaya devam edildi)
BAŞKAN
– Karar yeter sayısı vardır, önergeler kabul edilmemiştir.
556
sıra sayılı Kanun Tasarısı’nın görüşmelerine kaldığımız yerden devam ediyoruz.
Komisyon
ve Hükûmet yerinde.
Şimdi
9’uncu maddeyi oylarınıza sunuyorum: Kabul edenler... Kabul etmeyenler... Madde
kabul edilmiştir. 
10’uncu
madde üzerinde ikisi aynı mahiyette olmak üzere 3 adet önerge vardır,
okutuyorum:
Türkiye Büyük Millet Meclisi
Başkanlığına
Görüşülmekte
olan 556 sıra sayılı Kanun Tasarısı’nın 10’uncu maddesinin tasarı metninden
çıkarılmasını arz ve teklif ederiz.
 Filiz
Kerestecioğlu Demir Mahmut Toğrul Hüda Kaya
 İstanbul Gaziantep İstanbul
 Sibel
Yiğitalp Müslüm Doğan Behçet Yıldırım
 Diyarbakır İzmir Adıyaman
BAŞKAN
- Komisyon önergeye katılıyor mu? 
MİLLİ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan. 
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge üzerinde Adıyaman Milletvekili Behçet Yıldırım konuşacaktır. 
Buyurun
Sayın Yıldırım. (HDP sıralarından alkışlar) 
BEHÇET
YILDIRIM (Adıyaman) – Sayın Başkan, değerli milletvekili arkadaşlarım; 556 sıra
sayılı Kanun Tasarısı’nın 10’uncu maddesi üzerine grubum HDP adına söz almış
bulunmaktayım.
Öncelikle
24 Haziran seçiminde tüm Türkiye halklarının ve inançlarının adayı; en genç, en
yakışıklı Cumhurbaşkanı adayı Sayın Selahattin Demirtaş’ı buradan saygıyla
selamlıyorum. 
Sayın
Demirtaş’ın bu 24 Hazirandaki seçime ilişkin şöyle bir öngörüsü var: “24
Haziran seçimleri Türkiye siyasetinde önümüzdeki on yılları etkileyecek bir
kırılma yaratacaktır. Ya, AKP zihniyetinde somutlaşan tek adam otoriter rejimi
nihai zaferini ilan edip bugüne kadar yapılan zulümleri katlayarak tam bir
diktatörlüğe dönüşecek ya da cumhuriyet tarihi boyunca devam eden demokrasi
anlayışı ve mücadelesi güçlenerek yoluna devam edecek. AKP bloku, kötü bir
ürünü reklam kampanyasıyla pazarlamaya çalışırken bizler radikal demokratik bir
tutumla emeği, adaleti, barışı, laikliği, özgürlüğü ve eşitliği her adımda
halkla birlikte ilmek ilmek örerek seçime doğru gitmeliyiz.”
Bunları
belirttikten sonra, şimdi, AKP’nin kamplaştırıcı, kutuplaştırıcı ve güzelim
ülkeyi bölen AKP, bugün de üniversiteleri bölmek için bir yasa tasarısı
getirmiş, buna ilişkin görüşlerim şöyledir: Eğer bu kabul edilerek kanunlaştığı
takdirde üniversitelerin bölünmesiyle sonuçlanacak bu tasarı, kesinlikle kamu
yararına değildir, bilimsel planlama yaklaşımına ve akademik eğilimlere açıkça
aykırıdır.
Bir
üniversitenin saygınlığını, bir ekol oluşturmasını onun köklü gelenekleri ve
korunmuş yapıları belirler. Türkiye’nin derin köklere sahip gözbebeği
kurumlarından olan İstanbul Üniversitesinin bölünmesi, artık bir ekol olmuş ve
üzerine titrenmesi gereken bu kurumun kimliğinin elinden alınması demektir.
İstanbul
Üniversitesi lisans ve lisansüstü eğitim, araştırma ve geliştirmeden sağladığı
başarıyla dünyadaki üniversite sıralamasında daima Türkiye’nin gurur kaynağı
olmuştur. Tüm fakülteleri uluslararası düzeyde akredite olmuş olan İstanbul
Üniversitesi, bu doğal gelişim süreciyle uluslararası bilimsel endekslere göre
son on yılda Türkiye'nin en fazla bilimsel yayın yapan üniversitesidir.
Geçtiğimiz yıl YÖK tarafından 10 araştırma üniversitesi arasında seçilen
İstanbul Üniversitesinin kapsamlı bilimsel değerlendirmeler sonucunda
hazırlanmış olan stratejik planında da bu büyüklüğün üniversitenin zafiyetine
değil, tam tersine, disiplinler arası araştırmalara olanak sağlayan en güçlü
yanını oluşturduğu belirtilmiştir. 
Herhangi
bir üniversitenin bölünmesi gündelik, değişken kararlara değil, nesnel ve akademik
ölçülere dayanmak zorundadır. Dünyada, İstanbul Üniversitesinden daha fazla
öğrenci sayısına sahip çok sayıda üniversite varıdır. Günümüzde tüm dünyada
ağır basan eğilim üniversiteleri bölmek değil, disiplinler arası araştırmaları
kolaylaştıracak şekilde birleştirerek güçlendirmek yönündedir. Avrupa
Birliğinde 2000-2015 yılları arasında 92 adet üniversitenin birleşmesi
gerçekleşmiştir. Kapsadığı bölümlerin zenginliğiyle bu çerçevede büyük bir
avantaja sahip olan üniversiteleri küçük ölçekli üniversitelere bölmek ülkenin
ve bilimin yararına olmayacaktır. Kısacası, İstanbul Üniversitesinin bölünmesi,
oluşacak 2 yeni üniversiteyi asla daha güçlü birer üniversite yapmayacağı gibi
telafisi imkânsız kayıplar doğuracaktır. Önemli olan üniversitelerin niteliğidir.
YÖK belgelerinde ülkemizde yükseköğrenim alanındaki temel ihtiyacın artık
üniversite ve üniversiteli sayısını artırmak değil, var olan üniversitelerin
niteliğini artırmak olduğu vurgulanmaktadır. Bu mevcut kontenjanlara dokunmadan
aynı kalabalık fakülteleri 2 ayrı üniversiteye bağlamakla değil, ancak ve ancak
fakültelerin abartılı öğrenci kontenjanlarını düşürmekle mümkündür. 
İstanbul’da
11 devlet, 46 vakıf üniversitesi bulunmaktadır. YÖK, öğretim üyelerinin yoğun
çabasıyla kalabalık sınıflara rağmen hâlâ Türkiye'nin en kaliteli mezunlarını
veren İstanbul Üniversitesinin kontenjan yükünü azalmak yerine İstanbul’a yeni
bir üniversite kurmak gerekliliğini saptamış ise yeni kurulacak bir
üniversitenin öğretim kadroları geçmişteki pek çok örnekte olduğu gibi İstanbul
Üniversitesinin yetiştirdiği ve yetiştirmekte olduğu değerli genç öğretim
üyeleri tarafından oluşturulabilir. Açık ve normal öğretim işlevi de pekâlâ bu
üniversitelere aktarılabilir. Bu amaçla yüksek ve kaliteli, lisansüstü eğitim
ve araştırmaları geliştirme kapasitesine sahip köklü bir çınarı parçalara
ayırmak doğru değildir. 
(Mikrofon
otomatik cihaz tarafından kapatıldı) 
BEHÇET
YILDIRIM (Devamla) – Sayın Başkan…
BAŞKAN
– Tamamlayın lütfen Sayın Yıldırım.
BEHÇET
YILDIRIM (Devamla) – Bu konudaki bizim görüşümüz, üniversiteler kendi
kaderlerine kendileri karar vermelidir. 
İlk
taslakları en az üç yıl öncesine dayandığı anlaşılan bu kanun tasarısı, bugüne
kadar İstanbul Üniversitesi Senatosu ve akademik kollarıyla hiçbir şekilde
paylaşılmamış, bilimsel bir değerlendirme sürecinden geçmemiş, bu nedenle de
tasarı Türkiye Büyük Millet Meclisinde komisyonda görüşülürken geçerli bir
gerekçe sunulamamıştır. Yükseköğrenim stratejileri akademinin tüm
bileşenlerinin katılımı sağlanarak hazırlanacak kapsamlı ve nesnel raporlara
dayanmalı ve uzun erimli bir planlamayla oluşturulmalıdır. İstanbul
Üniversitesinin kapsamlı değerlendirmeler sonucunda hazırlanmış kapsamlı bir
stratejik planı vardır ve bu stratejik planda üniversitenin bölünmesini haklı
çıkaracak tek bir nokta bulunmamaktadır. Biz kararı üniversiteye, öğrencilere
bırakalım, öğretim görevlilerine bırakalım diyorum, Genel Kurulu saygıyla
selamlıyorum. (HDP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
iki önerge aynı mahiyettedir, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 10’uncu maddesinin çerçevesinde yer
alan “48 inci,” ibaresinden sonra gelmek üzere “53 üncü,” ibaresinin ve
değiştirilmesi öngörülen sıralara “48) Hatay Mustafa Kemal Üniversitesi”
ibaresinden sonra gelmek üzere “53) Zonguldak Bülent Ecevit Üniversitesi”
ibaresinin eklenmesini arz ve teklif ederiz. 
 Bülent
Turan Mehmet Doğan Kubat Halil Eldemir
 Çanakkale İstanbul Bilecik
 Hüseyin
Özbakır İlyas Şeker
 Zonguldak Kocaeli
Aynı
mahiyetteki diğer önergenin imza sahipleri:
 Kazım
Arslan Mahmut Tanal Ali Şeker
 Denizli İstanbul İstanbul
 Kadim
Durmaz Ali Yiğit Didem Engin
 Tokat İzmir İstanbul
 Bülent
Yener Bektaşoğlu
 Giresun
BAŞKAN
– Komisyon aynı mahiyetteki önergelere katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Takdire bırakıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılıyoruz Muhterem Başkanım. 
BAŞKAN
– Aynı mahiyetteki ilk önerge üzerinde Giresun Milletvekili Bülent Yener
Bektaşoğlu konuşacaktır. 
Buyurun
Sayın Bektaşoğlu. (CHP sıralarından alkışlar) 
Komisyon
takdire bıraktı, Hükûmet katıldı sizin önergenize, ona göre…
BÜLENT
YENER BEKTAŞOĞLU (Giresun) – Sayın Başkan, değerli milletvekilleri;
Yükseköğretim Kanunu ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’yla ilgili söz aldım. Kısa sürede bir şeyleri
de paylaşmak istiyorum sizinle. Bu vesileyle sizleri saygıyla, sevgiyle
selamlıyorum. 
Evet
yine, her şeyi bölme, yok etme fıtratında olan bir zihniyetin yeni bir plan ve
projesiyle karşı karşıyayız. AKP Genel Başkanı şimdi de Türkiye’nin en köklü ve
başarılı…
SALİH
CORA (Trabzon) – Sen bari yapma bunu! Giresun Üniversitesi nereden bölündü?
Giresun Üniversitesi nasıl kuruldu Sayın Bülent Bey?
BÜLENT
YENER BEKTAŞOĞLU (Devamla) – …eğitim kalitesi yüksek altyapısını oluşturmuş, yapılanmasını
tamamlamış, adlarıyla akademik birikim ve üretimleriyle evrenselleşmiş
üniversitelerimizi bölmeye karar verdi. 
SALİH
CORA (Trabzon) – Giresun Üniversitesi nasıl kuruldu Bülent Bey? Lütfen ya, bari
sen söyleme bunu! Bari sen söyleme ya!
BÜLENT
YENER BEKTAŞOĞLU (Devamla) – Salih, dinle!
Bu
tasarının asıl amacı özetle maalesef bu. Güya bölerek çoğalacaklarmış! Ama bu
mümkün değil.
SALİH
CORA (Trabzon) – Giresun Üniversitesi nasıl kuruldu? Lütfen buna cevap ver.
BAŞKAN
– Sayın Cora, lütfen… Sayın Bektaşoğlu’nun dikkatini dağıtma lütfen, istirham
ediyorum. 
BÜLENT
YENER BEKTAŞOĞLU (Devamla) – Ana merkezinden bölünen bir şey bölünmekle asla
çoğalmaz, küçülür, yok olur gider değerli arkadaşlar. Hükûmet bu konuda iyi
niyetli değil. Üniversite sayısını artırmak istese o zaman yeni üniversiteleri
ihdas eder ve onların kurulmasını isterdi. Nitekim Komisyonda bu yönde
getirdikleri tasarıları tartışıp hep kabul ettik, onlara oy verdik. 
Ama
tabii üniversite diploması dahi tartışılan bir Cumhurbaşkanı elbette ki
üniversitenin bölünmesiyle ilgili çaba harcar; laik, bilimsel, çağdaş millî
eğitimi yok etmek ister. Bunda sanırım hemfikiriz. O nedenle liyakat aranmaz,
yandaş rektörler atanır bu üniversitelere. Üniversiteleri kadrolaşma yeri
olarak görür. Akademisyenlerle ilgili yönetmelik değişikliği bunun için
yapıldı. Şimdi de bölünen üniversitelerde kadrolaşma yapılacak. Niyetleri bu
gibi geliyor. 
Değerli
arkadaşlar, üniversitenin sorunu, bölmekle değil, özgürleşmek ve özerkleşmekle
çözülür. Siyasi iktidarın arka bahçesine dönüşmüş, onun her dediğini yapan, 12
Eylül diktatörlerinin kurduğu YÖK’ün bir türlü yok edilmemesi, yerine
demokratik, akademik bir üstyapı kurulmamasındandır, yönetimlerinde hâlâ
varlıklarını sürdüren kripto yapıların temizlenmemesindendir, bu yöndeki
soruşturmaların sümen altı edilmesi, tescilli FETÖ’cülerin korunup kollanması,
bunun yerine çeşitli gerekçelerle suçlar uydurularak atılan akademisyenlerdir,
eğitim ve öğretimdir aynı zamanda.
Bakın,
bugün, üniversitelerimizde bilimsel, çağdaş, evrensel değerlerle kalite ve
standartları güçlendirilmiş, uluslararası denkleriyle yarışan bir üniversite
eğitimi yerine tamamen medrese zihniyetine dayalı bir sistem uygulanarak
çocuklarımızın geleceği maalesef karartılmaktadır. Devlet üniversitelerindeki
bu eğitim sistemi çocuklarımızı kullaştırıyor. Dolayısıyla öğrenciler, özel
veya yurt dışı üniversitelerine yönlendiriliyor, parası olanın-olmayanın
eğitimi birbirinden ayrılıyor. Oysa devlet bütün yurttaşlarına eşit koşullarda
eğitim ve öğretim vermek zorundadır. Eğitim en temel anayasal, insani bir
haktır. 
Gelin,
üniversiteler için bir eğitim seferberliği başlatalım. Bir yıl içinde bütün
sorunlarımızı çözme iradesini ortaya koyalım. Öğrencilerimizin başta barınma
olmak üzere pek çok sorunları var. 
Hatırlarsanız
“Emekliye her bayram bir maaş ikramiye.” dedik, noter belgesiyle taahhüt ettik,
“Kaynak yok.” dediniz. Kanun tekliflerimizi reddettiniz, ortalığı ayağa
kaldırıp meydanlarda bizi yuhalattınız, sonra bunu aldınız, 2 tane bin lirayı
ayırıp bayram ikramiyesi hâline getirerek seçim rüşveti gibi sundunuz. Bunun
gibi her vaadimizi sahiplenip alıp çalıp çırpıp budayıp toplumun önüne kendi
projenizmiş gibi koyuyorsunuz.
Bakın,
bizim projelerimizden birisi de her öğrenciye barınacağı çağdaş, kalitesi
yüksek yurtlar yapmak idi, seçim vaadimiz bu. Hadi buyurun, bunu da yapın. İzin
veriyoruz, öğrencilerimizin barınma sorunlarını çözme taahhüdünü de çalın. Buna
göz yumarız, size izin de veririz.
Sayın
Başkan, değerli arkadaşlar; sonuç olarak bu tasarı bir keyfiyetin ürünüdür, bir
ihtiyaçtan doğmamıştır, haklı hiçbir gerekçesi yoktur. Bunun kimseye yararı da
olmayacaktır, tersine ileride telafisi olmayan sonuçlar doğuracaktır. Böylesine
önemli bir karar Türkiye Büyük Millet Meclisine, bizlere dikte ettirilmek istenmektedir.
Tartışılmadan, doğruları yanlışları değerlendirilmeden, eğitimin paydaşlarıyla,
akademisyenlerle, sendikalarla fikir alışverişinde bulunulmadan oldubittiye
getirilmektedir. On altı yıl boyunca eğitim sistemimiz zaten allak bullak oldu
ama giderayak alınan bu bölme kararı âdeta final gibi, görev dönemi sona ermiş
bir Başbakan ve seçime giden bir Hükûmetin böyle bir karar almasıyla mümkün
olmaması lazım. Buradan gençlerimiz ve akademisyenlerin tepkilerine kulak
tıkayan iktidar ve vekilleri uyarıyorum, bu uygulamadan yol yakınken
vazgeçiniz, bu tasarının 24 Haziran sonrasına bırakılması gerekmektedir.
Tasarının Komisyona çekilmesi en akıllıca iş olacaktır ama fark etmez, siz
bilirsiniz, zaten üniversiteler önünde günlerdir “Üniversitelerimizi bölmeyin.”
eylemi yapan gençlerin ve akademisyenlerin tepkisi sandıkta çok büyük
olacaktır. 24 Haziranda onlar okullara sahip çıkacaklar ve gereken dersi size
vereceklerdir. 
SALİH
CORA (Trabzon) – Sayın Bektaşoğlu, Giresun Üniversitesi nasıl kuruldu?
BÜLENT
YENER BEKTAŞOĞLU (Devamla) – Böldüğünüz ne varsa 24 Hazirandan sonra
birleştireceğiz. Tahrip ettiğiniz ne varsa demokratik parlamenter sistem içinde
cumhuriyetimizin temel değerlerini onarıp güçlendireceğiz. 
(Mikrofon
otomatik cihaz tarafından kapatıldı) 
BÜLENT
YENER BEKTAŞOĞLU (Devamla) – Bir saniye…
BAŞKAN
– Bir saniye yetmez, bir dakika verelim.
Buyurun.

BÜLENT
YENER BEKTAŞOĞLU (Devamla) – Arkadaşlar, son cümlemi şöyle paylaşmak istiyorum:
Öyle zannediyorum ki vakit tamam gibi. (CHP sıralarından alkışlar) 
AHMET
GÜNDOĞDU (Ankara) – Durmak yok, yola devam. 
SABRİ
ÖZTÜRK (Giresun) – Devam inşallah, devam inşallah. 
BÜLENT
YENER BEKTAŞOĞLU (Devamla) – İnşallah, eğitimin sorunlarını 24 Hazirandan sonra
eğitimci cumhurbaşkanımız Muharrem İnce’yle birlikte çözeceğiz. 
Hayırlı
uğurlu olsun. 
Hepinizi
saygıyla selamlıyorum. Teşekkür ederim. (CHP sıralarından alkışlar) 
BAŞKAN
– Teşekkürler Sayın Bektaşoğlu. 
MEHMET
MUŞ (İstanbul) – Bülent Bey, tamam olan bir tek şey var, o da Muharrem İnce. 
BAŞKAN
- Aynı mahiyetteki diğer önergenin gerekçesini okutuyorum: 
Gerekçe:
Madde
6’da yapılan değişiklik doğrultusunda düzenleme yapılması önerilmiştir. 
ÖZGÜR
ÖZEL (Manisa) – Karar yeter sayısı istiyoruz. Madem aynı mahiyetteyiz, aynı
mahiyette… 
BAŞKAN
– Bektaşoğlu için mi karar yeter sayısı istediniz? 
ÖZGÜR
ÖZEL (Manisa) – Her ikisi için de, birlikte oylanacak. 
BAŞKAN
– Komisyonun takdire bırakıp Hükûmetin katıldığı aynı mahiyetteki bu önergeleri
oylarınıza sunacağım ve karar yeter sayısı arayacağım. 
Kabul
edenler… Kabul etmeyenler… 
Elektronik
cihazla oylama yapacağım. 
Üç
dakika süre veriyorum ve oylama işlemini başlatıyorum. 
(Elektronik
cihazla oylama yapıldı) 
BAŞKAN
– Karar yeter sayısı vardır, aynı mahiyetteki önergeler kabul edilmiştir.
Şimdi,
kabul edilen önergeler doğrultusunda 10’uncu maddeyi oylarınıza sunuyorum:
Kabul edenler… Kabul etmeyenler… 10’uncu madde kabul edilmiştir.
11’inci
madde üzerinde iki adet önerge vardır, okutuyorum.
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 11’inci maddesinde yer alan
"üyeliği, mensubiyeti ya da iltisakı yahut bunlarla irtibatı olmaması”
ifadesinin "üyeliği ve mensubiyeti suçlarından ceza almamış olması”
şeklinde değiştirilmesini arz ve teklif ederiz.
 Filiz
Kerestecioğlu Demir Mahmut Toğrul Sibel Yiğitalp
 İstanbul Gaziantep Diyarbakır
 Hüda
Kaya Müslüm Doğan
 İstanbul İzmir
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Batman Milletvekili Mehmet Ali Aslan konuşacaktır.
Buyurun
Sayın Aslan.
MEHMET
ALİ ASLAN (Batman) – Sayın Başkan ve Genel Kurulu saygıyla selamlıyorum.
Evet,
ilgili madde üzerine konuşacağım. “Üyeliği, mensubiyeti ya da iltisakı yahut
bunlarla irtibatı olmaması” ifadesinin “Üyeliği ve mensubiyeti suçlarından ceza
almamış olması” şeklinde değiştirilmesini istiyoruz çünkü gördük biz bunun ne
kadar istismar edildiğini. Ne kadar insafsızca, vicdansızca kullanıldığını
nereden biliyoruz? Örneğin hekimler, Türk Tabipleri Birliği “Savaş bir halk
sağlığı sorunudur.” dedi, terörist ilan edildiler; Ayşe Öğretmen “Çocuklar
ölmesin.” dedi, terörist ilan edildi. Yani şimdi hâl, vaziyet böyleyken bu
kanun maddesine bizler nasıl güvenelim? Yine, Napolyon’un bir sözü var “Bana
tevili kabil olmayan bir cümle getiriniz, sizi onunla idam edeyim.” demiş. Yani
“Yoruma açık olmayan bir cümle getiriniz, buna rağmen sizi onunla idam
edebilirim.” demiş. Niye? Yani mevcut iktidar veya gelecek olan iktidar –neyse-
bunu rahatlıkla istismara açabilir ve muhalifini bu şekilde susturabilir. Ama
inanın, günün birinde bu kanun maddesini çıkaranları bu madde vurur. Uyarmadı
demeyiniz, örneklerini çok gördük maalesef.
Arkadaşlar,
geçen hafta da söz ettik biz bu maddelerden. Bakınız, Türkiye’de şu anda 36 dil
konuşuluyor yani çok büyük bir zenginlik. Ama bu 36 dille ilgili maalesef
sadece ikisini, üçünü kapsayan bölümler, üniversiteler vardır. Oysa ki örneğin
Türkiye’de, Mezopotamya’da konuşulan Arapça milattan öncesine dayanmaktadır,
Süryanice hakeza, Ermenice, Çerkezce, Lazca, Gürcüce, Romanca, Kumukça, Ladino,
Osetçe, Adigece, Arnavutça, Tatarca, Rumca, Gagavuzca, Abazaca toplamda 36 dili
buluyor. Maalesef, üniversitelerde bunlarla ilgili bölümler açılmış değil ve
insanlar gidiyor bu dilleri dünyanın farklı ülkelerinden öğrenmek zorunda
kalıyor. Çoğunun ana yurdu burada ama bunlarla ilgili bir bölüm yok. Biz bunu
sağlamadıktan sonra üniversiteleri bölseniz ne olur, isimlerini değiştirseniz
ne olur? 
Akadlar,
arkadaşlar Mezopotamya’da kurulmuş dünyanın ilk imparatorluğu ve en büyük
devletiydi. Yani Akadça, Mezopotamya’da doğmuş ama maalesef şu anda Akadça
Amerika’da öğretiliyor ve 100 cildi aşan sözlük Amerika’da şu anda
üniversitelerde yazılmış. Türkiye'de Akadçayla ilgili bir bölüm yok. Bu kadim
diller ve inançlarla ilgili üniversiteler açılmalıdır. 
Bakın,
Midyat’ta, Nusaybin’de, Kızıltepe’de, Mardin’de hâlâ Hristiyanlık inancı,
Ezidilik inancı, İslam inancı yaşamaktadır, mensupları vardır. Hâlâ Süryanice,
Arapça, Kürtçe konuşulmaktadır, lehçeler konuşulmaktadır ama sadece Arapça,
Süryanice ve Kürtçe neredeyse içi boşaltılmış bir şekilde Mardin
Üniversitesinde okutulmaktadır; derinlemesine bölümler ve araştırma
yapılmamaktadır. 
Bakın,
Malule Şam’ın bir köyü, Aramicenin yani Hazreti İsa’nın diyalektiğini konuşan
tek köy. Suriye Şam yönetimi orada Şam Üniversitesine bağlı enstitü açmış.
Hani, Suriye diyoruz ya, “Esad diktatör.” deniyor ya o bile bu kadim dillerin
önemini bilerek orada enstitü açıyor ama bizde mesela Habsunnes’de -ben de bu
köydenim- Aramice konuşuluyor, Kürtçe konuşuluyor, Arapçanın Mahallemi lehçesi
konuşuluyor ve Türkçe konuşuluyor, 4 dil konuşuluyor yani Malule’de olduğu gibi
2 dil, Aramice ve Arapça değil, burada 4 dil konuşuluyor. Burada herhangi bir
enstitü açılmış değil; bu diller kayıt altına, muhafaza altına alınmış değil.
Oysaki Türkiye...
(Mikrofon
otomatik cihaz tarafından kapatıldı) 
MEHMET
ALİ ASLAN (Devamla) – Sayın Başkan...
BAŞKAN
– Tamamlayın lütfen Sayın Aslan.
MEHMET
ALİ ASLAN (Devamla) – Ve gördüğünüz gibi bu köy minyatür bir Mardin, tamamıyla
taş işlemeciliğiyle inşa edilmiş bir yer. Buraların can fanusa, vitrine
alınması gerekirken ve buradaki yazılı sözlü kültürün, edebiyatın, tarihin
kayıtlara geçirilmesi gerekirken maalesef kaderine terk edilmiş, yıkıma terk
edilmiş bir şekilde günbegün biz bu zenginliği kaybetmekteyiz.
Bakın,
arkadaşlar, dünyada işte otomotivde tanınan üniversiteler var Almanya gibi,
teknolojide Amerika Birleşik Devletleri, sosyolojide Fransa. Yani insanlar bu
bölümleri okumak için niye oraya gitsin ya da dışarıdan insanlar Türkiye’de bir
bölüm okumak için yani hangi bölüm için Türkiye’ye gelsin? Türkiye’nin neyi
meşhur, dünyada neyi meşhur olmuş; bizim bunun üzerine kafa yormamız gerekiyor.
Yine geçen konuşmalarımda dillendirdim; beyin göçünü durdurmamız lazım,
KHK’lerle işten atılan insanlarımızı tekrar kazanmamız gerekiyor. 
Teşekkürler.

BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 11’inci maddesindeki “bir yıl”
ibaresinin “altı ay” şeklinde değiştirilmesini arz ve talep ederiz. 
 Kazım
Arslan Mahmut Tanal Ali Şeker
 Denizli İstanbul İstanbul
 Didem
Engin Ali Yiğit  Kadim Durmaz
 İstanbul İzmir Tokat
 Aytuğ
Atıcı
 Mersin
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Muhterem Başkanım.
BAŞKAN
– Önerge üzerinde Mersin Milletvekili Aytuğ Atıcı konuşacaktır. 
Buyurun
Sayın Atıcı. (CHP sıralarından alkışlar) 
AYTUĞ
ATICI (Mersin) – Teşekkür ederim Sayın Başkan. 
Değerli
milletvekilleri, 556 sıra sayılı üniversiteleri bölerek çoğaltmaya çalışan
Kanun Tasarısı’nın 11’inci maddesiyle ilgili olarak verdiğimiz önerge üzerine
söz almış bulunuyorum. Üniversitelerin değil, sadece tek hücrelilerin bölünerek
çoğaldığının bilincinde olan milletvekillerini de saygıyla selamlıyorum. 
Değerli
arkadaşlar, 11’inci madde ne diyor? Diyor ki: “Özel öğretim kurumlarının
kurucuları, yöneticileri ve personeli bazı suçları işlemiş olamaz, olmamalı
veya bu suçlarla herhangi bir irtibat, iltisak olmamalı.” Tamam, peki, bir
eğitim kurumunu yönetenlerin suça bulaşmış olmaması en büyük temennimiz. Ben
diyorum ki: Bir öğretim kurumuna sokmadığınız bu insanları gelin Meclise de
sokmayalım. Aynı suçlara, benzer suçlara bulaşmış, bu suçlarla irtibatlı, bu
suçlarla iltisaklı olan insanları gelin bu Meclise sokmayalım, var mısınız? 
Bakın,
birkaç örnek vereyim hangi suçları sıralıyorsunuz kanun tasarısında. Diyorsunuz
ki, örneğin “Devletin egemenlik alametlerine ve organlarının saygınlığına karşı
suçlar.” Peki, devletin egemenlik alametlerine karşı suç işleyenler özel okul
yöneticisi olamaz, milletvekili olabilir mi? Olmamalı. Peki, Yunanistan’ın
gelip de 18 adaya bayrak dikmesine ne diyorsunuz? 18 adaya gelip bayrak
diktiler, devletin egemenlik alametine karşı sizler suç işlediniz, gıkınız
çıkmadı. Meclise girmemeniz lazım; öğretmeni sokmuyorsunuz, siz giriyorsunuz. 
“Organların
saygınlığına karşı suçlar.” Bu devletin en önemli organlarından birisi yasama
organı. Yasama organı diyor ki: “Mühürsüz oylar geçersizdir.” Ama bu organın
saygınlığına karşı suç işliyor bir insan ve siz bu insanı alkışlıyorsunuz.
Öğretmeni okula sokmuyorsunuz ama siz bu suçu işlediğiniz hâlde Meclise
giriyorsunuz. 
Bir
başka suç “Anayasal düzene ve düzenin işleyişine karşı suçlar.” Bu suçu işleyen
birisi okula girmesin, tamam, Meclise girsin mi? Meclise de girmesin. O zaman
“Anayasa Mahkemesinin kararını tanımıyorum, saygı da duymuyorum.” diyen insanı
nereye koyacaksınız, nereye koyacaksınız? Devletin başına, değil mi? Sizin
anlayışınız bu. 
Üç,
diyorsunuz ki: “Güveni kötüye kullanma suçu işleyenler okullara yönetici
olmasın.” Güzel, olmasın. En büyük güveni kötüye kullanma suçunu Adalet ve Kalkınma
Partisi işlemiştir ve milletvekillerinin oylarıyla işlemiştir, sizlerin
oylarıyla. İnsanlar size güvendiler, fabrikalarını emanet ettiler, bu güvene
layık olmadınız, başta şeker fabrikaları olmak üzere fabrikaları sattınız.
Okula yönetici sokmuyorsunuz, siz Meclise giriyorsunuz. TELEKOM’u sattınız,
TEKEL’i sattınız, SEKA’yı sattınız, bunlar size güvenilerek emanet edilen
kurumlardı. Hastaneleri emanet ettiler, hastanelerde ev sahibiyken kiracı
oldunuz. Etibankı, limanları, ya, memleketi emanet ettiler, Başbakan
Yardımcınızın söylemiyle parsel parsel sattınız yani güveni kötüye kullandınız.
“Olağanüstü hâli sadece üç ay ilan edeceğiz.” dediniz, millet size güvendi,
güveni kötüye kullandınız. Bugün 658 gün, yanlış duymadınız, 658 gündür
olağanüstü hâl uygulamasıyla ülkeyi yönetmeye çalışıyorsunuz yani insanların
güvenini kötüye kullandınız. Benim de güvenimi kötüye kullandınız, 658 gündür
sizin yüzünüzden sakal uzatıyorum ve sizi protesto ediyorum. 
Bir
başka konu, “İhaleye fesat karıştıran okullara girmesin.” diyorsunuz. Çok
güzel, girmesin. Kim ihaleye fesat karıştırdıysa Allah belasını versin. Peki,
bu ülkede kaç tane ihaleye acaba fesat karıştırılmamıştır? Hangi biriniz
elinizi kaldırdınız da bunları burada lanetlediniz ya da bunlara karşı bir iş yaptınız?
E, siz niye buraya giriyorsunuz?
Peki,
bir diğer madde, sizin öneriniz, diyorsunuz ki: “Suçtan kaynaklanan mal varlığı
değerini aklamışsa bunlar yönetici olmasın okulda.” Peki, Rıza Zarrab’ı nereye
koyacaksınız? 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Atıcı. 
AYTUĞ
ATICI (Devamla) – 4 bakanla ilgili olan dosyaları buradan Yüce Divana
göndermezken, onları dolaylı olarak aklarken insanlar size nasıl güvenecekler?
Siz Meclise giriyorsunuz, okullara öğretmen sokmuyorsunuz, öyle mi, bu mu sizin
adalet anlayışınız?
Bakın,
daha da önemlisi, diyorsunuz ki: “Devletin millî güvenliğine karşı faaliyette
bulunduğuna karar verilen yapılarla, oluşumlarla, gruplarla üyeliği,
mensubiyeti, iltisakı, irtibatı olanlar özel öğretim kurumlarında yönetici
olmasın.” Çok güzel, olmasınlar. Bir dönün bakalım, kendinize bir bakın, hangi
birinizin geçmişte FETÖ’yle ilişkisi yoktu? Bırakın iltisakı, irtibatınız yok
muydu? O yapıyla hangi birinizin irtibatı yoktu? Siz Mecliste burada güzel
güzel oturun, onları oraya sokmayın! PKK’yla oturup konuşan kimdi? IŞİD için
“Bunlar Sünni öfkeli gençler.” diyen kimdi? Ben miydim? Siz onlarla irtibatta
olacaksınız ama başkalarını irtibatlandırmayacaksınız. 
Size,
hepinize iyi akşamlar diliyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
11’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir. 
Sayın
Muş, buyurun. 
V.- AÇIKLAMALAR (Devam)
39.- İstanbul Milletvekili Mehmet Muş’un, Mersin
Milletvekili Aytuğ Atıcı’nın görüşülmekte olan 556 sıra sayılı Kanun
Tasarısı’nın 11’inci maddesiyle ilgili önerge üzerinde yaptığı konuşmasındaki
bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; az önceki hatibin
grubumuza yönelik asılsız ve mesnetsiz iddialarını reddettiğimizi ifade etmek
isterim. Bunlardan çok daha fazlasını, çok daha şiddetlisini, partimize
yönelik, her seçim döneminde meydanlarda, ilgili platformlarda dile getirdiler
ve milletimizin huzurunda biz güven tazeleyerek tekrar iş başına getirildik.
Milletimiz ülkeyi yönetme görevini bize verdi, ülkeyi yönetme ehliyetinin bizde
olduğunu gördü ve bunu bize verdi. Dolayısıyla bunların hiçbirine
katılmadığımızın ve bunların bizim açımızdan asılsız olduğunun en önemli
neticesi milletimizin yaptığı tercihte saklıdır. Bunu ifade etmemiz gerekir.
Bir
diğer konu, terör örgütleriyle alakalı bizim tavrımız çok nettir. DHKP-C’sinden
PKK’sına kadar, DEAŞ’ına kadar, FETÖ’süne kadar hepsine, terör örgütlerine
yönelik kararlılığımız aynı şekilde devam edecektir, bunlarla alakalı
mücadelemiz aynı şekilde devam edecektir.
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
MEHMET
MUŞ (İstanbul) – Terör örgütlerinin ülkemizi bölmeye yönelik girişim ve
faaliyetlerine asla müsaade edilmeyecektir çünkü AK PARTİ Türkiye’nin
teminatıdır, Türkiye’nin birliğinin, beraberliğinin teminatıdır. AK PARTİ
Türkiye’de milletimizin tamamının -oy versin, oy vermesin- güvenini kazanmış
bir partidir. Bunu da Genel Kurulun bilgilerine sunmak isterim. 
BAŞKAN
– Teşekkür ediyorum. 
Sayın
Atıcı…
AYTUĞ
ATICI (Mersin) – Sayın Başkan, Sayın Grup Başkan Vekilinden anladığım şu:
“Evet, biz bu suçları işliyoruz ama her defasında halk bizi affediyor.”
Ben
şunu merak ediyorum: Bu seçimde eğer AK PARTİ seçimi kaybederse suçlu oldukları
için mi kaybedecekler? Halkımızı bu şekilde, sadece adaletin bir tecelli makamı
olarak görmek doğru değil. Adalet, mahkemede tecelli eder; halkın gönlünde
tecelli eden ise başka bir şeydir. (CHP sıralarından alkışlar)
BAŞKAN
– Sayın Özel, buyurun, size de 60’a göre söz veriyorum.
40.- Manisa Milletvekili Özgür Özel’in, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkan, bir önceki oturumda da Sayın Muş belli bir
noktaya gelip daha sonra işi başka bir tarafa çevirmişti. “Yüzde 50’ye terörist
diyorsunuz.” dediğimde de “Biz böyle bir şey dememiştik.” demişti.
Erdoğan’ın
12 Şubat 2017 Bahreyn’e hareketi öncesi, aynen okuyorum, tırnak içinde: “Çünkü
16 Nisan aynı zamanda 15 Temmuzun bir cevabı olacaktır, 15 Temmuza önemli bir
çıkış olacaktır. ‘Hayır’ diyenlerin konumu aslında 15 Temmuzun yanında yer
almaktır. Bunu kimse sağa sola çekmesin.”
Yine
Sayın Erdoğan’ın 11 Mart 2017’de İstanbul Çekmeköy’deki konuşması: “Bilesiniz
ki ‘hayır’ diyenlerin şu anda attığı adım budur. Bunlar şu anda bölücü terör
örgütlerine destek verenlerdir, bunların ta kendisidir. Niye ‘evet’
diyemiyorlar? Çünkü ‘evet’ bunların bu ülkedeki geleceğini karartacaktır.”
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
CEYHUN
İRGİL (Bursa) – Bak “Sağa sola da çekmeyin.” demiş.
ÖZGÜR
ÖZEL (Manisa) – “Sağa sola da çekmeyin.” diyerek Sayın Erdoğan diyor ki:
“Bunlar teröristlerdir, teröristle birlikte olanlardır, açıkça 15 Temmuza
destek verenlerdir.” Ne kadarının dediğini halka sorduk. Halkın yüzde 50’si
“hayır” dedi ve bu cümlelerin üzerine hâlen daha dün, bu sefer de seçimlerde
kendisine oy vermeyenleri terör örgütleriyle irtibatlandırmaya çalışan ve
toplumun yarısına “münafık” demeye çalışan biriyle karşı karşıyayız.
Eğmeyeceğiz,
bükmeyeceğiz; bir lafı ya etmeyeceğiz ya arkasında duracağız; oradan söyleyip,
asıldan söyleyip grup başkan vekilinden tekzip etmeyeceğiz. Olay budur.
Teşekkür
ediyorum. (CHP sıralarından alkışlar)
MEHMET
MUŞ (İstanbul) – Sayın Başkanım, 60’a göre bir söz talebim var.
BAŞKAN
– Buyurun. 
41.- İstanbul Milletvekili Mehmet Muş’un, Manisa Milletvekili
Özgür Özel’in yaptığı açıklamasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; bir kere, az önce
“Milletten oy aldınız. Bu suçları işlediniz. Ben mi yanlış anladım?” Evet,
yanlış anlamışsınız. Milletimiz bu anlamda suçlu gördüğünün cezasını sandıkta
zaten şimdiye kadar vermiştir. (CHP sıralarından gürültüler)
ÖZGÜR
ÖZEL (Manisa) – Verecek, verecek; sandıkta da verecek, mahkemede de
vereceksiniz.
AYTUĞ
ATICI (Mersin) – Mahkemeler de karar verecek Allah’ın izniyle.
MEHMET
MUŞ (İstanbul) – Sakin olun, sakin olun!
Zaten
mahkemeler de Türk milleti adına karar verirler. Karar verici burada
milletimizdir, milletimizin verdiği karar en doğrudur.
Bir
diğer konu şudur: Değerli milletvekilleri, Sayın Cumhurbaşkanımızın söylediği
milletimizle alakalı değildir, bu kampanyayı yürütenlere yönelik söylemiş
olduğu sözlerdir. 
ÖZGÜR
ÖZEL (Manisa) – Çok açık söylüyor, çok açık.
MEHMET
MUŞ (İstanbul) – Yoksa milletimize, rey verene karşı söylemiş olduğu bir ifade
ortada yoktur. Bunu buradan çıkartıp kampanyayı yürütenlere, organize edenlere
yönelik söylenen sözleri milletimize bir atıfmış gibi göstermek büyük bir
saygısızlıktır. 
AYTUĞ
ATICI (Mersin) – Allah kimseyi AK PARTİ grup başkan vekili yapmasın.
MEHMET
MUŞ (İstanbul) – Valla sizi yapmasın, her an kiralık verilebilirsiniz.
BAŞKAN
– Sayın Muş, lütfen tamamlayın.
AYTUĞ
ATICI (Mersin) – Her gün bir düzeltme yapıyorsunuz.
MEHMET
MUŞ (İstanbul) – Şimdi, diğer bir konu: Az önce münafıklıkla alakalı ifadede
bulunuyor, az önce başka bir grup başkan vekili de söyledi; anlamıyorlar,
anlamıyorlar. Şimdi ifade şu: “Birileri bir fitne fesat kaynatıyor.” Ben
okuyorum aynen, siz nereden okudunuz bilmiyorum.
ÖZGÜR
ÖZEL (Manisa) – Kayseri halkına anlatıyor...
MEHMET
MUŞ (İstanbul) – “Bu ne biliyor musunuz? ‘Oyumu Cumhurbaşkanına vereceğim ama
Parlamentoda AK PARTİ’ye vermeyeceğim.’” 
ÖZGÜR
ÖZEL (Manisa) – Tamam, MHP’liler öyle yapacak mesela.
MEHMET
MUŞ (İstanbul) – MHP’lilere değil. 
CEYHUN
İRGİL (Bursa) – Öyle yapacaklar.
ÖZGÜR
ÖZEL (Manisa) – Fitne mi kaynatıyorlar?
MEHMET
MUŞ (İstanbul) – “Böyle bir şeye siz ne diyorsunuz? Böyle bir şey olabilir mi?
Bu oyunu da bozmaya var mıyız? Bu oyun, bu tezgâh; kimlerin olduğunu
anlıyorsunuz. İnşallah bu münafıklar çetesini 24 Haziranda hep birlikte yere
gömeceğiz.” (CHP sıralarından gürültüler) Benim az önce söylediğim de budur.
Yani burada birileri bir algı oluşturmaya çalışıyor, bir organizasyon yapmaya
çalışıyor, bu organizasyonu yapmaya çalışanlara yönelik ifadelerdir. 
(Mikrofon
otomatik cihaz tarafından kapatıldı) 
AYTUĞ
ATICI (Mersin) – Bahçeli yapıyor bu organizasyonu “Tayyip’e oy verin.” diyor.
MEHMET
MUŞ (İstanbul) – Bunları bağlamından koparıp, bağlamından çıkarıp başka bir
yere çekmek doğru değildir. “Efendim, bunu MHP’lilere söylüyor.” Kimseye
söylediğimiz yok. Biz Milliyetçi Hareket Partisiyle ittifak kurduk, “Cumhur
ittifakı”nı oluşturduk; buradaki sözün nereye gittiğini az önce bunu dile
getirenler çok iyi bilmektedirler, rahatsızlıkları da ondandır. 
Genel
Kurulu saygıyla selamlıyorum.
BAŞKAN
– Teşekkür ediyorum.
Sayın
Danış Beştaş, buyurun, size de yerinizden söz veriyorum 60’a göre.
42.- Adana Milletvekili Meral Danış Beştaş’ın, İstanbul
Milletvekili Mehmet Muş’un yaptığı açıklamasındaki bazı ifadelerine ilişkin
açıklaması
MERAL
DANIŞ BEŞTAŞ (Adana) – Biz “Tamam.” demeye devam ediyoruz ama “Devam”
demiyoruz, sadece söz istiyoruz. 
AYTUĞ
ATICI (Mersin) – Millet “Tamam.” diyor millet. 1 milyonu geçti Başkan, 1 milyon
200 bin “Tamam.” demiş. 
MERAL
DANIŞ BEŞTAŞ (Adana) - Şu anda 1,5 milyona yaklaşıyor, hayırlısıyla 24 Hazirana
az kaldı. 
Sayın
Başkan, öncelikle Sayın Grup Başkan Vekili beni de söyledi. Gerçekten her
fırsatta sandığı kutsayan, her fırsatta “Seçimlerden biz çıktık.” diye övünen
bir iktidar partisinin siyasetçileri hapse göndermesini milletimizin takdirine
sunuyorum. Sandık doğrudur, siyasette sandıkla siyasetçi cezalandırılır -tırnak
içinde söylüyorum- ya seçilir ya seçilmez. Ama iktidar partisi 6,5 milyon oy
alan bir partinin, partimizin milletvekillerini talimatlarla cezaevine
gönderdikten sonra burada sandık güzellemesi yapması ne kadar ikiyüzlü ve çifte
standartlı bir politika olduğunu da açıkça ortaya koymaktadır. Ayrıca, sandık
yargılanma yeri değildir, bu konuda ciddi bir ayrım vardır. Biz iktidarın
mahkemelerde hesap vereceğini söylüyoruz çünkü şu anki pratik suç pratiğidir,
her söylediklerinin aksini gelip burada ifade etmeye çalışıyorlar ve bugün bu
ülkede Cumhurbaşkanı adayı Edirne Cezaevinde hâlâ rehin olarak tutulmaya devam
ediyor, millet derken lütfen bunu da göz önünde bulundursunlar. 
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili Mustafa
Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (Devam)
BAŞKAN
– 12’nci madde üzerinde iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 12’nci maddesinin aşağıdaki şekilde
değiştirilmesini arz ve talep ederiz.
 Kazım
Arslan Mahmut Tanal Ali Şeker
 Denizli
 İstanbul İstanbul
 Didem
Engin Ali Yiğit Ceyhun İrgil
 İstanbul İzmir Bursa
MADDE
12 - 5580 sayılı Kanun’un 6’ncı maddesine aşağıdaki fıkralar eklenmiştir.
"Bu
Kanun kapsamında faaliyet gösteren kurumlarda, Bakanlıkça belirlenen
programları başarıyla tamamlayanlar aldıkları kurs bitirme belgeleriyle
tamamladıkları programlara ilişkin işyerlerinde çalışabilir ve işyeri
açabilirler. Bu durumda olan kişiler için başkaca bir meslek belgesi aranmaz.
Uygulanan
program doğrultusunda yapılacak kurs bitirme, seviye tespit ve seviye tamamlama
sınavları ile programın gerektirdiği diğer sınavlar için bu sınavlarda
görevlendirilenlere ödenecek ücretler ve sınav giderleri ile sınavların usul ve
esasları Bakanlıkça belirlenir.”
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Muhterem Başkanım.
BAŞKAN
– Önerge üzerinde Bursa Milletvekili Ceyhun İrgil konuşacaktır.
Buyurun
Sayın İrgil. (CHP sıralarından alkışlar) 
CEYHUN
İRGİL (Bursa) - Sayın Başkanım, değerli milletvekili arkadaşlarım; burada bu üç
yıl boyunca, bu 25 ve 26’ncı Dönemde bu eğitime dair, bu üniversitelere dair
çok şey söylendi ama hiçbir şey sizi maalesef etkilemedi, hiçbir şey sizin
duvarlarınızdan delip geçemedi, arkaya küçük bir ışık bile sızdıramadık, maalesef
çoğunu gösteremedik. Belki bu bizim de hatamız, belki yeterince iyi
anlatamadık, elimizde yeterince medya kaynakları da olmadığı için derdimizi iyi
de ifade edemedik, onu da topluma yansıtamadık. Fakat ortada bir gerçek var,
siz kabul edin ya da etmeyin, bir gün bununla yüzleşeceksiniz. Bu ülkede
üniversite rektörleri yanlı, taraflı ve çok ciddi haksızlıklarını,
liyakatsızlıklarını örtmek için, âdeta başka yerlere yaranmak için inanılmaz
işler yapıyorlar ve bu hâlleriyle, bu tutumlarıyla değil dünyadaki ilk 100’e,
500’e, 1.000’e, hiçbir yere girme şansları yok.
Bakınız,
Artuklu Üniversitesi... Şimdi, ben burada Millî Eğitim Bakanına soruyorum: Her
zaman Atatürk’ü önemsediğini, cumhuriyet değerlerini yücelttiğini, hatta ismini
oradan aldığını hep bize ifade eder. Atatürk Üniversitesinde, bizzat ilk kez
Atatürk’ün adının verildiği bir üniversitede, elli altmış yıllık bir
üniversitede Atatürk Üniversitesinin girişindeki kocaman Atatürk
Üniversitesinin adı oradan niye indirildi yani -indirildi ise- bu iddia doğru
mudur? Altı ay önce indirildi Tayyip Bey oraya gelirken, bir ziyareti
sırasında, şimdi hâlâ niye asılmıyor? Bunu oraya sorduğumuzda bize şöyle bir
şey ifade ettiler, “Estetiğini bozuyor.” dediler. İsmi estetiği bozuyor.
Mustafa Kemal adı, Atatürk adı ne zamandan beri bir üniversitenin üstünde
durduğunda estetiği bozuyor? Eğer bu doğruysa bu üniversite rektörüne haddi
bildirilmelidir ve bu asla kabul edilmemelidir. 
Bunun
dışında, bu rektörlerin bu yanlı, insafsız ve vicdansız tutumlarına siz de
şahit oldunuz, kendi şehirlerinizde çok gördünüz bunları ama birçok insanın
canını yaktılar. Bu ihbarcıların, muhbirlerin hepsine meydan verdiniz, bunlara
prim verdiniz.
İBRAHİM
AYDEMİR (Erzurum) – Erzurum’da öyle bir şey yok.
CEYHUN
İRGİL (Devamla) – Tamam, bakarsınız hocam.
İBRAHİM
AYDEMİR (Erzurum) - Yok öyle bir şey.
CEYHUN
İRGİL (Devamla) – Tamam, bakarsınız hocam, benim konuşmamı kesmeyin, siz sonra
cevap verin bana. Tamam, ben zaten iddia diyorum “düzelt” diyorum, gel düzelt.
İBRAHİM
AYDEMİR (Erzurum) -Öyle bir iddia olur mu ya! Ben Erzurumluyum, öyle bir şey
yok ya!
CEYHUN
İRGİL (Devamla) – Tamam, gel düzelt hocam burada.
İBRAHİM
AYDEMİR (Erzurum) - Bütünüyle yalan bu ya.
BAŞKAN
– Müdahale etmeyin. 
Siz,
Genel Kurula hitap edin Sayın İrgil.
CEYHUN
İRGİL (Devamla) – Aynen, ama burada şeyi bozuyor.
TÜRABİ
KAYAN (Kırklareli) – TC’yi kaldırırsınız, ondan sonra “yok” dersiniz.
CEYHUN
İRGİL (Devamla) – Ya TC’yi kaldırdın “yok” dedin, itiraz ettin.
TÜRABİ
KAYAN (Kırklareli) – TC’yi kim kaldırdı ya? Ziraat Bankasından TC’yi
kaldırdınız.
İBRAHİM
AYDEMİR (Erzurum) - Yok kardeşim, öyle bir şey yok, doğru değil bu ya. Atatürk
isminden kimse rahatsız değil, tam tersi. Şerefle asıyoruz o Atatürk ismini.
BAŞKAN
– Sayın Aydemir… Sayın İrgil, lütfen Genel Kurula hitap edin. Sayın Aydemir,
siz de sonra gerekirse cevap verirsiniz.
CEYHUN
İRGİL (Devamla) – Bu süreye ekleyecek misiniz?
BAŞKAN
– Siz buyurun, konuşun, tamamlayın.
CEYHUN
İRGİL (Devamla) – Kartallı heykelin arkasındaki duvar girişindeki “Atatürk
Üniversitesi” adı kaldırıldı, bu kadar, bakarsın.
İBRAHİM
AYDEMİR (Erzurum) - Yok böyle bir şey kardeşim. Ben her gün Erzurum’dayım,
Atatürk’le biz iftihar ediyoruz, o isimle. 
CEYHUN
İRGİL (Devamla) – Aynen. Bak o zaman. 
İBRAHİM
AYDEMİR (Erzurum) - Öyle bir şey yok ya.
CEYHUN
İRGİL (Devamla) – Tamam, bakarsın ya. 
BAŞKAN
– Tamam, müdahale etmeyin.
Sayın
İrgil, Genel Kurula hitap edin.
CEYHUN
İRGİL (Devamla) – Şimdi arkadaşlar, sonuçta buna benzer birçok olay yaşandı,
binlerce üniversite öğretim üyesi üniversitelerden atıldı, ÖYP'lilerin hakkı
yendi; bunların da mı hepsi yalan? Binlerce öğretim üyesi şu anda işsiz.
Bunları defalarca buradan anlattık, artık anlatmaktan dilimizde tüy bitti ve bu
devrin sonuna gelindi yani bu süreç bitiyor. Bir yıl, üç yıl boyunca
söylediğimiz öğrenci affı hiç olmazsa seçim bahanesiyle veya seçimin sayesinde,
seçim fırsatıyla nihayet yarın bu Meclise gelecek. Öğrenci affını
başarabildiğimiz ve bir şekilde hep beraber bu kanunu çıkaracağımız için
memnunum, o yüzden hepinize teşekkür ederim. Ayrıca 12 Eylül diktasının Bursa
Uludağ Üniversitesinin önünden “Bursa Üniversitesi” adının çıkarılması büyük
bir hataydı, büyük bir eksiklikti, Bursa bu konuda sıkıntı yaşıyordu, sağ olsun
Lale Hocamızla birlikte Komisyonda bir öneride bulunmuştuk, onu da kabul ettiniz,
o yüzden ona da teşekkür ederiz. Biz iyiye iyi diyoruz, doğruya doğru da
diyoruz. Ama şu var: Eğitimde gelinen noktadan sadece biz değil -biraz önce
grup konuşmacılarımızın da söylediği gibi- toplumun tamamının memnun olmadığını
siz de biliyorsunuz, herkesi geçelim bizzat Cumhurbaşkanı Tayyip Erdoğan bundan
memnun değil, bizzat Tayyip Erdoğan bundan memnun değil. O yüzden millî eğitim
konusunda dilerim gelecek dönemde, 27’nci Dönemde çok daha iyi şeyler yapılır,
toplumun tamamını kucaklayabilirsiniz ve umarım öğrencileri affettiğiniz gibi
haksız yere üniversitelerden atılan, işsiz bırakılan öğretim üyelerinin, doçent
ve profesörlerin de hakkını teslim edersiniz, umarım ÖYP'lilerin haklarını bu
Meclis kapanmadan teslim edersiniz. Umarım rektörlerinize bir çekidüzen
verirsiniz. Umarım bu yanlı gidişatı durdurursunuz çünkü aslında dibine dinamit
koyduğunuz şey sadece eğitim değil, bu ülkenin geleceği. 
Teşekkür
ederim. (CHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Sayın
Bakanın söz talebi vardır. 
Buyurun
Sayın Bakanım.
V.- AÇIKLAMALAR (Devam)
43.- Millî Eğitim Bakanı İsmet Yılmaz’ın, Atatürk
Üniversitesinin girişindeki tabelaya ilişkin açıklaması
MİLLÎ
EĞİTİM BAKANI İSMET YILMAZ (Sivas) – Sayın Başkanım, sayın hatip konuşurken
Atatürk Üniversitesinin Rektörüyle görüştüm. “Atatürk” isminin üniversitenin
herhangi bir yerinden indirilmesinin söz konusu olmadığını belirtti,
dolayısıyla bunu da milletvekillerimizin bilgisine sunmak istedim. 
Teşekkür
ediyorum.
CEYHUN
İRGİL (Bursa) – Büyüteç yok mu? Gösterelim.
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Montajdır o, gözünüzle görmediyseniz itibar etmeyin. 
BAŞKAN
– Teşekkür ediyorum. 
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan
Milletvekilleri Sebahattin Karakelle ve Serkan Bayram'ın Yükseköğretim
Kurumları Teşkilatı Kanununda Değişiklik Yapılması Hakkında Kanun Teklifi
(2/2311), Adalet ve Kalkınma Partisi Grup Başkanvekili Kayseri Milletvekili
Mustafa Elitaş ve 5 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2313), Malatya Milletvekili Öznur
Çalık ve 3 Milletvekilinin Yükseköğretim Kurumları Teşkilatı Kanununda
Değişiklik Yapılmasına Dair Kanun Teklifi (2/2314) ve Millî Eğitim, Kültür,
Gençlik ve Spor Komisyonu Raporu (S. Sayısı: 556) (Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 12’nci maddesinin ikinci fıkrasının
aşağıdaki şekilde değiştirilmesini arz ve teklif ederiz. 
 Filiz
Kerestecioğlu Demir Mahmut Toğrul Sibel Yiğitalp
 İstanbul Gaziantep Diyarbakır
 Müslüm
Doğan Hüda Kaya Erol Dora
 İzmir İstanbul Mardin
“Uygulanan
program doğrultusunda yapılacak kurs bitirme, seviye tespit ve seviye tamamlama
sınavları ile programın gerektirdiği diğer sınavlar için sınava girenlerden
sınav ücreti alınmaz.”
BAŞKAN
– Komisyon önergeye katılıyor mu? 
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Hükûmet? 
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım. 
BAŞKAN
– Önerge üzerinde Mardin Milletvekili Erol Dora konuşacaktır. 
Buyurun
Sayın Dora. (HDP sıralarından alkışlar)
EROL
DORA (Mardin) – Sayın Başkan, değerli milletvekilleri; 556 sıra sayılı
Yükseköğretim Kanunu ile Bazı Kanun Hükmünde Kararnamelerde Değişiklik
Yapılmasına Dair Kanun Tasarısı’nın 12’nci maddesinde vermiş olduğumuz önerge
üzerine söz aldım. Genel Kurulu saygıyla selamlıyorum. 
Değerli
milletvekilleri, bu madde kapsamında yapılan düzenlemeyle 5580 sayılı Özel
Öğretim Kurumları Kanunu’nun 6’ncı maddesine yeni fıkralar eklenmektedir.
Türkiye’de eğitime ilişkin politikaların geldiği son noktada eğitimin toplumsal
hareketlilik, toplumsal adalet, barış ve eşitlik gibi temel özelliklerinin
görmezden gelinmesi ve eğitimin giderek piyasanın taleplerine uygun bireyler
yetiştiren bir yapıya dönüştürülmesi süreci hız kesmeden devam etmektedir. Bu
madde kapsamında yapılan değişikliği de bu bağlamın dışında değerlendirmek
anlamsız olacaktır. 
Değerli
milletvekilleri, şimdi dikkatinizi başka bir konuya çekmek istiyorum. Bakınız,
bir hak olarak akademik özgürlükler meselesinin ülkemizde geldiği nokta oldukça
kaygı vericidir. Anayasa’mızın 27’nci maddesinde “Herkes, bilim ve sanatı
serbestçe öğrenme ve öğretme, açıklama, yayma ve bu alanlarda her türlü
araştırma hakkına sahiptir.” ifadesine yer verilirken bilimsel özerklik ise
Anayasa’nın 130’uncu maddesinde güvence altına alınmıştır. Akademik özgürlük ve
özerklik Anayasa’nın 27’nci maddesinde güvence altına alınan bilim ve sanat
özgürlüğü nedeniyle en üst düzeyde hukuksal korumaya alınmıştır. 
Değerli
milletvekilleri, bilim ve sanat özgürlüğünün toplumsal ve hukuksal değeri
olağanüstü hâlde dahi akademik özgürlükler üzerinde yıldırıcı etkilerinin
önlenmesini gerektirir. Akademik özgürlüklere yönelik müdahalelerde olağanüstü
hâlin konusuyla bağdaşmayan, konuyla bağdaştığı hâlde yeterli kanıt içermeyen
ve bu nedenle “ölçülülük” ilkesinin sınanamadığı uygulamalar bilim ve sanat
özgürlüğünün anayasal konumuyla bağdaşmamaktadır. 
Değerli
milletvekilleri, ülkemizde akademisyenler için var olması zaruri olan bu
özgürlük ortamına ciddi müdahalelerin olduğu olağanüstü hâlin konusuyla
bağdaşmayan uygulamaların varlığı herkesin malumudur. Herkesin malumudur
diyorum çünkü sırf Barış Bildirisi’ni imzaladı diye imzacı akademisyenlere
karşı yürütülen linç politikaları -sözüm ona- görülen lüzum üzerine
sözleşmelerinin iptal edilmeleri sonrasında OHAL ilanıyla, KHK’lerle görevlerinden
atılmaları, açlık ve yoksullukla terbiye edilmeye ve nihayet yalnızlaştırılarak
adım adım çaresizliğe itilmeleri zihinlerde canlılığını korumaya devam
etmektedir. 
Sayın
Başkan, değerli milletvekilleri; ifade özgürlüğü olmadan demokrasi olamaz.
Üniversite ve akademisyenin görevi, akıl yürütme ve vicdan muhakemesi sonunda
vardığı fikirleri toplumla paylaşmaktır. Fikrin eleştirilmesi demokrasinin,
fikri ifade edenin cezalandırılması ise otoriterliğin göstergesidir.
Akademisyenlerin ülke sorunlarıyla ilgili dile getirdikleri görüşlerinin siyasi
irade tarafından cezalandırılmaya çalışılması akademik özgürlüklere ve dahası,
toplumsal gelişmeye zarar vermektedir. 
Değerli
milletvekilleri, İnsan Hakları Evrensel Beyannamesi’nin 40’ıncı yıl dönümünde
Lima’da yükseköğretim kurumlarının özerkliği ve akademik özgürlük üzerine Lima
Bildirgesi kamuoyuna açıklanmıştır. Bu bildirgede “Akademik özgürlük akademik
bir çevre üyelerinin tek tek ya da toplu hâlde bilgiyi araştırma, inceleme,
tartışma, belgeleme, üretme, yaratma, öğretme, anlatma veya yazma yoluyla
edinmelerinde, geliştirmelerinde ve iletmelerindeki özgürlükleri anlamına
gelir.” ifadesi yer almaktadır. 
Unutmayalım,
bir fikri söylemek ülke demokrasisine zarar vermez, bilakis ne kadar
kışkırtıcı, rahatsız edici veya azınlık olsa da görüşlerini ifade özgürlüğü,
özellikle bilim insanları için en temel özgürlük olmalıdır. Çünkü Lima
Bildirgesi’nde de ifade edildiği üzere üniversiteler insanların haklarının
yaşama geçirilmesini takip etmekle yükümlüdürler. Bunun yanı sıra, Avrupa
Konseyinin akademi alanına özgülenmiş çok sayıda tavsiye kararı, araştırma ve
eğitimde akademik özgürlük, ifade etme, bilgi yayma, araştırma yapma ve
gerçekleri kısıtlama olmaksızın aktarma özgürlüğüne işaret etmektedir.
Değerli
milletvekilleri, tarih, akademik özgürlük ve üniversite özerkliğinin ihlal
edilmesinin her zaman entelektüel gerileme, dolayısıyla sosyal ve ekonomik bir
duraklamayla sonuçlandığını göstermiştir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
EROL
DORA (Devamla) – Teşekkür ediyorum Sayın Başkan.
Ülkemizdeki
bu kaygı verici gidişin tersine çevrilmesi ve evrensel standartlarda bilim
özgürlüğünün üniversitelerimizde tesisi için gerekli adımların bir an önce
atılması gerektiğini bir kez daha belirtiyor, Genel Kurulu saygıyla
selamlıyorum. (HDP sıralarından alkışlar)
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
12’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
13’üncü
madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 13’üncü maddesinin tasarı metninden
çıkarılmasını arz ve teklif ederiz.
 Filiz
Kerestecioğlu Demir Mahmut Toğrul Sibel Yiğitalp
 İstanbul Gaziantep Diyarbakır
 Hüda
Kaya Müslüm Doğan Aycan İrmez
 İstanbul İzmir Şırnak
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkan.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Muhterem Başkanım.
BAŞKAN
– Önerge üzerinde Şırnak Milletvekili Aycan İrmez konuşacaktır.
Buyurun
Sayın İrmez. (HDP sıralarından alkışlar)
AYCAN
İRMEZ (Şırnak) – Teşekkürler.
Sayın
Başkan, değerli milletvekilleri; 556 sıra sayılı Kanun Tasarısı’nın 13’üncü
maddesine yönelik grubum adına söz almış bulunmaktayım. İlk önce hepinizi
saygıyla selamlıyorum. 
Ne
yazık ki AKP Hükûmetinin iktidara geldiği günden beri her şeye müdahale ettiği
gibi eğitim sistemine de açık bir şekilde ve özellikle son dönemlerde
müdahaleleri artarak devam etmiştir. 
Öncelikle
şunu belirtmekte fayda var: Tüm ülkeyi totaliter bir zihniyetle denetime almaya
çalışan AKP Hükûmetinin fethedilecek son kale olarak üniversiteleri hedeflemiş
olması faşizmin tipik uygulamasıdır. Bu tasarı amacı ve görevi insanlığın
yararını gözetmek suretiyle bilgiyi halka arz etmek olan bilim insanlarını
iktidarın birer siyasi memuru, maaşlı çalışanı hâline getirme tasarısıdır. Bu
tasarıyla ilgili olarak YÖK tarafından belirtilmiş bir yol haritası olmadığı
gibi üniversite paydaşlarına sağlıklı bilgilendirme yapılmadığı açıktır. 
Değerli
arkadaşlar, üniversitelerin gelişimi uzun bir zaman içerisinde büyük emeklerin
verildiği belli bir bilgi ve deneyim birikimiyle birlikte gerçekleşmektedir.
Üniversiteler bütün yapıları ve bileşenleriyle bir bütündür. Tarihsel süreçte
büyük zorluklarla elde edilen bu bütünün siyasi saiklerle ve bir seçim yaptırımı
olarak siyasi iktidar tarafından bölünmesi, parçalanması ve üniversitelerin
dönüştürülmesi kabul edilir bir durum değildir. AKP Hükûmetinin üniversiteleri
bölmesinin ve parçalamasının hiçbir bilimsel açıklaması yoktur. Bu düzenleme
tamamen ideolojik saiklerle gerçekleştirilmektedir. Eğitim kademesinden binbir
emekle buralarda eğitim hakkı kazanan öğrencilerine kadar üniversite
bileşenlerinin hiçbirinin görüşü alınmadan bir oldubittiyle yasalaştırılmak
istenmesi de tasarının asıl niyetini ortaya koymaktadır. Bu tasarının temel
amaçlarından biri siyasal kadrolaşmaya yeni zeminler hazırlamaktır. 
Değerli
arkadaşlar, sömürgeciliğin ve emperyalizmin klasik mantığı olan böl-yönet
politikasının AKP tarafından üniversitelere uygulanmakta olduğuna hep birlikte
şahitlik etmekteyiz. Evrensel anlamda üniversitelerin ve bünyesi altında
bulunan disiplinlerarası bölünmenin artık geçerliliğini yitirerek pozitif ve
sosyal bilimlerin bir araya getirilmek suretiyle entegre bir bilim anlayışının
gerekli olduğu kabul görürken AKP'nin bırakalım disiplinleri bir araya
getirmeyi üniversiteleri bölüyor olmasının bilimsel açıdan hiçbir karşılığı
yoktur. Bilimsel olarak zamanın ruhuna karşılık gelmeyen bu uygulamaları ancak
siyasal pragmatizmle açıklayabiliriz. Oysaki bilimsel, özerk, ana dilde
eğitimin ülkenin geleceği açısından siyasetlerüstü bir düzeyde ele alınması
gerekmekte, bu durum seçim ve siyasi menfaat hesaplarına kurban edilmemelidir. 
Değerli
arkadaşlar, AKP iktidarı yükseköğretimde istihdamı bir siyasi kadrolaşma anlayışıyla
ele almaktadır. OHAL sürecinde 5 binin üzerinde akademisyenin ihraç
edilmesinin, 400’ü aşkın barış imzacısı öğretim üyesinin görevine son
verilmesinin gerekçesi de budur. Rektörlük seçimlerinin kaldırılması ve
üniversite yönetimine dair tüm kararların üniversite rektöründe toplanmasının
bir amacı da budur. Üniversitelerde rektör pozisyonundaki kişiler
üniversitelerin gerçek kadro ihtiyaçlarını göz ardı ederek eş dost, akraba gibi
yakın çevrelerine ve siyasal iktidarın önerdiği kişilere üniversite kadrolarını
tahsis etmektedirler. Üniversitelerin bilimsel liyakatten uzaklaştırılarak
siyasal iktidarın nüfuz alanına dönüştürülmesi kabul edilemez bir durumdur. 
AKP
iktidarları döneminde Türkiye'deki birçok üniversitenin tabela üniversitesi
olmanın ötesine geçemediği, yükseköğretimin hızla özelleştirilip piyasanın
kaderine terk edildiği; kamusal, bilimsel, özerk ve demokratik karakterinin
neredeyse tümüyle aşındırıldığı aşikârdır. Ayrıca, birçok üniversitenin belli
sermaye gruplarına, cemaat ve tarikatlara peşkeş çekildiği bir ortamda yeni
tabela üniversiteleri kurulması, yeni tabelalar üretmek için köklü
üniversitelerin parçalanması kabul edilebilir değildir. Bu müdahalelerle
üniversitelerin uzun yıllar içinde kazandıkları itibar ve marka değerlerinin
kaybolacağı, her bir üniversite için eğitim kalitesinin düşeceği aşikârdır. Tüm
bu nedenlerden ötürü bu tasarı derhâl geri çekilmeli ve AKP üniversiteler
üzerinden elini çekmelidir. Üniversiteler bir bütündür, bölünemez.
Teşekkür
ederim. (HDP sıralarından alkışlar) 
BAŞKAN
– Teşekkür ediyorum.
Önergeyi
oylarınıza sunuyorum. Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte
olan 556 sıra sayılı Kanun Tasarısı’nın 13’üncü maddesinin aşağıdaki şekilde
değiştirilmesini arz ve talep ederiz.
MADDE
13- 5580 sayılı Kanun’un 12’nci maddesine aşağıdaki fıkra eklenmiştir.
"Bu
Kanun kapsamında faaliyet gösteren çeşitli kurslar, kurumlarında öğretim
faaliyetlerinin yanında, programlarının içeriğine uygun, eğitim personeli ve
kursiyerlerin katılımıyla bedeli karşılığı mal ve hizmet üretiminde
bulunabilir. Mal ve hizmet üretiminin yapılacağı programlar, üretim faaliyetine
katılanlara ödenecek ücretlerin belirlenmesi ile bu fıkranın uygulanmasına
ilişkin diğer usul ve esaslar Maliye Bakanlığının görüşü alınarak Bakanlıkça
belirlenir.”
 Kazım
Arslan Mahmut Tanal Ali Şeker
 Denizli İstanbul İstanbul
 Didem
Engin Ali Yiğit  Kadim Durmaz
 İstanbul İzmir Tokat
 Selina
Doğan
 İstanbul
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Katılmıyoruz Sayın Başkanım.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Muhterem Başkanım.
BAŞKAN
– Önerge üzerinde İstanbul Milletvekili Selina Doğan konuşacaktır. 
Buyurun
Sayın Doğan. (CHP sıralarından alkışlar) 
SELİNA
DOĞAN (İstanbul) – Teşekkürler Sayın Başkan.
Değerli
milletvekilleri, Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı’nın 13’üncü maddesine
ilişkin söz almış bulunuyorum. Hepinizi saygıyla selamlıyorum. 
En
kaba tanımıyla üniversiteler, yüksek düzeyde eğitim veren, bilimsel araştırma
ve yayın yapan, bünyesinde fakülte, enstitü, yüksekokul gibi kuruluş ve
birimleri barındıran öğretim kurumlarıdır. Üniversiteler bu kaba tanımlamanın
ötesinde karakteri, bilimsel gelenekleri olan dinamik birer organizmalardır
aynı zamanda. Dünyada tarihi bin yılı bulan üniversiteler var. Bakmayın siz
Türkiye’de son yıllarda seslerinin kısıldığına, susturulduklarına;
üniversiteler önemli toplumsal olaylar karşısında tavır alırlar, önerileri
vardır, iktidarları eleştirmeleri üniversitelerin doğaları gereğidir. Her şeye
itaat etmek, boyun eğmek bilimin ve üniversitelerin doğasına terstir. Hâl
böyleyken üniversiteleri ilköğretim okulu ya da lise açar gibi açamazsınız,
kapatamazsınız ve bölemezsiniz. Doğrudur, bazen üniversiteleri küçültmek
gerekebilir, bazen büyütmek de gerekebilir. Bulunduğu bölge itibarıyla
misyonunu doldurmuş ve artık verimli olmayan üniversiteler kapatılabilir, başka
bölgelerde yenileri açılabilir. Ancak, bir yere ilkokul ve lise açarken bile
altyapı çalışmaları yapmak gerekirken üniversite açmak, kapatmak ve parçalamak
için defalarca düşünmek ve konunun tüm taraflarıyla bunun muhasebesini yapmak
gerekir.
Bakınız,
Türkiye, üniversitelerin bölüneceğini Sayın Cumhurbaşkanının AK PARTİ grup
toplantısında söylediği şu sözlerle öğrendi: “Rahmetli Özal’ın adını
memleketinde yaşatmak için Malatya Turgut Özal Üniversitesinin kurulmasına
karar verdik. İsmini anmayacağım, oradaki mevcut üniversitenin öğrenci sayısı
fazla, onu ikiye böleceğiz ve böylece kuracağımız Turgut Özal Üniversitesiyle
Malatya iki ayrı üniversiteye sahip olacak.” 
“İsmini
anmayacağım.” dediği kişi, bu ülkenin 2’nci Cumhurbaşkanı Sayın İsmet İnönü.
Evet, bu karar, nefret ve hesaplaşma kokan bir cümleyle kamuoyuna duyuruldu. O
hâlde bu tasarıya nasıl güveneceğiz? Personeliyle, akademik kadrosuyla ve
öğrencisiyle bir bütün olan üniversitelerin bölünmesi hangi ihtiyaçtan
kaynaklandı, kime soruldu? Biz söyleyelim: Bu karar, rektörlerin
Cumhurbaşkanları tarafından atanması sürecinin bir devamıdır. Akademileri
teslim alma operasyonunun bir parçasıdır. Bu karar, üniversite örgütlülüğüne
vurulan büyük bir darbedir.
Sayın
Cumhurbaşkanı diyor ki: “Halktan üniversitelerin bölünmesiyle ilgili talep
var.” Bugüne kadar bu konuyla ilgili protestodan başka bir taleple
karşılaşmadık değerli milletvekilleri. Üniversitelerine sahip çıkan öğrenciler,
akademisyenler, halk değil mi? Daha bugün onlarca üniversite öğrencisi
okullarının bölünmemesini istemek için buraya, Meclise geldiler. İktidar
bunları neden dinlemek istemiyor?
Şundan
eminiz ki başta okulları bölünen öğrenciler olmak üzere tüm öğrenciler ve
öğretmenler sizlere 24 Haziranda güzel bir ders verecek. Ondan sonra “Biz
nerede yanlış yaptık?” diye düşüneceksiniz.
Ortalık
tabela üniversite dolu. Muhtemelen üniversitelerin tek görevinin diploma
dağıtmak olduğunu zannediyorsunuz. Üniversitelerin ve üniversite mezunlarının
sayısını artırarak bu ülkenin eğitim seviyesini yükseltmiş olmuyorsunuz.
Mesele, mantar gibi üniversite açmak ya da mevcut üniversitelere yeni bölümler
açmak değil, mesele nitelikli eğitim vermek. Bakın, 18 milyonluk Hollanda’nın 8’i
ilk 100’de, toplam 13 üniversitesi dünyanın en iyi 200 üniversitesi arasında.
Türkiye'de ilk 200’de tek bir üniversite bile yok. Bu tabloyu üniversiteleri
bölerek düzelteceğimize inanıyor musunuz gerçekten? Oysa bugün burada
tartışmamız gereken bu olmamalıydı. 70 bine yakın üniversite öğrencisi bugün
tutuklu. Bu, başlı başına büyük bir sorun. Son olarak, Sayın Cumhurbaşkanı
Boğaziçi Üniversitesinde yaşanan küçük tartışmadan hareketle öğrencileri
terörist ilan etmiş ve 9 öğrenciyi tutuklatmıştı. İnsanların hayatlarını,
gençlerin geleceklerini karartıyorsunuz. 
Sayın
milletvekilleri, gelin, bu tasarının görüşülmesini erteleyelim. Bugüne kadar
bölmek ve ayrıştırmak dışında bir icraatınız olmadı; yargıyı böldünüz,
sanatçıları böldünüz, tribünleri böldünüz, duyguları ve inançları böldünüz,
sendikaları böldünüz, medyayı böldünüz. Sonunda bölme ve parçalama sırası
üniversitelere geldi ancak siz ne kadar bölmeye çalışsanız da bu ülkenin
vicdanlı insanları tek ses, tek yürek olarak yeni bir düzeni inşa edeceğiz, üniversiteleri
de duygularımızı da böldürmeyeceğiz, geleceğimizi sizden geri alacağız. 
Teşekkürler.
(CHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
13’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir. 
ÖZGÜR
ÖZEL (Manisa) – Sayın Başkan…
BAŞKAN
– Buyurun Sayın Özel. 
V.- AÇIKLAMALAR (Devam)
44.- Manisa Milletvekili Özgür Özel’in, Millî Eğitim Bakanı
İsmet Yılmaz’ın Atatürk Üniversitesinin ana girişindeki tabelaya dair verdiği
bilginin doğru olmadığına ilişkin açıklaması
ÖZGÜR
ÖZEL (Manisa) – Sayın Başkan, Milletvekilimiz Sayın Ceyhun İrgil Atatürk
Üniversitesinin ana girişindeki “Atatürk” isminin kaldırıldığını söylemişti.
Sayın Bakan “Siz daha kürsüdeyken rektör beyle konuştum, öyle bir şey yok.”
diyerek Meclise bilgi vermişti. Ardından, Ceyhun Bey kendisine o bilgiyi vereni
oraya yolladı, fotoğraf yolladı. Değerli Milletvekilimiz, Erzurum
Milletvekilimiz -AK PARTİ’den- Sayın İbrahim Bey önce öyle bir şey olabilir mi
diye bana gösterdi ama daha sonra o kendi arkadaşlarından da böyle bir şeyin
olduğunu doğrulamış oldu. Sayın Bakan, biraz önce verdiğiniz bilgiyi Meclise
yönelik olarak düzeltip belki yarına ilişkin bir taahhütte bulunmanız gerekiyor
herhâlde.
Teşekkür
ederim. 
CEYHUN
İRGİL (Bursa) – En azından, bana “yalancı” denmişti, onu düzeltebilirseniz çok
iyi olur. 
BAŞKAN
– Teşekkür ediyorum. 
ÖZGÜR
ÖZEL (Manisa) – Sayın Bakan bir açıklama yapsın. 
MİLLÎ
EĞİTİM BAKANI İSMET YILMAZ (Sivas) – Sayın Başkanım…
BAŞKAN
– Buyurun Sayın Bakanım.
45.- Millî Eğitim Bakanı İsmet Yılmaz’ın, Manisa
Milletvekili Özgür Özel’in açıklamasındaki bazı ifadelerine ilişkin açıklaması
MİLLÎ
EĞİTİM BAKANI İSMET YILMAZ (Sivas) – Başkanım, biz kimseye “yalancı” demedik. 
CEYHUN
İRGİL (Bursa) – Yok, oradan dediler.
MİLLÎ
EĞİTİM BAKANI İSMET YILMAZ (Sivas) – Yani o ayrı bir şey. 
Bakın,
Rektörün bana gönderdiği şey nedir? Adı Atatürk Üniversitesi. “Efendim, biz de
Atatürk’ün ismini kaldırmadık.” dedi, ben de onu Genel Kurula izah ettim. 
ÖZGÜR
ÖZEL (Manisa) – Şimdi ne öğrendiniz? Doğrusunu söyleyin şimdi.
MİLLÎ
EĞİTİM BAKANI İSMET YILMAZ (Sivas) – İşte, şimdi ne oldu? O taş kapının
üzerindeki kısmın…
CEYHUN
İRGİL (Bursa) – Evet, biz de onu dedik zaten. 
MİLLÎ
EĞİTİM BAKANI İSMET YILMAZ (Sivas) – …bakımı yapılmak için… 
ALİ
ŞEKER (İstanbul) – Altı aydır mı bakım yapılıyor? 
MİLLÎ
EĞİTİM BAKANI İSMET YILMAZ (Sivas) – Yarın tekrar o yerine konacak, onun
resmini de size aynen… 
ÖZGÜR
ÖZEL (Manisa) – Dört ay önce kalkmış. 
MİLLÎ
EĞİTİM BAKANI İSMET YILMAZ (Sivas) – Bakın “kaldırma” sözü bir kasıt belirtir,
bir irade belirtir ama onarım yapılmayacak mı, bakım yapılmayacak mı, daha iyi
olmayacak mı diye bilgilerinize…
ÖZGÜR
ÖZEL (Manisa) – Sayın Bakanım, dört ay önce kaldırmışlar, dört ay. 
TÜRABİ
KAYAN (Kırklareli) – Tayyip Erdoğan Üniversitesinden de kaldırıyor musunuz o
şeyleri bakım yaparken?
BAŞKAN
– Teşekkür ediyorum. 
Sayın
Aydemir, buyurun.
46.- Erzurum Milletvekili İbrahim Aydemir’in, Atatürk üzerinden
asla ve kata siyaset yapılmaması gerektiğine ve Erzurum’un, Atatürk
Üniversitesi gibi bir ismi taşıdığı için iftihar ettiğine ilişkin açıklaması
İBRAHİM
AYDEMİR (Erzurum) – Değerli Başkanım, Sayın Bakanımızın da ifade ettiği gibi,
ben de Rektör Bey’le görüştüm. Değerli Başkanım, Ceyhun Bey’le görüştükten
sonra Rektör Beyle de görüştük, orayla ilgili olan arkadaşla da görüştüm, led
ışıklar söz konusu orada ve birkaç tanesinde arıza söz konusu olmuş. Başkanım,
yarın bütünüyle yerlerine yerleştirilecek. 
Şunun
altını özellikle çizmek istiyorum: Atatürk hepimizin ortak değeri, onun
üzerinden asla ve kata siyaset yapmamak lazım. Ben Atatürk Üniversitesi
mezunuyum. Erzurum, Atatürk Üniversitesi gibi bir yüksek ismi taşıdığı için her
vesile iftihar etmiştir bu isimle. Dolayısıyla Atatürk Üniversitesini burada bu
şekilde kullanmak doğru değildir, bunun altını özellikle çiziyorum. Rektörümüz
de bu konuda çok duyarlı bir isimdir. 
(Mikrofon
otomatik cihaz tarafından kapatıldı) 
İBRAHİM
AYDEMİR (Erzurum) – O da o üniversitenin çok uzun yıllardır hocalığını yapan,
nitelikli, kaliteli bir isimdir. Öyle ise oraya atfen sanki Atatürk’ün ismini
yok etmeye çalışıyorlarmış gibi bir imaj oluşturmak doğru olmamıştır. Yarın
orada o isim çok daha görkemli bir biçimde yer alacaktır. 
CEYHUN
İRGİL (Bursa) – Aynen, yapılsın. 
BAŞKAN
– Teşekkür ediyorum.
Sayın
İrgil, meram anlaşılmıştır. 
CEYHUN
İRGİL (Bursa) – Bir dakikalık söz hakkı kullanacağım. Herkes bana söyledi. 
BAŞKAN
– Tamam, konu anlaşıldı. 
ÖZGÜR
ÖZEL (Manisa) – Hayır, olur mu canım!
CEYHUN
İRGİL (Bursa) – Tamam, ben teşekkür edeceğim belki. 
BAŞKAN
– Tamam, buyurun.
47.- Bursa Milletvekili Ceyhun İrgil’in, Millî Eğitim Bakanı
İsmet Yılmaz’ın yaptığı açıklamasındaki bazı ifadelerine ilişkin açıklaması
CEYHUN
İRGİL (Bursa) – Sayın Başkanım, teşekkür ederim. Sayın Bakana da teşekkür
ederim bilgi verdiği için. İbrahim Bey’e de duyarlılığı için teşekkür ederim.
Oradaki görüşmemden, samimiyetinden ve sahiciliğinden eminim. Onda sorun yok.
Ben sadece şunu söylemeye çalışıyorum: Siz böyle çok kolay yanıltılıyorsunuz
bürokratlarınız tarafından. Ben bunu söylemeye çalışıyorum. Ben demiyorum ki
oradan… “Atatürk” ismini nasıl değiştireceksin? Görmüyor musun, üniversite
isimlerini burada kanunla koyuyoruz, ancak kanunla kaldırabiliriz. Benim zaten
öyle bir iddiam olmadı. Kaldı ki ben gene de temkinli davranıp “Böyle bir iddia
var, bu doğru mudur?” diye sordum. Siz oradan hep beraber atladınız, dediniz
ki: “Böyle şey olmaz. Sen iftira atıyorsun, iftira.” Demediniz mi? Tutanaklar
orada. 
Ben
sadece insani ve vicdani olarak sizi uyardım, bu kadar. Sizin bürokratlarınız,
rektörleriniz her zaman sizi böyle yanıltıyorlar. Ben sadece bu konuda
rektörlerinize dikkat edin dedim zaten, sizi zora sokuyorlar dedim zaten.
Nitekim biraz önce de bu ispat edilmiş oldu. Takır takır, şakır şakır… Ledle
falan alakası yok. Yukarıdaki amblemli bölüm led değil, başka bir şey,
biliyorum ana kapı. Üstelik başka bir şey var, sizin bilmediğiniz şeyler var,
benim bildiklerim var çünkü ben görüştüm. Söylenen şu: “Efendim, bu tarihî kapı
bir sit yapısı olduğu için… 
(Mikrofon
otomatik cihaz tarafından kapatıldı) 
CEYHUN
İRGİL (Bursa) – …tarihî kapıya zarar verdiği için kaldırdık.” dediler. Bu
kadar. Özür bekliyorum, özür. 
İbrahim,
sağ ol.
BAŞKAN
– Teşekkür ediyorum.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Yükseköğretim Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı (1/943), Erzincan Milletvekilleri
Sebahattin Karakelle ve Serkan Bayram'ın Yükseköğretim Kurumları Teşkilatı
Kanununda Değişiklik Yapılması Hakkında Kanun Teklifi (2/2311), Adalet ve
Kalkınma Partisi Grup Başkanvekili Kayseri Milletvekili Mustafa Elitaş ve 5
Milletvekilinin Yükseköğretim Kurumları Teşkilatı Kanununda Değişiklik
Yapılmasına Dair Kanun Teklifi (2/2313), Malatya Milletvekili Öznur Çalık ve 3
Milletvekilinin Yükseköğretim Kurumları Teşkilatı Kanununda Değişiklik
Yapılmasına Dair Kanun Teklifi (2/2314) ve Millî Eğitim, Kültür, Gençlik ve
Spor Komisyonu Raporu (S. Sayısı: 556) (Devam)
BAŞKAN
– 14’üncü madde üzerinde bir önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 556 sıra sayılı Kanun Tasarısı’nın 14’üncü maddesinin aşağıdaki şekilde
değiştirilmesini arz ve talep ederiz. 
MADDE
14- 2/9/1983 tarihli ve 78 sayılı Yükseköğretim Kurumları Öğretim Elemanlarının
Kadroları Hakkında Kanun Hükmünde Kararnameye aşağıdaki ek madde eklenmiştir.
“EK
MADDE 25- Ekli (I) sayılı listede yer alan öğretim elemanlarına ait kadrolar
ihdas edilerek bu Kanun Hükmünde Kararnameye bağlı cetvellere Gaziantep Bilim
ve Teknoloji Üniversitesi, Sivas Bilim ve Teknoloji Üniversitesi, bölümleri
olarak eklenmiştir.”
 Kazım
Arslan  Mahmut Tanal  Ali Şeker
 Denizli
 İstanbul  İstanbul 
 Didem
Engin  Ali Yiğit  Kadim Durmaz
 İstanbul
 İzmir  Tokat 
 Nurettin
Demir
 Muğla
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılmıyoruz Başkanım.
BAŞKAN
– Önerge üzerinde Muğla Milletvekili Nurettin Demir konuşacaktır.
Buyurun
Sayın Demir. (CHP sıralarından alkışlar) 
NURETTİN
DEMİR (Muğla) - Teşekkür ederim Sayın Başkan.
Sayın
milletvekilleri, artık yasanın sonuna doğru geliyoruz. Tabii ki birkaç madde
kaldı. Özellikle, tabii ki bu üniversite yasasıyla ilgili gelen, seçim öncesi
apar topar hazırlanan ama eksiklikleri çok olan ve genellikle de bölen, bölerek
çoğaltan bir yasa durumunda. AKP iktidarı hakikaten yaşamın birçok alanında
böle böle, böle böle buraya kadar getirdi.
Bölmek,
arkadaşlar… Özellikle kanser hücreleri, biliyorsunuz, çok hızlı bir şekilde
bölünür ve dolayısıyla o canlı yapıyı, o yapıyı, o ülkeyi perişan eder ve
sonuçta ölüme götürür. Dolayısıyla burada yapılan da maalesef bu; durum, bu
şekilde ortaya çıkmıştır. 
Sayın
Bakan, biz, siz geldiğinizde biraz ümitlenmiştik, eğitimde kötü gidişin belki
bir miktar düzelebileceği umudu vardı bir akademisyen olarak ama maalesef gerek
millî eğitimde gerek yükseköğretimde geldiğimiz nokta hüsrandır. Ben bunu bir
milletvekili olarak değil, bir akademisyen olarak söylüyorum. Gerçekten bugün
akademisyenler, üniversitede çalışanlar ve öğrenciler kan ağlıyorlar. Yani
getirdiğiniz nokta bu. İnşallah, umut ederim 25 Haziranda ülkemiz özellikle
sizin bakanlığınızdan kurtulur, bu ülke AKP iktidarından kurtulur. Eğitimde
geldiğimiz nokta maalesef çok üzücü. Bunu bir milletvekili olarak söylemiyorum,
bir akademisyen olarak söylüyorum.
Benim
eşim de akademisyen. Onların içindeyiz, gece gündüz görüyoruz. Gerek personel
konusunda gerek kalite konusunda gerek bilimsel çalışmalar konusunda
üniversiteler içler acısı. Geçenlerde birkaç üniversiteye gittim. İnanır
mısınız, değerli milletvekilleri, dökülüyor, yerler dökülüyor, sıvalar
dökülüyor, üniversiteler borç içinde inim inim inliyor. Üç senedir, dört
senedir söylüyoruz AKP iktidarına gerek Plan ve Bütçe Komisyonunda gerek Genel
Kurulda, bunu kaç kere getirdik ama maalesef “Can çekişsinler, bölelim, yok
edelim.” düşüncesiyle bir noktaya getiremedik. Bunda belki bizlerin de payı
vardır diye düşünüyorum. 
Değerli
Bakanım, şimdi, siz bir babasınız. Baba kendi çocuğuna “hain” der mi? Yani
insan şaşırıyor, bir Cumhurbaşkanı Boğaziçi öğrencileri için “vatan haini”
diyor. Ya, siz kimin Cumhurbaşkanısınız? Eğer o çocuklar bir hata yapmışsa onu
ya affedersiniz ya kulağını çekersiniz ya da doğru yolu gösterirsiniz ama bir
Cumhurbaşkanı çıkıp kendi çocuklarına, başarılı çocuklara, ülkenin yetiştirdiği
bu değerlere “vatan haini” diyor. O çocukların bu ülkede yaşama, bu ülkede
eğitim yapma, gelecekte bu ülkeyi yönetme heyecanı kalır mı? Ama bir ses
çıkmadı, maalesef AKP milletvekillerinden ve grubundan bu konuda herhangi bir
şey gelmedi. 
Değerli
Bakanım, gerçekten son zamanlarda atadığınız rektörler ve dekanlar, tamamen bir
iktidarın, AKP il başkanlarından çok daha fazla siyasi tercih yapıyorlar ve
yönlendirme yapıyorlar. Doğru değil; orada bilim olmaz, orada başarı olmaz,
orada eğitim olmaz. Sayın Bakanım, bunları biraz denetleyin, görün. Üzülüyoruz,
gerçekten üzülüyoruz hangi ülkede yaşıyoruz diye. Dolayısıyla, bu konuda
gerçekten biraz önceki konuşan arkadaşlarımızın söylemlerini dikkate alın.
50-60 tane stadyumun ismini değiştirdiniz; “Atatürk”ü kaldırdınız, “Mustafa
Kemal”leri kaldırdınız, “Arena” koydunuz, bilmem ne, uyduruk kaydırık isimlerle
değiştirdiniz. Maalesef ben kendim de gördüm.
(Mikrofon
otomatik cihaz tarafından kapatıldı)
BAŞKAN
- Tamamlayın lütfen.
Buyurun
Sayın Demir.
NURETTİN
DEMİR (Devamla) - Erzurum'daki sadece üniversitede değil arkadaşlar; bir
turistik geziye gitmiştim, orada bir kahramanlık meydanı yapmışlar ve bir
duvarın alnında Atatürk'le ilgili sözler var, dökülmüş. Erzurumlu
milletvekillerinden rica ediyorum: Ya kaldırın tamamen ya da düzeltin
arkadaşlar ya.
MUSTAFA
ILICALI (Erzurum) – Ne zaman gitmiştiniz?
NURETTİN
DEMİR (Devamla) - İki ay önce gittim.
MUSTAFA
ILICALI (Erzurum) – Şimdi bir daha gittiğinizde görürsünüz.
NURETTİN
DEMİR (Devamla) - İki ayda düzelttiyseniz teşekkür ederiz ama en azından üç
senedir öyle olduğu söyleniyordu.
ÖZGÜR
ÖZEL (Manisa) - Altı aydır asansörü yapamadınız, merdivenden yürüdük. Altı
aydır asansör arızalı.
NURETTİN
DEMİR (Devamla) - Yani bak, dostça söylüyorum arkadaş. Benim görmem değil,
dışarıdan gelen turistler de onu ayıplıyorlar.
Özellikle
bu eğitimdeki çürümüşlük umarım 25 Hazirandan sonra eğitim kökenli
Cumhurbaşkanımızın başkanlığında ülkenin önünü açarız diyorum. Saygılar
sunuyorum. (CHP sıralarından alkışlar) 
BAŞKAN
- Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Kabul edilmemiştir.
14’üncü
maddeyi kabul edenler… Kabul etmeyenler… Madde kabul edilmiştir.
15’inci
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 556 sıra sayılı Kanun Tasarısı’nın 15’inci maddesinin aşağıdaki şekilde
değiştirilmesini arz ve talep ederiz.
MADDE
15- 13/12/1983 tarihli ve 190 sayılı Genel Kadro ve Usulü Hakkında Kanun
Hükmünde Kararnameye aşağıdaki ek madde eklenmiştir.
"EK
MADDE 24- Ekli (II) sayılı listede yer alan kadrolar ihdas edilerek bu Kanun
Hükmünde Kararnameye bağlı cetvellere; Gaziantep Bilim ve Teknoloji
Üniversitesi, Sivas Bilim ve Teknoloji Üniversitesi, bölümleri olarak
eklenmiştir.”
 Kazım
Arslan Mahmut Tanal Ali Şeker
 Denizli İstanbul İstanbul
 Ali
Yiğit Didem Engin Utku Çakırözer
 İzmir İstanbul Eskişehir

BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) -
Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Muhterem Başkanım.
BAŞKAN
– Önerge üzerinde Eskişehir Milletvekilimiz Utku Çakırözer konuşacaktır.
Buyurun.
(CHP sıralarından alkışlar)
UTKU
ÇAKIRÖZER (Eskişehir) - Sayın Başkan, değerli milletvekilleri; hepinizi
saygıyla selamlıyorum.
Bugün
sadece bir haber yüzünden üç yüz otuz gündür Maltepe Cezaevinde rehin bulunan
İstanbul Milletvekilimiz Enis Berberoğlu’nu ve diğer tutuklu milletvekillerini
özgürlük dileğimle saygıyla selamlayarak sözlerime başlamak isterim.
Değerli
arkadaşlarım, Türkiye'nin en önemli sorunu eğitim ve iyiye gitmiyor, bunu
hepimiz görüyoruz, biliyoruz. İlk ve ortaöğretimde öğrencilerimiz OECD
ortalamasının bilim, matematik ve okuma alanında çok çok altında,
üniversitelerde durum aynı. Bizzat YÖK’ün yaptırdığı bir araştırmada dünyanın
ilk 1.000 iyi üniversitesi arasına sadece 10 üniversitemiz girebildi, bu 10
arasında bugün bölmeye çalıştığımız köklü üniversitelerimizin olduğunu
söylemeye gerek yok. Araştırmanın daha vahim yanı ise 186 üniversitemizden
sadece 47’sinin değerlendirmeye alınmış olması ve 139 tanesinin değerlendirmeye
alınmaya değer görülmemiş, layık görülmemiş olmasıdır. YÖK’ün araştırmasından
söylüyorum bunları. AKP Hükûmetinin beğenmediği, sürekli uğraştığı ODTÜ, Boğaziçi,
İstanbul Üniversitesi, Gazi Üniversitesi gibi üniversitelerimiz diğer
listelerde olduğu gibi bunda da yine ülkemizin yüz akı üniversitelerimizdir. 
Değerli
arkadaşlarım, bu tasarıyla yapılmak istenen üniversitelerimizi bölerek
çoğaltmak. Örneğin bizim Eskişehir’de yıllardır üçüncü üniversite ihtiyacımız
var. Bugüne kadar, en azından benim Parlamentoda görev yaptığım üç yılda
onlarca yeni üniversite kuruldu ama Eskişehir’e bu olanak bir türlü tanınmadı.
Şimdi, bu üçüncü üniversite talebini nasıl karşılamaya çalışıyorsunuz? Altmış
yıllık köklü bilim yuvası Anadolu Üniversitemizi bölerek, plansız, programsız
keyfî bir kararla. Peki, buna Anadolu Üniversitesi hocaları, öğrencileri ne
diyor? Soran yok. Ne olmalıydı? Biz ne diyoruz? Tabii ki Eskişehir’e üçüncü
üniversite açılsın, açılmalı ama bu, Anadolu Üniversitemizi bölerek, onun yayın
sayılarını ikiye bölerek, onun prestijini ikiye bölerek, onun dünya
sıralamasını ikiye bölerek yapılmamalı. Anadolu Üniversitemiz ülkemizin açık
öğretim ve uzaktan eğitim programlarını başlatan, ürettiği katma değerle birçok
projenin hayata geçirilmesinde önemli rol oynayan seçkin bir üniversite.
Anadolu Üniversitesi, birikimiyle, tecrübesiyle yeni üniversiteye katkı
sağlayabilir, sağlamalıdır ama bu yeni bir üniversite olmalıdır. Böyle
yapmazsanız, siz, Anadolu Üniversitemizi başarılarından dolayı
ödüllendireceğinize aslında cezalandırmaktasınız. 
Anadolu
Üniversitesinde bugün 14 fakültede örgün okuyan öğrenci sayısı 24 bin. Yani
bölünmeyi gerektiren bir büyüklük asla yok. Bu bölünmenin ne kadar keyfî ne
kadar plansız olduğunu birkaç örnekle anlatayım: Anadolu Üniversitemizin iki
kampüsü var, Yunus Emre ve İki Eylül yerleşkeleri. Şimdi, İki Eylül
yerleşkesine Eskişehir Teknik Üniversitesi kuruluyor. Gerekçesinde de diyor zaten:
“Mevcut birimlerin yerleşkeleri dikkate alınarak kurulacaktır.” diye. Teknoloji
üniversitesi İki Eylül kampüsünde, ona bağlanan fen fakültesiyse binasıyla,
laboratuvarlarıyla Yunus Emre kampüsünde yani Anadolu Üniversitesi olarak
kalacak yerleşkenin tam göbeğinde. Fen fakültesi binası özel bir bina, çok özel
laboratuvarları, eşi benzeri olmayan temiz odaları var. Şimdi, bu
laboratuvarlar taşınamayacağı için yeniden yapılacak. 20 milyon lirayı aşan bir
bütçeden bahsediliyor, keza yeni fen fakültesinin inşası için belki de daha
fazla bir bütçe gerekecek. Ayrıca, fen fakültesi, Anadolu Üniversitesinin en
çok yayın yapan birimlerinin başında. Ne kadar keyfî yapıldığını gösteren bir
başka örnek: Anadolu Üniversitesinin Ulaştırma Meslek Yüksekokulu ve Ulaştırma
Enstitüsü Eskişehir Teknik Üniversitesi bünyesine alınırken Ulaştırma Fakültesi
Anadolu Üniversitesinde kalıyor. Aynı şekilde, ulaştırma alanında son derece
önemli bir proje olan Ulusal Raylı Sistemler Araştırma ve Test Merkezi
(URAYSİM) de yine Anadolu Üniversitesi bünyesinde kalacak. O zaman,
ulaştırmayla ilgili birimlerin ayrılması yerine hepsinin aslında Anadolu
Üniversitesinde kalması gerekmektedir. 
Değerli
arkadaşlarım, Anadolu Üniversitemizin hocaları ve öğrencileri, bu gece, burada,
bizlerden bu yanlıştan dönülmesini beklemekte. Kanunun geri çekilmesini ve
detaylı bir planlamayla Eskişehir’imize yeni bir üçüncü üniversitenin
kazandırılması gerekmektedir. Anadolu Üniversitesinin ve Osmangazi
Üniversitemizin kadrolarının birikimi ve tecrübesi yeni açılacak üniversitemize
tabii ki katkı sunabilir ama çözüm asla ve asla bölünmeyle sağlanmamalıdır. 
Değerli
arkadaşlarım, üniversiteler bilim üreten, özgür düşüncenin merkezi olmalıdır.
Maalesef, sayılarını artırmakta olduğunuz üniversitelerimizde durum böyle
değil. Üniversitelerde özgür düşünce ortamı yasaklanmakta; öğrenciler, hocalar
baskı altında sindirilmek, susturulmak istenmekte. OHAL döneminde
akademisyenler düşünceleri nedeniyle akademiden ihraç edilmekle kalmıyor, aynı
zamanda yargılanıyor, tutuklanıyor. İşte, Türkiye'nin saygın halk sağlığı
bilimcilerinden Onur Hamzaoğlu, üç aydır tutuklu, iddianamesi dahi ortada yok. 
(Mikrofon
otomatik cihaz tarafından kapatıldı)
UTKU
ÇAKIRÖZER (Devamla) – Sayın Başkan, bitiriyorum.
BAŞKAN
– Bitirin lütfen.
Buyurun.
UTKU
ÇAKIRÖZER (Devamla) – Teşekkür ederim.
OHAL
altında sadece hocalar değil, yüzlerce, binlerce üniversite öğrencisi de yine
düşünceleri, ifadeleri nedeniyle tutuklu ya da soruşturma geçiriyor. En son,
Boğaziçi Üniversitesi öğrencileri tutuklandı. Hem özgürlüklerinden mahrum
bırakılıyorlar hem de eğitim hakları ellerinden alınıyor, vizelerine
girmelerine izin verilmiyor, ders kitaplarına, notlarına ulaşımları
sınırlandırılıyor. Bu öğrencilerin yeri cezaevleri değil, üniversitelerdir; bu
hocaların yeri hapishane koğuşları değil, üniversite amfileridir. Türkiye'de
üniversiteler ancak ve ancak özgür düşünceyle gerçek anlamda bilim üreten
merkezler hâlini alabilir.
Bu
düşüncelerle hepinizi saygıyla selamlıyorum. (CHP sıralarından alkışlar)
BAŞKAN
– Teşekkür ediyorum. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
15’inci
maddeyi oylarınıza sunuyorum: Kabul edenler... Kabul etmeyenler... Madde kabul
edilmiştir.
16’ncı
madde üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan (1/943) esas numaralı Kanun Tasarısı’nın 16’ncı maddesinin aşağıdaki
şekilde değiştirilmesini arz ve talep ederiz.
MADDE
16- Bu Kanun 1/1/2020 tarihinde yürürlüğe girer.
 Kazım
Arslan Mahmut Tanal Ali Şeker
 Denizli İstanbul İstanbul
 Ali
Yiğit Sibel Özdemir Didem Engin
 İzmir İstanbul İstanbul
BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz.
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Muhterem Başkanım.
BAŞKAN
– Önerge üzerinde İstanbul Milletvekili Sibel Özdemir konuşacaktır.
Buyurun
Sayın Özdemir. (CHP sıralarından alkışlar)
SİBEL
ÖZDEMİR (İstanbul) – Teşekkür ederim Sayın Başkan.
Sayın
Başkan, değerli milletvekilleri; Yükseköğretim Kanun Tasarısı’yla ilgili 16’ncı
madde üzerine ben de söz aldım. Yüce heyetinizi saygıyla selamlıyorum. 
16’ncı
madde yürürlük maddesi. Oldukça yoğun görüşmeler oldu. Biliyorum, sabrınız da
taştı ancak Millî Eğitim Komisyonunun da bu dönem görüşeceğimiz son tasarısı. 
Evet,
eğitim alanı temel sorun alanlarımızdan bir tanesi. Maalesef, bu yasa tasarısı
da ideolojik ve siyasi bir tartışmaya zemin hazırladı ve biz buna karşıyız.
Biz, eğitimle ilgili bütün yasa tasarılarının ideolojik ve siyasi bir bakış
açısıyla değil, akılla ve bilimle değerlendirilmesi gerektiğini düşünüyoruz. Bu
temel ilkeyi bir kez daha vurgulama ihtiyacını ben de bir akademisyen olarak
duyuyorum çünkü üniversiteler ve akademisyenler tepeden inme kararları
sevmezler ve bütün bu kararlara itiraz ederler. 
Üniversitelerin
demokratik, özgür, çağdaş, bilimsel ve mali özerklik ölçülerine göre kendi
kendilerini yönetebilmeleri gereken kurumlar olduğunu düşünüyoruz. Öngörüsüz,
plansız, kısa vadeli ve tamamen ideolojik kaygılarla yapılan düzenlemeler
nedeniyle yaklaşık iki haftadır üniversiteler üzerinde gereksiz bir tartışma
sürecini yaşıyoruz. Geçen haftaki konuşmamda da bilim akademisinin bu yasa
tasarısına ilişkin çok önemli tespitlerini sizlerle paylaşmıştım, konuşmaların
birçoğu da bu tespitler üzerinde oldu açıkçası. 
İşte
bugün üniversiteler bu tasarıya karşı çıkıyorlar. Bir “Ben yaptım.” anlayışı
var maalesef ve üniversitelerin temel karşı duruşu da bu anlayış üzerine çünkü
kendilerine danışılmadı, görüşleri alınmadı; tasarının yapılış şekliyle ilgili,
bilimsel özerkliklerinin de ihlal edildiği ortadadır. Eğer bu konu
üniversitelere bırakılsaydı ve kendi sorunlarını çözme kapasitesine sahip
olduklarına güvenilseydi, inanın, ne kamuoyunda bu kadar bir tartışma olurdu ne
de biz bu kadar çok mesai harcardık. 
Bizler
üniversitelerin kendi yapısal sorunlarına en iyi çözümü yine üniversitelerin
kendilerinin üreteceğine inanıyoruz. Bu nedenle bu tasarının yapılış şekline
baktığımızda, maalesef, iyi bir yönetişim süreci olmadığını, tüm paydaşların
görüşlerinin ve endişelerinin dinlenmediğini görüyoruz. Böldüğünüz
üniversiteler arasında yer alan, ülkemizin en eski, asırlık İstanbul
Üniversitesinin bir kökü, bir geleneği ve bir kültürü var. Tasarının talimatını
verenler işte bu asırlık geleneği maalesef yok saydılar. Geleneğine, köklerine,
kültürüne, kurumuna sahip çıkmak isteyen üniversite yönetimleri,
akademisyenler, öğrenciler tasarının geri çekilmesi için gece gündüz nöbet
tutuyorlar ve barışçıl ve demokratik eylemlerle bu karşı duruşlarını ortaya
koyuyorlar. Yapılan bu eylemlere hem çevre halkı hem de Türkiye’nin dört bir
yanında -özellikle tıp fakültelerine baktığımız zaman- tedavi gören birçok
hasta destek veriyorlar. 
Değerli
milletvekilleri, Adalet ve Kalkınma Partisi kendisini muhafazakâr bir siyasi
parti olarak tanımlıyordu. Ancak, baktığımız zaman, Adalet ve Kalkınma
Partisini muhafazakâr bir parti olarak tanımlamak gerçekten mümkün değil çünkü
kendisini her ne kadar muhafazakâr bir parti olarak sunsa da, işte,
üniversiteleri bölen bu tasarıyla ülkenin en eski eğitim kurumunu bir
oldubittiyle bölmesi, geleneklerini yok etmesi ve köklerinden koparması ortada.

Aynı
zamanda, Adalet ve Kalkınma Partisinin politikalarına baktığımız zaman, başta
İstanbul, Bursa gibi birçok şehrimiz olmak üzere, bunların tarihî kimliğini,
mirasını yok ettiği gibi, işte, bugün üniversitelerin de bu köklü geleneklerini
yok ettiğini görüyoruz. 
İşte,
devlet yönetiminde liyakatin çökertilmesi, şeffaflığın yerine kapalı kapılar
arkasında kişisel, siyasi çıkar ve pazarlıkların olması, bağımsız, özerk
kurumların tek elden kontrol edilmesi arzusunun neticesi olarak bu tasarıyla da
biz karşı karşıya kaldık. 
İşte,
devlet yönetimindeki bu krizden çıkmanın yakın tarihindeki en önemli fırsatını
24 Haziran olarak görüyoruz. Öğrenciler, akademisyenler, vatandaşlarımız, işte,
bu otoriterliğe karşı en güzel yanıtı 24 Haziranda sandığa giderek
vereceklerdir ve nihayetinde millet, öğrenciler başta olmak üzere gençler,
akademisyenler ve tüm halkımız demokratik olmayan, kurumları yok eden, milleti
yok sayan bu zihniyete artık “Tamam.” diyeceklerdir. 
Ben
de bu görüş ve duygularla yüce heyeti tekrar saygıyla selamlıyorum, sabrınız
için de teşekkür ediyorum. (CHP sıralarından alkışlar) 
ÖZGÜR
ÖZEL (Manisa) – Tamam, tamam. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
16’ncı
maddeyi kabul edenler… Kabul etmeyenler… Madde kabul edilmiştir. 
17’nci
madde üzerinde bir önerge vardır, okutuyorum:
Türkiye Büyük Millet Meclisi
Başkanlığına
Görüşülmekte
olan 556 sıra sayılı Kanun Tasarısı’nın 17’nci maddesinin aşağıdaki şekilde
değiştirilmesini arz ve talep ederiz. 
MADDE
17- Bu kanun hükümlerini Millî Eğitim Bakanı yürütür. 
 Kazım
Arslan Mahmut Tanal Ali Şeker
 Denizli İstanbul İstanbul
 Didem
Engin Ali Yiğit
 İstanbul İzmir

BAŞKAN
– Komisyon önergeye katılıyor mu?
MİLLÎ
EĞİTİM, KÜLTÜR, GENÇLİK VE SPOR KOMİSYONU SÖZCÜSÜ MUSTAFA İSEN (Sakarya) –
Katılmıyoruz. 
BAŞKAN
– Hükûmet?
MİLLÎ
EĞİTİM BAKANI İSMET YILMAZ (Sivas) – Katılamıyoruz Muhterem Başkanım.
BAŞKAN
– Önerge üzerinde İzmir Milletvekili Mustafa Ali Balbay konuşacaktır. 
Tasarının
ve günün son konuşması zannediyorum. 
Buyurun
Sayın Balbay. (CHP sıralarından alkışlar, “Tamam” sesleri)
MUSTAFA
ALİ BALBAY (İzmir) – Sayın Başkan, sayın milletvekilleri; bu yılın, bu dönemin
sanıyorum millî eğitim alanındaki son yasası ve Sayın Bakanla da son kez bu
ortamda beraberiz. Önümüzdeki dönemde Sayın Bakanla yine beraber olmayı ama
Sayın Bakanı muhalefet sıralarında görmeyi yürekten arzu ediyoruz. 
BAŞKAN
– Buraya gelirse yalnız bakan olamayacak demektir. 
MUSTAFA
ALİ BALBAY (Devamla) – 2016 yılı Mayıs ayında Efes tatbikatına gitmek üzere
Millî Savunma Bakanı olarak hazırlanırken kendinizi Millî Eğitim Bakanı olarak
buldunuz. Gerçekten, yerinizde olmayı arzu etmezdim. Öyle bir tabloyla karşı
karşıyasınız ki atılan her adımın bence vicdanınızda doğru olmadığını bile bile
savunmak, onu akla uygun hâle getirmek için çok çaba harcadınız, biz bunu
komisyonlarda da gördük. 
Sayın
milletvekilleri, AKP iktidarları döneminde 6 Millî Eğitim Bakanı değişti. Sayın
Bakandan önceki, Nabi Avcı dışındaki, 4 bakanın bugün Adalet ve Kalkınma
Partisi sıralarında olmaması bile eğitimin ne hâlde olduğunun göstergesidir.
Hiçbiri şu anda sizin saflarınızda değiller. (CHP sıralarından alkışlar)
HASAN
TURAN (İstanbul) – Nabi Avcı…
MUSTAFA
ALİ BALBAY (Devamla) – “Nabi Avcı dışında.” dedim. 
Şu
anda, Sayın Bakanım, belleğinizde şöyle bir film şeridi gibi gitmesi
bakımından, AKP iktidarının 2013 yılından bu yana yaptığı değişiklikleri şöyle
sıraladım. Bu, “Kervan yolda düzülür.” değil, bu, “Kervan yolun başında
bozulur.” olmuş. Hiçbir değişiklik üç yıldan fazla kalmamış. Bakın, 2003 yılına
geldiğinizde üniversite katsayı farklarını artırmışsınız. Hemen ertesi yıl
müfredatı değiştirmişsiniz. Ertesi yıl liseleri üç yıldan dört yıla
çıkarmışsınız. Ertesi yıl bu liselere giriş sisteminin yerine OKS’yi
getirmişsiniz. Ertesi yıl, 2007’de -OKS bir yıl kalmış, bir yıl- demişsiniz ki:
“SBS olsun, üç sınav birden olsun.” İki yıl kalmış bu, 2009’da demişsiniz ki:
“Ya, bu tek sınav olsun da YGS ve LYS olsun.” Üniversite sınavlarını iki sınava
çıkarmışsınız. 2009’da üniversiteye girişteki katsayıyı kaldırmışsınız. 2010’da
lisedeki üç aşamalı sınav yerine tek aşamaya geçmişsiniz, üç yıl kalmış. Kervan
daha yola çıkmamış, yolun başında kervan dağılmış, başka bir kervan gelmiş.
2012’de 4+4+4 sistemine geçmişsiniz. Aynı yıl, bu sefer “Ya, bu tek sistem
olmadı, çok sınavlı sisteme tekrar geçelim.” demişsiniz, aynı yıl. 2013’te
dershaneleri kaldırmışsınız. Peki ne olmuş? Bu kez okulları
dershaneleştirmişsiniz. Bugün pek çok okul, “Dershane öğretmenleri bizim
okulumuzdadır.” diye kendi reklamını yapıyor. Yani dershaneleri kaldırırken
fiilen okulları da kaldırmışsınız. 2014’te TEOG gitmiş, TEOG gelmiş… Gelen,
giden tabii karışıyor. 2014’te TEOG gelmiş, 2017’de TEOG gitmiş. 
İşte,
sayın milletvekilleri, tablonun özeti bu. Allah aşkına, yani bu kadar
değişiklik, daha bir sistemin ne kadar oturacağı belli olmadan, anında, ertesi
yıl, iki yıl geçmeden tekrar değişiklik… Bunun adı yönetememektir. Bunun adı
artık ”Tamam.” demektir.
ÖZKAN
YALIM (Uşak) – Kaç bakan değişti, kaç bakan?
ÖZGÜR
ÖZEL (Manisa) – Tamam.
TÜRABİ
KAYAN (Kırklareli) – “Tamam.” demektir.
MUSTAFA
ALİ BALBAY (Devamla) – 6 bakan değişmiş.
ÖZKAN
YALIM (Uşak) – Aynen. 
MUSTAFA
ALİ BALBAY (Devamla) – Her bakan ortalama iki buçuk yıl görev yapmış ve her
bakan geldiğinde bir önceki bakanın yaptığını bozmuş “Benim yaptığım reform.”
demiş. Ve şu anda sayın milletvekilleri, üniversite sınavlarına girecek
öğrenciler hâlâ soruyorlar “Acaba sınavlar yaklaşırken yeni bir değişiklik olur
mu?” diye. Allah aşkına, millî eğitim bu kadar delik deşik edilir mi? Ve şimdi
üniversiteleri delik deşik hâle getiriyorsunuz.
Biraz
önce Utku Çakırözer çok güzel anlattı. Gaye Usluer arkadaşımız da -Nabi Hoca,
tabii, kendince kendine yonttu ama- çok güzel ifade etmişti, “Biz üçüncü
üniversiteyi istiyoruz ama mevcut üniversite bozulmadan istiyoruz.” demişti.
Siz mevcudu ikiye bölüp… Tıpkı annenin evladını ikiye bölüp “İki çocuğun oldu.”
denir mi? Ancak Gaye Hoca çok güzel anlatmıştı bunu.
(Mikrofon
otomatik cihaz tarafından kapatıldı)
MUSTAFA
ALİ BALBAY (Devamla) – Başkan, en son…
BAŞKAN
– Tamamlayın lütfen.
Buyurun.
ÖZGÜR
ÖZEL (Manisa) – Tamamlıyoruz Başkan, tamamlıyoruz.
MUSTAFA
ALİ BALBAY (Devamla) – Sayın milletvekilleri, ben sözlerimi tamamlıyorum.
BAŞKAN
– Devam edin, buyurun.
MUSTAFA
ALİ BALBAY (Devamla) – Tamam, peki, Başkanla birlikte tamamladık.
ÖZGÜR
ÖZEL (Manisa) – Ahmet Aydın da “Tamam.” dedi ya, bu iş tamam.
MUSTAFA
ALİ BALBAY (Devamla) – Sayın milletvekilleri, en son, hepinizin dikkatine… Bir
Japon diplomat Türkiye’de işleri olan firmalarla birlikte Türklerle çok diyalog
kurduklarını söyledi ve özelliklerini şöyle anlattı, dedi ki: “Bizim heyet 5
kişi görüşür. Birimiz, karşı taraf ne cevap veriyor, onu dinler; birimiz, biz
ne cevap veriyoruz, onu dinler; birimiz, karşılıklı olarak bundan sonraki
atılacak adıma bakar. Böyle görev bölümü yaparız.” dedi. “Türkler ne yapar?” diye
sordum. Dedi ki: “Hep birlikte konuşurlar, hep birlikte susarlar.” “Peki, daha
sonra ne yaparlar?” dedim. “Bir sonraki toplantıda heyetin başkanı değişmiştir.
Öncekileri iptal eder, ‘Yeni bir reform yaptık.’ der.” dedi. Japonların da
gözlemi bu.
Hakikaten
24 Haziranda bu gidişe “Tamam,.” diyorum.
Hepinizi
saygıyla selamlıyorum. (CHP sıralarından alkışlar)
ÖZKAN
YALIM (Uşak) – Tamam Mustafa Bey, tamam.
BAŞKAN
– Teşekkür ediyorum.
Önergeyi
oylarınıza sunuyorum: Kabul edenler… Kabul etmeyenler… Önerge kabul edilmemiştir.
17’nci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Böylece
ikinci bölümde yer alan maddelerin oylamaları tamamlanmıştır.
Şimdi,
tümünün oylamasından önce Komisyonun bir redaksiyon talebi vardır.
Buyurun.
MİLLİ
EĞİTİM, KÜLTÜR, GENÇLİK VE SPOR KOMİSYONU BAŞKANI EMRULLAH İŞLER (Ankara) –
Sayın Başkanım, görüşülmekte olan 556 sıra sayısının 7'nci maddesine bağlı ek
madde 182'de Genel Kurulda verilen önergenin kabulüyle yapılan değişikliğin
diğer maddelerde intibakının sağlanması için tasarının 8'inci, 10'uncu, 14'üncü
ve 15'inci maddeleri ile Ekli (I) sayılı ve Ekli (II) sayılı listede yer alan
"İstanbul Üniversitesi (Cerrahpaşa)” ibarelerinin "İstanbul
Üniversitesi-Cerrahpaşa” şeklinde değişmesini;
Ekli
(II) sayılı listesinde, Kütahya Sağlık Bilimleri Üniversitesi merkez kadro
cetvelinin 19'uncu satırında yer alan derecesi 4 olan şef kadrosunun toplamı
sütununda sehven “7” olarak yazılan ibarenin “6” şeklinde; Sivas Bilim ve
Teknoloji Üniversitesi ile Tarsus Üniversitesinin merkez kadro cetvellerinin
toplamında sehven “340” olarak yer alan ibarelerin “341” şeklinde
düzeltilmesini arz ederiz.
BAŞKAN
– Teşekkür ediyorum.
Komisyonun
redaksiyon talebiyle birlikte tasarının tümünü oylayacağız.
ÖZGÜR
ÖZEL (Manisa) – Önce redaksiyonu oyla ki yetkiyi versinler, sonra tasarının
tümü...
BAŞKAN
– Tasarının tümü açık oylamaya tabidir. 
ÖZGÜR
ÖZEL (Manisa) – Sayın Başkan, redaksiyon talep etti ya, onu oya sunun,
redaksiyon yetkisi alsınlar.
BAŞKAN
– Yani redaksiyon talebiyle birlikte zaten tümünü oylayacağız, o şekilde
oylayacağız.
ÖZGÜR
ÖZEL (Manisa) – Sayın Başkanım, redaksiyon yetkisi...
BAŞKAN
– Tamam, ayrı oylayalım.
Komisyonun
bu redaksiyon talebini kabul edenler... Kabul etmeyenler... Kabul edilmiştir.
Ama
zaten oylaması redaksiyon talebiyle birlikte olur, bu ayrı bir madde değil ki.
ÖZGÜR
ÖZEL (Manisa) – Oldu, şimdi oldu. Öbür türlü belki ben redaksiyona “evet”
diyeceğim, tasarıya “hayır” diyeceğim.
BAŞKAN
– Yok, hayır, hayır.
Tasarının
tümü açık oylamaya tabidir. Komisyonun bu redaksiyon talebiyle birlikte açık
oylamanın şekli için Genel Kurulun kararını arayacağım.
Açık
oylamanın elektronik oylama cihazıyla yapılmasını oylarınıza sunuyorum: Kabul
edenler... Kabul etmeyenler... Kabul edilmiştir.
Oylama
için beş dakika süre veriyorum ve oylama işlemini başlatıyorum. 
(Elektronik
cihazla oylama yapıldı)
BAŞKAN
- Yükseköğretim Kanunu ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı açık oylama sonucu:
“Kullanılan
oy sayısı : 202
Kabul
 : 188
Ret :
14 (x)
 Kâtip
Üye  Kâtip Üye
 Barış
Karadeniz İshak Gazel
 Sinop Kütahya”
Böylece
tasarı kabul edilmiş ve kanunlaşmıştır. 
Gündemimizdeki
konular tamamlanmış olduğundan, alınan karar gereğince kanun tasarı ve
teklifleri ile komisyonlardan gelen diğer işleri sırasıyla görüşmek için 9
Mayıs 2018 Çarşamba günü saat 14.00’te toplanmak üzere birleşimi kapatıyor,
hayırlı geceler diliyorum.
Kapanma Saati: 00.29
X.- KOMİSYONLAR BÜLTENİ
1.- 01/07/2017-31/12/2017 tarihleri arasında
komisyonlara gelen, komisyonlardan çıkan ve 30/06/2012 tarihinde komisyonlarda
bulunan kanun hükmünde kararnameler, tasarılar, teklifler ve tezkereler





(x) 556 S. Sayılı Basmayazı 3/5/2018
tarihli 95’inci Birleşim Tutanağı’na eklidir.


(X) Bu bölümde Hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi


(x) Bu bölümde hatip tarafından Kur’an-ı
Kerim’den ayet okundu.


(x) Açık
oylama kesin sonuçlarını gösteren tablo tutanağa eklidir.





