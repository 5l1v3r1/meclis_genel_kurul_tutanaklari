



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 82’nci
Birleşim
 23
Mayıs 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Artvin Milletvekili Ertunç Erkan Balta’nın, Artvin ili Yusufeli
ilçesine ilişkin gündem dışı konuşması
2.- Kırıkkale Milletvekili Halil Öztürk’ün, 14-25 Mayıs Gençlik
Haftası’na ilişkin gündem dışı konuşması
3.- İstanbul Milletvekili İbrahim Özden Kaboğlu’nun, İnsan Hakları
Evrensel Beyannamesi’ne ilişkin gündem dışı konuşması

IV.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Denizli Yüksekçıta Okulları
öğrenci ve öğretmenlerine "Hoş geldiniz." denilmesi

V.- AÇIKLAMALAR
1.- Mersin Milletvekili Ali Cumhur Taşkın’ın, Aile Haftası’na ilişkin
açıklaması
2.- Kocaeli Milletvekili İlyas Şeker’in, Kocaeli ilinin mavi bayraklı
plajlarıyla turizmde alternatif bir kent hâline geldiğine ilişkin açıklaması
3.- Uşak Milletvekili İsmail Güneş’in, 24 Mayıs Necip Fazıl Kısakürek’in
vefatının 36’ncı seneidevriyesine ilişkin açıklaması
4.- İstanbul Milletvekili Tülay Kaynarca’nın, 23 Haziranda yeniden
yapılacak olan İstanbul Büyükşehir Belediye Başkanlığı seçimine ilişkin
açıklaması
5.- Mersin Milletvekili Hacı Özkan’ın, ramazan ayının paylaşım ayı
olduğuna, sorumlulukların farkına varılıp hataları düzeltme bilincine ulaşma
fırsatının yakalandığına ilişkin açıklaması
6.- Trabzon Milletvekili Ahmet Kaya’nın, 20 Mayıs Karadeniz Teknik
Üniversitesinin kuruluşunun 64’üncü yıl dönümüne ilişkin açıklaması
7.- Osmaniye Milletvekili Mücahit Durmuşoğlu’nun, Osmaniye ilinin
binlerce yıllık tarihi, geleneksel halk kültürü, muhteşem doğal güzellikleriyle
her türlü turizm çeşitliliğine sahip ülkemizin nadir illeri arasında yer
aldığına ilişkin açıklaması
8.- Mersin Milletvekili Baki Şimşek’in, belediyelerin kanunlara göre
yönetildiğine ve kanunun üzerinde karar alınamayacağına, Tunceli Belediye
Başkanı Mehmet Fatih Maçoğlu’nun Dersim dayatmasına hoşgörü göstermeyeceklerine
ilişkin açıklaması
9.- Denizli Milletvekili Kazım Arslan’ın, borçlu olan, icra takibine
düşmüş olan çiftçi ve besicilerin kredi borçlarının iki yıl ertelenmesinin,
gübre, yem, ilaç, tohum ve mazotun üzerindeki vergilerin kaldırılmasının düşünülüp
düşünülmediğini Tarım ve Orman Bakanından öğrenmek istediğine ilişkin
açıklaması
10.- Kahramanmaraş Milletvekili İmran Kılıç’ın, herkesin görevinin çevre
problemlerine ve çevre krizlerine karşı mücadele vermek olduğuna ilişkin
açıklaması
11.- Ordu Milletvekili Cemal Enginyurt’un, Ordu ilinde şiddetli dolu
yağışı nedeniyle zarar gören fındık üreticilerinin mağduriyetinin giderilmesi
gerektiğine ilişkin açıklaması
12.- Bursa Milletvekili Atilla Ödünç’ün, 20-26 Mayıs İstihdam Haftası’na
ilişkin açıklaması
13.- Kahramanmaraş Milletvekili Sefer Aycan’ın, çocukları kazalardan
korumak için güvenli ev, çevre ortamı ve oyun sahalarının oluşturulması
gerektiğine ilişkin açıklaması
14.- Amasya Milletvekili Mustafa Levent Karahocagil’in, beka
tehlikesinin yüz yıldan fazladır bu ülkeyi bölmek, parçalamak için dış güçlerin
çabası ve iç şer güçlerinin türlü oyunlarında, ihanetinde görüldüğüne ilişkin
açıklaması
15.- Gaziantep Milletvekili İmam Hüseyin Filiz’in, Gaziantep ilinin
tarihî ve kültürel değerlerine ilişkin açıklaması
16.- Diyarbakır Milletvekili Salihe Aydeniz’in, OHAL uygulamalarının
devam ettiğine, Diyarbakır ilindeki etkinliklerde özgür ve muhalif basının
çalışmalarının ekarte edildiğine ilişkin açıklaması
17.- Balıkesir Milletvekili Mustafa Canbey’in, 19 Mayıs Millî
Mücadele’nin 100’üncü yıl dönümünde şehitleri rahmetle andığına ve Balıkesir
ilinin Kurtuluş Savaşı’nın kalelerinden biri olduğuna ilişkin açıklaması
18.- Eskişehir Milletvekili Jale Nur Süllü’nün, Eskişehir Kızılinler
Termal Turizm Merkezi Projesi’ne yatırımcı bulunamamasının, belediyelere
tahsis, yetki devri yapılamamasının ülkemiz ve Eskişehir için büyük kayıp
olduğuna ilişkin açıklaması
19.- Şanlıurfa Milletvekili Zemzem Gülender Açanal’ın, Müzeler
Haftası’na ilişkin açıklaması
20.- Adana Milletvekili Müzeyyen Şevkin’in, emeklilere ödenen bayram
ikramiyelerinin günün şartlarına göre yeniden düzenlenmesi gerektiğine ve özel
sandık emeklilerine neden bayram ikramiyesi ödenmediğini öğrenmek istediğine
ilişkin açıklaması

21.- İzmir Milletvekili Serpil Kemalbay Pekgözegü’nün, erkek şiddetinin
teşvik dildiğine ve kadınların tacize, tecavüze direnme hakkının mahkemelerce
yok sayıldığına ilişkin açıklaması
22.- İstanbul Milletvekili Yavuz Ağıralioğlu’nun, Tunceli Belediye
Başkanı Mehmet Fatih Maçoğlu’nun belediye hizmet binalarındaki “Tunceli”
ibaresinin “Dersim” olarak yazılacağı, resmî yazışmalarda Türkçenin yanı sıra
Zazaca ve Kürtçenin de kullanılacağı yönündeki açıklamasını meydan okuma olarak
algıladıklarına ve ilgilileri müdahaleye davet ettiğine ilişkin açıklaması
23.- Manisa Milletvekili Erkan Akçay’ın, YSK’nin İstanbul Büyükşehir
Belediye Başkanlığı seçiminin iptaline ilişkin gerekçeli kararına ve kararının
kamuoyundaki tüm soru işaretlerini giderdiğine ilişkin açıklaması
24.- İstanbul Milletvekili Hakkı Saruhan Oluç’un, YSK’nin İstanbul
Büyükşehir Belediye Başkanlığı seçiminin iptaline ilişkin gerekçeli kararından
hâkimlerin seçmen iradesine kurulan tuzağı kabul ettiğinin anlaşıldığına ve bu
hâkimlerin yargılanmaları için herhangi bir iddianameye gerek olmadığına, DEP
Mardin Milletvekili Mehmet Sincar’ın katilinin serbest bırakılması nedeniyle
Anayasa Mahkemesinin tutumunu kınadıklarına ilişkin açıklaması
25.- Sakarya Milletvekili Engin Özkoç’un, arama kurtarma çalışmaları
sonucu cansız bedenine ulaşılan Anadolu Ajansı Muhabiri Abdulkadir Nişancı’ya
ve arama çalışmalarında yaşamını yitiren Jandarma Astsubay Mustafa Gidergelmez
ile Uzman Çavuş Eyüp Kapaklıkaya’ya Allah’tan rahmet dilediğine, YSK’nin
İstanbul Büyükşehir Belediye Başkanlığı seçiminin iptali hakkındaki gerekçeli
kararına ilişkin açıklaması
26.- Çankırı Milletvekili Muhammet Emin Akbaşoğlu’nun, YSK’nin İstanbul
Büyükşehir Belediye Başkanlığı seçiminin iptali hakkındaki gerekçeli kararına
ve 23 Haziranda yapılacak seçimlerde millet iradesiyle sonucun belirleneceğine
ilişkin açıklaması
27.- İstanbul Milletvekili Hakkı Saruhan Oluç’un, Kırıkkale Milletvekili
Ramazan Can’ın İYİ PARTİ grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
28.- İstanbul Milletvekili Yavuz Ağıralioğlu’nun, devletin belgeyle
bilgiyle konuşması ve devlet ciddiyetine yakışır cümleler kurulması gerektiğine
ilişkin açıklaması
29.- Çankırı Milletvekili Muhammet Emin Akbaşoğlu’nun, İstanbul
Milletvekili Hakkı Saruhan Oluç’un ve İstanbul Milletvekili Yavuz
Ağıralioğlu’nun yaptığı açıklamasındaki bazı ifadelerine ilişkin açıklaması
30.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
31.- İstanbul Milletvekili Yavuz Ağıralioğlu’nun, 17-25 Aralığın bütün
yolsuzlukların ortaya çıktığı süreç içerisinde önemli bir milat olduğuna
ilişkin açıklaması
32.- Çankırı Milletvekili Muhammet Emin Akbaşoğlu’nun, devleti FETÖ’den
ve bütün terör örgütlerinden temizleyenin AK PARTİ olduğuna ilişkin açıklaması
33.- Mersin Milletvekili Fatma Kurtulan’ın, HDP’nin Türkiye’nin
geleceğini, birlik ve beraberliğini risk altında gördüğü için önemli bir
strateji ortaya koyduğuna ilişkin açıklaması
34.- Aydın Milletvekili Bülent Tezcan’ın, Isparta Milletvekili Recep
Özel’in CHP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
35.- Çankırı Milletvekili Muhammet Emin Akbaşoğlu’nun, Aydın
Milletvekili Bülent Tezcan’ın yaptığı açıklamasındaki bazı ifadelerine ilişkin
açıklaması
36.- Manisa Milletvekili Erkan Akçay’ın, Cumhuriyet Halk Partisinin
İstanbul Büyükşehir Belediye Başkanlığı seçiminde tam sayım talebine neden
karşı çıktığını öğrenmek istediğine ve YSK kararına saygı duymak gerektiğine
ilişkin açıklaması

37.- İstanbul Milletvekili Hakkı Saruhan Oluç’un, Yüksek Seçim
Kurulundaki hâkimlerin hukuku, hakkı ve adaleti çiğnediğine ilişkin açıklaması
38.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu ve Manisa Milletvekili Erkan Akçay’ın yaptığı açıklamasındaki
bazı ifadelerine ilişkin açıklaması
39.- Kahramanmaraş Milletvekili Ali Öztunç’un, Isparta Milletvekili
Recep Özel’in yerinden sarf ettiği sözlerine ilişkin açıklaması
40.- Ankara Milletvekili Filiz Kerestecioğlu Demir’in, Nevin Yıldırım’a
verilen müebbet hapis cezasının Yargıtayda onanmasının adaletin erkek olduğunu
ve erkeklerin kollanılmasına devam edileceğini gösterdiğine, TRT bünyesinde
istihdam fazlası personel iddialarına, muhalif seslere barışçıl gösteri
hakkının tanınması gerektiğine ilişkin açıklaması
41.- Manisa Milletvekili Erkan Akçay’ın, İstanbul Milletvekili Ali
Kenanoğlu’nun 58 sıra sayılı Kanun Teklifi’nin birinci bölümü üzerinde şahsı
adına yaptığı konuşmasındaki bazı ifadelerine ilişkin açıklaması
42.- Çankırı Milletvekili Muhammet Emin Akbaşoğlu’nun, Gaziantep
Milletvekili Mahmut Toğrul’un 58 sıra sayılı Kanun Teklifi’nin birinci bölümü
üzerinde HDP Grubu adına ve İstanbul Milletvekili Ali Kenanoğlu’nun 58 sıra
sayılı Kanun Teklifi’nin birinci bölümü üzerinde şahsı adına yaptığı konuşmasındaki
bazı ifadelerine ilişkin açıklaması
43.- İstanbul Milletvekili Zeynel Özen’in, bulaşıcı hastalıkların
artmaması için Ceyhan Nehri’ndeki kirliliğe çözüm bulunması gerektiğine ilişkin
açıklaması
44.- Kahramanmaraş Milletvekili İmran Kılıç’ın, siyasetin insanlığın ve
toplumun bütün kesimlerini ilgilendirdiğine, egemenliğin kayıtsız şartsız
milletin olduğuna ilişkin açıklaması
45.- Denizli Milletvekili Kazım Arslan’ın, YSK’nin tarafsız ve bağımsız
olması gerektiğine, İstanbul Büyükşehir Belediye Başkanlığı seçiminin iptaline
ilişkin gerekçeli kararın 200 sayfadan ibaret olmasının kararın siyasi olduğu
yönündeki şaibeyi ortadan kaldırmadığına ilişkin açıklaması
46.- Konya Milletvekili Esin Kara’nın, 24 Mayıs 1993 tarihinde
Bingöl-Elâzığ karayolu Bilaloğlu mevkisinde bölücü terör örgütü PKK’nin hain
saldırısı sonucu şehit olan 33 asker ile her bir şehidi unutmadıklarına,
unutturmayacaklarına ilişkin açıklaması
47.- Ağrı Milletvekili Abdullah Koç’un, Ağrı ili Diyadin ilçesi belediye
binasının önüne polis tarafından x–ray cihazı konulmasını kınadıklarına ilişkin
açıklaması
48.- Diyarbakır Milletvekili Salihe Aydeniz’in, tarih ve kültür mirası
Diyarbakır ili Sur ilçesine ilişkin açıklaması
49.- Yalova Milletvekili Özcan Özel’in, öğretim üyelerinin özlük
haklarının düzeltilmesi, öğretmenlerin 3600 ek gösterge taleplerinin
gerçekleştirilmesi gerektiğine ilişkin açıklaması
50.- Ankara Milletvekili Servet Ünsal’ın, halk sağlığı açısından kritik
önemi olan aşı konusunda sıkıntılar yaşandığına, Sağlık Bakanlığının aşı
reddine karşı harekete geçerek gerekli bilgilendirmeleri yapması gerektiğine ve
sağlıklı nesiller için yerli aşı üretimine başlanmasının zorunluluk olduğuna
ilişkin açıklaması
51.- Çankırı Milletvekili Muhammet Emin Akbaşoğlu’nun, Kapadokya Alanı
Hakkında Kanun Teklifi ile Turizmi Teşvik Kanununda Değişiklik Yapılması
Hakkında Kanun Teklifi’ne katkılarından dolayı milletvekillerine teşekkür
ettiğine ilişkin açıklaması



VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İYİ PARTİ Grup Başkan Vekili İstanbul
Milletvekili Yavuz Ağıralioğlu tarafından, seçimlere gidilen süreçte iktidar
partisi aracılığıyla İçişleri Bakanı Süleyman Soylu’nun devlet ciddiyetinden
uzak siyasi söylemler tercih ettiği ve ülkenin büyük kesimini zan altında
bırakan, milletin vicdanını rahatsız eden iddiaların açıklığa kavuşturularak
kamuoyunun bilgisine sunulması, devlet iradesini temsil eden kişilerin ispata
muhtaç iddiaları devamlı şekilde dile getirmesinin nedenlerinin araştırılarak
tekrarının yaşanmaması amacıyla 23/5/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 23 Mayıs 2019 Perşembe günkü birleşiminde
yapılmasına ilişkin önerisi
2.- HDP Grubunun, Grup Başkan Vekilleri Mersin Milletvekili Fatma
Kurtulan ve İstanbul Milletvekili Hakkı Saruhan Oluç tarafından, Türkiye’de
kaygı verici boyutlara ulaşan genç işsizliği ve gençlerin yaşadığı sorunların
çeşitli yönleriyle araştırılması amacıyla 23/5/2019 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 23 Mayıs 2019 Perşembe günkü birleşiminde
yapılmasına ilişkin önerisi
3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, Yüksek
Seçim Kurulunun İstanbul seçimlerine ilişkin iptal kararının araştırılarak
seçimlere gölge düşürmemek adına alınacak tedbirlerin belirlenmesi amacıyla
Türkiye Büyük Millet Meclisi Başkanlığına verilmiş olan (10/1130) esas numaralı
Meclis Araştırması Önergesi’nin ön görüşmelerinin, Genel Kurulun 23 Mayıs 2019
Perşembe günkü birleşiminde yapılmasına ilişkin önerisi

VII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Nevşehir Milletvekili Mustafa Açıkgöz ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 65 Milletvekilinin
Kapadokya Alanı Hakkında Kanun Teklifi (2/1811) ile Millî Eğitim, Kültür,
Gençlik ve Spor Komisyonu Raporu (S. Sayısı: 56) 
2.- Antalya Milletvekili Atay Uslu ve Konya Milletvekili Ziya
Altunyaldız ile 57 Milletvekilinin Turizmi Teşvik Kanununda Değişiklik
Yapılması Hakkında Kanun Teklifi (2/1907) ve Bayındırlık, İmar, Ulaştırma ve
Turizm Komisyonu Raporu (S. Sayısı: 58)

VIII.- OYLAMALAR
1.-  (S. Sayısı: 56) Nevşehir Milletvekili Mustafa Açıkgöz ve Adalet ve
Kalkınma Partisi Grup Başkanvekili İstanbul Milletvekili Mehmet Muş ile 65
Milletvekilinin Kapadokya Alanı Hakkında Kanun Teklifi'nin oylaması

IX.- YAZILI SORULAR VE CEVAPLARI
1.-  İstanbul Milletvekili Mustafa Sezgin Tanrıkulu'nun, 2017-2019
yılları arasında Türkiye'de yayımlanan günlük ulusal gazete sayısına ilişkin sorusu
ve Cumhurbaşkanı Yardımcısı Fuat Oktay’ın cevabı (7/10275)
2.-  Kocaeli Milletvekili Lütfü Türkkan'ın, Türkiye Varlık Fonuna
devredilen Türk Hava Yolları hisselerinin Katar menşeli şirketlerce satın
alınacağına yönelik iddialara ilişkin sorusu ve Cumhurbaşkanı Yardımcısı Fuat
Oktay’ın cevabı (7/10567)
3.-  İstanbul Milletvekili Mustafa Sezgin Tanrıkulu'nun, yazılı soru
önergeleri, Meclis araştırması önergeleri ve kanun teklifleri ile ilgili
çeşitli verilere ilişkin sorusu ve Türkiye Büyük Millet Meclisi Başkan Vekili
Süreyya Sadi Bilgiç’in cevabı (7/11093)
4.-  İzmir Milletvekili Murat Bakan'ın, yazılı soru önergeleri, Meclis
araştırması önergeleri ve kanun teklifleri ile ilgili çeşitli verilere ilişkin
sorusu ve Türkiye Büyük Millet Meclisi Başkan Vekili Süreyya Sadi Bilgiç’in
cevabı (7/11818)
23 Mayıs 2019 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Emine Sare AYDIN YILMAZ (İstanbul) 
----- 0 -----
BAŞKAN
– Türkiye Büyük Millet Meclisinin 82’nci Birleşimini açıyorum.
Toplantı
yeter sayısı vardır, görüşmelere başlıyoruz.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, Artvin ili hakkında konuşmak isteyen Artvin Milletvekili Ertunç
Erkan Balta’ya aittir.
Buyurun
Sayın Balta. 
Süreniz
beş dakikadır.
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Artvin Milletvekili Ertunç Erkan Balta’nın, Artvin ili Yusufeli
ilçesine ilişkin gündem dışı konuşması
ERTUNÇ
ERKAN BALTA (Artvin) – Sayın Başkanım, değerli milletvekilleri; havası güzel,
doğası güzel, insanı bir başka güzel, binbir çeşit rengiyle, binbir çeşit
lezzetiyle cennet timsali seçim çevrem Artvin ili hakkında söz almış
bulunmaktayım. Bu vesileyle Genel Kurulumuzu ve tüm milletimizi saygıyla
selamlıyorum. 
Artvin,
on yedi yıl boyunca tarihinde almadığı yatırımları aldı;. ulaşımdan turizme,
tarımdan sağlığa her alanda çok büyük -20 katrilyonun üzerinde- yatırımlar
aldı. En son olarak da Hopa Cankurtaran Tüneli’ni açtık. Cankurtaran Tüneli,
Artvin’in elli yıllık hayaliydi. 
Şimdi,
Artvin’in deli nehri, coşkun nehri Çoruh Nehri üzerinde yapılmakta olan
barajlarla ülkemizin en önemli açığı olan enerji açığı büyük ölçüde
-hidroelektrik üretiminin yüzde 25’i, toplam enerji üretimimizin de yüzde 7’si-
karşılanacak. Bu barajların en büyüğü de son halkası olan Yusufeli Barajı.
Yusufeli Barajı, dünyada kendi sınıfı içerisinde en yüksek 3’üncü baraj olacak,
ülkemizin de en yüksek barajı olacak. Yusufeli Barajı’yla birlikte Yusufeli
ilçemiz ve ilçemize bağlı 3 köyümüz tamamen, 15 köyümüz de kısmen sular altında
kalacak. Bu barajla Yusufeli ilçesi sular altında bırakılacak olmasına rağmen;
yollarıyla, yeniden yerleşim yerleriyle ve inşaatlarıyla Yusufeli’ne çok büyük
sorunlar yaşatılacak olmasına rağmen, bu barajın temel atma töreni binlerce
kişinin katılımıyla alkışlanarak yapılmıştır. Böyle bir alicenaplığı, böyle bir
fedakârlığı değil Türkiye’de, dünyanın hiçbir yerinde görmek mümkün değildir.
Yusufeli
ilçesi, bu kadar soruna rağmen, yaşamış olduğu sorunları hiçbir zaman devletine
isyana, kaosa, kargaşaya dönüştürmemiştir. Yusufeli’nin bu fedakârlığı, bu
vefakârlığı karşısında bizler de Hükûmet olarak, yedi buçuk yıl il başkanlığım
döneminde şahsım, geçen dönem Milletvekilimiz İsrafil Kışla, aynı zamanda on
yıl boyunca Belediye Başkanımız olan Eyüp Aytekin’le birlikte, Yusufeli’nin
sorunlarını, Yusufeli’ye yakışmayacak bir şekilde çözüm yolu içerisinde asla
olmadık, Yusufeli’yle ilgili meselelerin çözümünde asla günlük hesaplar, siyasi
hesaplar peşinde olmadık. Yusufeli’ye yakışacak, Yusufeli’ye layık işler
başarabilmek için yedi yıl boyunca, on yıl boyunca çalıştık. Bu süre içerisinde
Yusufeli’de hak sahipliği konusunda Yusufeli’ye mahsus son derece avantajlı
düzenlemeler yaptık. Mevcut Yusufeli’nin 4 katı büyüklüğünde yeni bir Yusufeli
inşa ediyoruz. Yeni Yusufeli’de sportif alanlarıyla, sosyal alanlarıyla, göl
manzarasıyla, mimarisiyle 21’inci yüzyılın örnek ilçelerinden, bölgenin yıldızı
bir ilçe inşa edeceğiz.
Bu
süreç içerisinde elbette ki pek çok sorun yaşıyoruz, Yusufelili hemşehrilerimiz
de pek çok sorun yaşıyorlar. Biz, bu sorunların çözümü noktasında
Yusufelililerle birlikte, onların taleplerine uygun olarak, Yusufeli’nin
fedakârlığına yakışacak şekilde, bu sorunların çözümü için gerek ilgili
bakanlıklarımızla gerekse de ilgili makamlarla yoğun bir çalışma temposu
içerisindeyiz. 
Karşılaşmış
olduğumuz sorunlardan, özellikle bugünlerde biraz daha güncel konular olduğu
için değinmek istediğim biri iki nokta var: Hak sahipliği meselesi Yusufeli’de
çok avantajlı bir düzenlemeyle çözülmüş olmasına rağmen, maalesef, mülkiyeti
olduğu hâlde hak sahibi olamayan bir kısım hemşehrimiz var. Diğer taraftan, üç
yıllık ikamet şartını tamamlayamadığı için hak sahipliğinden mahrum kalan
hemşehrilerimiz var. Yine, Yusufeli’de iş yeri sahibi olup da vergi kaydını
tamamlayamadığı için hak sahibi olamayan hemşehrilerimiz var. Bu konularla
ilgili, ilgili bakanlıklarımızla görüşmelerimizi yaptık. İnşallah, kısa bir
süre içinde de bu sorunların hepsini çözmüş olacağız. 
Bir
yandan Yusufeli’de yeni yerleşim yerinde 4+1 daire talepleri olan
hemşehrilerimiz vardı. Tabiatıyla, yeni projeler, yeni alanlara ihtiyaç
duyulduğu için bu konuyla ilgili de ilgili bakanlıklarımız çalışmalarını
yürütmekte. Bu konuyu da inşallah, Yusufeli’nin lehine çözüme kavuşturmuş
olacağız.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın sözlerinizi Sayın Balta. 
ERTUNÇ
ERKAN BALTA (Devamla) – Bir yandan özellikle son günlerde viyadük sorunuyla
ilgili pek çok spekülasyon yapılmaktadır. Viyadük sorununu, ilgili
bürokratlarımızın geçen hafta Yusufeli’de açıkladığı şekilde, Yusufeli’ye
asgari zarar verecek ve oradan kalkmak zorunda olan iş yeri ve mesken
sahiplerini de eski yerlerine göre daha memnun olacakları imkânlar sunacak
şekilde çözeceğiz. 
Tabii,
Yusufeli’deki meseleleri kısa bir konuşmaya sığdırabilmem mümkün değil. 2
Haziranda Yusufeli’de seçimlerimiz yenileniyor. İnşallah, Yusufeli yine emaneti
ehline teslim edecek, daha doğrusu emanet ehlinde kalmış olacak. Yusufelililer
şunu çok iyi bilmeliler ki çözüm yolları bizdedir, çözüm için gerekli
çalışmaları yapmaktayız. Bugünden sonra da Yusufeli’nin geleceği için en güzel
şekilde, her birinin mutlu olacağı, huzurlu olacağı bir ilçe inşa etme noktasında
bizden başka bu işi bilen, bu işe çözüm üretme noktasında bir şey ortaya
koyabilecek başka kimse de yoktur. 
İnşallah,
Yusufeli’miz bu seçimde doğru karar verecek ve çok daha güzel olacak diyor,
Genel Kurulumuzu saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Balta. 
Gündem
dışı ikinci söz, gençlerimizin her alanda destek ve teşvik edilmesi ile genç
sporcularımıza devlet sporcusu unvanı verilmesi hakkında söz isteyen Kırıkkale
Milletvekili Halil Öztürk’e aittir. (MHP sıralarından alkışlar)
Sayın
Öztürk, sözlerinize başlamadan önce bir selamlama için izin istiyorum sizden. 
IV.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Denizli Yüksekçıta Okulları
öğrenci ve öğretmenlerine "Hoş geldiniz." denilmesi
BAŞKAN
– Denizli Yüksekçıta Okulları, ilkokul 2’nci sınıf öğrenci ve öğretmenleri
bizleri ziyarete gelmişler. Güzellik getirmişler, hoş gelmişler. (Alkışlar)
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
2.- Kırıkkale Milletvekili Halil Öztürk’ün, 14-25 Mayıs Gençlik
Haftası’na ilişkin gündem dışı konuşması
BAŞKAN
– Buyurun, Sayın Öztürk.
HALİL
ÖZTÜRK (Kırıkkale) – Sayın Başkan, değerli milletvekilleri; 14-25 Mayıs Gençlik
Haftası olması nedeniyle gündem dışı söz almış bulunmaktayım. Genel Kurulu ve
ekranları başında bizleri izleyen vatandaşlarımızı, özellikle gençlerimizi
saygıyla selamlıyorum. 
Değerli
milletvekilleri, ulusal bayram olarak coşkuyla kutladığımız 19 Mayıs Atatürk’ü
Anma, Gençlik ve Spor Bayramı’nı da içine alan 14-25 Mayıs tarihleri arası,
aynı zamanda ülkemizde Gençlik Haftası olarak kutlanmaktadır. 
Ülkemiz
nüfusunun yaklaşık 13 milyonunu oluşturan gençlerimizden, TÜİK istatistiklerine
göre, 2017 yılında kendisini mutlu hissedenler yüzde 61 iken 2018 yılında bu
oran yüzde 55’e gerilemiştir. Gençlerimize yönelik politikalarda güçlü genç
istihdamı, nitelikli eğitim ve sağlıklı genç nesil muhakkak yer almalıdır.
Bunun yanı sıra yüksek ahlak sahibi, Türk kültür ve değerlerini özümsemiş,
evrensel düzeyde iddia sahibi bir gençlik yetiştirebilmenin çözümleri de bu
politikalarda yer almalıdır. Gençliğimize millî misyonlar yüklerken
geleneklerimizi hayata ve eğitime dâhil etmezsek beklentimiz sadece ve sadece
retorikte kalacaktır. Eğitim müfredatımızda bir yandan millî birlik ve
beraberliğimizi koruma konusunda hassasiyet göstermeli, diğer yandan dünyadaki
gelişmelere yönelik gençlerimizi çağdaş bilgilerle donatabilmeliyiz. Âdeta bir
bayrak yarışı olan büyük ve güçlü Türkiye hedefimizi taşıyacak olan
gençlerimizin, tarihini özümsemiş, çağın gereklerine ayak uydurmuş, ülkemizin
kalkınması adına her alanda gayret sarf eden bireyler olabilmeleri için bizler
Milliyetçi Hareket Partisi olarak atılan her adımı destekleyeceğiz. 
Saygıdeğer
milletvekilleri, son günlerde sosyal medyada TRT’nin 1979’daki bir çekiminde
gençlerin o gün ülke gündemine hâkim konuşmaları, kendilerini net ifade
edebilmeleri, benim kadar, sanırım, izleyen herkesi de mutlu etmiştir,
etkilemiştir. O yıllardaki görüntüleri izleyince o günlerde gençlerimizin çabuk
büyüdüğünü ama şimdi daha geç büyümekte olduğunu gözlemliyoruz. Söz konusu bu
durumu tetikleyen ana nedenlerden biri de o dönem olmayan ancak son yıllarda
ülkemizi âdeta habis bir ur gibi saran, çocuk yaşta başlayan dijital
bağımlılıktır. Çağımızın hastalığı obezite kadar tehlikeli olan bu bağımlılık,
çocuklarımızı, gençlerimizi hayatın gerçeklerinden, gündelik, biyolojik zaman
ve yaşam diliminden uzaklaştırmakta, hatta canlarına kıymalarına dahi sebep
olabilmektedir. Ebeveynleri, aile bireylerini, arkadaşları birbirinden koparan
teknoloji bağımlılığı, giderek çocuk ve gençlerimizi de tarihimizden,
örflerimizden, ananelerimizden ve kültürümüzden uzaklaştırmaktadır. Yapılan bir
bilimsel araştırmaya göre günde 1 saatini telefonda geçiren gençlere oranla
günde 5 saatini telefonda geçiren gençlerde depresyonun 2 kat daha fazla olduğu
tespit edilmiştir. Dijital ve sosyal medya bağımlılığını yansıtan davranışların
narsistlik, kişilik bozukluğu ve öz güven eksikliğiyle de bağlantılı olduğu
gözlemlenmiştir. Bugün Türkiye’de gençlerimizin günde 8-9 saatini mobilde
geçirdiği ölçülmüştür. Bu bakımdan, dijital obeziteliğe karşı topyekûn bir
dijital diyet seferberliğine geçilmesi gerektiğine inanıyoruz. 
Saygıdeğer
milletvekilleri, Gençlik Haftası içinde olduğumuz şu günlerde geçen hafta
Meclise sunduğumuz kanun teklifimizle genç kategorisinde başarı elde eden
sporcularımızı da 5774 sayılı Kanun kapsamına alarak onlara “genç sporcu”
unvanı verilmesi gerektiğini öngörüyoruz. Kanun teklifimizdeki amacımız,
gençlerimizi spora teşvik etmek, mevcut sporcularımızın da daha bir motive
olmasını sağlamak, ay yıldızlı formaları adına döktükleri ter ve mücadelelerin
bir karşılığı olduğunu gösterebilmektir. Bu yüzden, kanun teklifimizin bir an
önce komisyonda görüşülüp Genel Kurulda benimsenmesini ve Genel Kuruldan
geçmesini önemsiyoruz. 
Saygıdeğer
milletvekilleri, eğer ile meğeri evlendirmişler, çocukları keşke olmuş. 
(Mikrofon
otomatik cihaz tarafından kapatıldı)
BAŞKAN
– Toparlayın sözlerinizi Sayın Öztürk.
Buyurun.
HALİL
ÖZTÜRK (Devamla) - Önümüzdeki dönem keşkeler yaşamamak için gençlerimize
yönelik politikalarımızın güncel sorun ve beklentilere çözüm bulması noktasında
şekillenmesi gerektiği kanaatindeyiz. Gençlerimizi geleceğimizin teminatı
olarak görüyorsak –ki görüyoruz- onlar adına her türlü çalışmayı burada
yapabilmeliyiz diyor ve Genel Kurulu bir kez daha saygıyla selamlıyorum. (MHP
ve AK PARTİ sıralarından alkışlar)
BAŞKAN
– Teşekkürler Sayın Öztürk.
Gündem
dışı üçüncü konuşma, İnsan Hakları Evrensel Bildirgesi’nin 70’inci yıl dönümü
münasebetiyle söz isteyen İstanbul Milletvekili İbrahim Özden Kaboğlu’na
aittir.
Buyurun
Sayın Kaboğlu. (CHP sıralarından alkışlar)
Süreniz
beş dakikadır.
3.- İstanbul Milletvekili İbrahim Özden Kaboğlu’nun, İnsan Hakları
Evrensel Beyannamesi’ne ilişkin gündem dışı konuşması
İBRAHİM
ÖZDEN KABOĞLU (İstanbul) – Sevgili Başkan, Divan, sayın milletvekilleri; 10
Aralık 1948: “Birleşmiş Milletler Genel Kurulu, insanlık topluluğunun bütün
fertleriyle uzuvlarının bu beyannameyi daima gözönünde tutarak öğretim ve
eğitim yoluyla bu haklar ve hürriyetlere saygıyı geliştirmeye, gittikçe artan
millî ve milletlerarası tedbirlerle gerek bizzat Üye Devletler ahalisi gerekse
bu Devletlerin idaresi altındaki ülkeler ahalisi arasında bu hakların dünyaca
fiilen tanınmasını ve tatbik edilmesini sağlamağa gayret etmeleri için işbu
İnsan Hakları Evrensel Beyannamesini ilân eder.” 27 Mayıs 1949: “İnsan Hakları
Evrensel Beyannamesi’nin Resmî Gazete’yle yayımlanması ve yayımdan sonra
okullarda ve gazetelerde münasip neşriyatta bulunulması kararlaştırılmıştır.”
Resmî Gazete, 27 Mayıs 1949; tam yetmiş yıl önce.
İnsan
Hakları Evrensel Bildirgesi şu üçlü kavramın oluşturduğu ideolojiye
dayanmaktadır: Özgürlük, eşitlik ve haysiyet. 30 maddeden oluşan bu bildirgede,
kişiye bağlı haklardan iktisadi ve sosyal haklara kadar geniş bir hak ve
özgürlükler demeti tanınmakta ve güvence altına alınmaktadır. Bunun ötesinde,
aynı zamanda herkesin, bütün insanların sosyal ve uluslararası bir düzen
hakkına sahip olduğu da beyan edilmektedir. 
İnsan
Hakları Evrensel Bildirgesi, 1948’den sonra yayınlanan uluslararası alanlarda
sözleşme, antlaşma, protokol, şart adları altında birçok belgeyle
zenginleştirildi ve İnsan Hakları Evrensel Bildirgesi âdeta bir tür insan
hakları uluslararası kodu hâline geldi. Bunların başında “İkiz Sözleşmeler” adı
verilen belgeler de yer almaktadır. Ancak bölgesel ölçekteki Avrupa Sözleşmesi
de Evrensel Bildirge’den esinlenmektedir tıpkı İkiz Sözleşmeler’de olduğu gibi.
Avrupa Sözleşmesi 1949 yılında Türkiye tarafından katılınarak birlikte
hazırlanan bir sözleşmedir, 1954’te yürürlüğe girmiştir. İkiz Sözleşmeler ise
2003’te gecikmeli olarak da olsa onaylanmış bulunuyor. Bu belgelerle, esasen,
İnsan Hakları Evrensel Bildirgesi, büyük ölçüde 2000’li yıllara doğru
insanlığın ortak mirası ve “jus cogens” uluslararası hukukta bağlayıcı norm
hâline gelmiş bulunuyor. Bu çerçevede, yasama organlarına düşen görev “İnsan
hakları düşüncesi evrensel, ihlal ise yereldir.” olgusundan hareketle, insan
hakları alanında insan hakları önündeki engelleri ortadan kaldırmak, insan
haklarına ilişkin engelleyici zihniyeti değiştirmek, insan hakları düşmanlarına
karşı mücadele etmek, insan hakları mağdurlarını korumak ve insan hakları kavramını
bir bütün olarak ele alacak şekilde mevzuatta, mevzuat faaliyetinde bulunmak
başlıca görevdir. Bu çerçevede, seçmen ve seçilenlerin eşit hukuki güvenceden
yararlanması da temel ilkedir. Bu açıdan, tabii ki insan hakları dünya
anayasası olarak İnsan Hakları Evrensel Bildirgesi’ni somutlaştırmak için
yürütülen İnsan Hakları Dünya Mahkemesi çalışmalarına Türkiye’nin katkıda
bulunması da önemlidir ve temenni edilir. Bu çerçevede, özellikle İnsan Hakları
Evrensel Bildirgesi’nin bir uluslararası insan hakları normu olarak saygı
görmesi, uygulamaya geçmesi konusunda yasama organına ve hâliyle Türkiye Büyük
Millet Meclisine önemli bir görev düşmektedir. Bu görev esasen yasamanın
özerkliğinin de gereğidir. İnsan haklarını korumak, insan haklarına saygıyı
sağlamak, insan haklarını ilerletmek ve bu çerçevede, insan haysiyeti
temelinde, özgürlük, eşitlik ve haysiyet temelinde, aynı zamanda ülke, toplum,
devlet üçlüsünde mevzuat faaliyetini yürütmenin önemini belirtmek gerekiyor. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Kaboğlu. 
Sözlerinizi
tamamlayın lütfen. 
İBRAHİM
ÖZDEN KABOĞLU (Devamla) – Teşekkür ederim. 
Bu
açıdan İnsan Hakları Evrensel Bildirgesi’nin hafta başında tam tamına 70’inci
yılına doğru ilerlerken Meclisimizin 90’ıncı yılında şu 3 tane mayısı özellikle
not etmek gerekiyor: Birincisi, Türkiye Cumhuriyeti’nin kuruluşuna giden yolu
açan 19 Mayıs 1919; ikincisi, 1949 Mayısı; üçüncüsü, 1950 Mayısı, serbest
seçimler sonucu iktidarın tek partiden çok partiye geçmesi. Ama 2019 Mayısı ise
bir tür “kara mayıs” olarak not edilmeli çünkü Yüksek Seçim Kurulunun
gerekçesiz kararıyla serbest seçimlerin sonuçlarının kabul edilmediği bir
mayıstır. 
(Mikrofon
otomatik cihaz tarafından kapatıldı) 
İBRAHİM
ÖZDEN KABOĞLU (Devamla) - İzninizle toparlayayım Sayın Başkan.
BAŞKAN
– Tabii, buyurun, tamamlayın lütfen.
İBRAHİM
ÖZDEN KABOĞLU (Devamla) - Teşekkür ederim.
Bu
açıdan bakıldığı zaman İnsan Hakları Evrensel Bildirgesi’nden bu yana, insan
haklarına dayanan demokratik ve laik bir sosyal hukuk devleti olma yolunda
uluslararası ve ulusal kazanımlarımıza katkıda bulunan bütün siyasal partilere
ve devlet adamlarına minnet duygularımızı ifade ederken bir, eşit yurttaşlık;
iki, demokratik toplum; üç, serbest seçimler temel hareket noktamız olmalıdır.
Eşit yurttaşlık çünkü ülkemizin adı “Türkiye” devletimizin adı “Türkiye
Cumhuriyeti” kimliğimiz ise Türkiye Cumhuriyeti yurttaşlığı; bunun dışına çıkan
söylemler ırkçılıkla özdeşleşmektedir. Demokratik toplumda örgütlenme ve
düşünce özgürlüğü temeldir. Serbest seçimlerle, siyasal iktidarın serbest
seçimler yoluyla el değiştirmesi elzemdir. İşte, bu üçlü eksende Türkiye
Cumhuriyeti’nin kazanımlarını ilerleterek gelecek kuşaklara aktarma sorumluluğu
Türkiye Büyük Millet Meclisinin gelecek kuşaklara karşı birincil ödevidir.
Saygılarımla.
(CHP ve İYİ PARTİ sıralarından alkışlar)
BAŞKAN
– Teşekkürler Sayın Kaboğlu.
Değerli
milletvekilleri, şimdi sisteme giren ilk 20 milletvekiline yerlerinden birer
dakika süreyle söz vereceğim. Bu sözlerin ardından sayın grup başkan
vekillerinin söz taleplerini karşılayacağım.
Sayın
Taşkın…
V.- AÇIKLAMALAR
1.- Mersin Milletvekili Ali Cumhur Taşkın’ın, Aile Haftası’na ilişkin
açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Toplumun
çekirdeğini oluşturan ailenin korunması, güçlendirilmesi ve ailenin önemine
dikkat çekmek amacıyla her yıl 15 Mayısı içine alan hafta Aile Haftası olarak
kutlanmaktadır. Bizim kültürümüzde aile, toplum hayatının temelini
oluşturmaktadır. Ailenin sosyal açıdan desteklenmesi ve güçlendirilmesi,
esasında toplumun desteklenmesi, toplumsal dokunun güçlendirilmesidir. Ailenin
temel amacı, sağlıklı nesiller yetiştirerek topluma faydalı bireyler
kazandırmaktır. Bu nedenle toplumumuzun büyük bir çoğunluğunu oluşturan
gençlerimiz ve çocuklarımız sağlıklı, huzurlu ve mutlu bir ortamda ailelerden
alacakları eğitimle millî ve manevi değerlere ne kadar bağlı olarak yetişirse
ülkemizin geleceği de aynı oranda sağlam ve müreffeh olacaktır diyor, Genel
Kurulu saygıyla selamlıyorum.
BAŞKAN
– Sayın Şeker…
2.- Kocaeli Milletvekili İlyas Şeker’in, Kocaeli ilinin mavi bayraklı
plajlarıyla turizmde alternatif bir kent hâline geldiğine ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
Gündemimizde
Turizm Teşvik Kanunu var. Seçim bölgem Kocaeli, mavi bayraklı plajlarıyla
turizmde de alternatif bir kent hâline geldi. 22 adet arıtma tesisiyle atık
suların yüzde 100’ünü arıtan Kocaeli Büyükşehir Belediyesi, hayata geçirdiği
çevre yatırımlarıyla bir zamanlar kokudan yanına yaklaşılmayan İzmit Körfezi’ne
ve Karadeniz’deki Kandıra’ya mavi bayraklı plajlar kazandırıyor. İlk mavi
bayraklı plaj 2012 yılında Karamürsel Altınkemer Plajı’na alındı, sonra Kandıra
Cebeci, Kerpe, Bağırganlı, Kumcağız halk plajlarına da mavi bayraklar alındı.
Bu yıl ise Kandıra Miço Koyu Kadınlar Plajı’na da mavi bayrak alınarak mavi
bayraklı plaj sayısı 6’ya çıkarıldı. Kocaeli’de vatandaşların temiz denizlerde
kulaç atması için çalışan önceki dönem Büyükşehir Belediye Başkanımız İbrahim
Karaosmanoğlu’na, şu andaki Büyükşehir Belediye Başkanımız Tahir Büyükakın’a ve
çalışan tüm personele teşekkür ediyor, Genel Kurulu saygıyla selamlıyorum.
BAŞKAN
– Sayın Güneş…
3.- Uşak Milletvekili İsmail Güneş’in, 24 Mayıs Necip Fazıl Kısakürek’in
vefatının 36’ncı seneidevriyesine ilişkin açıklaması
İSMAİL
GÜNEŞ (Uşak) – Teşekkür ederim Sayın Başkan.
24
Mayıs 1983 gecesi sabaha karşı vefat eden inanç, fikir ve sanat dünyamızın en
görkemli güneşi büyük üstat Necip Fazıl Kısakürek’in vefatının 36’ncı
seneidevriyesi sebebiyle söz almış bulunuyorum. Üstat Necip Fazıl eserlerinde
Yunus’un, Mevlâna’nın, Şeyh Galip’in tasavvuf anlayışını yeni bir dille,
bambaşka bir söyleyişle yansıtan bir sanatçıydı. Aynı zamanda dünya görüşü
çerçevesinde toplumsal bir oluşumu temellendirmeye çalışan bir devlet adamı,
bir hareket adamı ve aksiyoncu, ülkeyi baştan başa dolaşıp konferanslar veren
üstat bir hatip, dergi ve gazeteler çıkartan bir gazeteci ve yayımcı olarak
kelimenin tam anlamıyla fırtınalı bir hayat sürmüş ve aksiyon içinde her zaman
ilgi merkezi olmuş farklı bir şahsiyetti. 
“Ölüm
güzel şey, budur perde ardından haber…
Hiç
güzel olmasaydı ölür müydü peygamber?”
BAŞKAN
– Sayın Kaynarca…
4.- İstanbul Milletvekili Tülay Kaynarca’nın, 23 Haziranda yeniden
yapılacak olan İstanbul Büyükşehir Belediye Başkanlığı seçimine ilişkin
açıklaması
TÜLAY
KAYNARCA (İstanbul) – Teşekkürler Sayın Başkan.
İstanbul’umuz
23 Haziranda yeniden seçimlere gidecek. Biz bu seçimlere itiraz ederken durup
dururken itiraz etmedik; anormallikleri, kanunsuzlukları görerek itirazlarımızı
yaptık. Aslında kamu vicdanında çok ciddi bir yara alınmıştı ve YSK kararını
verdi. Şimdi, söz aziz milletimizin, aziz milletimiz karar verecek güzel
İstanbul’umuz için. O İstanbul ki onlarca Avrupa kentinden, yüzlerce ülkeden
hem nüfus hem ekonomik anlamda çok büyük. Ben yürekten inanıyorum ki 23
Haziranda, iki bayram arasında İstanbul bayramını gerçekleştireceğiz ve hak
yerini bulmuş olacak. İstanbulluya hizmet için Binali Başkanla birlikte
İstanbul’umuz daha güzel olacak diyor, teşekkür ediyorum. (AK PARTİ
sıralarından alkışlar) 
BAŞKAN
– Sayın Özkan...
5.- Mersin Milletvekili Hacı Özkan’ın, ramazan ayının paylaşım ayı
olduğuna, sorumlulukların farkına varılıp hataları düzeltme bilincine ulaşma
fırsatının yakalandığına ilişkin açıklaması
HACI
ÖZKAN (Mersin) – Teşekkürler Sayın Başkan.
Ramazan
ayı bizim için bir muhasebe, aynı zamanda paylaşım ayıdır. Bu ayda
sorumluluklarımızın farkına varma ve hatalarımızı düzeltme bilincine ulaşma
fırsatını yakalarız. Ülkemiz üzerinde hesap yapan şer güçlerin elini güçlendirecek
her davranış, ülkemizin bekasını tehdit edecek ve birlikte katlanacağımız ağır
sonuçlar doğuracaktır. Milletimizin en büyük özelliği, zor zamanlarda o eşsiz
irfanıyla en doğru, en sağlıklı, en ideal yolu bulmayı hep başarmasıdır.
Geçmişte yaşadığımız sıkıntı, kriz, kaos ve saldırıları millî birliğimizi,
beraberliğimizi, kardeşliğimizi ön planda tuttuğumuz her dönemde
atlatabildiğimizi gördük. Unutmayalım ki hepimiz 82 milyonluk Türkiye gemisinin
yolcularıyız. Büyük ve güçlü Türkiye’yi 2023 hedeflerine ulaştırmak her
birimizin vazgeçilmez görevi olduğuna inanıyor, Genel Kurulu saygıyla
selamlıyorum. 
BAŞKAN
– Sayın Kaya...
6.- Trabzon Milletvekili Ahmet Kaya’nın, 20 Mayıs Karadeniz Teknik
Üniversitesinin kuruluşunun 64’üncü yıl dönümüne ilişkin açıklaması
AHMET
KAYA (Trabzon) – Teşekkürler. 
Bu
hafta, mezunu ve bir parçası olmaktan onur duyduğum Karadeniz Teknik
Üniversitemizin kuruluşunun 64’üncü yıl dönümünü kutluyoruz. Buradan
üniversitemizin kuruluşunun 64’üncü yılını yürekten kutluyorum. Cumhuriyet
tarihimizin en köklü kuruluşlarından ve bölgemizin en önemli markalarından biri
olan Karadeniz Teknik Üniversitesi, teknik eğitim konusunda hem ülkemizde hem
de dünya genelinde söz sahibi sayılı üniversiteler arasında yer almaktadır.
Kuruluşundan itibaren eğitimde öncülük görevini en iyi şekilde yerine getiren
Karadeniz Teknik Üniversitesi, ülkemize, bölgemize ve Trabzon’a büyük
katkılarda bulunarak bugüne kadar 200 binin üzerinde mezun vermiştir.
Üniversiteye hazırlanan sevgili gençlerimize tercihleri arasında Karadeniz
Teknik Üniversitesine mutlaka yer vermelerini öneriyor; üniversitemizi kuran,
gelişimine katkı veren ve Türkiye’nin marka üniversitelerinden biri olmasını
sağlayan herkese teşekkür ediyorum.
BAŞKAN
– Sayın Durmuşoğlu…
7.- Osmaniye Milletvekili Mücahit Durmuşoğlu’nun, Osmaniye ilinin
binlerce yıllık tarihi, geleneksel halk kültürü, muhteşem doğal güzellikleriyle
her türlü turizm çeşitliliğine sahip ülkemizin nadir illeri arasında yer
aldığına ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Tarihî
ve kültürel dokusuyla Osmaniye ilk yerleşimlerin başladığı neolitik dönemden
itibaren kalkolitik, Eski Tunç Çağı, Hitit, Helenistik, Roma, Bizans, Abbasi,
Memluk, Selçuklu, Osmanlı ve Cumhuriyet Dönemlerinden miras kalan tarihî ve
kültürel değerleri bünyesinde barındırmaktadır. Kaleler şehri Osmaniye’de
tarihin izlerini taşıyan ve birçoğu günümüze kadar korunarak ulaşmış 26 kale
bulunmaktadır. Toprakkale ilçemizin de ismini aldığı Toprakkale Kalesi, Düziçi
ilçemizde bulunan Harun Reşit Kalesi, Kadirli ilçemizde bulunan Değirmendere
Kalesi, Hemite Kalesi bunlardan birkaçıdır. 4.341 hektar büyüklüğündeki
Karatepe Aslantaş Açık Hava Müzesi, Türkiye’nin en büyük ve ilk açık hava
müzesidir. Amfi tiyatrosu, kalesi, hamamı, sütunlu caddesiyle Çukurova’nın Efes’i
sayılan Kastabala Örenyeri ve Kadirli ilçemizde bulunan Çukurova’nın
Ayasofya’sı sayılabilecek Ala Camisi herkesin ziyaret etmesi gereken yerlerden
bazılarıdır. Binlerce yıllık tarihi, geleneksel halk kültürü, muhteşem doğal
güzellikleriyle her türlü turizm çeşitliliğine sahip ülkemizin nadir illeri
arasında yer alan Osmaniye’ye hepinizi davet ediyor, Genel Kurulu saygıya
selamlıyorum. 
BAŞKAN
– Sayın Şimşek…
8.- Mersin Milletvekili Baki Şimşek’in, belediyelerin kanunlara göre
yönetildiğine ve kanunun üzerinde karar alınamayacağına, Tunceli Belediye
Başkanı Mehmet Fatih Maçoğlu’nun Dersim dayatmasına hoşgörü göstermeyeceklerine
ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan. 
Sayın
Başkan, belediyeler kanunlara göre yönetilir. Belediye başkanları ve belediye
meclisleri kanunun üzerinde karar alamazlar. Türkiye Komünist Partisinden
Tunceli Belediye Başkanı olan şahsın “Dersim” dayatmasına hoşgörü gösteremeyiz,
Mustafa Kemal Atatürk’ün mirasına gölge düşürmesine duyarsız kalamayız Ne
yapalım? Seçildi diyerek komünist şarlatanlığa göz mü yumalım? Ne diyelim?
Varsın Tunceli de Dersim olsun kepazeliğine sessiz mi kalalım? Herkes kabul
etse Milliyetçi Hareket kabul etmeyecektir, herkes sessiz kalsa Milliyetçi
Hareket sessiz kalmayacaktır. Gazi Mustafa Kemal Atatürk’ün dediği gibi,
komünizm Türk dünyasının en büyük düşmanıdır, görüldüğü yerde ezilmelidir
diyor; İçişleri Bakanını göreve davet ediyor, saygılar sunuyorum. (MHP ve İYİ
PARTİ sıralarından alkışlar)
BAŞKAN
– Sayın Arslan…
9.- Denizli Milletvekili Kazım Arslan’ın, borçlu olan, icra takibine
düşmüş olan çiftçi ve besicilerin kredi borçlarının iki yıl ertelenmesinin,
gübre, yem, ilaç, tohum ve mazotun üzerindeki vergilerin kaldırılmasının
düşünülüp düşünülmediğini Tarım ve Orman Bakanından öğrenmek istediğine ilişkin
açıklaması
KAZIM
ARSLAN (Denizli) – Tarım ve Orman Bakanlığına soruyorum: Çiftçilerimiz ve
besicilik yapan vatandaşlarımız gerek üretim girdi fiyatlarının çok yükselmiş
olması gerekse pazar konusundaki sıkıntıları nedeniyle ürettiğini satamıyor,
satma parasını zorla alıyor, para kazanamıyor, borçlarını ödeyemiyor,
ihtiyaçlarını da karşılayamıyor. Bu zor duruma düşmüş olan çiftçilerimiz ve
besicilerimizin çoğunluğu icra takibiyle karşı karşıya kalmış durumdadır.
İcranın eşiğine gelmiş bulunan, bu durumun düzeltilmesi için öncelikle borçlu
bulunan, takibe düşmüş ve düşecek olan çiftçilerimizin ve besicilerimizin,
devlet bankalarına ve tarım kredi kooperatiflerine olan kredi borçlarının iki yıl
ertelenmesini düşünüyor musunuz?
Maliyetleri
olumsuz etkileyen başta mazotun üzerindeki tüm vergileri kaldırmak suretiyle
mazotun vergisiz olarak verilmesini düşünüyor musunuz? 
Yine,
aşırı fiyat artışı yaşayan gübre, yem, ilaç ve tohum üzerindeki tüm vergilerin
kaldırılmasını istiyoruz.
Teşekkür
ederim.
BAŞKAN
– Sayın Kılıç…
10.- Kahramanmaraş Milletvekili İmran Kılıç’ın, herkesin görevinin çevre
problemlerine ve çevre krizlerine karşı mücadele vermek olduğuna ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Gündemimizde
turizm var. Turizm, çevre ve temizlikle de irtibatlıdır. Sadece maddi, fiziki
değil manevi, psikolojik çevrenin de göz ardı edilmemesi gerekir. Çevre
problemlerine, hatta çevre krizlerine karşı birlikte mücadele vermek herkes
için bir görevdir. Roger Garaudy’nin dediği gibi, çevre sorunları gezegene ve
insanlığa karşı yol almaktadır. Çevreye zarar vermek, doğal, tarihî ve kültürel
değerleri korumamak nimete nankörlük anlamı taşır. Çevreye zarar veren teknolojilerden
de uzak durmalı, kâr ve menfaat uğruna çevrenin tahribine aldırmayan bir
teknoloji, sanayi, ekonomi anlayışına karşı meşru zeminlerde ortak hareket
etmeliyiz. Bu, kültürümüzdeki iyiliği desteklemek, kötülüğü engellemek ilkesini
de uygulamak anlamı taşıyacaktır. Kültür ağacının kökleri milletin bağrında ve
ruhundadır. 
BAŞKAN
– Sayın Enginyurt…
11.- Ordu Milletvekili Cemal Enginyurt’un, Ordu ilinde şiddetli dolu
yağışı nedeniyle zarar gören fındık üreticilerinin mağduriyetinin giderilmesi
gerektiğine ilişkin açıklaması
CEMAL
ENGİNYURT (Ordu) – Teşekkür ediyorum Sayın Başkan.
Ordu
ilimizde dün itibarıyla yüksek ilçelerimizde yağan dolu, fındığa büyük bir
zarar vermiştir. Dolu sebebiyle rekoltede büyük bir kayıp yaşanacaktır. Geçen
sene de rekoltenin düşük olduğu göz önüne alınırsa bu sene de rekolte düşecek
ve üreticimizin mağduriyeti artarak devam edecektir. Bu konuda üreticimize
destek verilmesi için tarım kredi borçlarının ve Ziraat Bankası borçlarının
ertelenmesi Ordu çiftçisi için hayırlı olacaktır. Özellikle haziran ayı
içerisinde fındık taban fiyatının açıklanmasını ve TMO’nun da fındık alacağının
ilan edilmesini bekliyoruz. Bu, üreticimiz için elzemdir.
Teşekkür
ediyorum. 
BAŞKAN
– Sayın Ödünç…
12.- Bursa Milletvekili Atilla Ödünç’ün, 20-26 Mayıs İstihdam Haftası’na
ilişkin açıklaması
ATİLLA
ÖDÜNÇ (Bursa) – Sayın Başkan, kıymetli milletvekilleri; yüce Meclisimizi ve
aziz milletimizi saygıyla selamlıyorum. 
AK
PARTİ hükûmetlerimiz döneminde sosyal ve ekonomik her alanda yapılan
çalışmalarla insanımızın refah seviyesini artırıyor, yaptığımız her çalışmayla
toplumun farklı kesimlerinden insanımıza istihdam imkânı sağlıyoruz. Kırk iki
ay gibi rekor bir sürede yapımı tamamlanan İstanbul Havalimanı’nın birinci
kısmı tam kapasiteyle hizmet vermeye başlamıştır. Havalimanımız tam kapasiteye
ulaştığında 225 bin kişiye iş imkânı sağlamış olacaktır. 
Sıfır
Atık Projesi Emine Erdoğan Hanımefendi tarafından başlatılmış olup istihdam
açısından çok önemli bir projedir. Yaklaşık 18 bin kamu kuruluşunda uygulamaya
geçmiştir. 2023 yılında bu projemizi gerçekleştirdiğimizde 100 bin kişiye
istihdam imkânı sağlamış olacağız. 
İşiniz,
aşınız bizim derdimizdir diyor İstihdam Haftası’nı kutluyorum. 
BAŞKAN
– Sayın Aycan…
13.- Kahramanmaraş Milletvekili Sefer Aycan’ın, çocukları kazalardan
korumak için güvenli ev, çevre ortamı ve oyun sahalarının oluşturulması
gerektiğine ilişkin açıklaması
SEFER
AYCAN (Kahramanmaraş) – Sayın Başkan, son bir ayda sık sık kazalara bağlı çocuk
ölümleri gündeme gelmektedir. Şehrim Kahramanmaraş Göksun’da da 3 çocuğumuz
boğularak ölmüşlerdir. Dünya Sağlık Örgütü, 5 yaş altı çocuk ölümlerinin yüzde
90’ının kazalara bağlı olduğunu bildirmektedir. Kazalara bağlı çocuk
ölümlerinin yüzde 60’ı ise trafik kazası, suda boğulma, yanık, düşme ve
zehirlenmeyle ilişkilidir. Çocuklar yaya olarak veya bisikletleriyle trafik
kazasına uğramaktadır. Kazaların diğer kısımları ev kazaları ve ev çevresinde
yaşanan kazalardır. Çocuklar potansiyel tehlikeleri anlamamakta veya
algılayamamaktadırlar. Çocukları kazalardan korumak için güvenli ev, çevre
ortamı ve oyun sahaları oluşturmalıyız. Bu kapsamda ailelere, belediyelere,
topluma, devlete görev düşmektedir. Tüm kesimleri göreve çağırıyoruz. 
BAŞKAN
– Sayın Karahocagil…
14.- Amasya Milletvekili Mustafa Levent Karahocagil’in, beka
tehlikesinin yüz yıldan fazladır bu ülkeyi bölmek, parçalamak için dış güçlerin
çabası ve iç şer güçlerinin türlü oyunlarında, ihanetinde görüldüğüne ilişkin
açıklaması
MUSTAFA
LEVENT KARAHOCAGİL (Amasya) – Her ne kadar beka sorunu 31 Mart yerel
seçimlerinde dile getirilmiş olsa da gerçekte bu meseleyi yüz yıldan fazladır
bu ülkeyi bölmek, parçalamak için dış güçlerin çabasında ve iç şer güçlerinin
türlü oyunlarında, ihanetlerinde görmekteyiz. 1695 yılında 24 milyon
kilometrekarelik Osmanlı hâkimiyetini Abdülhamit Han döneminde 4 milyon
kilometrekareye ve bugün 780 bin kilometrekareye düşürmelerine rağmen tarihinde
defalarca dünyaya hükmetmiş, dünyaya yön vermiş, dünyaya hakkı, adaleti
götürmüş bu milletten hâlen daha korkmakta ve “Recep Tayyip Erdoğan” ismini
duyunca titremekteler. “Recep Tayyip Erdoğan” ismi Türkiye'nin küresel aktör
olma ısrarının, inancının ve azminin ismidir. “Recep Tayyip Erdoğan” ismi terör
örgütleriyle Türkiye’ye diz çöktürmenin şer çabası karşısında “Ya istiklal, ya
ölüm…”
(Mikrofon
otomatik cihaz tarafından kapatıldı)
BAŞKAN
– Sayın Filiz…
15.- Gaziantep Milletvekili İmam Hüseyin Filiz’in, Gaziantep ilinin
tarihî ve kültürel değerlerine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Turizmi
Teşvik Kanunu’nun görüşülmesi sebebiyle Gaziantep’in tarihî ve kültürel
değerlerinden kısaca bahsetmek istiyorum.
Tarihî
simgelerimiz Zeugma ve Dülük Antik Kenti, Gaziantep Kalesi, Araban Kalesi,
Rumkale, Tilbaşar Kalesi, Zeugma Müzesi, Türk Hamamı Müzesi, Tarihî Bakırcılar
Çarşısı, Zincirli Bedesteni, Şire Hanı gibi tarihî hanları, Selçuklu ve Osmanlı
mimarisiyle yapılmış camileri ve bedestenleriyle Gaziantep binlerce yıllık
kültür mirasına sahiptir. Yaklaşık 250 çeşit yemeğiyle UNESCO Gastronomi Listesi’nde
dünyada 9 kentten biri olan Gaziantep Türk ve dünya mutfakları arasında
ayrıcalıklı bir yere sahiptir. Gaziantep’te sedef kakma işlemeciliği,
bakırcılık, kutnuculuk, aba dokumacılığı, yemenicilik, Antep işi, el
işlemeciliği, gümüş işleme, Antep kilimciliği, küpçülük, kuyumculuk gibi çok
çeşitli el sanatlarının üretimi ve pazarlanması devam etmektedir.
(Mikrofon
otomatik cihaz tarafından kapatıldı)
BAŞKAN
– Sayın Aydeniz…
16.- Diyarbakır Milletvekili Salihe Aydeniz’in, OHAL uygulamalarının
devam ettiğine, Diyarbakır ilindeki etkinliklerde özgür ve muhalif basının
çalışmalarının ekarte edildiğine ilişkin açıklaması
SALİHE
AYDENİZ (Diyarbakır) – Teşekkürler Sayın Başkan.
“OHAL
kararnameleri” adı altında muhalif olan tüm TV ve radyolar kapatıldı. OHAL bitti
ama uygulamaları devam ediyor. Diyarbakır’da yaptığımız çalışmalarda, basın
açıklamalarında ve tüm etkinliklerimizde özgür ve muhalif basın çalışmaları
tamamen ekarte ediliyor. Güvenlik güçlerine neden basının görüntü
alamadıklarını sorduğumuzda “E, öyle vekilim.” diyorlar. “Bu durumda görüntü
alamıyoruz.” dediğimizde güvenlik güçlerinin “Siz bizden isteyin, biz zaten
çekiyoruz, size veririz.” demeleri başka bir sorun değil midir? Yani her
durumda sadece güvenlik güçlerinin kameraları çekim yapmaktadır; bunun yanında
özgür ve muhalif basının görüntü alması fiilî olarak engellenen bir durumdur.
Basının çekim yapamaması ne anlama gelmektedir? Olan bitenden kamuoyu haberdar
olmasın diye bu Meclis bir yasa çıkardı da bizim mi haberimiz yok? Emniyet
güçleri neye göre basın mensubu görevi üstlendiler? Muhalif ve özgür basın
yapılan bu saldırı karşısında susmayacaktır.
BAŞKAN
– Sayın Canbey…
17.- Balıkesir Milletvekili Mustafa Canbey’in, 19 Mayıs Millî
Mücadele’nin 100’üncü yıl dönümünde şehitleri rahmetle andığına ve Balıkesir
ilinin Kurtuluş Savaşı’nın kalelerinden biri olduğuna ilişkin açıklaması
MUSTAFA
CANBEY (Balıkesir) – Teşekkürler Sayın Başkan.
Gazi
Mustafa Kemal Atatürk’ün 19 Mayıs 1919’da Samsun’a çıkarak fitilini ateşlediği
Millî Mücadele’nin 100’üncü yılını idrak ediyoruz. Bugünlerde Millî
Mücadele’nin temel unsuru Kuvayımilliye ruhunu ve bu ruhun temsilcisi Balıkesir
şehrini bir kez daha anmak için söz almış bulunmaktayım. Kuvayımilliye, vatan
toprakları işgal edilmiş bir milletin yeniden dirilişinin adıdır, Balıkesir de
Kuvayımilliye meşalesinin yakılarak Anadolu topraklarının aydınlatıldığı
yerdir. Alaca Mescit’te bir araya gelen 41 bayrak adamın “Düşmanı geri
döndürecek kuvvet, namlunun ucundadır.” düşüncesiyle ateşlediği Kuvayımilliye
meşalesi Balıkesir’i Kurtuluş Savaşı’nın kalelerinden biri yapmıştır. 
Millî
Mücadele ruhuyla hareket ederek vatan toprağını bizlere miras olarak bırakan
şehit ve gazilerimizi rahmetle anıyor, Genel Kurulu saygıyla selamlıyorum. 
BAŞKAN
– Sayın Süllü…
18.- Eskişehir Milletvekili Jale Nur Süllü’nün, Eskişehir Kızılinler
Termal Turizm Merkezi Projesi’ne yatırımcı bulunamamasının, belediyelere
tahsis, yetki devri yapılamamasının ülkemiz ve Eskişehir için büyük kayıp
olduğuna ilişkin açıklaması
JALE
NUR SÜLLÜ (Eskişehir) – Ülkemizin pek çok yöresinin olduğu gibi, vekili olduğum
Eskişehir de farklı turizm çeşitliliğine turizm destinasyonu olarak ev
sahipliği yapabilecek özelliklere sahiptir. Bunlardan biri de termal su
kaynaklarıyla hidroterapi merkezi özelliklerine sahip Eskişehir Kızılinler’dir.
Plan ve Bütçe Komisyonu görüşmeleri sırasında Kızılinler turizm alanına daha
kolay yatırımcı bulunabilmesi için belediyelere tahsis durumunu sorduğumda,
turizm merkezlerinde kamu taşınmazlarının turizm amaçlı tahsis yetkisi yürürlükteki
mevzuat gereği Bakanlığa verildiğinden yetki devrinin yerel yönetimlere
yapılamayacağı cevabı verilmişti. Kızılinler Termal Sağlık Merkezi Turizm
Projesi’ne Bakanlık tarafından yatırımcı bulunamaması, belediyelere tahsis
yetki devri yapılamaması ülkemiz ve Eskişehir açısından büyük kayıptır. Bölgede
bulunan, pek çok sağlık sorununun tedavi edilmesinde kullanılan hidrotermal
sular kaynağından boşuna akmaktadır ve bizler sadece bakmaktayız. 
(Mikrofon
otomatik cihaz tarafından kapatıldı) 
BAŞKAN
– Sayın Açanal…
19.- Şanlıurfa Milletvekili Zemzem Gülender Açanal’ın, Müzeler
Haftası’na ilişkin açıklaması
ZEMZEM
GÜLENDER AÇANAL (Şanlıurfa) – Sayın Başkan, değerli milletvekilleri; Müzecilik
Haftası’ndayız. UNESCO Dünya Kültür Mirası Listesi’nde yer alan dünyanın en
eski tapınağı Göbeklitepe’ye ev sahipliği yapan peygamberler şehri
Şanlıurfa’da, Türkiye'nin en büyüğü olan Şanlıurfa Müzesi’nin temelleri 2012’de
atılmış olup Cumhurbaşkanımız Sayın Recep Tayyip Erdoğan tarafından 2015
yılında açılışı yapılmıştır. Dünyanın en özel eserleri arasında yer alan,
neolitik döneme ait insan boyutlarında yapılmış en eski heykeli Balıklıgöl
Adamı, dünyanın en eski tapınağı Göbeklitepe kazı buluntuları, Nevali Çori
Tapınağı, savaşçı amazon kadınlarının dünyada mozaiğe resmedilmiş tek örneği ve
daha birçok tarihî eser Şanlıurfa Müzesi’nde sergilenmektedir.
Ülkemizdeki
emsalsiz değerleri koruma ve yaşatma adına Müzecilik Haftası’nı kutluyor,
sizleri müzelerimizi gezmeye Şanlıurfa’ya davet ediyorum.
BAŞKAN
– Sayın Şevkin…
20.- Adana Milletvekili Müzeyyen Şevkin’in, emeklilere ödenen bayram
ikramiyelerinin günün şartlarına göre yeniden düzenlenmesi gerektiğine ve özel
sandık emeklilerine neden bayram ikramiyesi ödenmediğini öğrenmek istediğine
ilişkin açıklaması
MÜZEYYEN
ŞEVKİN (Adana) – Sayın Başkan, Türkiye'de 12 milyon emekliye ödenen bayram
ikramiyeleri erimiş olduğundan günün şartlarına göre yeniden düzenlenmelidir.
İki bayramda ikramiye olarak ödenen biner lira enflasyona yenik düşmüştür.
Hayat pahalılığı, ekonomik kriz ve emekli maaşlarının düşüklüğü de göz önüne
alındığında, yılda 2 bin lira olarak uygulanan bu rakamın gözden geçirilmesi
gerektiği açıktır.
Ayrıca,
ikramiyelerin dul ve yetim maaşı alanlara kesintili verilmesi büyük rahatsızlık
yaratmaktadır. İkramiye kesintiye uğramaması gereken bir kalemdir. Yine,
emeklilerimize ödenecek bayram ikramiyelerinin banka kredi veya icra borçları
nedeniyle kesintiye uğrayacağına yönelik endişe taşımaktadır vatandaşlarımız.
Ayrıca, 300 bin özel banka emeklisine ikramiyesi neden ödenmemektedir?
Kabinenin bu konuda açıklama yapmasını ve emeklilerin yüzünü güldürmesini
bekliyoruz.
Teşekkür
ederim.
BAŞKAN
– Sayın Kemalbay…
21.- İzmir Milletvekili Serpil Kemalbay Pekgözegü’nün, erkek şiddetinin
teşvik dildiğine ve kadınların tacize, tecavüze direnme hakkının mahkemelerce
yok sayıldığına ilişkin açıklaması
SERPİL
KEMALBAY PEKGÖZEGÜ (İzmir) – Teşekkür ederim Sayın Başkan.
Diyarbakır’da
hakkında uzaklaştırma kararı olup ayrı yaşadığı eşi Müzeyyen Boylu’yu 14
kurşunla öldüren Mesut Issı, çıkarıldığı mahkemede hâkim tarafından “Hoş
geldiniz Mesut Bey, geçmiş olsun.” diye selamlanmıştı. Türkiye’de kadın
cinayetleri, ceza indirimleri ve cezasızlıkla karşılanıyor. Erkek şiddeti ise
âdeta teşvik ediliyor. 
Bugün
kadınlar tarafından merakla beklenen bir karar vardı. Isparta’nın Yalvaç
ilçesine bağlı Korukaya köyünde kendisine tecavüz eden Nurettin Gider’i öldüren
Nevin Yıldırım’ın müebbet hapis cezasına çarptırıldığı yerel mahkeme kararı ise
Yargıtay 1. Ceza Dairesi tarafından ne yazık ki onanmıştır. 
Kadınların
erkek şiddetine, tacize, tecavüze direnme hakkı mahkemelerce yok sayılmaktadır.
Bu gerçek adalet değil, erkek adalet olmuştur.
Teşekkürler.
BAŞKAN
– Teşekkürler.
Değerli
milletvekilleri, şimdi de grup başkan vekillerinin söz taleplerini karşılayacağım
ancak ondan önce grup başkan vekillilerimizden bir ricada bulunacağım. 
Ben
mümkün ölçüde sözleri en geniş şekilde kullandırmaya çalışıyorum ancak sözlerin
süresi belirlenmeyince bazen çok fazla genişleyebiliyor ve görüşme düzenimiz
bundan etkilenebiliyor. Ben yine mümkün ölçüde kesmeyeceğim sözlerini ama
kendilerinin bu konuda bir ölçü belirlemelerini ve bana da yardımcı olmalarını
özel olarak rica ediyorum.
Sayın
Yavuz Ağıralioğlu, İYİ PARTİ Grup Başkan Vekili, buyurun.
22.- İstanbul Milletvekili Yavuz Ağıralioğlu’nun, Tunceli Belediye
Başkanı Mehmet Fatih Maçoğlu’nun belediye hizmet binalarındaki “Tunceli”
ibaresinin “Dersim” olarak yazılacağı, resmî yazışmalarda Türkçenin yanı sıra
Zazaca ve Kürtçenin de kullanılacağı yönündeki açıklamasını meydan okuma olarak
algıladıklarına ve ilgilileri müdahaleye davet ettiğine ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; Tunceli
Belediye Başkan adayının, sonra Belediye Başkanının Tunceli’yle ilgili Dersim
isminin kullanılacağının açıklanması yönünde bir beyanatı oldu. Türkçenin
yanında Zazaca ve Kürtçenin de resmî yazışmalarda kullanılacağını söyledi. 
Bu
tip bir hevesi tolere edebilme imkânımız yok. Kanunlarımızda açık hükümler var,
bu tür düzenlemeleri yapma salahiyeti TBMM’dedir. Millî bir devlette “Ben böyle
bir şey yapıyorum.” yetkisini kullanma imkânı yoktur. Konfederasyon değilsek,
eyalet tipi bir yönetim şeklimiz yoksa, bir millî devlette “Ben seçildim.
Seçilmiş bir belediye başkanı olarak seçildiğim mahallin ismini
değiştiriyorum.” deme yetkisi, salahiyeti yoktur. Bunu açık bir meydan okuma
gibi algılarız. 
Bu
mevzuda en ufak bir müsamaha göstermeyiz. Tarihî sicilimiz, devlet olma
irademizi hiç kimseyle paylaşmadığımızın bir sürü örneğiyle doludur.
Devletimizin şerik kabul etmediğini, devletimizin ortaklığa razı olmadığını,
babaların evlatlarını gözden çıkarmış olduğu bir millet olarak defalarca
ispatladık. Bu kabîl bir teşebbüsü asla makul bulmuyoruz ve buna mukabele
edilmesi lazım. 
Resmî
yazışmanın Türkçe olduğu Anayasa’da amir hükümdür, açıktır. Orta zekâ
seviyesinde herkes okuyunca anlayabilir o hükmü. Bu hükmün hilafına davranmak,
açık olarak “Anayasa’yı tanımıyorum.” demektir. Böyle yöneticilik yapılmaz. 
Buna
teşebbüs eden insanların kendi hevesleri olabilir ama “Buğdayı organik
yetiştiriyorum, nohudu makul fiyatlara yetiştiriyorum, istihdam problemlerini
hallediyorum, kendim belediye başkanı olarak da makam arabası kullanmıyorum,
belediye otobüsüne biniyorum.”un sonu “Devlete de meydan okuyorum.” şekline dönüştürülemez,
dönüşemez. Dolayısıyla, herkes işini yapsın, işine baksın. Böyle siyasi fantezi
kaldıracak durumda falan değiliz. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Ağıralioğlu, devam edin. 
YAVUZ
AĞIRALİOĞLU (İstanbul) – Bu mevzuda ilgilileri ciddiyetle bu işe müdahaleye,
sorumluluğa davet ediyorum. Milletin temsilcisi olanların da her aklına geleni
söyleyip memleketin, milletin gündemini kendini seçenler nezdinde bile meşgul
etmesini doğru bulmuyorum. 
Genel
Kurula saygılarımla. 
BAŞKAN
– Teşekkürler Sayın Ağıralioğlu. 
MHP
Grup Başkan Vekili Sayın Erkan Akçay, buyurun. 
23.- Manisa Milletvekili Erkan Akçay’ın, YSK’nin İstanbul Büyükşehir
Belediye Başkanlığı seçiminin iptaline ilişkin gerekçeli kararına ve kararının
kamuoyundaki tüm soru işaretlerini giderdiğine ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Yüksek
Seçim Kurulunun İstanbul Büyükşehir Belediye Başkanlığı seçiminin yenilenmesi
kararının gerekçesi açıklandı. 250 sayfalık açıklamada Adalet ve Kalkınma
Partisinin itiraz dilekçesi 11 sayfa, itirazlara ilişkin YSK’nin tespitleri 190
sayfa, tespitler sonrasında YSK’nin seçim yenileme kararının gerekçesi 10
sayfa, 4 üyenin karşı oy yazıları ise 38 sayfadır. 
Bu
rakamları vermemdeki sebep şu: Adalet ve Kalkınma Partisinin itirazları YSK’nin
açıklamasının 190 sayfasında incelenmiş ve bu itirazların haklı olduğu
gösterilmektedir. Ancak, yenileme kararında öz olarak iki temel gerekçe
sunulmuştur: Birincisi, seçmen sayısı 212.276 olan 754 sandıkta sandık kurulu
başkanlarının kanuna aykırı şekilde belirlendiğinin tespit edilmesi; ikinci
olarak, seçmen sayısı 30.281 olan 108 sandıkta sayım cetvellerinin olmaması
veya imzasız olması. YSK bu noktada seçim yenileme kararını verirken iki aday
arasındaki farkın da 13.729 olduğuna dikkat çekiyor. YSK kanuna açıkça aykırı
olan ve seçim sonuçlarına etkili olan durumları tespit etmiştir. Sandık kurulu
başkanlarının belirlenmesine ilişkin dikkat çekici ifadeler vardır. Örneğin
İstanbul’da sandık kurulu başkanı olarak görevlendirilebilecek personel
sayısının sandık sayısından 7 kat fazla olduğu belirtilmiştir. Sandık sayısı
31.186, kamu görevlisi sayısı 220 bin. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Akçay. 
Buyurun.

ERKAN
AKÇAY (Manisa) – Bu hâlde, başkanı kamu görevlisi olmayan sandık kurullarının
teşkili hiçbir hukuki gerekçeyle savunulamaz.
Sandık
kurullarına itiraz meselesine gelince, YSK gerekçesinde kamu görevlisi olması
gereken sandık kurulu başkan ve üyelerinin listesinin talepte bulunmalarına
karşın siyasi partilere verilmediği belirtilmiş, YSK bu konuda ilçe seçim
kurullarının görevlerini kanuna uygun olarak yerine getirip getirmediklerinin
tespitinin olağanüstü gerekçeyle ortaya çıktığına dikkat çekmiştir. Bu ifade olağanüstü
itiraz dilekçesinin meşruluğunu kanıtlar niteliktedir.
Yine,
seçim sonucunun belirlenmesinde en önemli unsurlardan biri olan sayım döküm
cetvellerinin 108 sandıkta usulüne uygun olarak düzenlenmediği belirtilmiştir. 
(Mikrofon
otomatik cihaz tarafından kapatıldı)
BAŞKAN
– Lütfen toparlayın Sayın Akçay. 
Buyurun.

ERKAN
AKÇAY (Manisa) – Teşekkür ederim. 
Bu
108 sandıkta oy kullanan seçmen sayısı 30.281 yani iki aday arasındaki farkın 2
katından fazla. Bu durum seçim sonucunun güvenilirliğini ciddi biçimde
zedelemiştir.
Netice
itibarıyla, seçim hukuku bir şekil hukukudur. Seçimlerin hukukiliği ve
meşruiyeti kanunda gösterilen emredici şekil kurallarına uyumla sağlanır. Öz
olarak söylemek gerekirse İstanbul Büyükşehir Belediye Başkanlığı seçimlerinin yenilenmesi
hukukidir, meşrudur. YSK’nin gerekçeyi açıklaması da kamuoyundaki tüm soru
işaretlerini gidermiştir, bundan sonra söz İstanbullu seçmenindir.
Teşekkür
ederim Sayın Başkan.
BAŞKAN
– Teşekkürler Sayın Akçay.
Halkların
Demokratik Partisi Grup Başkan Vekili Sayın Hakkı Saruhan Oluç, buyurun. 
24.- İstanbul Milletvekili Hakkı Saruhan Oluç’un, YSK’nin İstanbul
Büyükşehir Belediye Başkanlığı seçiminin iptaline ilişkin gerekçeli kararından
hâkimlerin seçmen iradesine kurulan tuzağı kabul ettiğinin anlaşıldığına ve bu
hâkimlerin yargılanmaları için herhangi bir iddianameye gerek olmadığına, DEP
Mardin Milletvekili Mehmet Sincar’ın katilinin serbest bırakılması nedeniyle
Anayasa Mahkemesinin tutumunu kınadıklarına ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Evet,
Yüksek Seçim Kurulu İstanbul’la ilgili gerekçeli kararını açıkladı. Aslında
gerçek anlamda buna bir karar da denemez, gerekçeli karar da denemez.
Baktığımız zaman gerekçe olarak sunulan bütün maddelerin Adalet ve Kalkınma
Partisinin seçim sonrasındaki süreçte yaptığı itirazların bire bir aynısı
olduğu görülüyor. Yani Yüksek Seçim Kurulu iktidar ittifakından aldığı
talimatla halkın iradesine açıkça el koymuştur. Yüksek Seçim Kurulunun bu
kararından, gerekçeli kararından anlaşılan çok açık bir biçimde Yüksek Seçim
Kurulundaki 7 hâkimin seçmen iradesine kurulan tuzağı kabul ettiğidir. Bu
kararın hiçbir yerinde oyların çalındığına ilişkin tek bir ibare
bulunmamaktadır ve tüm gerekçe olarak sunulan maddelerden anlaşılacağı üzere
zorlama bir karardır yani minare çalınmış ama kılıf uydurulamamıştır. O nedenle
bu karar “Hiçbir şey olmasa bile bir şey oldu.” kararı olarak hukuk
literatürüne geçecek ibretlik bir metindir. 
Aslında
bu, seçim iptali gerekçesinden çok suçüstü yakalanma gerekçesi olarak da tarif
edilebilir. Bu hâkimlerin yargılanmaları için artık herhangi bir iddianameye de
gerek yoktur, bu gerekçe onların yargılanma iddianamesi olabilecek derecededir,
bu cübbesiz hâkimlerin yeri aslında Yüce Divandır. Bir haysiyet çağrısı
yapıyoruz kendilerine, derhâl istifa etmelidirler. 
İkinci
değinmek istediğim konu, özellikle 1990’lı yıllarda yüzlerce insanı vahşi
yöntemlerle öldürmüş olan Hizbullah terör örgütünün 100’e yakın üyesi Anayasa
Mahkemesinin bir kararıyla serbest bırakıldı biliyorsunuz. Anayasa Mahkemesi
2018’de yargılama heyetinde askerî hâkim bulunması nedenini yeniden yargılanma
nedeni olarak kabul etti ve…
(Mikrofon
otomatik cihaz tarafından kapatıldı) 
BAŞKAN
– Devam edin Sayın Oluç. 
HAKKI
SARUHAN OLUÇ (İstanbul) – …ardından Anayasa Mahkemesine başvurular geldi. Ne
yazık ki Anayasa Mahkemesi bu başvurulardan yalnızca Hizbullah üyelerinin
kararlarını bozmuştur. Domuzbağıyla insanları öldürenler, işkence yapanlar, kız
çocuklarını öldüren, satırla öğretmen yaralayanlar birer birer serbest
bırakılmıştır. Gördük ki bu serbest bırakılanların arasında, aynı zamanda, DEP
Mardin Milletvekili Mehmet Sincar’ın katili olan kişi de vardır. Biliyorsunuz,
1993’te DEP Mardin Milletvekili Mehmet Sincar, Batman yöneticisi Metin
Özdemir’le birlikte uğradığı silahlı bir saldırıda katledilmişti. Sincar’ı
katletmiş olan kişi de serbest bırakılanlar arasında yer almıştır. Biz, Anayasa
Mahkemesinin bu eşitsiz davranışını ve bu tutumunu tabii ki kınıyoruz. Bunu da
dile getirmek istiyordum.
Teşekkür
ederim.
BAŞKAN
– Teşekkürler Sayın Oluç.
Cumhuriyet
Halk Partisi Grup Başkan Vekili Sayın Engin Özkoç, buyurun.
25.- Sakarya Milletvekili Engin Özkoç’un, arama kurtarma çalışmaları
sonucu cansız bedenine ulaşılan Anadolu Ajansı Muhabiri Abdulkadir Nişancı’ya
ve arama çalışmalarında yaşamını yitiren Jandarma Astsubay Mustafa Gidergelmez
ile Uzman Çavuş Eyüp Kapaklıkaya’ya Allah’tan rahmet dilediğine, YSK’nin
İstanbul Büyükşehir Belediye Başkanlığı seçiminin iptali hakkındaki gerekçeli
kararına ilişkin açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım; hepinizi
saygıyla selamlıyorum.
Görev
sırasında Soğanlı Dağı’nda uçuruma düşen Anadolu Ajansı Bayburt muhabiri
Abdulkadir Nişancı’nın günlerdir süren arama çalışmalarının sonuçlandığını,
Nişancı’nın cansız bedenine ulaşıldığını öğrendik. Kendisine ve arama
çalışmalarında yaşamını yitiren Jandarma Arama Kurtarma Timindeki Astsubay
Mustafa Gidergelmez ile Uzman Çavuş Eyüp Kapaklıkaya’ya Allah’tan rahmet,
ailelerine başsağlığı diliyorum.
Sayın
Başkan, elimizde 250 sayfalık gerekçeli bir rapor var. 250 sayfa içinde, tek
bir sandık kurulunun tek bir oyu değiştirdiğine dair tek bir delil yok. Karara
şerh koyan, bu hukuksuzluğa dâhil olmak istemeyen 4 üyenin ortak noktası, somut
bir delilin bulunamayışı ve seçmen iradesinin yok sayılmasıdır. Elimizde
tuttuğumuz gerekçeli karar, Ekrem İmamoğlu’nun İstanbul Büyükşehir Belediye
Başkanı seçildiğinin tespiti ve tescilidir. Bunu tespit ve tescil edenlerden
biriyse Yüksek Seçim Kurulu Başkanı Sadi Güven’dir. 
Yine
kazanacağız. Hukuksuzluğa, adaletsizliğe, zorbalığa karşı birleşecek, Ekrem
İmamoğlu, milletin adayı olarak yine İstanbul Büyükşehir Belediye Başkanı
seçilecektir. Hukuksuzluğa karşı mücadelemiz bununla da kalmayacak, bunun
arkasında duranlarla, buna destek olanlarla…
(Mikrofon
otomatik cihaz tarafından kapatıldı) 
BAŞKAN
– Devam edin Sayın Özkoç, buyurun. 
ENGİN
ÖZKOÇ (Sakarya) - …tarih sayfasında aldıkları yerlerde daima mücadele edecek ve
tarihimizin Türkiye Cumhuriyeti’ne yakışır bir şekilde var olması için mücadele
edeceğiz. 
Saygılar
sunuyorum. 
BAŞKAN
– Teşekkürler Sayın Özkoç. 
Adalet
ve Kalkınma Partisi Grup Başkan Vekili Muhammet Emin Akbaşoğlu, buyurun. 
26.- Çankırı Milletvekili Muhammet Emin Akbaşoğlu’nun, YSK’nin İstanbul
Büyükşehir Belediye Başkanlığı seçiminin iptali hakkındaki gerekçeli kararına
ve 23 Haziranda yapılacak seçimlerde millet iradesiyle sonucun belirleneceğine
ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkanım. 
Değerli
milletvekilleri, malumunuz, Yüksek Seçim Kurulu dün gerekçeli kararını
açıkladı. Bu karara bakıldığında, Yüksek Seçim Kurulu, 298 sayılı Kanun’un
22’nci maddesindeki emredici nitelikteki sandık başkanlarının kamu görevlisi
olma zorunluluğuna riayet edilmediği, buna aykırılığın seçimin güvenilirliğine
ve dürüstlüğüne halel getirdiği, 298 sayılı Kanun’un 22’nci maddesindeki
değişiklikten önceki içtihatların emsal teşkil edemeyeceği, zira, söz konusu
içtihatların farklı bir kanuni düzenlemeye istinaden ortaya çıktığı, oysa yeni
kanuni düzenlemenin önceki içtihatları geçersiz kıldığı hususunu tespit
etmiştir. Dolayısıyla, Mecelle’deki kaide de “Mevridinasta içtihada mesağ
yoktur.” şeklindedir yani açık kanuni bir düzenleme karşısında içtihada
bakılmaz. 
İstanbul
ili genelinde, Yüksek Seçim Kurulunun tespitine göre 754 sandıkta sandık kurulu
başkanlarının yasal emredici hükme uyulmadan oluşturulduğu, kanun hükmünde
kararnamelerle görevinden çıkarılan kişilerin kamu görevlisi üyesi olarak
görevlendirildiği veya sandık kurulu başkanı olarak görevlendirildiği, 754
sandıkta oy kullanan seçmen sayısının 212.276 olduğu ve İstanbul Büyükşehir
Belediye Başkanlığı seçiminde CHP adayı ile AK PARTİ adayı arasındaki oy
farkının 13.729 olması nedeniyle 754 sandıkta sandık kurulu başkanlarının kanun
hükmüne aykırı olarak belirlenmesinin ve bu şekilde oluşan sandık kurullarının
seçim iş ve işlemlerine itibar edilemeyecek olmasının seçimin sonucuna müessir
olay ve hâller kapsamında değerlendirilerek seçimin sonucuna etkili olduğunun
tespitini ortaya koymuştur.
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Akbaşoğlu.
MUHAMMET
EMİN AKBAŞOĞLU (Çankırı) – Diğer yandan, 298 sayılı Kanun’un 105’inci maddesine
göre, sayım döküm cetveli olmadan parti veya adayların aldığı oyların doğru
tespit edildiğinden ve sandık sonuç tutanağına parti veya adayın aldığı oyların
doğru olarak geçirilmiş olduğundan kesinlikle bahsedilemeyeceğini ortaya
koymuştur. Bu çerçevede, 18 adet sandıkta sayım döküm cetvelinin hiç
bulunmadığı, 90 adet sandıkta ise sayım döküm cetvellerinde sandık kurulu
imzalarının bulunmadığı tespit edilmiştir. Sayım döküm cetveli olmayan veya
imzasız olmakla esasen yok hükmünde olan toplam 108 adet sandıktaki oy kullanan
seçmen sayısı ise 30.231’dir.
(Mikrofon
otomatik cihaz tarafından kapatıldı)
BAŞKAN
– Buyurun, toparlayın lütfen Sayın Akbaşoğlu.
MUHAMMET
EMİN AKBAŞOĞLU (Çankırı) – Enteresan olan, Büyükşehir Belediye Başkanlığı için
sayım ve döküm cetvelinin düzenlenmediği 18 sandığın 16’sında ilçe belediye
başkanlığı ve ilçe belediye meclis üyeliği için sayım döküm cetvelinin
düzenlenmiş olduğu gerçeğidir. 90 sandığın 41 tanesinde ilçe belediye
başkanlığı için, 47 tanesinde ise ilçe belediye meclis üyeliği için sayım döküm
cetvelinin düzenlendiği görülmektedir. Sayım döküm cetvellerindeki bu
eksiklikler ile sandık kurulu başkanlarının kanuna aykırı biçimde
belirlenmesinin birlikte değerlendirilmesi neticesinde kanuna aykırılık ve
usulsüzlüklerin seçimin güvenilirliğini ve dürüstlüğünü ortadan kaldırması…
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Bitiriyorum Sayın Başkan. 
BAŞKAN
– Sözlerinizi bağlayın Sayın Akbaşoğlu.
Buyurun.

MUHAMMET
EMİN AKBAŞOĞLU (Çankırı) – Sayım döküm cetvellerindeki bu eksiklikler ile
sandık kurulu başkanlarının kanuna aykırı bir biçimde belirlenmesinin birlikte
değerlendirilmesi neticesinde kanuna aykırılık ve usulsüzlüklerin seçimin
güvenilirliğini ve dürüstlüğünü ortadan kaldırması ve seçim sonucuna doğrudan
etki etmesi sebebiyle seçimin iptaline ve yenilenmesine karar verilmiştir. 23
Haziranda yapılacak olan seçimlerde millet iradesiyle sonuç belirlenecektir.
Hayırlı olsun.
Teşekkür
ederim. 
BAŞKAN
– Teşekkürler Sayın Akbaşoğlu.
Değerli
milletvekilleri, şimdi gündeme geçiyoruz.
Başkanlığın
Genel Kurula sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi
bulunmaktadır, okutup işleme alacağım ve oylarınıza sunacağım.
VI.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İYİ PARTİ Grup Başkan Vekili İstanbul
Milletvekili Yavuz Ağıralioğlu tarafından, seçimlere gidilen süreçte iktidar
partisi aracılığıyla İçişleri Bakanı Süleyman Soylu’nun devlet ciddiyetinden
uzak siyasi söylemler tercih ettiği ve ülkenin büyük kesimini zan altında
bırakan, milletin vicdanını rahatsız eden iddiaların açıklığa kavuşturularak
kamuoyunun bilgisine sunulması, devlet iradesini temsil eden kişilerin ispata
muhtaç iddiaları devamlı şekilde dile getirmesinin nedenlerinin araştırılarak
tekrarının yaşanmaması amacıyla 23/5/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 23 Mayıs 2019 Perşembe günkü birleşiminde
yapılmasına ilişkin önerisi
23/5/2019 
Türkiye Büyük Millet Meclisi Başkanlığına
Danışma
Kurulu 23/5/2019 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Yavuz
Ağıralioğlu 
 İstanbul
 Grup
Başkan Vekili
Öneri:
İstanbul
Milletvekili ve İYİ PARTİ Grup Başkan Vekili Yavuz Ağıralioğlu tarafından;
seçimlere gidilen süreç içinde iktidar partisi aracılığıyla İçişleri Bakanı
Süleyman Soylu devlet ciddiyetinden uzak siyasi söylemler tercih etmiş, İYİ
PARTİ Genel Başkanımız Sayın Meral Akşener ve Saadet Partisi Genel Başkanı
Sayın Temel Karamollaoğlu'nu 22 Mart 2019 tarihinde gerçekleştirdiği bir
mitingi hedef alarak PKK terör örgütü ve Fetullahçı Terör Örgütüyle (FETÖ)
sözleşme imzaladıkları isnadında bulunmuştur; ülkemizin büyük bir kesimini zan
altında bırakan bu ve bunun gibi iddialar milletimizin vicdanını etkilemekte ve
rahatsız etmektedir; bu tür iddiaların açıklığa kavuşturularak kamuoyunun
bilgisine sunulması, devlet iradesini temsil eden kişilerin ispata muhtaç
iddiaları devamlı bir şekilde dile getirmesinin nedenlerinin araştırılarak
tekrarının yaşanmaması amacıyla 23/5/2019 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin diğer
önergelerin önüne alınarak görüşmelerinin 23/5/2019 Perşembe günkü birleşimde
yapılması önerilmiştir.
BAŞKAN
– Önerinin gerekçesini açıklamak üzere öneri sahibi, İYİ PARTİ Grubu adına,
İstanbul Milletvekili Yavuz Ağıralioğlu konuşacaktır. 
Buyurun
Sayın Ağıralioğlu. (İYİ PARTİ sıralarından alkışlar) 
Süreniz
beş dakikadır. 
İYİ
PARTİ GRUBU ADINA YAVUZ AĞIRALİOĞLU (İstanbul) – Sayın Başkan, değerli
milletvekilleri; bizim virdizebanımız oldu maalesef bu ithamların altında kalıp
ikide bir cevap yetiştirmek için önerge vermek, önergelerimizi reddetmenizden
doğan kuvveti de milletimize anlatırken kendi masumiyet karinemiz hâline
dönüştürmek. Biz önerge vereceğiz, siz reddedeceksiniz, biz de diyeceğiz ki:
Kendimizle ilgili önergeler veriyoruz, veriyoruz; attıkları, dedikleri, söyledikleri
onca söze, lafa, iftiraya rağmen verdiğimiz önergeleri kabul etmeyip sadece
algıyı yönetiyorlar. İktidarın hissesine algıyı yönetmek, bizim hissemize de
vicdanlarınıza dokunmak için gayret etmek düştü. Genel Başkan hassasiyet
gösterdi, dedi ki: “Seçim bitmiş olmasına rağmen, iftarlarda buluşuyoruz
milletimizle, Süleyman Soylu’nun söylediği cümleleri sağdan soldan sitem olsun,
sağdan soldan tenkit olsun diye duyuyorum.” Bu mevzuda bir hassasiyet taşıdım
ve dün katıldığım iftarda söyledim ki bu mevzuyla ilgili ben bir önerge
verdireyim Mecliste, gerekli değerlendirmeyi Meclis yapsın. O yüzden bu
önergeyi vermiş olduk. 
Seçim
sathında Süleyman Soylu Bey’in İçişleri Bakanımız olarak terörle mücadelede
güvenlik bürokrasisinin arkasına yığmış olduğu devlet iradesini de,
mihmandarlığını yaptığı o iradenin sözcülüğünün de itibarını muhalefet
partilerini karalama avantajına dönüştürmesine cümle kuruyorum. Terörle
mücadelede yakaladığımız ritme, güvenlik bürokrasisinin arkasında duruş
şekline, güvenlik bürokrasisiyle beraber teröre nefes aldırmayacak şekilde
davranıyor olmasına teşekkürümüz var ama bunca teşekküre rağmen, oradan
edindiğiniz itibarı, sırf seçim kazanmak için, sizin siyasi vizyonunuzun
hilafına davranan insanları karalama avantajına dönüştürmemelisiniz. 
İftira,
iftiraya teşebbüs edenin üzerine zillet olarak kalır. Ben arkadaşlarımızın
siyasi olarak sicillerini de, hassasiyetlerini de bilirim; onlar da bizi
bilirler. Seçim sathına girildiği zaman -tabii ki kavgada yumruk sayılmaz,
tabii ki savaşta mermi sayılmaz ama- bu kabîl cümleleri kimyasal silah
kullanmak saydığımı söyledim. Bu kabîl cümleler kimyasal silah kullanmaktır.
Bir cümlesinde dedi ki; Süleyman Soylu Bey’in ağzından defalarca dinledim:
“Efendim, Temel Karamollaoğlu ve Meral Akşener Kandil’le sözleşme imzaladı. Bu
sözleşmenin altında imzaları var, imzaları.” vurgusunu yaptı. Bu cümlelerin,
benzer tonlamada olanların, bize dönük haber yapılırken göz önüne alındığını
bile bile yaptı. Benim resmim ile Sayın Genel Başkanın resmi, Eruh baskınından
sonra, bunca senedir Türk milletinin, Türk devletinin bağrına saplanmış
alçakların resmiyle manşetlere taşınıp “İYİ PARTİ Grup Başkan Vekili Yavuz
Ağıralioğlu vatanı, milleti, devleti PKK’ya, Kandil’e peşkeş çekeceğini
pişkince inkâr etti.” haberi yapıldı. Peşinden, beyefendi hızını alamadı, İYİ
PARTİ’nin PKK’lıları… Hızını alamadı beyefendi “Temel Karamollaoğlu ile Meral
Akşener Kandil’le sözleşme imzaladı.” cümlelerini kuruverdi. 
Devlet,
devleti yönetenler nezdinde ciddiyetini muhafaza edemezse millet vicdanında
ciddiyetinin karşılığını bulamaz. Türk devletinin yöneticiliği, özellikle seçim
sathına girildiği andan itibaren görünürlüğü, İçişleri Bakanlığı… İçişleri
Bakanı daha çok devletin görünürlüğünü temsil ettiği için eski Türkiye’de geri
çekilir, siyasi angajmanın dışında bağımsızlara tevdi edilirdi. Yeni sistem
içerisinde böyle bir imkânınız olmamış olabilir ama Türk devletinin
yöneticilerinin devletin vakarına uygun davranma mesuliyeti, mecburiyeti
vardır; devlet, devlet gibi konuşur. Devletin yöneticisi olanlar, seçimi
kazanmak için siyasi rakip gördüklerine her şeyi söylemeyi mubah göremezler.
Devletin devlet gibi olma mecburiyeti diliyle görünür. Bazen devlet kendi
meramını ifade ederken iftirayla kazanma teşebbüsünden azade, hak duygusunu hâkim
kılar. Süleyman Bey’in başında, beş bin yıllık Türk devletinin, iki bin yıllık
ihtişamın, yazılı tarihi ortada olan bir medeniyet ikliminin içerisinden
süzülmüş gelmiş muazzam bir kuvvetin, kudretin tacı vardır, Türk devletinin
tacı. Bizim büyüklerimiz derler ki: “Taç giyen baş akıllanır.” Başınızda beş bin
yıllık Türk devletinin tacı olmasına rağmen sizde nasıl bir baş var ki
akıllanmıyor ya! (İYİ PARTİ sıralarından alkışlar) Nasıl bir baş var ki sizde,
başınızda Türk devletinin tacı olmasına rağmen önünüze gelen her siyasal ifade
imkânını kendiniz gibi düşünmeyen insanlara kara çalmak gibi bir imtiyaza
dönüştürmeye çalışıyorsunuz! Bu dili makul bulmadık. Bu dilin doğurduğu siyasi
komplikasyonların altında ithama maruz kalıyor olmaktan mahkemeye başvuruyor
olmayı bile zillet sayarız.
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Ağıralioğlu.
YAVUZ
AĞIRALİOĞLU (Devamla) – Yani “İçişleri Bakanımız bize devletimize ihanet etme
iftirasında bulundu, biz mahkemeye gidelim.” cümlesini bile zül sayarız. 
Dün
burada mevzu oldu -sadece iğneyi, çuvaldızı falan konuşurken kendimi ayırarak
falan konuşuyor değilim ben, biliyorsunuz- Muhammet Bey’e dün söyledim; bazen
özür dilemek, bazen kendi müttefiklerine bile hakikati hatırlatmak bizim
mesuliyetimizdir. Dün söyledim, tekrarını söylemeyeceğim ama alamet olsun
söylediğim şeyin diye yapıyorum Muhammet Bey. Mahkemenin kararı bir mahkeme
kararı olmaktan öte devletin dilini bozma meşruiyetine dönüşmüş. Yani Süleyman
Bey’e görev tanımı içerisinde böyle cümleleri kurma hakkını mahkeme vermiş.
Şimdi, buna sitem etmeniz lazımdı. Beyefendi mevkidaşım, mevzunun vahametini
anlatmak için murat ettiğinden fazla bir şey söyledi, ona da sitem edeceğim,
hem de size -kardeşinizim ben- tavsiye etmeye çalıştığım işi ben kendi
müttefikimize de yapmış olayım ki dediğim şeyi kendim yapmış olayım. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen.
YAVUZ
AĞIRALİOĞLU (Devamla) – Tamamlıyorum Başkanım.
Mevzunun
garabetini size anlatmak için “Mahkeme kararıyla devlet dilinin bozulma
beratını böyle kullanmayı doğru bulmuyorum.” demek için Süleyman Soylu’ya
beyefendinin “Süleyman soysuz” demesini doğru bulmadım, yakışmaz. Engin Bey’e
yakışmaz böyle bir şey. Bu Meclisin çatısının altında böyle bir şey demek hiç
kimseye yakışmaz. Yani kastettiği şeyi anladım; mevzu, madem mahkeme kararıyla
ana muhalefet partisinin genel başkanına “soysuz” demiş olmak görev tanımı
içindedir, onu demeye çalıştı ama onu demeye çalışırken bile bir bakanı, bir siyasetçiyi,
bir parlamenteri ismiyle, soy ismiyle ilzam etmek Meclisin çatısına uygun
değildir. TBMM altında bizim tenezzül edeceğimiz, teşebbüs edeceğimiz şeyler
değildir. O yüzden ben hem mevkidaşımdan da bu anlamda nezaket göstermesini
istemiş olayım hem bunu isterken de size “Kendimiz de mevzu olunca kendimizi
eleştiriyormuşuz.” cümlesini kurmuş olayım, ona alamet olsun diye söylüyorum.
Devlet, devlet gibi konuşacak; devlet, devlet gibi cümle kuracak, bin defa
seçim kaybetmeyi göze alacak, kendi vatandaşlarına iftira etmekten imtina
edecek. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (Devamla) – Bitirdim Başkanım, bir cümle daha ilave edebilir miyim,
anlayışınıza sığınayım, beni bağışlayın lütfen. 
BAŞKAN
– Buyurun ama lütfen bir cümle olsun. 
YAVUZ
AĞIRALİOĞLU (Devamla) - Böyle bir ciddiyetin devlette hâkim olması seçim
sonuçlarını değerlendirirken bile siyasal olarak muhalefet dilimizi bozuyor.
250 sayfalık gerekçe açıklandı. İstanbul seçimlerini iptal etmek için 250
sayfalık gerekçeye, gerekçe olarak sunulmuş hiçbir şeye itibar atfedemeyiz. Ben
bunun yerine… Söyledim, tekrarlıyorum: “Sayın Cumhurbaşkanımız on yedi yıldır
seçim kaybetmedi, İstanbul da kendisinin hususiyetle sevdiği bir yerdir. Burayı
aldığı günden beri kendisinin sanacak, zannedecek kadar da büyük bir muhabbetle
yönetmektedir. Bu seçim mağlubiyeti Cumhurbaşkanımızı biraz üzdü, hassaten rica
ediyor ki benim hatırıma bir daha seçim yapar mısınız?” YSK kararını böyle
açıklayabilirdi. (İYİ PARTİ sıralarından alkışlar)
EROL
KAVUNCU (Çorum) – Bu olmadı, bu olmadı! O yakışmadı!
YAVUZ
AĞIRALİOĞLU (Devamla) – Cumhurbaşkanlığı makamından gelen böyle bir gerekçeyi
bu 250 sayfalık münasebetsizliğe tercih ederdik. Cumhurbaşkanlığı makamından
“Benim hatırıma seçimi yeniler misiniz?” ricasını 250 sayfalık gerekçeden daha
makul bulurdum ben çünkü bundansa Cumhurbaşkanının hatırını saymayı çok daha
makul bulurdum. 
(Mikrofon
otomatik cihaz tarafından kapatıldı) 
HASAN
ÇİLEZ (Amasya) - Hiç yakışmadı Sayın Vekilim, hiç! 
YAVUZ
AĞIRALİOĞLU (Devamla) – Bu gerekçelerin hiçbirisinde...
İSMAİL
TAMER (Kayseri) – Yok ettin yok, biraz önce söylediklerinin hepsini yok ettin.
EROL
KAVUNCU (Çorum) - Mahkeme kararı, hâkim kararı.
YAVUZ
AĞIRALİOĞLU (Devamla) – Mahkeme kararı değil efendim, değil. (İYİ PARTİ
sıralarından alkışlar) 
BAŞKAN
– Teşekkürler Sayın Ağıralioğlu.
MUHAMMET
EMİN AKBAŞOĞLU (Çankırı) – Sayın Başkan...
BAŞKAN
– Öneri üzerinde söz sırası Cumhuriyet Halk Partisi Grubu adına Sakarya
Milletvekili Engin Özkoç’a aittir. 
MUHAMMET
EMİN AKBAŞOĞLU (Çankırı) – Sayın Başkan...
BAŞKAN
– Sayın Akbaşoğlu, sizin partinizin adına da grup adına da bir konuşmacı var,
öneri tamamlandıktan sonra, oylandıktan sonra yine de söz talebiniz olursa söz
vereceğim ama bu turu tamamlamak istiyorum, aksi takdirde görüşmelerde düzeni
sağlamamız zorlaşır. 
MUHAMMET
EMİN AKBAŞOĞLU (Çankırı) – Peki... Bilahare ben... İsmimi zikrettiği için... 
BAŞKAN
- Buyurun Sayın Özkoç. (CHP sıralarından alkışlar) 
Süreniz
üç dakikadır. 
CHP
GRUBU ADINA ENGİN ÖZKOÇ (Sakarya) – Sayın Başkan, değerli milletvekili
arkadaşlarım; Bakan Soylu geçen akşam katıldığı bir televizyon programında
“Babamın bana bir lafını hatırlıyorum, dönem dönem de televizyonlarda söylerim:
Bizim yerimiz neresidir, biliyor musunuz? Bizim yerimiz Cumhuriyet Halk
Partisinin tam karşısıdır.” demiş. Aynı Bakan Soylu “Fetullah Gülen ve Zekeriya
Öz -Fetullah Gülen, terör örgütünün başı; Zekeriya Öz de terör örgütünün
savcısıdır- milletin temel değeridir.” demiş. “Zekeriya Öz, halkın iktidarını
getirmeye çalışıyor. Bir tarafta Sayın Bahçeli Fetullah Gülen hakkında, diğer
tarafta da İsa Gök yine Fetullah Gülen’le ilgili, onunla birlikte hizmette
bulunan insanlar hakkında ipe sapa gelmez, belirli merkezlerden geldiği belli
olan açıklamalarda bulunuyor.” demiş. “At üstünde durmayı beceremeyen
Başbakan.” demiş. “Ülkenin herkese çatan ve kaos yaratan Başbakanı var.” demiş
Sayın Tayyip Erdoğan’la ilgili. “Eve gittiğinde karısının ve çocuklarının
yüzüne nasıl bakıyor?” demiş. “Beceriksizlik ve yetersizlikle Türkiye’yi krize
soktu. Yolsuzluk paçalarınızdan akıyor.” demiş. “Filistin’de Müslüman
kardeşlerimizin yaşadığı acılar ciğerimize saplandı. Sen Olmert’le görüşüyorsun
-Tayyip Erdoğan’a diyor- ertesi gün bu katliamlar olmaya başlıyor.” demiş. “Ey
Recep Tayyip Erdoğan, boyun eğdin, emir eri oldun. Boyan döküldü Tayyip
Erdoğan.” demiş. “Rantın babasısın.” demiş. “Kendisini padişah olarak görüyor.”
demiş. 
FAHRETTİN
YOKUŞ (Konya) – Allah Allah(!)
ENGİN
ÖZKOÇ (Devamla) – Allah’a bin şükür olsun ki Cumhuriyet Halk Partisinin kıyısından
geçmemiş. Cumhuriyet Halk Partisi sözünün arkasında duran, dönek olmayan,
yalaka olmayan, vatanına ihanet etmeyen şerefli insanların örgütüdür. (CHP
sıralarından alkışlar)
İyi
ki karşımızdasın ki değerimiz daha da anlaşılır bir vaziyette herkes tarafından
görülüyor. 
Değerli
Arkadaşım, Değerli Mevkidaşım; söylediğin sözlerin tamamında gerçeklik payı
var.
(Mikrofon
otomatik cihaz tarafından kapatıldı) 
BAŞKAN
– Bağlayın Sayın Özkoç. 
ENGİN
ÖZKOÇ (Devamla) – Ama bu vatan içinde kendilerine hainlik yapanları layık
oldukları şekilde karşılamaz ve hak ettikleri cevabı vermezse, hele bunu
Türkiye Büyük Millet Meclisinde yapmazsa büyük vebal altında kalırız. Bu
vatanda sen hem Fetullah terör örgütünün arkasında duracaksın hem o örgütün
savcısı elini kolunu sallayarak bu ülkeden çıkacak hem o ülkede Fetullah
Gülen’in başimamı Adil Öksüz senin İçişleri Bakanlığında yakalanacak, tekrar
çözülüp elini kolunu sallayarak gönderilecek sen bu ülkede İçişleri Bakanlığı
yapacaksın. Ne o başta devlet durur ne bu kalpte vicdan durur, ne o vicdanlıdır
ne o devlete layıktır. “CHP ve İYİ PARTİ sıralarından alkışlar)
BAŞKAN
– Teşekkürler Sayın Özkoç. 
Öneri
üzerinde söz sırası, Adalet ve Kalkınma Partisi Grubu adına Kırıkkale
Milletvekili Ramazan Can’a ait.
Buyurun
Sayın Can. (AK PARTİ sıralarından alkışlar) 
Süreniz
üç dakikadır. 
AK
PARTİ GRUBU ADINA RAMAZAN CAN (Kırıkkale) – Sayın Başkan, değerli
milletvekilleri; Genel Kurulu saygıyla selamlıyorum. 
Öncelikle
şunu söylemek istiyorum: Sayın Süleyman Soylu, Türkiye Cumhuriyeti tarihinin en
başarılı, en çalışkan, kahraman bir ekibe sahip, terörle kahramanca mücadele
eden bir bakandır. Yerli ve millî olan herkesin Sayın Süleyman Soylu’ya terörle
mücadelesinde destek vermesi gerektiğine inanıyorum. 
HAYDAR
AKAR (Kocaeli) – Yani size küfredebilir, öyle mi?
RAMAZAN
CAN (Devamla) – Bunu açıkça söyledikten sonra, özellikle FETÖ, PKK, DHKP-C’yle,
bunlarla kahraman ordumuzla, kahraman güvenlik güçlerimizle cansiparane bir
mücadele yapmaktadır ve gözünü daldan budaktan esirgemeyen bir tavırla, âdeta,
pervasızca bu mücadelesine devam etmektedir. 
Peki,
Sayın Soylu ne demek istedi? Niçin böyle bir grup önerisiyle karşı karşıya
kaldı? Sayın Süleyman Soylu’nun demek istediği şudur: Sayın Süleyman Soylu,
terörle, PKK’yla mücadele ederken kahraman güvenlik güçlerimizin moral ve
motivasyonuna halel getirecek davranışlardan, imalardan, beyanlardan,
söylemlerden, görüntülerden siyasi partilerin ve temsilcilerinin uzak durması
gerektiğini beyan etmiştir.
YAVUZ
AĞIRALİOĞLU (İstanbul) – Beyefendi “Sözleşme imzalandı.” dedi. 
RAMAZAN
CAN (Devamla) – Hukukçular bilir, borçlar hukukunda icap ve kabul vardır. İcap
ve kabul zımni olabilir, ben öyledir diye de demek istemiyorum, bir sözleşmenin
yazılı olup olmaması da önemli değildir, davranışlar bir bütündür. Bu yanlış
anlamalara meydan verebilecek davranışlardan ve söylemlerden imtina etmemiz
lazım, Sayın Süleyman Soylu’nun dediği de budur.
HAYDAR
AKAR (Kocaeli) – Söyle, etsin Soylu da. 
RAMAZAN
CAN (Devamla) – Eğer terörle aramıza bir mesafe koyuyorsak… Ya da terörle
mücadelede mesafe koymak istemeyenlerle aramıza bir mesafe koymuyorsak… 
FİLİZ
KERESTECİOĞLU DEMİR (Ankara) – Mezurası mı var onun?
RAMAZAN
CAN (Devamla) – …“Urfa, Adıyaman, Ankara ve İstanbul seçimlerinde bizim
desteğimizle belediye alabilirsiniz, batıda size kaybettireceğiz.” söylemine
karşı söyleminiz yoksa maalesef, bunu da somut ve net bir biçimde ayırmıyorsak
böyle bir ithamla karşı karşıya kalmamız da doğal olabilir.
YAVUZ
AĞIRALİOĞLU (İstanbul) – “Sözleşme imzalandı.” denildi beyefendi ya.
RAMAZAN
CAN (Devamla) – Bunu tasvip etmiyoruz ancak bunu yaparken bir millî mücadele
davranışı içerisinde, bütün siyasi partilerin ve temsilcilerin terörle mücadele
ederken -siyasetüstü- devletin birliğini ve beraberliğini, milletimizin
birliğini ve dirliğini, vatanımızın bölünmez bütünlüğünü ön safta ileri sürmesi
lazım. Eğer bunu süremiyorsak, buna meydan verebilecek davranışlara gerektiği
cevabı veremiyorsak maalesef böyle bir problemle karşı karşıya kalabiliriz.
Ben
İYİ PARTİ Genel Başkanının, Saadet Partisi Genel Başkanının terörle arasına
mesafe koymadığına inananlardan değilim, yerli ve millî olduklarına inanıyorum
ancak yerli ve millî olanların…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Can.
RAMAZAN
CAN (Devamla) - …yerli ve millî olma mücadelesinde onları yalnız bırakmamamız
lazım. 
FAHRETTİN
YOKUŞ (Konya) – Oslo’yu unutma, Oslo’yu; Dolmabahçe’yi unutma.
RAMAZAN
CAN (Devamla) – Sesimizi daha üst seviyede, daha üst perdede deklare etmemiz
gerektiğine inanıyorum.
Ne
diyor Süleyman Soylu? “Bizim bir derdimiz var.” diyor. 
FAHRETTİN
YOKUŞ (Konya) – Bebek katilini unutma. Avukat gönderilen bebek katilini unutma.
RAMAZAN
CAN (Devamla) – Bizim derdimiz… Dağlarda, taşlarda, yaylalarda, şehirlerde
bacılarımız, kardeşlerimiz, analarımız, babalarımız, dedelerimiz huzurlu bir
şekilde, Kürt’üyle, Çerkez’iyle, Laz’ıyla bütün bu güzel coğrafyada,
yaylalarında bülbüllerin öttüğü bir ortamda huzur ve barış içerisinde yaşamamız
gerektiğini söylüyor, bunun için mücadele ediyor. Buna halel getirmek
isteyenleri kınıyorum.
FAHRETTİN
YOKUŞ (Konya) – Geçeceksin onu, geçeceksin.
RAMAZAN
CAN (Devamla) – Grup önerisini Genel Kurulun takdirine sunuyor, hepinizi saygı
ve muhabbetle selamlıyorum. (AK PARTİ sıralarından alkışlar)
BAŞKAN
– Teşekkürler.
FAHRETTİN
YOKUŞ (Konya) – Süleyman Soylu’yu kına.
BAŞKAN
- İYİ PARTİ Grubunun önerisini oylarınıza sunuyorum: Kabul edenler… Etmeyenler…
Öneri kabul edilmemiştir.
Sayın
Akbaşoğlu, sizin söz talebiniz devam ediyor mu?
MUHAMMET
EMİN AKBAŞOĞLU (Çankırı) – Sonra, sonra…
BAŞKAN
– O zaman, Sayın Oluç’un önce söz talebi vardı…
ENGİN
ÖZKOÇ (Sakarya) – Sayın Başkan, usul hakkında bir şey söyleyebilir miyim,
müsaade eder misiniz?
BAŞKAN
– Size de vereceğim.
Buyurun.
ENGİN
ÖZKOÇ (Sakarya) – Usul hakkında yani kayıtlara geçsin diye söylüyorum.
Sayın
Başkan, bir grup başkan vekili söz istediğinde, grup başkan vekiline Türkiye
Büyük Millet Meclisi Başkan Vekili “Daha önceden bir söz talebiniz vardı,
buyurun.” dediğinde “Diğerleri konuşsun, ben sonra konuşacağım.” demez. 
MUHAMMET
EMİN AKBAŞOĞLU (Çankırı) – Hayır, önce basıldı…
ENGİN
ÖZKOÇ (Sakarya) – O ilk önce ne konuşacaksa konuşsun, biz de kendisi hakkında
ne konuşulacaksa konuşuruz. Tekrar söz almak istiyorsa tekrar da söz alabilir
diyorum.
Saygılar
sunuyorum.
BAŞKAN
– Teşekkür ederim Sayın Özkoç.
Ben
tabii, beyanları esas alıyorum, diğer kısmını hepinizin anlayışına ve takdirine
bırakıyorum.
Konuşacak
mısınız yoksa devam ediyor mu aynı şekildeki tutumunuz?
MUHAMMET
EMİN AKBAŞOĞLU (Çankırı) – “Sizin konuşmacınız var, konuştuktan sonra söz
vereceğim.” dediniz, ben de “Peki.” dedim. Söz istemedim henüz. 
BAŞKAN
– Yok, hayır, hayır, şöyle yapıyorum…
MUHAMMET
EMİN AKBAŞOĞLU (Çankırı) – Değerli Başkanım, söz vermeden önce, benimle ilgili
de ismimden bahsedildiği için bir açıklamada ve bir beyanda bulunacaktım ancak
dediniz ki: “Sizin de grubunuz adına konuşmacı olacak, daha sonra vereyim.” Ben
de “Hayhay.” dedim ve oturdum. Henüz söz istemedim ancak söz isteyenlerin
mikrofonlarının yanıp söndüğünü görünce buyurun, öncelikli olarak konuşulsun,
ben de konuşacağım dedim; durum bundan ibarettir, bu kadar basit arkadaşlar. 
BAŞKAN
– Sayın Akbaşoğlu, anlaşıldı. Ben, sadece onun için demedim, şunu da
söylüyorum: Mesela bir konu görüşülüyorsa onu tamamlayalım, sonra grup başkan
vekillerine söz verelim şeklinde bir yöntem daha iyi olur dedim. Bu, kanun
maddeleri görüşülürken de geçerli, şimdi de geçerli olmalı çünkü bütünlüğü
bozmadan grup önerisini tartışıp oylayalım, sonra varsa sataşma ya da cevap
isteği onları karşılayayım, o amaçla söyledim. Bu yöntemi diğer konularda da
aynı şekilde uygulamaya çalışacağım. 
Sayın
Oluç’un söz talebi vardı, buyurun. 
V.- AÇIKLAMALAR (Devam)
27.- İstanbul Milletvekili Hakkı Saruhan Oluç’un, Kırıkkale Milletvekili
Ramazan Can’ın İYİ PARTİ grup önerisi üzerinde AK PARTİ Grubu adına yaptığı
konuşmasındaki bazı ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Biraz
evvel Adalet ve Kalkınma Partisinden konuşma yapan hatip partimizin
seçimlerdeki taktiğine ilişkin bir eleştiride bulundu, buna dair birkaç cümle
söylemek istiyorum. 
Şimdi,
biliyorsunuz, demokratik siyasette siyasi partilerin çeşitli taktikleri,
stratejileri olabilir; bu, demokratik siyasetin gereğidir. Ve biz bir muhalefet
partisi olduğumuz için muhalefet partisinin temel yaklaşımı da esas itibarıyla
iktidar partisiyle, onun ittifaklarıyla mücadele etmek, eleştirmek,
yanlışlarını söylemek, bu eleştiriler karşılanıyorsa bunu takdir etmek, yok, bu
eleştiriler ciddiye alınmıyorsa, karşılanmıyorsa mücadele ederek iktidar
partisinin iktidar alanını daraltmak, iktidardan indirmek; bir demokratik
siyasetteki muhalefet partisinin temel görevi zaten budur. 
(Mikrofon
otomatik cihaz tarafından kapatıldı)
BAŞKAN
– Devam edin Sayın Oluç, buyurun. 
HAKKI
SARUHAN OLUÇ (İstanbul) – Aksi takdirde muhalefet partisi olarak anılmasına ve
muhalefet partisi olmasına gerek de yoktur. 
Şimdi,
dolayısıyla bizim seçimlerdeki taktiğimiz esas itibarıyla batı kentleri
açısından baktığımızda, büyükşehirler açısından baktığımızda iktidar
ittifakının iktidar alanını, egemenlik alanını daraltacak bir doğrultudadır.
Bunu eleştirebilirsiniz ama bunu herhangi bir şekilde bir suçmuş gibi topluma
anlatmak, bunun büyük bir vebal yarattığını topluma anlatmak demokratik
siyasetten nasibinizi almamış olmanız demektir. Dolayısıyla partimizin siyasi
taktiği ve strateji bu seçimlerde, yerel seçimlerde, 31 Martta tutmuştur, onu
uyguladık, seçmenlerimiz bunu doğru bulmuştur ve özellikle batı kentlerine
baktığımızda Hatay’dan başlayalım bütün Akdeniz Bölgesi, Ege, Marmara’ya kadar
gelen bütün kentlerde sonuç almıştır. Bundan dolayı da çok takdir ettik
seçmenlerimizi ve teşekkür ettik. 
(Mikrofon
otomatik cihaz tarafından kapatıldı)
BAŞKAN
– Bağlayın sözlerinizi.
HAKKI
SARUHAN OLUÇ (İstanbul) – Bağlıyorum.
Dolayısıyla
bunu eleştirebilir iktidar ittifakı ama bunu bir suç gibi yansıtmaya çalışması
dediğim gibi demokratik siyasetten nasibini almamış olmak demektir. İçişleri
Bakanı sıfatıyla aslında bir iktidar ittifakının militanı gibi çalışmış olan
kişinin de aynı tutum içinde olduğunu seçim çalışmaları boyunca biz izledik,
gözledik, kendisinin hukuk ve demokrasiden herhangi bir nasibini almadığını da
biliyoruz zaten, onu tekrar söylemeye gerek yok.
Teşekkür
ederim.
BAŞKAN
– Teşekkürler Sayın Oluç.
Sayın
Ağıralioğlu…
28.- İstanbul Milletvekili Yavuz Ağıralioğlu’nun, devletin belgeyle
bilgiyle konuşması ve devlet ciddiyetine yakışır cümleler kurulması gerektiğine
ilişkin açıklaması
YAVUZ
AĞIRALİOĞLU (İstanbul) – Gözden kaçmasın istiyorum. Müracaatımızın, talebimizin
sebebi şu: “Anlaşma, sözleşme imzalandı. Sözleşmenin altında Temel
Karamollaoğlu’nun ve Meral Akşener’in imzası var.” Lütfen dinleyin, internette
var, hâlen bulabilirsiniz. “Meral Akşener’in ve Temel Karamollaoğlu’nun PKK’yla
yapılmış anlaşmada imzaları var.” Cümle böyle. 
Şimdi
bu cümleye mukabele etmemizin sebebini biliyorsunuz, algıyı yönetelim de ne
olursa olsun hevesine kurban gitmesin siyaset istiyoruz yani “Biz algıyı
yönetelim, seçim bitsin, sonra Allah kerimdir, bakarız.” denmesin yani devlet
belgeyle konuşsun, bilgiyle konuşsun, devlet ciddiyetine yakışır cümleler
kurulsun. Şimdi, bu belge varsa beyefendinin elinde, Türkiye Cumhuriyeti
devletinin İçişleri Bakanı olarak bu belgeyi kamuoyuna sunsun, mahkemeye sunsun
ya da bize de bildirsin. Ben televizyonda konuşurken dinliyorum beyefendiyi.
“Sancaktepe ilçesinin belediye encümen listesinde 4’üncü sıradan aday olan
filanca şahıs…” diye bir şeyden bahsediyor Süleyman Bey.
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın sözlerinizi.
YAVUZ
AĞIRALİOĞLU (İstanbul) – PKK’lı olduğu iddiasında. “Filanca isimli şahıs İYİ
PARTİ’nin hem de İçişleri Bakanlığı yapmış Meral Akşener’in…” -istihzalarını da
cümlelerine ekleyerek- cümlesini canlı yayında dinliyorum. Dinlerken Sancaktepe
ilçeye telefon açıyorum, diyorum ki: “Arkadaşlar, Süleyman Bey’in televizyonda
söylediği isim bizim listemizde mi?” “Vallahi yok Başkanım.” “Ya, bizim
listemizde olmayabilir, olur ki gözden kaçmıştır, CHP’nin listesinde mi?”
“Böyle bir isim yok Başkanım.” “Ya, arkadaşlar, bizde, İstanbul’da böyle bir
aday var mı?” Bütün bu sorularımın tamamına “Başkanım, ne böyle bir isim ne
böyle bir aday ne bizim böyle bir üyemiz ne CHP’de böyle bir isim var.” Şimdi,
bütün bunlarla yapılmaya çalışılan şey nedir arkadaşlar? Sonra “Meral
Akşener’in PKK’lıları”, “İYİ PARTİ’nin PKK’lıları” diye konuşmalar var peşine
eklenen. Şimdi, ondan sonra, ben tekrar bakıyorum, olur ki gözümüzden kaçmıştır
yani iyi hâl kâğıdı verilmiş olmasına rağmen gözümüzden kaçmıştır. 
(Mikrofon
otomatik cihaz tarafından kapatıldı)
YAVUZ
AĞIRALİOĞLU (İstanbul) – Tamamlıyorum.
BAŞKAN
– Bağlayın lütfen.
YAVUZ
AĞIRALİOĞLU (İstanbul) – Devletle bizim münasebetimiz şöyle değil: “Biz burada
bize verilmiş iyi hâl kâğıdına itirazı meşru saymayız.” diyen bir asabiyeyle de
davranmayız biz. İçişleri Bakanımız şifahi olarak bile bize dese ki:
“Arkadaşlar, iyi hâl kâğıdı verilmiş olabilir ama biz biraz endişeliyiz. Şu,
şu, şu isimler devletin, milletin istikbaliyle ilgili sıkıntılıdır.” Orada da
müdahale hakkımız mahfuz; biz de yaparız, CHP de yapabilir. Yani “Gözden
kaçmıştır ama şunlara bakın…” Hassasiyet talep ederseniz ona da döneriz. 
Şimdi,
bütün bunları yapmak yerine devlet istihbarat raporlarını sallayarak meydanda
seçim yönetemez arkadaşlar, yönetemez. Bu yapılan, teşebbüs edilen şeyin tam
aslı şudur: “Ben algıyı yöneteyim, algıyla seçimin sonucunu alayım, gerisi
Allah kerim.” Devleti yöneteceklerin ciddiyetine yakışmaz bu, ona dikkat çekmek
istiyoruz. Yine önergemiz reddedildi, bunu şuna alamet yaptık... Sadece diyor
ve algıyı yönetiyorsunuz. Aslında dediklerinizin iftira olduğunu siz de
biliyorsunuz. Sadece bu dediklerinize tenezzül etme hastalığından kurtarmaya
çalışıyoruz devletin dilini. 
Teşekkür
ederim.
BAŞKAN
– Teşekkürler Sayın Ağıralioğlu.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu…
ENGİN
ÖZKOÇ (Sakarya) – Sayın Başkan…
BAŞKAN
– Gördüm, söz talebinizi karşılayacağım Sayın Özkoç.
29.- Çankırı Milletvekili Muhammet Emin Akbaşoğlu’nun, İstanbul
Milletvekili Hakkı Saruhan Oluç’un ve İstanbul Milletvekili Yavuz
Ağıralioğlu’nun yaptığı açıklamasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim.
Sayın
Başkan, değerli milletvekilleri; tabii, burada biraz evvel ilgili önerge
üzerinde grup başkan vekillerinin konuşmasını dinledik, orada birtakım
ithamlarda bulunuldu. Bunlarla ilgili şunu ifade etmek isterim ki bir kere,
tabii, aslında müflis tüccar eski defterleri karıştırırmış. Bir sivil toplum
kuruluşu olarak bilindiği dönemdeki ilişkilerden hareketle, FETÖ’nün FETÖ
olduğu zamandan sonra onlarla beraber iş tutanların ayrımını bu millet gayet
iyi yapıyor; bundan herkes emin olsun. 
FAHRETTİN
YOKUŞ (Konya) – Arkanda oturuyorlar, arkanda hepsi! Aynaya bak, aynaya!
MUHAMMET
EMİN AKBAŞOĞLU (Çankırı) – İkinci olarak, ikinci olarak değerli arkadaşlar,
“Kandil beni destekliyor.” diyen bazı belediye başkanlarına verilen destekler
ve hakikaten... 
(Mikrofon
otomatik cihaz tarafından kapatıldı)
BAŞKAN
– Devam edin Sayın Akbaşoğlu, buyurun. 
MUHAMMET
EMİN AKBAŞOĞLU (Çankırı) – “Batıda AK PARTİ ve MHP’ye kaybettireceğiz.”
şeklindeki stratejik ortaklıklar nedeniyle Sayın İçişleri Bakanımızın siyasi
eleştirileri ortaya konmuş ve milletin huzurunda bunlar gündeme gelmiştir ve
milletimiz de bununla ilgili kanaatini ortaya koymuştur. Dolayısıyla, olayı
kendi bağlamında değerlendirmek ve onu bağlamından kopartarak değerlendirmemek
gerekir diyorum.
Teşekkür
ediyorum, sağ olun. 
BAŞKAN
– Teşekkürler Sayın Akbaşoğlu. 
FAHRETTİN
YOKUŞ (Konya) – İftirayı tasdikliyorsun öyle mi? Allah’tan kork ya! İftirayı
tasdikliyorsun öyle mi? 
BAŞKAN
– Sayın Özkoç… 
MUHAMMET
EMİN AKBAŞOĞLU (Çankırı) – İftira değil, iftira değil. 
FAHRETTİN
YOKUŞ (Konya) – Allah’tan kork ya! Allah’tan kork ya! Bir de oruç tutuyorsun
ya!
BAŞKAN
– Sayın Yokuş lütfen…
FAHRETTİN
YOKUŞ (Konya) – Bir de oruç tutuyorsun!
MUHAMMET
EMİN AKBAŞOĞLU (Çankırı) – İftirayı siz yapıyorsunuz. İftirayı siz
yapıyorsunuz.
FAHRETTİN
YOKUŞ (Konya) – Allah’tan kork! Bunlar adamı dinden çıkarır ya!
BAŞKAN
– Evet, Sayın Özkoç, buyurun. 
30.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu’nun yaptığı açıklamasındaki bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, eğer birileri hesabı ödemedilerse daha yani
hesap kapanmamışsa önünüze er ya da geç o hesabı ödemek için birisi faturayı
koyar. (CHP sıralarından alkışlar) 
Cumhuriyet
Halk Partisi, Fetullahçı terör örgütü ve tüm terör örgütleriyle ilgili önlerine
fatura konulmayan siyasi partilerin Türkiye Büyük Millet Meclisinde önüne
fatura konulmasıyla ilgili talepte bulunmuştur. Burada İYİ PARTİ’nin önergesi
verildiğinde de ayağa kalkarak söyledik, dedik ki: “Siz gerçekten terör
örgütünün yanında duran siyasi partileri bulup gerekli cezayı vermek mi
istiyorsunuz? O zaman, kim Genelkurmay Başkanımızı bir terör örgütünün gizli
tanıklığıyla müebbet hapse 2 kere mahkûm ettirdiyse, araştırma önergesine
‘evet’ deyin, onu bulalım.” 
(Mikrofon
otomatik cihaz tarafından kapatıldı)
BAŞKAN
– Bağlayın sözlerinizi Sayın Özkoç.
Buyurun.
ENGİN
ÖZKOÇ (Sakarya) – Fetullahçı terör örgütünün başıyla ilgili methiyeler düzüp,
onun generallerini göreve getirerek darbe kalkışmasına neden olup, 250 şehit
verilmesine hangi siyasi parti neden olduysa işte bu araştırma önergesine “evet”
deyin, bulalım dedik. Siz hiçbirisine “evet” demediniz. Biz el kaldırdık, siz
onu reddettiniz. O yüzden burada “Terör örgütünün yanında duran, arkasında
duran.” diye hamaset yapmayın. Yüreğinizi de biliyoruz, vicdanınızı da
biliyoruz, aklınızı da biliyoruz.
Sayın
Başkan, bir şeyi daha açıklığa kavuşturalım. Fetullah’ın Fetullah terör örgütü
olduğu tarihten, bundan önce Sayın Tayyip Erdoğan’ın konuşması var.
(Mikrofon
otomatik cihaz tarafından kapatıldı)
BAŞKAN
– Lütfen bağlayın Sayın Özkoç.
ENGİN
ÖZKOÇ (Sakarya) – “Eğer böyle giderseniz sizi terör örgütü ilan ederim.” diyor.
Kayıtlarda var, televizyonlarda söyledi. Şimdi, 17-25 Aralık Fetullahçı
sevgisinin teröre dönüştüğü tarih. Neden? Bankalardan bakanların hesabının
çıktığı, evlerde kutu kutu paraların çıktığı, bizzat Hükûmetin içinde bulunan
insanların soygunlara karıştığı tarih. Yani aranız bozulmasaydı terör örgütü
değildi; aranız bozuldu, bütün kirli, pis her şey ortaya çıktı, terör örgütü… 
Peşinizi
bırakmayacağız, bu millet sizin de bizim de kim olduğumuzu anlayacak ve bu ülke
ilelebet size rağmen payidar kalacaktır. (CHP sıralarından alkışlar) 
BAŞKAN
– Değerli grup başkan vekilleri, söz talebiyle sisteme girdiğinizi görüyorum.
Sadece birer dakika söz vereceğim, aksi takdirde bu tartışma çok daha fazla
uzayacak ve gündeme geçmemiz mümkün olmayacaktır.
Sadece
birer dakikayla derdinizi ifade etmeniz için söz veriyorum.
Sayın
Ağıralioğlu...
31.- İstanbul Milletvekili Yavuz Ağıralioğlu’nun, 17-25 Aralığın bütün
yolsuzlukların ortaya çıktığı süreç içerisinde önemli bir milat olduğuna
ilişkin açıklaması
YAVUZ
AĞIRALİOĞLU (İstanbul) – Hızlı konuşmam lazım o yüzden.
BAŞKAN
– Evet.
YAVUZ
AĞIRALİOĞLU (İstanbul) – 17-25 Aralığın bütün yolsuzlukların ortaya çıktığı
süreç içerisinde önemli bir milat olduğuna ama onun bir yargı darbesi olduğuna
dair kanaat sahibiyiz biz. Yani birbirinden farklı soruşturma süreçleri içeren
dosyaların bekletilip siyasi sonuç doğuracak şekilde istiflendiği bir tarihtir.
İthamlar doğrudur kahir ekseriyet, mutlaka birtakım ilaveler yapılmıştır, çıkarılmıştır
ama ana şemada ben suistimalin, yolsuzluğun, usulsüzlüğün, ahlaksızlığın
belgelendiğini düşünüyorum. Ama bunların belgelenme şeklinin, süreç içerisinde,
seçime ramak kala seçim sonucunu değiştirecek bir yargı darbesine
dönüştürüldüğünü de ifade ediyorum. Şöyle bir şey çıkmasın konuşmalarımızdan:
“Aranız bozulmasaydı terör örgütü değildi.”den “Fetullahçı organizasyon bir
terör örgütü değildir.” gibi bir zehaba kapılmasın kimse. Bu bir kalkışmadır,
büyük bir kalkışmadır. 
(Mikrofon
otomatik cihaz tarafından kapatıldı) 
YAVUZ
AĞIRALİOĞLU (İstanbul) – Onun evvelindeki sizin ferasetsizliğinizin bize
ödettiği ağır bedele rağmen, size kızmamızın sebebi şudur: Siz başınızı duvara
vurana kadar, siz başınıza bir bela gelene kadar anlamıyorsunuz, ona sitem
ediyoruz.
BAŞKAN
– Teşekkür ederim Sayın Ağıralioğlu.
YAVUZ
AĞIRALİOĞLU (İstanbul) – İkazlarımızı ciddiye almıyorsunuz. Ne zaman ki size
dokunuluyor, size dokunulduğu tarihten sonra siz terör tanımını
değiştiriyorsunuz. Dolayısıyla bu, sizi devlet yönetiminde keyfî yapıyor, ona
dikkat çekmek istedim.
BAŞKAN
– Teşekkürler Sayın Ağıralioğlu.
Sayın
Akbaşoğlu, lütfen, bir dakika süreyle siz de özetleyin.
32.- Çankırı Milletvekili Muhammet Emin Akbaşoğlu’nun, devleti FETÖ’den
ve bütün terör örgütlerinden temizleyenin AK PARTİ olduğuna ilişkin açıklaması
MUHAMMET
EMİN AKBAŞOĞLU (Çankırı) – Çok teşekkür ederim Değerli Başkan.
Değerli
milletvekilleri, ben değerli mevkidaşımızın bıraktığı yerden alayım. Evet, hiç
kimse anlamamış. CHP Genel Sekreteri Kasım Gülek’ten merhum Özal’a, Demirel’e
kadar, efendim, yıllarca bu maalesef anlaşılamamış ve herkes, bütün siyasi
partiler referans mektupları yazmışlar.
AYLİN
CESUR (Isparta) – Demirel uyardı, asker dikkate almadı. Demirel’i
karıştırmayın.
AYHAN
ALTINTAŞ (Ankara) – Eski defter...
MUHAMMET
EMİN AKBAŞOĞLU (Çankırı) – Kasım Gülek Bey ile Fetullah Gülen’in arasındaki
münasebetlerden tutun bugünlere kadar hangi serencamdan geldiğini bütün hepimiz
biliyoruz. Dolayısıyla bunu anlayan AK PARTİ, bununla mücadele eden AK PARTİ. Herkes
sivil toplum kuruluşu olarak bildiğinde bu münasebetleri devam ettiregeldiler.
Ancak ne zaman ki yargı darbesiyle, 15 Temmuzla bu konuda devleti ele geçirmeye
yönelik takiyeci bir terör örgütü olduğu ortaya çıktı.
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) - Devletin Millî Siyaset Belgesi’ne konulmak suretiyle
PKK gibi, bütün terör örgütleri gibi mücadele edilmesi gerektiği kararı alındı.
BAŞKAN
– Teşekkürler Sayın Akbaşoğlu. 
MUHAMMET
EMİN AKBAŞOĞLU (Çankırı) - Bunu alan ve mücadele eden, devleti FETÖ’den ve
bütün terör örgütlerinden temizleyen AK kadrolardır, AK PARTİ’dir arkadaşlar;
bu, herkes tarafından böyle bilinmelidir. 
Teşekkür
ederim. (AK PARTİ sıralarından alkışlar) 
BAŞKAN
– Teşekkürler Sayın Akbaşoğlu. 
Sayın
Kurtulan, buyurun. 
33.- Mersin Milletvekili Fatma Kurtulan’ın, HDP’nin Türkiye’nin
geleceğini, birlik ve beraberliğini risk altında gördüğü için önemli bir
strateji ortaya koyduğuna ilişkin açıklaması
FATMA
KURTULAN (Mersin) – Teşekkür ediyorum Sayın Başkan. 
Tüm
bu tartışmalar partimizin seçim stratejisine dayalı olarak yürüyor, anlıyoruz
tabii ki bunu. HDP’ye “terörist” demeye devam edin ama HDP tüm dengeleri
bozmaya, altüst etmeye devam edecek.
HDP
Türkiye’nin geleceğini, birlik ve beraberliğini, kardeşçe yaşamını risk altında
gördüğü için önemli bir strateji ortaya koydu. İş tamamlanmadı. İnşallah,
24’ünde sonu muhteşem olan bir sonuca tekrar HDP yüklenerek başarı
sağlayacaktır. AKP yine tekrar şunu söyleyerek meydanlarda olacaktır: “Orada yine
bir şeyler oldu.” diyecektir. Evet, yine, tekrar, 23’ünde İstanbul’da yine bir
şeyler olacak; tüm Türkiye’ye şimdiden hayırlı olsun diyorum.
Teşekkürler.
(HDP sıralarından alkışlar) 
BAŞKAN
– Teşekkürler değerli milletvekilleri. 
Halkların
Demokratik Partisi Grubunun İç Tüzük’ün 19’uncu maddesi…
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sonra…
MUHAMMET
EMİN AKBAŞOĞLU (Çankırı) – Sayın Başkan, sadece kayıtlara geçmesi açısından bir
şey söyleyeceğim. 
BAŞKAN
– Sayın Akbaşoğlu, bakın…
MUHAMMET
EMİN AKBAŞOĞLU (Çankırı) – Sayın Yavuz Bey… Şu şekilde bir bilgiyi paylaşmış
oluyorum, bilgisine sunuyorum sadece Meclisin. Efendim, Sancaktepe’den İsmail
Budak. Bu, PKK’yla bağlantılı bir isim olarak zikredilebilir. Biraz evvel Sayın
Süleyman Soylu’nun açıkladığı isimlerle ilgili beyanatta bulunmuştu. Bu, bu
şekilde açık bir durum, evet. 
BAŞKAN
– Değerli milletvekilleri, Halkların Demokratik Partisi Grubunun İç Tüzük’ün…
YAVUZ
AĞIRALİOĞLU (İstanbul) – Bize bir şey demiş oldu Başkanım. 
BAŞKAN
– Sayın Ağıralioğlu, kayıtlara geçmek üzere… 
YAVUZ
AĞIRALİOĞLU (İstanbul) – Bizim listelerimizdekiler PKK’lı mı demek istediniz
Beyefendi?
BAŞKAN
– Sayın Ağıralioğlu, kayıtlara geçmesi için bir cümleniz varsa alayım aynı
şekilde ama mikrofonu açmıyorum, sadece kayıtlara geçsin diye bir söz varsa…
YAVUZ
AĞIRALİOĞLU (İstanbul) – Muhammet Bey, ben yanlış mı anladım: “Listenizdeki
PKK’lı” gibi bir şey mi dediniz? 
MUHAMMET
EMİN AKBAŞOĞLU (Çankırı) – Hayır. “Belirttiği isimlerle ilgili var mı, yok mu?”
dediniz ya…
YAVUZ
AĞIRALİOĞLU (İstanbul) – 29 kişi…
YASİN
ÖZTÜRK (Denizli) – Haber o, haber o. Gazetede yazılan haber.
MUHAMMET
EMİN AKBAŞOĞLU (Çankırı) – Tamam, o haberle ilgili bir beyanatta bulunuyorum,
söylüyorum. 
BAŞKAN
– Değerli arkadaşlar, anlaşıldı.
YAVUZ
AĞIRALİOĞLU (İstanbul) – 29 kişiyle ilgili ben tek tek –canlı- video çektirdim,
“tweet” attım. Başka türlü yetişemedik, kamuoyuna sesimizi duyuramadık. İtham
edilen, PKK’lı olmakla suçlanan meclis üyelerimizin tek tek görüntülerini,
konuşmalarını aldım, “tweet” olarak atmak zorunda kaldım. 
Bir
de bunlarla ilgili bir şey daha söyleyeyim, madem konuşuldu. Bu
arkadaşlarımızın, ismi geçen arkadaşlarımızın devlet hizmetlerinde yaptıkları
önemli işler var. Devlet mahrem sırlarını böyle saçma sapan bir dille ifşa
etmez. Ayıptır be! Güneydoğuda terörle mücadelede bu isimler PKK mücadelesinde
stratejik bazı mevzilere girsinler diye özel mevzilendi. Bunları ifşa etti.
Devlet namusunu ifşa etmez, etti. Defalarca uyardık, dedik ki: Ya demeyin.
MUHAMMET
EMİN AKBAŞOĞLU (Çankırı) – Onlarla ilgisi yok.
YAVUZ
AĞIRALİOĞLU (İstanbul) – İstihbarat raporları üzerinden konuşmayın. Bu
propaganda yapılmaz dedik, dinlemediniz. En son ortaya çıktı ki dediğiniz
isimlerin öyle bir şeyi olmadığı gibi devletin bazı stratejik müdahalelerinde
görev almış aileler. Yarın devlet bir şey yapacak olur, aile bulamayız
yanımızda.
MUHAMMET
EMİN AKBAŞOĞLU (Çankırı) – Sonuç itibarıyla bu başka bir durum, sizin
bahsettiğiniz durum değil. 
BAŞKAN
– Teşekkürler Sayın Ağıralioğlu.
VI.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Grup Başkan Vekilleri Mersin Milletvekili Fatma
Kurtulan ve İstanbul Milletvekili Hakkı Saruhan Oluç tarafından, Türkiye’de
kaygı verici boyutlara ulaşan genç işsizliği ve gençlerin yaşadığı sorunların
çeşitli yönleriyle araştırılması amacıyla 23/5/2019 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin ön
görüşmelerinin, Genel Kurulun 23 Mayıs 2019 Perşembe günkü birleşiminde
yapılmasına ilişkin önerisi
BAŞKAN
– Değerli milletvekilleri, Halkların Demokratik Partisi Grubunun İç Tüzük’ün
19’uncu maddesine göre verilmiş bir önerisi vardır; okutup işleme alacağım ve
oylarınıza sunacağım.
23/5/2019
Türkiye Büyük Millet Meclisi Başkanlığına
Danışma
Kurulu 23/5/2019 Çarşamba günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Hakkı
Saruhan Oluç
 İstanbul

 Grup
Başkan Vekili
Öneri:
23
Mayıs 2019 tarihinde, Mersin Milletvekili Grup Başkan Vekili Fatma Kurtulan ve
İstanbul Milletvekili Grup Başkan Vekili Hakkı Saruhan Oluç tarafından (2508
grup numaralı) Türkiye'de kaygı verici boyutlara ulaşan genç işsizliği ve
gençlerin yaşadığı sorunların çeşitli boyutlarıyla araştırılması amacıyla
Türkiye Büyük Millet Meclisine verilmiş olan Meclis araştırması önergesinin
diğer önergelerin önüne alınarak görüşmelerinin 23/5/2019 Çarşamba günkü
birleşimde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Halkların Demokratik
Partisi Grubu adına Batman Milletvekili Necdet İpekyüz konuşacaktır.
Buyurun
Sayın İpekyüz. (HDP sıralarından alkışlar) 
Süreniz
beş dakikadır.
HDP
GRUBU ADINA NECDET İPEKYÜZ (Batman) – Sayın Başkan, değerli vekiller; Türkiye
gerçekten kaygı verici bir kriz döneminden geçmekte ve dış politikasından
ekonomik krizine, yaşanan birçok probleme rağmen gençlerle ilgili sorunlar
gündeme getirildiğinde hiç dikkate alınmamakta, ötelenmektedir. 
“Genç”
dediğimiz kimdir? Uluslararası anlaşmalara göre ve ILO’ya göre, OECD’ye göre,
Birleşmiş Milletlerin verilerine göre 15 ile 24 yaş arası kişi genç olarak
kabul edilmekte ve buna göre veriler düzenlenmekte. Türkiye’de bu sayı ne
kadardır? Türkiye İstatistik Kurumuna göre, baktığımızda yüzde 15,8; yüzde
16’ya yakın bir genç nüfus var. Bu ne kadar? 13 milyon ve son yapılan
istatistiklere göre gerçekten bir genç nüfus da gelmekte özellikle bazı
bölgelerde.
Tekrar
TÜİK verilerine baktığımızda, hane halkı araştırmasına göre 2019’da 15 yaş üstü
işsizlik verileri 4 milyon 730 bin, oran ise yüzde 15’e yakın. Bunlar TÜİK’in
verileri, bildiğiniz gibi bu orana yansımayan birçok veri de var. Türkiye’deki
genel işsizlik oranı yüzde 26 civarında, yarısından fazlası genç. Bu gençlerin
bölgesel farklılıklarına da baktığımızda, bölgesel farklılığı dikkate
aldığımızda, ben Batman vekili olarak, Batman’daki, Antalya’daki işsizlik
oranına baktığımda bölgeler arasında ciddi bir farklılık söz konusu. 
Dezavantajlılar,
zor koşullarda yaşayanlar, şiddet altında yaşayanlar, -istihdam olmadığı,
yatırım gitmediği için- işsizlik açısından da başlı başına bir problem
yaşamaktadırlar. Ne zaman ki barış ortamı sağlanmış, ne zaman ki şiddet
azalmışsa işsizlik verilerinde de düzelme olduğu Türkiye’deki verilerden de
anlaşılmaktadır, dünyadaki veriler de bunu göstermektedir.
Bugün
Türkiye’de gençlerle ilgili birçok konu konuşulurken işsizlikle beraber
Türkiye’de genç akademisyen, üniversite mezunu, doktoralı, yüksek lisanslı
işsizler de bu sayıyı giderek artırmaktadır. Bir taraftan boyuna üniversite
açıyoruz, üniversiteler kuruyoruz, dün bile Plan ve Bütçeden üniversite için
onay geldi, önümüzdeki hafta buraya gelir. Türkiye’de genç üniversite mezunları
işsizdir, yüksek lisans eğitimi alanlar işsizdir. Ve de ne oluyor? Ciddi bir
nüfus yurt dışına çıkmak istiyor ve giderek Türkiye’yi terk ediyor. Bunun
yanında, bunu belirtmek lazım, ciddi bir genç nüfus da artık Türkiye
cezaevlerinde bu problemle baş başalar. 
Ciddi
bir kriz… Bu krizde gençlerle beraber kadınları da unutmamak lazım. Türkiye’de
4 kişiden 1’i işsizken 3 kadından 1’i işsiz. Ve ne oluyor? İşsiz kalmayı
sıradan -yüksek işsizlik oranının arttığı bir ortamda yaşıyoruz- ve olağan
görüyoruz. Genç işsizlik çığ gibi büyüyor, kadınların problemi çığ gibi büyüyor
ve ustalaştığımız tek şey, iktidarın işsizlik için yaptığı, yatırımlar değil,
işsizliği artırmaktır.
Tartışmamız
gereken rakamlar değil, bunlara yönelik çözümler bulmaktır. Bakın, arkadaşlar
“mevsimlik işçi” kavramı… Dünya tarihini, literatürü taradığımızda bu kavram
aslında bu ülkenin ayıplarından biridir. Ve mevsimlik işçiler, Suruç’ta üç gün
önce polis noktasında durduğu hâlde, güvenlik noktasında durduğu hâlde
taranıyor ve bu Meclis bu konuyu soramıyor. İnsanlar fındık ağacı görmemiş
fındık toplamaya gidiyorlar. İnsanlar kendi topraklarında yetiştiremediği için
başka yerlere gidiyorlar minibüslerle. Bunlar bu tür muameleleri yaşıyorlar. 
Bakın,
tekrar ne oldu? Eyüp Dal, bu ismi hatırlıyor muyuz? Antep Şahinbey’de benzin
döküp kendini yaktı. Ne dedi? “İşsizim.” dedi. Ne oldu Tekirdağ’ın Ergene
ilçesinde? Saffet… Soyadını vermiyorum. Sabah uyandılar, iple asılı bir
şekilde… Ne dedi bıraktığı mektupta? “Hakkımı helal ediyorum aileme. Ailemle
barışığım ama beni işsiz bırakanlara hakkımı helal etmiyorum, bu ortamı
yaratanlara helal etmiyorum.” Ve ne yapıyoruz? 
Bütün
bunlarla beraber bir yasal düzenleme yapılmıştı “İşsizlik Fonu” diye. Daha önce
İşsizlik Fonu’ndan yüzde 30 oranında bir pay çeşitli istihdam olanakları
yaratmak için ayrılıyordu. Bu Meclis açıldığında Cumhurbaşkanlığı
kararnamesiyle bu İşsizlik Fonu’nun bir kısmı, yüzde 50’si tekrar patronlara
aktarıldı. Bir taraftan ondan da mahrum oldular.
(Mikrofon
otomatik cihaz tarafından kapatıldı)
BAŞKAN
– Bağlayın sözlerinizi Sayın İpekyüz.
NECDET
İPEKYÜZ (Devamla) - Bütün bunlarla beraber, başta da söylediğim gibi,
Türkiye'nin içinde de bölgeler arası ciddi bir farklılık söz konusu. Bugün
Türkiye’de yüzde 35 işsiz desek; yüzde 40’ın üzerinde öğrenci işsiz desek,
yüzde 20’si kadın desek… 
Sevgili
arkadaşlar, biz bu kürsüden HDP vekilleri olarak gündeme getirdiğimizde her
şeyin altını bir şeyle doldurmak istiyorsunuz. Türkiye İstatistik Kurumu bir
çalışma yapmış ve Türkiye’deki en fazla genç işsizin olduğu illeri Batman,
Mardin, Şırnak ve Siirt olarak açıklıyor. En az istihdam olanaklarının olduğu
yer Batman, Mardin, Siirt, Şırnak. Bu verilerin altında yatan nedenlerden biri
de ülkedeki iç huzurdur, barıştır; bunun yürürlüğe girmesi lazım. Bu olmadığı
sürece genç işsizler -az önceki söylediğim isimler gibi- bunalıma girmekte, üniversite
mezunu oldukları hâlde dezavantajlı durumdadırlar.
Bunun
için, bizim bu araştırma önergesine destek vermemiz lazım, yüzleşmemiz lazım,
bunun önlemlerini almamız lazım. Sizden destek bekliyoruz.
Saygılarımla.
(HDP sıralarından alkışlar) 
BAŞKAN
– Teşekkürler Sayın İpekyüz.
Öneri
üzerinde söz sırası, İYİ PARTİ Grubu adına Konya Milletvekili Fahrettin Yokuş’a
aittir.
Buyurun
Sayın Yokuş. (İYİ PARTİ sıralarından alkışlar) 
Süreniz
üç dakikadır.
İYİ
PARTİ GRUBU ADINA FAHRETTİN YOKUŞ (Konya) – Sayın Başkan, değerli
milletvekilleri; hepinizi İYİ PARTİ adına saygı ve sevgiyle selamlıyorum.
Evet,
ülkemizin en önemli sorunlarından biri maalesef işsizlik. İşsizliğimizin her
geçen ay artarak devam etmesi aslında tesadüf değildir ve bu aylar, 2019 yılı
-iktidar partimizin on yedi yıllık iktidarının- en yüksek işsizlik oranını
yaşadığımız yıl olarak tarihe geçmiştir. 
İşsizliğin
bu denli yoğunlaşmasının sebeplerine baktığımız zaman, elbette ki Türkiye'nin
iyi yönetilememesinin bir sonucudur. Hepimiz biliyoruz ki Türkiye'de kayıt dışı
istihdam yüzde 35’lerin üzerinde. Yine hepimiz biliyoruz ki ülkemizde,
özellikle, kayıt dışı çalışan yabancı uyruklu sayısı 1 milyonun üzerinde. Yine
hepimiz biliyoruz ki Türkiye Cumhuriyeti devleti her geçen gün hukuk devleti
olmaktan uzaklaşıyor, demokrasimizin temel niteliklerini ülke olarak
kaybediyoruz. Artık Türkiye Cumhuriyeti devleti yeni sistemle beraber Batı’dan,
çağdaş toplumlardan, çağdaş dünyadan uzaklaşıyor. Tek adamın yönettiği, tek
adamın karar verdiği bir devlet yönetiminde elbette ki işsizliğin rekor
kırması, dövizin rekor kırması, faizlerin rekor kırması, enflasyonun rekor
kırması tesadüfi değildir. 
Görülmüştür
ki bu elbise bu vücuda uymuyor yani bu “başkanlık sistemi” denilen ucube
sistem, yarı Cumhurbaşkanlığı, partili filan neyse anlayamadığımız bu sistem
bize uygun değil. Uygun olmadığı için sorunlarımız artarak devam ediyor.
İşsizliğin bu noktalara gelmesinin en önemli sebebinin istihdam yaratamamak
olduğunu da artık hepimiz biliyoruz. Dünyada en yüksek faiz oranıyla borçlanan
bir ülke hâline geldiğimiz, bütçe açığımızın bir türlü kapanmadığı, yurt dışı
faiz ödemelerinin her yıl arttığı ve kendi ayakları üzerinde duramayan bir
ülkede elbette ki bunlar sonuçtur. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Yokuş, bağlayın sözlerinizi. 
FAHRETTİN
YOKUŞ (Devamla) – İşte, bu sonuçlardan kurtulmanın tek yolu, öncelikle hukuk,
adalet, adil paylaşım, hakça bölüşüm, en önemlisi de Türkiye Cumhuriyeti
devletinde yaşayan 82 milyon vatandaşı bir ve bütün görecek bir iktidar,
yönetim anlayışıdır. Eğer bunlara doğru iktidar partimiz yönelebilirse bu
sorunları hep beraber çözebiliriz ama mevcut yönetim anlayışlarıyla devam
ederlerse, inkârcı anlayışlarını sürdürürlerse “Biz her şeyi en iyi bilenleriz,
biz hep haklıyız.” demeye devam ederlerse, her konuyu kendilerine göre yontma
hastalığını sürdürürlerse daha bu kürsülerden işsizliği, enflasyonu, faizi ve
Türkiye’nin her türlü sorunlarının artarak devam ettiğini tartışmaya devam
ederiz diyor, hepinizi saygıyla selamlıyorum. (İYİ PARTİ sıralarından alkışlar)

BAŞKAN
– Teşekkürler. 
Öneri
üzerinde söz sırası, Cumhuriyet Halk Partisi Grubu adına Hatay Milletvekili
Serkan Topal’a aittir. 
Buyurun
Sayın Topal. (CHP sıralarından alkışlar) 
Süreniz
üç dakikadır. 
CHP
GRUBU ADINA SERKAN TOPAL (Hatay) – Teşekkür ediyorum Sayın Başkan. 
Değerli
milletvekilleri, hepinizi saygıyla selamlıyorum. 
Türkiye
Cumhuriyeti’mizin temel harcı elbette gençliktir. Daha dört gün evvel Gençlik
Bayramı’nı kutladık. Neden Gençlik Bayramı değerli arkadaşlar? Atatürk, Millî
Mücadele’nin başlangıcı olan 19 Mayısı gençliğe armağan etti. Neden? Çünkü
Çanakkale’den Kurtuluş Savaşı’na kadar Millî Mücadele’nin en ön saflarında
gençlik vardı; umutlarını bağımsızlık mücadelemize ışık yaptılar, bedenlerini
hiç çekinmeden toprağa şehit olarak sundular. Bu ülkenin her köşesinde
okullarımız yıllarca mezun vermedi; Galatasaray gibi, Tıbbiye gibi, Tokat
Onbeşliler gibi çünkü mezun olacak çocuklarımızın tamamı cephelerde bu ülkenin
bağımsızlığı için, özgürlüğü için canlarını feda ettiler. 
Atatürk
bu yüzdendir ki cumhuriyeti onlara emanet etti “Bütün umudum gençliktedir.”
dedi. Peki, biz gençlik için ne yapıyoruz değerli arkadaşlar, iktidar ne
yapıyor? Onlara ne sunduk, hangi hayalleri kurmalarına fırsat verdik? Maalesef
yok. Ve şu anda her 3 gençten 1’i maalesef işsiz, hepimiz çok iyi biliyoruz;
iktidar da çok iyi biliyor, iktidar ortağı da çok iyi biliyor. Umutları kırıldı
mı? Kırıldı. Şimdi, üniversitede konuşan her öğrenci maalesef okuldan atılıyor.
Sokakta hak talep eden her genç maalesef terörist ilan ediliyor, eylem yapan
her genç terörist ilan ediliyor. İş arayan genç maalesef işsiz, iktidar iş
olanağı sağlayamıyor. Bu bir gerçek arkadaşlar. 
Şimdi,
iktidara şunu soruyorum: Gençliğin hangi sorununu çözdünüz? Yurt sorunu çözüldü
mü? Eğitim sorunu? Çözülmedi. Burs sorunu? Çözülmedi. Ve maalesef şu anda
birçok genç işsizlikten dolayı evlenemiyor, yuva kuramıyor. 
Şimdi
“genç” deyince aklımıza ne geliyor? Umut, hayal geliyor; gelecek demek, üretim
demek, demokrasi demek, adalet demek, en önemlisi bağımsızlık demek, özgürlük
demek ama AK PARTİ iktidarında “gençlik” deyince aklımıza ne geliyor? Maalesef
işsizlik geliyor, umutsuzluk geliyor, gelecek kaygısı geliyor ve en önemlisi
nedir biliyor musunuz arkadaşlar? Beyin göçü geliyor maalesef. Şu ana kadar
iktidar gençliğin bütün bu sorunlarını çözebilecek bir proje sunmadı, sunamadı.
Gelin, birlikte çözüm üretelim. 
Son
olarak şunu ifade etmek istiyorum: Az önce Sayın Ramazan Can yerli ve
millîlikten bahsetti. Buna cevaben sataşmaya mahal vermeden birkaç şey söylemek
istiyorum. 
(Mikrofon
otomatik cihaz tarafından kapatıldı)
SERKAN
TOPAL (Devamla) – Sayın Başkanım…
BAŞKAN
– Buyurun Sayın Topal. 
SERKAN
TOPAL (Devamla) – Teşekkür ederim Sayın Başkan. 
Bakın,
yemin metninde “Vatanın ve milletin bölünmez bütünlüğünü koruyacağıma” diye
hepimiz ant içtik. Milletvekili, bakan, Cumhurbaşkanı… Vatanın ve milletin
bölünmez bütünlüğünü korumak yani yerlilik ve millîlik nedir biliyor musunuz
Sayın Can? Birleştirici bir üslup kullanmaktır, bütünleştirici bir dil
kullanmaktır; yalan söylememektir, iftira atmamaktır; bütün partileri, bütün
insanları, bütün toplumları bir arada tutmak için söylem geliştirmektir. Peki,
şimdi, ben şunu soruyorum: Kutuplaştırıcı dil kullananlar yerli ve millî midir?
Değildir. İftira atanlar yerli ve millî değildir. Milleti birbirine düşüren
söylemlerde bulunanlar yerli ve millî değildir. Hele hele dış basında çıkan
manşetlerle burada insanları birbirine düşürenler yerli ve millî değildir Sayın
Can, yerli ve millî değildir.
Biz
yerli ve millîliği çok iyi biliyoruz, esas siz yerli ve millîliği iyi
öğrenirseniz daha iyi olur. 
(Mikrofon
otomatik cihaz tarafından kapatıldı)
BAŞKAN
– Bağlayın sözlerinizi Sayın Topal.
Buyurun.

SERKAN
TOPAL (Devamla) – Birleştirici dil kullanmak iyi devlet adamlığından geçer. Bu
sadece bakan için geçerli değildir, belediye başkanı için de geçerlidir, meclis
üyesi için de geçerlidir, Cumhurbaşkanı için de geçerlidir. Yerli ve millîlik
sadece söylemde bulunmak değildir Sayın Can. Elbette dış basındaki manşetlerle
burada yorum yapmak aslında bu milleti birbirine düşüren insanları, bir şekilde
onları desteklemektir. Bunun adı yerlilik ve millîlik değildir, olsa olsa bunun
adı vatan hainliğidir; bu kadar.
Teşekkür
ediyorum, saygılarımı sunuyorum. (CHP sıralarından alkışlar) 
BAŞKAN
– Teşekkürler Sayın Topal. 
RAMAZAN
CAN (Kırıkkale) – Sayın Başkan…
BAŞKAN
– Buyurun.
RAMAZAN
CAN (Kırıkkale) – Sadece tutanaklara geçsin.
Ben
bu çatı altında herkesin yerli ve millî olduğuna inanıyorum, itiraz edenler
hariç.
Teşekkür
ediyorum. (AK PARTİ sıralarından alkışlar) 
BAŞKAN
– Öneri üzerinde söz sırası, Adalet ve Kalkınma Partisi Grubu adına Ankara
Milletvekili Orhan Yegin’e ait. 
Buyurun
Sayın Yegin. (AK PARTİ sıralarından alkışlar)
Süreniz
üç dakikadır. 
AK
PARTİ GRUBU ADINA ORHAN YEGİN (Ankara) – Sayın Başkan, çok kıymetli
milletvekilleri; sizleri ve bu Gazi Meclisimizin temsil ettiği aziz milletimizi
saygı ve hürmetle selamlıyorum.
HDP
Grubu önerisi üzerine grubumuz adına söz almış bulunuyorum. Önergede genç
işsizliğinden bahisle, daha sonraki son paragrafta da gençlerin yaşadığı farklı
hususlara girerek bazı konuların altını çizmiş önerge sahipleri.
Kıymetli
milletvekilleri, 2019 itibarıyla açıklanan verilere bakıldığında, son dönemde,
evet, işsizlikte son yıllara, son yıllardaki düşüş trendine biraz daha ters
olarak işsizlik verilerinde bizi de üzen bir artış olduğu bir gerçektir, bir
hakikattir fakat bu, sadece 2019’un verileri olarak karşımızda. 2019’dan önce
de hakikaten çok uzun süre, on beş-on altı yılı kapsayan bir AK PARTİ iktidarı
dönemleri var. Bu dönemlerde de aslında işsizlik alanında, genç işsizliği
alanında hayatın bütün alanlarında olduğu gibi demokrasi, özgürlükler, dış
politika, dış ticaret, ihracat, birçok veride olduğu gibi işsizlik verilerinde
de gerçekten Türkiye’yi gururlandıran çok önemli verileri Türkiye’de hep
beraber, hep birlikte yakalamayı Allah bizlere nasip etti.
Mesela,
neler oldu? Birkaç örnek vereceğim sizlere. OECD verilerine baktığımız zaman,
2007 ile 2018 yılları arasında genç istihdamını en fazla artıran ülke, evet,
Türkiye oldu. 2007-2018 yılları arasında, bu dönemlerde OECD, AB28, avro
bölgesi ve G7 ülkelerinin tamamını içine kattığımızda Türkiye genç istihdamını
en fazla artıran ülke olmayı başardı. Yine, aynı dönemde, 2007-2018
dönemlerinde AB ülkelerinde genç iş gücü 4,5-5 milyon azalırken ülkemizde genç
iş gücü sayısını 1 milyon kişi artırmayı başararak yine OECD’ye üye ülkeler
arasında 1’inci olmayı hamdolsun başardık. 2007-2018 yılları arasında, bu dönemlerde
genç iş gücüne katılma oranını ülkemizde 7,3 puan artırarak Amerika, Almanya,
Japonya, İngiltere gibi ülkeleri de geride bırakmayı başardık ve son verilere
göre, genç iş gücüne katılım oranımız 3,2 puan artarak yüzde 44’e ulaşmış, genç
istihdam oranımızsa 1,5 puan artarak yüzde 35’e yükselmiştir.
Bunlar
bugünün, 2019’un verilerinden hemen önceki verilerdi. Bugün yaşadığımız,
ekonomide yaşadığımız, bölgesel gelişmelerden dolayı yaşadığımız, ülkemize
dönük tehditlerden dolayı yaşadığımız, çok yakın bir dönemde 15 Temmuz darbe
girişiminden dolayı yaşadığımız, Türkiye'yi hakikaten baskı altına almaya
çalışan ve özellikle seçimlerden kaynaklı olduğunu düşündüğümüz ve bildiğimiz,
Türkiye'ye dönük bütün tehditlerden, Türkiye'ye yatırım yapmaya niyetli olan yatırım
fonları veya yatırım gruplarına dönük tehditlerden, Amerika’nın tehditlerinden,
İran’a yapılan ambargo tehditlerinin Türkiye'ye etkisinden vesaire birçok
nedenden dolayı Türkiye’de özellikle son dönemde yatırımlardaki…
(Mikrofon
otomatik cihaz tarafından kapatıldı)
BAŞKAN
– Buyurun Sayın Yegin, toparlayın lütfen.
ORHAN
YEGİN (Devamla) - ...artış hızının düşmesi ve benzeri birçok sebepten dolayı,
doğru, 2019 yılında işsizlik verilerinde üzüldüğümüz bazı rakamları biz de
gördük. Ama bu dönemlerde özellikle istihdam alanında çok önemli işler ortaya
koyduk.
İşte,
az önce bahsettim ya, 2018 yılına kadar, 2007-2018 arasında OECD’de 1’inci ülke
konumuna nasıl geldik? Mesleki eğitim kurslarını devreye sokarak geldik, işbaşı
eğitim programlarını devreye sokarak. Çalışmak isteyenlere, gittikleri iş
yerinde işverenin hangi personele ihtiyacı varsa… Çünkü işverenin de o
sıkıntısı sürekli gündeme geliyor, “Denk gelmiyor, eğitimle bizim ihtiyaç
duyduğumuz iş gücü arasında problemler var.” diye. Onu aşalım diye işbaşı
eğitim programlarını devreye sokarak, girişimcilik programlarını devreye
sokarak, istihdam eden işverenlere, istihdam edilen iş yerlerine, istihdam
edilen gençlere, kadınlara teşvikler vererek, gençlerimize, kadınlarımıza,
engellilerimize, eski hükümlülerimize, çalışma hayatında iş bulmakta
dezavantajlı olan kesimlere hibe yardımları yaparak yahut da uzun dönemli sıfır
faizli geri ödemesi uzun dönemli krediler vererek bunların hepsini başarmayı
Allah bizlere nasip etti.
(Mikrofon
otomatik cihaz tarafından kapatıldı)
BAŞKAN
– Bağlayın lütfen Sayın Yegin.
Buyurun.
ORHAN
YEGİN (Devamla) – Teşekkür ediyorum.
Son
olarak şunu söylemek istiyorum: Önergede diyor ki: “Türkiye'de gençler, gelecek
hayalleri sorulduğunda, farklı ülkelerin vatandaşı olmak istiyorlar.” Ben 2000
mezunuyum üniversiteden, iktisat mezunuyum. Benim mezun olduğum dönemlerde bu
ülkenin gençleri -bir gün inşallah onların sayılarını da bulur, burada, kürsüde
konuşma imkânım olur- bu ülkenin geleceğinden umutlarını kesmişlerdi hem
ekonomik olarak hem barış olarak. Ülkede insanların bu ülkeyi yönetenler eliyle
sağcı, solcu, şeriatçı, laik, Kürt, Türk diye ayrıştırıldığı, bütün bankaların
battığı, ekonominin altüst olduğu bir dönemdi ve benim dönemimde mezun olan
gençler Amerika’da pompacılık yapmaya, İngiltere’de, Fransa’da başka yerlerde
çalışmaya gitmeye niyet ediyorlardı.
SERPİL
KEMALBAY PEKGÖZEGÜ (İzmir) – Aynı yere geldik, aynı.
GARO
PAYLAN (Diyarbakır) – Aynı yerdeyiz hâlâ.
ORHAN
YEGİN (Devamla) – Bugün, Allah’a hamdolsun, bu tablo, ülkesinde kalan,
ülkesinin yarınlarına güvenen… 
MÜZEYYEN
ŞEVKİN (Adana) – Başka bir ülkeden mi bahsediyorsunuz!
SERPİL
KEMALBAY PEKGÖZEGÜ (İzmir) – Yok birbirinizden farkınız, hepiniz sömürücüsünüz!
Sömürdünüz hepiniz!
ORHAN
YEGİN (Devamla) - …ama bugün, evet, işsizlik noktasında bir sorun yaşasa da
ülkesinin yarınlarından emin olan bir gençliği, Allah’a hamdolsun, bu Mecliste
yaptığımız çalışmalarla hep beraber sağladık.
Teşekkür
ediyorum.
CEMAL
ENGİNYURT (Ordu) – 2002’de terör yoktu Orhan, yanlış öğretmişler sana!
BAŞKAN
– Teşekkürler Sayın Yegin.
Halkların
Demokratik Partisi Grubunun önerisini oylarınıza sunuyorum: Kabul edenler...
Etmeyenler... Öneri kabul edilmemiştir.
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, Yüksek
Seçim Kurulunun İstanbul seçimlerine ilişkin iptal kararının araştırılarak
seçimlere gölge düşürmemek adına alınacak tedbirlerin belirlenmesi amacıyla
Türkiye Büyük Millet Meclisi Başkanlığına verilmiş olan (10/1130) esas numaralı
Meclis Araştırması Önergesi’nin ön görüşmelerinin, Genel Kurulun 23 Mayıs 2019
Perşembe günkü birleşiminde yapılmasına ilişkin önerisi
23/5/2019
Türkiye Büyük Millet Meclisi Başkanlığına
Danışma
Kurulu, 23/5/2019 Perşembe günü (bugün) toplanamadığından grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan Yüksek Seçim Kurulunun
İstanbul seçimlerine ilişkin iptal kararının araştırılarak seçimlere gölge
düşürmemek adına alınacak tedbirlerin belirlenmesi amacıyla verilmiş olan
(10/1130) esas numaralı Meclis Araştırması Önergesi’nin görüşmesinin, Genel
Kurulun 23/5/2019 Perşembe günlü (bugün) birleşiminde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Cumhuriyet Halk Partisi
Grubu adına Aydın Milletvekili Bülent Tezcan konuşacaktır.
Buyurun
Sayın Tezcan. (CHP sıralarından alkışlar) 
Süreniz
beş dakikadır.
CHP
GRUBU ADINA BÜLENT TEZCAN (Aydın) – Teşekkür ederim Sayın Başkan.
Sayın
Başkan, değerli milletvekilleri; biliyorsunuz, dün Yüksek Seçim Kurulu, adına
“gerekçe” denen talimatla verilmiş bir kararın, İstanbul seçimini iptal
kararının bahanesini kamuoyuyla paylaştı. Bir kere, ortada ne bir iptal
gerekçesi var ne de bir gerekçeli karar var, ortada talimatla verilen iptal
kararının bahanesi var. İptal bahaneleri on beş güne yakın bir zamandır
araştırılmış, en sonunda dünden bu yana şu gördüğünüz, algı yaratmak için “250
sayfa” denilen gerekçeli kararı yayımladı. 
Değerli
milletvekilleri, bizi izleyen değerli vatandaşlarım; böyle bir gerekçe yok,
önce bunu bilelim. 250 sayfa gerekçe yok. Niye söylüyorum bunu? Bakın, bu
kararın şu bölümü, 38 sayfası muhalefet şerhi. 38 sayfalık muhalefet şerhi,
özellikle bu karara karşı çıkan, vicdanları temiz ve bu konuda “Yanlıştır
kardeşim, bu olmaz, hukuka aykırı.” diyen, yargıç gibi davranan vicdanlı
hukukçuların, vicdanlı 4 hukukçunun tarihe düştüğü vicdan notudur. 38 sayfası budur
bunun. Önce bunu bir ayırın, bunu bir ayırın. Sonra kalan 98 sayfası -o da
şurası, görsün herkes- olayların gelişimini anlatmış, dilekçeyi anlatmış ve
buna karşı hâkimlerin yaptıklarını izah ettikleri sayfalar. “Evet, ben
kurulları atadım, şöyle atadım.” diyor. “Kısıtlı var dediniz, baktım, şunlar
şunlar var.” O 98 sayfa da bu. 
Şimdi
gelelim öbür 102 sayfaya -o da şurası, şu bölüm- bu 102 sayfa da iptalle ilgili
iddiaların hiçbirisinin hukuki olmadığını, gerçek olmadığını anlatan sayfalar.
Dikkat edin, 102 sayfa. Buranın hiçbir yerinde İstanbul seçimiyle ilgili
iddiaların gerçek olduğuna ilişkin bir bölüm yok, sadece 10 sayfa bir bölüm
var, onu uzun zamanlarda tartışırız. 
Kaldı
12 sayfa, işte bu. Bu 12 sayfa, o söylenen millet iradesini gasbeden 12 sayfa,
karanlık vicdanların delili, gerekçe uydurma telaşı. O 7 hâkimin -güya, sıfatı
öyle olan- karanlık vicdanlarının delili. 
Değerli
arkadaşlar, bu kararın hiçbir yerinde, şunu herkes bilsin ki çalınan oy yok;
“Görüntüler var.” dediler, yok. (AK PARTİ sıralarından “Var, var.” sesleri)
ERKAN
AKÇAY (Manisa) – Var, var. 90 sayfayı okumadın mı?
BÜLENT
TEZCAN (Devamla) – Bir satır “Oy çalınmıştır.” ifadesi yok. Ne AK PARTİ Grup
Başkan Vekili ne İYİ PARTİ Grup Başkan Vekili okumuşlar kararı.
ENGİN
ÖZKOÇ (Sakarya) – MHP.
BÜLENT
TEZCAN (Devamla) – MHP, affedersiniz, düzeltiyorum, MHP grup başkan vekili
okumamışlar.
ERKAN
AKÇAY (Manisa) – Sen okumamışsın, sen. Hepsi burada, değerlendirmeleri de var
burada. 
BÜLENT
TEZCAN (Devamla) – Ellerine kararı tutuşturmuşlar bu arkadaşların. 
Bakın,
gerekçe uyduracak ya, gerekçe uyduracak ya Yüksek Seçim Kurulu, o 12 sayfada, o
karanlık bölümde diyor ki…
ERKAN
AKÇAY (Manisa) – İşinize gelmeyince uydurdu oluyor yani!
BÜLENT
TEZCAN (Devamla) – “Seçim hukuku, şeklî bir hukuktur, onun için sandık
kurulları eğer usule uygun oluşmadıysa külliyen oylar iptal edilir.” Peki,
mühürsüz oylar neydi? Mühürsüz oylarda seçim hukuku, şeklî hukuk değil miydi?
Bu hâkimlerin de imzası var o mühürsüz oy kararında. Diyorlar ki: “Sandık
kurulu başkanlarının görev ve yetkileri öyle önemlidir ki sonuca etkilidir.” 
ERKAN
AKÇAY (Manisa) – Onlar seçim sonuçlarına müessir değil, bunlar seçim
sonuçlarına müessir.
BÜLENT
TEZCAN (Devamla) – İyi, peki, bunlar -İstanbul seçimlerinde yetki ve görevleri
çok önemli- sonuca etkili de, Mustafakemalpaşa seçimi söz konusu olunca,
Pasinler seçimi söz konusu olunca, başka yerler söz konusu olunca…
RECEP
ÖZEL (Isparta) – Gerekçeyi iyi okumamışsınız. 
BÜLENT
TEZCAN (Devamla) – …bu yetkiler sonuca etkili değil mi?
ERKAN
AKÇAY (Manisa) – Değil.
BÜLENT
TEZCAN (Devamla) – Değil çünkü orada AK PARTİ’nin talimatına uygun hareket etme
zarureti var, hukuka uygun hareket etme zarureti…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Yanlış, yanlış. 
BAŞKAN
– Sözlerinizi bağlayın Sayın Tezcan.
Buyurun.

BÜLENT
TEZCAN (Devamla) – Bağlıyorum. 
Sayın
Başkan, bir başka konu, burada çok şey var da uzun uzun konuşacağız, şimdi bu
gerekçeleri tamamlayamamışlar, uyduramamışlar, en son şu kısa kararda olmayanları
da buraya sokuşturmuşlar gerekçe gibi. Diyor ki: “108 sandıkta bu sandıklar yok
hükmündedir.” Niye? “Çetele tutulmamış. Yani sayım döküm cetveli tutulmamış
bunlarda, yok hükmündedir.” diye bunları söylüyor. İşin ilginci nedir biliyor
musunuz? Bu sandıklar “Usule aykırı oluştu.” denilen sandıklar değil yani kamu
görevlisi olmayan sandıklar değil. “Usule aykırı oluşturuldu.” denilen
sandıklarda çetele tutulmuş, usule uygun sandıklarda çetele tutulmamış. Gerekçe
bulma telaşıyla ayaklarının nereye dolaştığının farkında değiller. “Bu
sandıklar yok hükmünde.” diyen, gerekçe uyduran 7… 
(Mikrofon
otomatik cihaz tarafından kapatıldı) 
BÜLENT
TEZCAN (Devamla) – Son cümlem, bitiriyorum. 
BAŞKAN
– Lütfen toparlayın Sayın Tezcan, buyurun. 
BÜLENT
TEZCAN (Devamla) – Bu sandıkların yok hükmünde olmadığını herkes biliyor ama
aynı şekilde, buna gerekçe uydurmak için her şeyi ayaklar altına alarak gerekçe
yazan, vicdanları çiğneyen bu 7 hâkimin hukukçuluklarının yok hükmünde olduğu,
bu kararla doğrudan tescil edilmiştir. 
Teşekkür
ediyorum, sağ olun Sayın Başkan. (CHP ve İYİ PARTİ sıralarından alkışlar) 
BAŞKAN
– Teşekkürler Sayın Tezcan. 
MUHAMMET
EMİN AKBAŞOĞLU (Çankırı) – Sayın Başkan… 
ERKAN
AKÇAY (Manisa) – Sayın Başkan… 
BAŞKAN
– Sizin söz talebiniz var zaten, biraz sonra size söz vereceğim. 
ERKAN
AKÇAY (Manisa) – Efendim, söz talebim, orada konuşacağım üç dakika. Şimdi Sayın
Tezcan açıkça sataşmada bulunmuştur. 
TEKİN
BİNGÖL (Ankara) – Neyi sataştı? Hiç de sataşmadı ya. 
BAŞKAN
– Şöyle yapsak Sayın Akçay… Sayın Akçay, hem bu konuşmanızı yaparsınız hem de
biraz önce Sayın Akbaşoğlu’nun söz talebinde olduğu gibi… 
ERKAN
AKÇAY (Manisa) – Ama konuşmamın bir insicamı var, orada onu yapacağım. 
BAŞKAN
– …hepsi aynı konu olduğu için, oylamasını yaparız, sonra hepinize söz veririm.
Lütfen anlayış gösterin, yoksa tamamlamamız zor olur. 
ERKAN
AKÇAY (Manisa) – O zaman, Sayın Başkan, müsaade ediniz lütfen, tutanaklara
girmesi bakımından… 
BAŞKAN
– Buyurun Sayın Akçay. 
ERKAN
AKÇAY (Manisa) – Şimdi, AK PARTİ ve MHP’nin bu gerekçeyi okumadığını ifade
etti. Biz bunu sabaha kadar okuduk ve çalıştık. Sabahki konuşmamda bunun
özetini de yaptım fakat Sayın Tezcan’ın kendisinin yarım yamalak okuduğu ve
anlamadığı anlaşılıyor. Efendim, YSK işine gelen kararı verseydi “iyi
hukukçular” diyecekti fakat işine gelmediği bir karar çıktığı için YSK’yi, YSK
üyelerini tahkir eden, tezyif eden, onlara hakaret eden cümleler kullanılıyor;
mesele bu kadar basit. 
Yani
okuyup okumadığımı nereden biliyorsun sen Sayın Tezcan? (MHP sıralarından
alkışlar)
BAŞKAN
– Teşekkürler.
MUHAMMET
EMİN AKBAŞOĞLU (Çankırı) – Sayın Başkanım, Sayın Tezcan benimle ilgili de bir
sataşmada bulundu. Sonuçta yerimden açıklama yapmak istiyorum.
BAŞKAN
– Size söz vereceğim. Bu, tutanaklara geçsin diye… Açıkça söyleyelim, Milliyetçi
Hareket Partisi Grubu en az söz kullanan grup olduğu için böyle bir tercih
yaptım. Lütfen, görüşmelerin tamamını bitirelim, oylamasını yapalım. Söz
hakkınız saklıdır Sayın Akbaşoğlu.
MUHAMMET
EMİN AKBAŞOĞLU (Çankırı) – Peki, teşekkür ediyorum. 
Sadece
bir cümleyle…
BAŞKAN
– Tutanağa geçsin diye, tamam.
MUHAMMET
EMİN AKBAŞOĞLU (Çankırı) – Bakın, kararın tamamı elimde. Ben de gece boyunca
üzerinde çok iyi bir çalışma yaparak bizimle ilgili…
AHMET
KAYA (Trabzon) – 250 sayfayı!
MUHAMMET
EMİN AKBAŞOĞLU (Çankırı) – Evet, bak, nereleri çizip nereleri not aldığımı
hepinize gösterebilirim, burada; Sayın Tezcan beraber…
Ve
ben onun özetini de konuşmamda gayet ortaya koydum.
ERKAN
AKÇAY (Manisa) – Tezcan anlamamış zaten; yarım yamalak okumuş, yarım yamalak
anlamış.
MUHAMMET
EMİN AKBAŞOĞLU (Çankırı) – Ancak kendileri gibi bilenler maalesef bizi
suçluyorlar. Onun tutanaklara geçmesini isterim.
Teşekkür
ederim. (AK PARTİ sıralarından alkışlar) 
BAŞKAN
– Teşekkürler Sayın Akbaşoğlu. 
Öneri
üzerinde söz sırası, İYİ PARTİ Grubu adına Antalya Milletvekili Feridun
Bahşi’ye aittir. 
Buyurun
Sayın Bahşi. (İYİ PARTİ sıralarından alkışlar)
Süreniz
üç dakikadır.
İYİ
PARTİ GRUBU ADINA FERİDUN BAHŞİ (Antalya) – Sayın Başkan, değerli
milletvekilleri; Cumhuriyet Halk Partisi grup önerisi üzerinde söz aldım.
Hepinizi saygıyla selamlıyorum. 
Antalya’da
yine bir gazeteci dövüldü. Türkiye'nin her yerinde failler serbest kaldıkça
gerçekleri ifade eden gazeteciler dövülmeye devam ediliyor. Hak, hukuk, adalet
ortadan kalktığı için bu dövülmeler devam ediyor. Failler yakalandı, yine
serbest. Antalya Aksu’da Güney Haberci Genel Yayın Yönetmeni Ergin Çevik,
bürosunda saldırganlar tarafından darbedildi ve failler yakalandı ama serbest
bırakıldı. Olayı kınıyorum, kendisine de geçmiş olsun dileklerimi iletiyorum.
Değerli
arkadaşlar, YSK dün, nihayet, günler sonra, 250 sayfalık kararını açıkladı,
adına da “gerekçeli karar” dedi, gerekçeli karar. Dünden beri bir hukukçu,
yirmi beş yıldır kürsüde hâkimlik yapmış bir hukukçu, kırk yıllık bir hukukçu olarak
incelemeye çalışıyorum. Ancak bu 250 sayfalık kararda ne hukuki ne yasal bir
gerekçe bulamadım. Karar baştan sona demagoji üretilerek yazılmış. Bu, sadece
demokrasi tarihimize halkın iradesinin gasbedildiği yeni bir tarih olarak
geçecektir. Karar, bugüne kadar YSK’nin oluşturduğu tüm içtihatlara, ancak 2017
mühürsüz oyların kabulünden sonra verdiği kararlardan AK PARTİ lehine olanların
dışındaki tüm kararlara uygun bir karar. 
Yirmi
beş yıllık hâkimlik yapan ve ağır ceza mahkemesi başkanlığı yapıp idam
kararlarına imza atan bir insan olarak kararı incelediğimde, kararın sadece ve
sadece demagojiden ibaret olduğunu görüyorum. 
CEMAL
ENGİNYURT (Ordu) - İdam mı verdin, vay zalim vay!
FERİDUN
BAHŞİ (Devamla) – Kendinden emin kararlar çok kısa olur; kanun metni, kanunun
maddesi yazılır “Eylem ve işlem, bu kanuna aykırıdır ya da uygundur.” denir,
kabul edilir ya da reddedilir. Mahkeme kararlarında da kendi verdiği hükümden
emin olmayan hâkim arkadaşlarımız, geçmişte de bugünde de lafı dolandırır, 30
sayfa, 40 sayfa, 50 sayfa kararlar yazar.
(Mikrofon
otomatik cihaz tarafından kapatıldı) 
BAŞKAN
– Bağlayın sözlerinizi Sayın Bahşi.
FERİDUN
BAHŞİ (Devamla) – Tamam efendim.
Ben
bu kararı yani 250 sayfalık kararı, hâkimlerin kendi kararlarından emin
olmadıklarında yaptıkları demagoji kararlarına benzettim. Bu karar sadece ve
sadece demagojidir, yok hükmündedir ve aynı zarfa giren 4 oydan nasıl 3 tanesi
geçerli, 1 tanesi geçersiz sayılıyor, onun izahı yok. Kararda oyların
çalındığına dair bir hüküm yok, gerekçeli karar kısa karara aykırı olamaz,
gerekçeli karar kısa karara aykırı olmuş.
Hepinizi
saygıyla selamlıyorum. (İYİ PARTİ ve CHP sıralarından alkışlar) 
BAŞKAN
– Teşekkürler Sayın Bahşi.
Söz
sırası, Milliyetçi Hareket Partisi Grubu adına Manisa Milletvekili Erkan
Akçay’a ait.
Buyurun
Sayın Akçay. (MHP ve AK PARTİ sıralarından alkışlar)
Süreniz
üç dakikadır. 
MHP
GRUBU ADINA ERKAN AKÇAY (Manisa) – Teşekkür ederim Sayın Başkan.
Cumhuriyet
Halk Partisinin verdiği grup önerisi üzerine Milliyetçi Hareket Partisi adına söz
aldım. Hepinizi saygıyla selamlıyorum.
Yüksek
Seçim Kurulunun İstanbul Büyükşehir Belediye Başkanlığı seçimini yenileme
kararının gerekçesi malum açıklandı ve bunun tartışmalarını yapıyoruz. Yüksek
Seçim Kurulunun yenileme kararındaki en önemli gerekçesi, sandık kurulu
başkanının tespitindeki kanuna açık aykırılıklardır. Sandık kurulu başkanının
mülki idare amiri tarafından yerleşim yeri, adresleri esas alınmak suretiyle
ilçede görev yapan tüm kamu görevlilerinin listesi alınarak bunlar arasından
belirlenmesi zorunlu şarttır. Eğer bu işlem yapılmamışsa işlem de yok
hükmündedir. YSK gerekçesinde bu hükme dair istisnai başkaca bir hüküm
olmadığına dikkat çekilmektedir. O hâlde sandık kurulu başkanları için kamu
görevlisi olması dışında bir kişinin görevlendirilmesi açıkça kanuna aykırıdır;
bu, tartışmadan varestedir; önce bu, kabul edilecek. YSK gerekçesinde Danıştay
içtihatlarına da atıf yapılan önemli bir cümle vardır: “Bu oluşuma aykırı
olarak kurulda bulunmaması gereken bir kişinin kurulda yer alması hâlinde
itiraz veya dava üzerine kurul kararlarının şekil yönünden geçersiz olacağı,
esasa girilmeden iptal edileceği tartışılmaz bir uygulamadır.” Bu ifadeden yola
çıkarak diyebiliriz ki bir şekil hukuku olan seçim hukukunda kanunun emredici
kurallarına bağlılık esastır. Buradan bir sapma, kanun dışıdır, bir şekil
hukuku olan seçim hukukuna aykırı bir durumdur. 
Özetle,
sandık kurulu başkanlarının kanuna açıkça aykırı bir şekilde tespit edilmesi,
başlı başına seçim sonuçlarına müessir bir işlemdir ve seçimin hukukiliğine
şaibe düşürür.
Deniliyor
ki: “Aynı zarftan çıkan muhtarlık, ilçe belediye başkanlığı, ilçe belediye
meclisi üyeliği seçimleri için yenileme kararı neden alınmadı?” Hayır efendim,
öyle değil. Aslında tam da Türkiye Cumhuriyeti bir hukuk devleti olduğu için
öyle değil. YSK, gerekçesinde diyor ki: “Yüksek Seçim Kurulunun, seçilme
yeterliliğine ilişkin tam kanunsuzluk hâlleri hariç olmak üzere, süresinde
itiraz yoluyla önüne gelmeyen bir konuda resen karar vermesi mümkün değildir.”
Buna göre, YSK kararı, sadece AK PARTİ’nin itirazına konu olan İstanbul
Büyükşehir Belediye Başkanlığı seçimine ilişkin olmuştur. 24 Haziran ve diğer
seçimler için konu edilmeme sebebi bu. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Akçay, bağlayın sözlerinizi lütfen.
ERKAN
AKÇAY (Devamla) – Seçim hukuku şekil hukukudur diyoruz ve emredici kurallarla
çerçevesi çizilmiştir. 298 sayılı Kanun’un seçim sürecine ilişkin bu kadar
ayrıntı vermesinin sebebi budur. Kanunun 101’inci maddesinin (7)’nci fıkrasında
da şu hüküm vardır: “Bir zarfta birden fazla oy pusulası kullanılan seçimlerde,
zarftan çıkan oy pusulalarından bir seçim türüne ait olanının geçersiz olması,
diğerlerinin geçersiz sayılmasını gerektirmez.” Kanun bu kadar açıkken YSK’den
aynı zarftan çıkan diğer pusulaların da iptalini istemek, YSK’den kanuna aykırı
bir karar verilmesini talep etmekten başka bir şey değildir. 
Önerge
gerekçesinde, sandık kurullarının YSK tarafından belirlendiği ve sorumluluğun
YSK’de olduğu söyleniyor, bu da yanlış. Sandık kurullarının belirlenmesinde
yetki ve sorumluluk ilçe seçim kurullarınındır. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen Sayın Akçay. 
Buyurun.

ERKAN
AKÇAY (Devamla) – Çok teşekkür ediyorum Sayın Başkan. 
İlçe
seçim kurulları, sandık kurullarını oluştururken kanun ve genelgelere uygun
hareket etmek zorundadır. Sandık kurullarının itirazlarına ilişkin imkânlar,
kanun ve genelgede itiraz yapmaya muktedir siyasi partilerle paylaşılmaması
münasebetiyle ve bu konuda yetkili ve sorumlu ilçe seçim kurullarının,
görevlerini kanuna ve genelgeye uygun bir şekilde yerine getirmedikleri
sebebiyle, YSK, olağanüstü itiraz olarak sandık kurullarındaki kamu görevlisi
olmayan kişileri incelemiş ve tespit etmiştir. Kaldı ki YSK tarafından kanuna
aykırı sandık kurulu görevlendirmelerini yapan ilçe seçim kurulu başkan ve
üyeleri ile seçim müdürleri ve diğer sorumlular hakkında suç duyusunda
bulunulması da YSK kararında mevcut bulunmaktadır. 
Son
olarak, önergede YSK’nin kararının hukuki değil, siyasi olduğu belirtilmekte,
bütün bu gerekçelerden sonra YSK’nin kararının hukuki ve kanuni olduğu
tartışmasızdır. 
YSK,
önüne gelen itirazı karara bağlamış ve seçimlerdeki hukuksuzluk ve
usulsüzlükler tespit edilmiştir. 
(Mikrofon
otomatik cihaz tarafından kapatıldı) 
BAŞKAN
– Sözlerinizi selamlamayla tamamlayın. 
Buyurun.

ERKAN
AKÇAY (Devamla) – Teşekkür ediyorum Sayın Başkan. 
Genel
Kurulu saygıyla selamlıyorum. (MHP ve AK PARTİ sıralarından alkışlar)
BAŞKAN
– Teşekkürler Sayın Akçay. 
Öneri
üzerinde söz sırası, Halkların Demokratik Partisi Grubu adına Batman
Milletvekili Mehmet Ruştu Tiryaki’ye ait. 
Buyurun
Sayın Tiryaki. (HDP sıralarından alkışlar)
Süreniz
üç dakikadır. 
HDP
GRUBU ADINA MEHMET RUŞTU TİRYAKİ (Batman) – Teşekkür ederim. 
Sayın
Başkan, değerli milletvekilleri; yurttaşlarımızın demokrasiye ve sandık
güvenliğine olan inancını yıpratmamak, 31 Mart 2019 yerel seçimlerine ve bundan
önceki seçimlere gölge düşürmemek için alınması gereken önlemlerin belirlenmesi
amacıyla Cumhuriyet Halk Partisinin Meclis araştırması açılması önerisi üzerine
söz almış bulunuyorum. Hepinizi saygıyla selamlıyorum. 
Tam
da bu nedenle Meclis araştırması açılmasını destekliyoruz. Yurttaşların
demokrasiye olan inancını yıpratmamak, yurttaşların sandık güvenliğine olan
inancını yıpratmamak, 31 Mart yerel seçimlerine gölge düşürmemek, 24 Haziran ve
Cumhurbaşkanlığı seçimleri başta olmak üzere, bundan önceki seçimlere gölge
düşürmemek ve Adalet ve Kalkınma Partisi, İstanbul seçimlerinde bir organize iş,
kumpas olduğuna inanıyorsa bu inancın doğru olup olmadığını ortaya çıkarmak
için Meclis araştırması açılması önerisini destekliyoruz.
Yüksek
Seçim Kurulunun 6 Mayıs 2019 tarihinde verdiği ancak gerekçesi 22 Mayıs 2019
günü açıklanan 250 sayfalık gerekçeye gelince: Esasen, 250 sayfalık gerekçe
yok, gerekçe 50 sayfadan oluşuyor. Bunun 12 sayfası İstanbul seçimlerinin
iptaline ilişkin, 38 sayfası ise muhalefet şerhi, kalan 200 sayfa ise ek olarak
sunulabilecek bilgi ve belgeleri içeriyor. Ne demek istiyorum? Şunu demek
istiyorum: İlk 98 sayfada Adalet ve Kalkınma Partisinin dilekçesi var, Yüksek
Seçim Kurulunun ara kararı var ve 39 ilçenin seçim kurullarından gelen cevap
yazıları var yani bir gerekçe yok, yazışmalar var. 99’uncu ve 107’nci sayfalar
arasında, kamu görevlisi olmadığı belirtilen 754 kişinin adlarının ve
soyadlarının baş harfleri var. 108’inci ve 113’üncü sayfalar arasında sayım
döküm cetvellerine ilişkin inceleme var ve en büyük bölümünü oluşturan 113’üncü
sayfasından 200’üncü sayfasına kadar yani 90 sayfalık kısmında, kısıtlı olduğu
hâlde oy kullanan 601 seçmenin ismi, yine, hükümlü olduğu hâlde oy kullanmaması
gereken 99 seçmenin ismi ve yerine oy kullanılan 6 ölü seçmenin ismi var. Bütün
bunların sayısı kaç? 706 kişi. Seçim sonuçlarına etki ediyor mu? Hayır, seçim
sonuçlarına etki etmiyor ama 250 sayfanın 90 sayfasında sadece bunlar var.
(Mikrofon
otomatik cihaz tarafından kapatıldı) 
BAŞKAN
– Sözlerinizi bağlayın Sayın Tiryaki.
Buyurun.
MEHMET
RUŞTU TİRYAKİ (Devamla) – Bitiriyorum Sayın Başkan.
Özetle:
200 sayfa gerekçe olunca, gerekçe, 200 sayfa olmuyor. Bütün samimiyetimle
söylüyorum, keşke kamu vicdanını rahatlatacak bir gerekçe olsaydı çünkü
“Çaldılar.” dediniz ya, çalındığını gösteren keşke bilgi ve belgeler olsaydı.
Halkımızı rahatlatmadığı gibi, emin olun, Adalet ve Kalkınma Partisini
destekleyenleri de rahatlatmadı.
İki
şey hakkında kısaca bir şeyler söyleyeceğim. Bir kez daha söylüyorum, sandık
kurulu başkanının kamu görevlisi olmaması bir seçimi şaibeli hâle getirmez. 
MUHAMMED
FATİH TOPRAK (Adıyaman) – Getirir, getirir.
MEHMET
RUŞTU TİRYAKİ (Devamla) – Ayrıca, Yüksek Seçim Kurulunun kararında “754 tane
kamu görevlisi olmayan sandık kurulu başkanı var.” deniliyor, 754. Bu 754
tanesinin 534 tanesi özel öğretim kurumlarında öğretmen. Bir kişi özel öğretim
kurumlarında nasıl görev yapıyor? Millî Eğitim Bakanlığından izin alarak görev
yapıyor.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Tiryaki.
MEHMET
RUŞTU TİRYAKİ (Devamla) – Özel öğretim kurumlarında görev yapan bir öğretmenin
disiplin soruşturmasını kim yürütüyor? Millî Eğitim Bakanlığı yürütüyor. Tıpkı
kamu görevlisi gibi işlem görüyor bunların hakkında yürütülen işlemler. 
Ayrıca,
bu sandık kurulu başkanlığı meselesi yeni bir iş. 7 Haziranda sandık kurulu
başkanları memur değildi, 1 Kasımda sandık kurulu başkanları memur değildi, 16
Nisan referandumunda sandık kurulu başkanları memur değildi. Ayrıca,
seçmenlere, yurttaşlara, partilere yüklenebilecek hiçbir kusur yok. Sandık
kurulu başkanlarını ilçe seçim kurulları belirliyor, listeyi valiliklerden,
kaymakamlıklardan istiyor, içinden kura çekiyor, eksik kalırsa engeli
olmayanları belirliyor. Dolayısıyla “Sandık kurulu başkanı memur değil.” diye
bir seçim hukuksuz hâle gelmez. 
Son
olarak sayım-döküm cetvelleriyle ilgili çok önemli bir şey söyleyeceğim: Bakın,
ne diyor, biliyor musunuz? 18 tanesi yok, 90 tanesi imzasız ve mühürsüz.
Mühürsüz oy pusulası geçerli, mühürsüz sayım-döküm cetveli geçersiz.
(Mikrofon
otomatik cihaz tarafından kapatıldı)
MEHMET
RUŞTU TİRYAKİ (Devamla) – Bundan büyük bir tutarsızlık olamaz diyorum. 
Son
olarak şunu söyleyeceğim, son olarak. 
ALİ
KENANOĞLU (İstanbul) – Hatibi dinleyelim, hatibi dinleyelim!
MEHMET
RUŞTU TİRYAKİ (Devamla) – Yüksek Seçim Kurulu güven erozyonuna uğruyor, bu hepimize
zarar verir. (AK PARTİ sıralarından gürültüler)
BAŞKAN
– Açalım mikrofonu.
Lütfen
dinleyelim değerli milletvekilleri.
MEHMET
RUŞTU TİRYAKİ (Devamla) – TSK’den bahsetmiyorum, Emniyetten bahsetmiyorum,
Meclisten bahsetmiyorum, Cumhurbaşkanlığından bahsetmiyorum. 
HASAN
ÇİLEZ (Amasya) – TSK’yle ne alakası var? 
MEHMET
RUŞTU TİRYAKİ (Devamla) – Ama iki kurum, ÖSYM ve YSK’ye… 
HASAN
ÇİLEZ (Amasya) - Silahlı Kuvvetlerle ne alakası var? Hayır ne var, Türk Silahlı
Kuvvetlerinin neyi var? 
BAŞKAN
– Lütfen değerli milletvekilleri…
MEHMET
RUŞTU TİRYAKİ (Devamla) – …ortalama bir yurttaş güven duyuyordu, ÖSYM sizin
döneminizde bitti, YSK de dört nedenle bitti. Mühürsüz, imzasız oy pusulaları
kararıyla, hiçbir yasa değişikliği olmadığı hâlde tutukluların oy kullanma
hakkının engellenmesiyle, 6 belediye başkanlığının gasbedilmesiyle ve son
olarak İstanbul seçimleriyle güvenilirliğini yitirmiştir. 
Böyle
olunca, arkadaşlar, muhalefet kaybetmiyor, emin olun YSK güven kaybedince bütün
Türkiye kaybediyor diyorum, hepinizi saygıyla selamlıyorum. (HDP ve CHP
sıralarından alkışlar)
BAŞKAN
– Teşekkürler Sayın Tiryaki.
Öneri
üzerinde son konuşma Adalet ve Kalkınma Partisi Grubu adına Isparta
Milletvekili Recep Özel’e aittir. 
Buyurun
Sayın Özel. (AK PARTİ sıralarından alkışlar)
Süreniz
üç dakikadır. 
AK
PARTİ GRUBU ADINA RECEP ÖZEL (Isparta) – Sayın Başkan, çok değerli
milletvekilleri; hepinizi saygıyla selamlıyorum. 
Cumhuriyet
Halk Partisinin vermiş olduğu öneri üzerine söz aldım. Tabii, Cumhuriyet Halk
Partisi sözcüsü Sayın Tezcan burada gerekçenin 11 sayfalık bölümüne burada
“vicdansızlar” diye bir bölüm ayırdı. Şimdi o “vicdansızlar” diye söylediği
hâkimlerin 4’ünü vicdanlı olarak kabul ettiğini de bir kısmının da 2017
tarihinde verilen kararda da yine vicdansızlıkla itham ettiğiniz hâkimlerden
olduğunu sizlere bildirmek istiyorum. O zaman “vicdansız” dediklerinizi şimdi
vicdanlı hâle getirmişsiniz. (AK PARTİ sıralarından alkışlar)
HAYDAR
AKAR (Kocaeli) – Takke nerede, takke? Fetullah’ın takkesi nerede?
RECEP
ÖZEL (Devamla) - Şimdi, kararı beğenmeyebilirsiniz, eleştirebilirsiniz hatta
ağır da eleştirebilirsiniz ama yüksek yargı mensubu hâkimlere o ifadeleri ben
burada kullanmaktan kendimi sakınıyorum, onu ağzıma dahi almak istemiyorum, o
ithamlarda hiçbir hukukçunun bulunmaması gerekiyor. 
ERKAN
AKÇAY (Manisa) – Kendileri vicdansız!
HAYDAR
AKAR (Kocaeli) – Takke, takke…
MÜZEYYEN
ŞEVKİN (Adana) – YSK kararını niye sizden öğreniyoruz Başkandan önce? YSK
kararını niye Başkandan değil, sizden öğreniyoruz?
RECEP
ÖZEL (Devamla) - Şimdi, bakın, 7 yüksek mahkeme yargıcımız olumlu yönde, 4’ü de
ret yönünde oy kullandı. Bunların hepsinin görüş farklılıkları en doğal, olabilir,
gerekçeyi beğenmiyor olabilirsiniz. Şimdi, 200 sayfalık kısmının nelerden
ibaret olduğunu eğer okusaydınız iyi anlayabilirdiniz. Anlamak istemediğiniz
noktadan işe bakıyorsunuz. (CHP sıralarından gürültüler) 
MÜZEYYEN
ŞEVKİN (Adana) – Ya, vicdanınıza sığınıyor musunuz?
HAYDAR
AKAR (Kocaeli) – Recep, patron söylemiş, sizin patron, “Adamına göre adalet
uygulayan çeteden çok çektik.” diyor. 
RECEP
ÖZEL (Devamla) – O 200 sayfalık bölümde, kısıtlı olan seçmenlerin hangi
sandıkta oy kullandıklarını söylemeyecek miydi?
HAYDAR
AKAR (Kocaeli) – Bir şey söylemiş sizin patron, “çete” demiş, “çete”; bak,
“çete” demiş. 
RECEP
ÖZEL (Devamla) – Ölü seçmenlerin hangi sandıklarda oy kullandıklarını
söylemeyecek miydi?
HAYDAR
AKAR (Kocaeli) – “Adamına göre adalet uygulayan çeteler.” demiş.
RECEP
ÖZEL (Devamla) – Hükümlü ve tutukluların hangi sandıklarda... Adam cezaevinde
bulunuyor, aynı zamanda mahallesinde, evinin kayıtlı olduğu yerde oy
kullanıyor. Bunları tek tek gerekçeli kararında yayınlamayacak mıydı? 
Şimdi,
kısa karar 6 Mayısta yayınlandı. 6 Mayıstan bugüne kadar bir dünya televizyon
programında sizler ve bazı muhalefet partileri bir iddiada bulundunuz “Bir
zarftan 4 oy pusulası çıkıyor, 1’i geçersiz, 3’ü nasıl geçerli?” diye. Bu
kararda ona cevap verilmiş. Ben isterdim ki burada gelip o cevaba tatmin olduk
veya olmadık demeniz gerekirdi. Ne diyor Yüksek Seçim Kurulu: Ben önüme gelen
ihtilafı çözerim. Bana bu konuda ihtilafı Büyükşehirde AK PARTİ getirdi,
Maltepe’de MHP getirdi, Büyükçekmece’de AK PARTİ getirdi. Sizin diğer ilçelerle
ilgili, aramızdaki farkın az olduğu yerlerle ilgili bir tane itirazınız var
mıydı?
MAHMUT
TOĞRUL (Gaziantep) – Var, var, her yerde var. 
RECEP
ÖZEL (Devamla) – Hiçbir yerde itirazınız yoktu. 
MAHMUT
TOĞRUL (Gaziantep) – Malazgirt’te yok mu, Muş’ta yok mu?
ALİ
KENANOĞLU (İstanbul) – Muş nerede, Malazgirt nerede?
RECEP
ÖZEL (Devamla) – İtirazınız olduğu zaman aynı şekilde oralarda da karar
verilecekti ama hem Yüksek Seçim Kuruluna benzer gerekçelerle itiraz
etmiyorsunuz, daha sonra da Yüksek Seçim Kurulunun, bir zarftan 3’ü geçerli,
1’i geçersizi, altını çize çize yazdıkları gerekçeyi okumadan buraya gelip
kararı eleştiriyorsunuz. (CHP sıralarından gürültüler)
(Mikrofon
otomatik cihaz tarafından kapatıldı) 
MÜZEYYEN
ŞEVKİN (Adana) – Bu usulsüzlük varsa 3 bin oyla niye çıkıp açıklattın
Başkanını?
BAŞKAN
– Buyurun Sayın Özel, devam edin.
RECEP
ÖZEL (Devamla) – Şimdi, ben burada karşı oyları olabildiğince eleştirebilirim,
acımasızca da eleştirebilirim, eleştireceğiz de. Karşı oyların tamamına bakın,
hep 2018 yılından önceki yasal düzenlemeden önceki içtihatlara dayanıyor. 2018
yılı, seçim hukuku anlamında, sandık kurulu başkanlığı anlamında bir milattır.
2018 Martından sonra Türkiye’de iki tane seçim yapıldı, biri Cumhurbaşkanlığı
ve milletvekili seçimi, diğeri de bu seçim. 24 Hazirandaki Cumhurbaşkanlığı ve
milletvekili seçiminde buna benzer bir itiraz Yüksek Seçim Kurulunun önüne
gelmemiştir.
MEHMET
RUŞTU TİRYAKİ (Batman) – Geldi, geldi. 
RECEP
ÖZEL (Devamla) – Onun için bununla ilgili bir karar vermemiştir. İlk defa bu
seçimde bununla ilgili itirazı, olağanüstü de itiraz hakkımızı kullanarak
getirdik ve seçim kurullarına “Kanunun amir hükmünü, sandık kurulu başkanının
kamu görevlisinden olması gerektiği amir hükmünü niye uygulamadınız?” dediğimiz
zaman meşru bir gerekçe ortaya koyamadılar, nereden aldıklarını söyleyemediler.
(AK PARTİ sıralarından alkışlar, CHP sıralarından gürültüler) 
(Mikrofon
otomatik cihaz tarafından kapatıldı)
ALİ
ÖZTUNÇ (Kahramanmaraş) – Recep Bey, takke nerede? Evde mi, Meclisteki odada mı?
RECEP
ÖZEL (Devamla) – Siz de anlayacaksınız arkadaşlar, anlamak istiyorsanız
dinleyin. 
BAŞKAN
– Buyurun Sayın Özel, sözlerinizi bağlayın lütfen. 
RECEP
ÖZEL (Devamla) - Şimdi, arkadaşlar, oylar çalındı, “Çalınmadı.” diyorsunuz da
bir tane örnek vereceğim size: Biliyorsunuz, Maltepe’de oylar 2 defa sayıldı
tüm sandıklarda, 1’inci sayım ile 2’nci sayım arasında aramızdaki fark 808
azaldı. 
RAMAZAN
CAN (Kırıkkale) – Nereden oldu bu? 
MÜZEYYEN
ŞEVKİN (Adana) - Çünkü geçersiz oyları saydınız aynı zamanda. 
JALE
NUR SÜLLÜ (Eskişehir) – Geçersiz oylar sayıldı.
RECEP
ÖZEL (Devamla) – 98 sandıkta 117 tane birbirleriyle akraba ilişkisi olan sandık
kurulu görevlileri görev yapmış. Bu 98 sandık da Maltepe’de. 
MÜZEYYEN
ŞEVKİN (Adana) – Geçersiz oyları saydınız, adı üstünde geçersiz oylar. 
RECEP
ÖZEL (Devamla) – İlçe belediyesinde, Maltepe Belediyesinde bir farklılık yok
2’nci sayımda ama Büyükşehir Belediyesinde 150 tane oy CHP’nin azalmış, bizim
100 tane artmış yani 250 fark sadece 98 sandıkta. 
MÜZEYYEN
ŞEVKİN (Adana) – Aynı gece 3 bin oyla Anadolu Ajansıyla nasıl açıklama
yapacaktınız? O zaman usulsüzlük yok muydu, 3 bin oyla usulsüzlük yok muydu? 
RECEP
ÖZEL (Devamla) – Biz tamamının sayılmasını istiyorduk, siz niye istemediniz,
niye tamamının sayılmasını istemediniz? (AK PARTİ sıralarından alkışlar) Eğer
tamamı sayılsaydı bu hırsızlıklar günyüzüne çıkacaktı, hırsızlıklarınızın
çıkmaması için tam sayımına karşı çıktınız. 
HAYDAR
AKAR (Kocaeli) – Recep, doğru söyle; Recep, doğru söyle Recep. 
ALİ
ÖZTUNÇ (Kahramanmaraş) – Takke, takke!
RECEP
ÖZEL (Devamla) – Hak yerini buldu, seçimlerin yenilenmesine karar verildi.
Beğenin, beğenmeyin, önümüzde bir seçim var. 
ALİ
ÖZTUNÇ (Kahramanmaraş) – Fetullah Gülen takkeyi nerede vermişti sana?
(Mikrofon
otomatik cihaz tarafından kapatıldı)
BAŞKAN
– Evet, son olarak bağlamanız için veriyorum bir dakika daha. 
Buyurun
Sayın Özel. 
RECEP
ÖZEL (Devamla) – Yüksek Seçim Kurulu mazbatayı İmamoğlu’ndan alıp Binali Bey’e
vermedi ki mazbatayı aldı, millete verdi. 23 Haziranda millete gideceğiz,
millet mazbatayı kime verirse… 
Hepinize
saygılar sunuyorum efendim. (AK PARTİ sıralarından alkışlar) 
BAŞKAN
– Teşekkürler Sayın Özel. 
ENGİN
ÖZKOÇ (Sakarya) – Sayın Başkan…
BAŞKAN
– Buyurun Sayın Özkoç. 
ENGİN
ÖZKOÇ (Sakarya) – Sayın hatip direkt Cumhuriyet Halk Partisini kastederek ve
adını kullanarak “Siz, Yüksek Seçim Kuruluyla ilgili neden bu itirazlarda
bulunmadınız, yapmadınız?” diyerek sataşmada bulunmuştur. Yani zaten yaptığımız
şeyleri yapmamışız gibi kamuoyunda bir algı yaratmakla ilgili sataşmada
bulunmuştur. 
BAŞKAN
– Sayın Özkoç… 
ENGİN
ÖZKOÇ (Sakarya) – Ancak sizin aldığınız karar doğrultusunda -bu karara saygımız
olduğundan- oylandıktan sonra bu kararın açıklığa kavuşmasıyla ilgili
sataşmadan Bülent Tezcan’a söz vermenizi talep ediyorum. 
BAŞKAN
– Yerinizden versem çünkü belirttiğiniz gerekçe daha çok bir tavzih talebi
içermektedir. 
ENGİN
ÖZKOÇ (Sakarya) – Hayhay efendim.
BAŞKAN
– Ben şimdi vereyim, sonra oylamaya geçelim çünkü oylamadan sonra ara
vereceğiz. 
Buyurun
Sayın Tezcan, yerinizden söz veriyorum. 
V.- AÇIKLAMALAR (Devam)
34.- Aydın Milletvekili Bülent Tezcan’ın, Isparta Milletvekili Recep
Özel’in CHP grup önerisi üzerinde AK PARTİ Grubu adına yaptığı konuşmasındaki
bazı ifadelerine ilişkin açıklaması
BÜLENT
TEZCAN (Aydın) – Teşekkür ederim Sayın Başkan. 
Değerli
arkadaşlar, gerekçeli kararda, tekrar söylüyorum, hiçbir yerinde “Şu kadar oy
çalınmıştır, şu kadar oy alınmıştır.” diye bir hesap yapılmamıştır. (AK PARTİ
sıralarından gürültüler) 
ZÜLFÜ
DEMİRBAĞ (Elâzığ) – İyice oku, bir bak! 
BÜLENT
TEZCAN (Aydın) – Gerekçeli kararda 754 sandığın toplam seçmen sayısıyla…
ZÜLFÜ
DEMİRBAĞ (Elâzığ) – Kararı oku, kararı oku! 
BÜLENT
TEZCAN (Aydın) – …754 çarpılmış 212 bin seçmene tekabül eder diye yuvarlak bir
hesapla kamuoyu yanıltılmaya çalışılmıştır. 
ZÜLFÜ
DEMİRBAĞ (Elâzığ) - Kararı iyice oku! Kararı iyice oku! 
BAŞKAN
– Lütfen… 
ZÜLFÜ
DEMİRBAĞ (Elâzığ) - Kararı iyice oku! Kararı iyice oku! 
BÜLENT
TEZCAN (Aydın) – “2018 öncesindeki içtihatlardır dayanılan içtihatlar muhalif
üyelerin...” sözünün gerçekle hiçbir ilgisi yoktur. Bu seçimlerde daha 6 Mayıs
kararından on beş gün önce ve yirmi gün önce Mustafa Kemal Paşa ve Pasinler… 
(Mikrofon
otomatik cihaz tarafından kapatıldı) 
ZÜLFÜ
DEMİRBAĞ (Elâzığ) – Anlasınlar biraz, Haydar’ın yaptığını yapıyorum! (AK PARTİ
sıralarından alkışlar)
BAŞKAN
– Buyurun.
Sayın
Demirbağ, lütfen… 
ZÜLFÜ
DEMİRBAĞ (Elâzığ) - Haydar’ın yaptığını yapıyorum! 
BAŞKAN
– Sayın Demirbağ…
ZÜLFÜ
DEMİRBAĞ (Elâzığ) - Haydar’ın yaptığını yapıyorum! 
BAŞKAN
- Sayın Demirbağ… 
ZÜLFÜ
DEMİRBAĞ (Elâzığ) – Haydar’ın yaptığını yapıyorum! Konuşmasın bir daha! 
BÜLENT
TEZCAN (Aydın) – “Emsal içtihatlar, sandık kurulu başkanlarıyla ilgili emsal
içtihatlar 2018’den öncedir.” iddiasının gerçekle ilgisi yoktur çünkü daha 6
Mayıstan önce, on beş gün önce Mustafakemalpaşa, yirmi gün önce de Pasinler’le
ilgili sandık başkanı ve kurul üyelerinin kamu görevlisi olmadığı iddiasına
ilişkin kararlar bu seçimde verilmiş kararlardır. “Sandık kurulu başkanlarının
kamu görevlisi olmamasının tek başına iptal sebebi olamayacağı, tam tersine
bunların sonucu nasıl etkilediğinin açıkça izah edilmesi gerekir.” derken aynı
kurul on beş gün sonra İstanbul’da…
(Mikrofon
otomatik cihaz tarafından kapatıldı)
BAŞKAN
– Lütfen bağlayın Sayın Tezcan. Bir dakika daha süre veriyorum.
BÜLENT
TEZCAN (Aydın) – Bitiriyorum.
…buna
hiç bakmadan iptal kararı vermiştir. Vicdanları kanatan bir karardır,
gürültüyle üstü örtülebilecek bir şey değildir. İnşallah 23 Haziranda
İstanbul’da 16 milyon İstanbullu yeniden bu kanayan vicdanları onaracaktır.
(CHP ve İYİ PARTİ sıralarından alkışlar)
Teşekkür
ediyorum.
ZÜLFÜ
DEMİRBAĞ (Elâzığ) – Ayın 23’ünde görüşürüz!
BAŞKAN
– Teşekkürler Sayın Tezcan.
Buyurun
Sayın Akbaşoğlu, yerinizden size de iki dakika süreyle söz veriyorum.
35.- Çankırı Milletvekili Muhammet Emin Akbaşoğlu’nun, Aydın
Milletvekili Bülent Tezcan’ın yaptığı açıklamasındaki bazı ifadelerine ilişkin
açıklaması
MUHAMMET
EMİN AKBAŞOĞLU (Çankırı) – Teşekkür ederim Değerli Başkanım.
Değerli
milletvekilleri, şimdi Sayın Bülent Tezcan kürsüden konuşmasında bizlerin
kararı okumadığı şeklinde ithamda bulundu. Karar burada, kararı baştan sona
okumak suretiyle, notlarımızı da çıkarmak suretiyle bugün grup başkan
vekillerine söz verildiğinde hep beraber düşüncelerimizi ifade ettik. Öncelikli
olarak Yüksek Seçim Kurulunun 11 üyesinden 7’sini vicdansız, 4’ünü vicdanlı
gibi kabul etmek gerçekten çok talihsizliktir, ben Sayın Tezcan’a bunu
yakıştıramadım. Bir bütün olarak bakmak lazım. Bütün görüşler muhteremdir ama
çoğunlukla karar verilir. Ben bu konuda 11 üyeyi de buradan tebrik ediyorum,
kendi özgür kanaatlerini ortaya koymuşlar. (AK PARTİ sıralarından alkışlar)
Dolayısıyla bir talimatla verilen karar yok, 7 aynı düşüncede olan hâkimimiz
orada kendi müşterek kararlarını, gerekçelerini ortaya koymuşlar, 4 hâkimimiz
de ayrı ayrı kendi muhalefet şerhlerini ortaya koymuşlar. Dolayısıyla buna bir
bütün olarak bakmak ve mazbatayı vermeden önce CHP’li yetkililer “En
güvendiğimiz kurum Yüksek Seçim Kuruludur.” diye methiyeler düzerken sonradan
hukuka uygun bir kararla, aynen CHP’nin Artvin Yusufeli’deki başvurusunu
değerlendiren aynı 11 kişiden müteşekkil Yüksek Seçim Kurulunun vermiş olduğu
hukuka uygun karara eyvallah derken, niçin İstanbul’la ilgili karara karşı
çelişkili bir tutum ve davranış içerisindesiniz? (AK PARTİ sıralarından
alkışlar) Sonuç itibarıyla bu kabul edilemez.
(Mikrofon
otomatik cihaz tarafından kapatıldı)
BAŞKAN
– Teşekkürler Sayın Akbaşoğlu.
MUHAMMET
EMİN AKBAŞOĞLU (Çankırı) – Bir dakika efendim, bir dakika! Suçlamalarla ilgili
daha birçok husus var. Bakın…
BAŞKAN
– Sayın Akbaşoğlu, iki dakika süre vereceğim.
MUHAMMET
EMİN AKBAŞOĞLU (Çankırı) – Ama daha devam ediyor. 
BAŞKAN
– Size bütün iddialara cevap vermeniz için on dakika süre veremem, bunu
biliyorsunuz. İki dakika dedim, iki dakika. Sayın Akçay da bekliyor.
MUHAMMET
EMİN AKBAŞOĞLU (Çankırı) – Efendim, son olarak, son olarak… 
BAŞKAN
– Sonra başka vesilelerle cevap verirsiniz. Son bir dakika, lütfen, lütfen…
MUHAMMET
EMİN AKBAŞOĞLU (Çankırı) – Son bir dakika efendim. 
CHP
dedi ki: “29 bin fark var.” Bütün millet gördü ki her gün oylar düştü, düştü,
13 bin farka geldi ve sonuç itibarıyla Yüksek Seçim Kurulu diyor ki: “754 tane
sandıkta, hukuka aykırı bir şekilde, 298 sayılı Kanun’un 22’nci maddesindeki
emredici hükümler hiçe sayılarak 754 sandıkta memur olmayan başka yerlerden
bulunmuş birtakım sandık başkanları var ve bu 212 bin küsur oya etki ediyor.
Dolayısıyla bu hususlar seçimin güvenilirliğine etki ediyor. Bir şekil hukuku
olan emredici hükümlere mutlak riayeti öngören bu konuda maalesef gerekli
hassasiyet gösterilmemiştir.” diye tespitini yapıyor. 
BAŞKAN
– Teşekkürler Sayın Akbaşoğlu. 
MUHAMMET
EMİN AKBAŞOĞLU (Çankırı) – Aynı şekilde, kesinlikle…
(Mikrofon
otomatik cihaz tarafından kapatıldı)
BAŞKAN
– Teşekkürler Sayın Akbaşoğlu, mikrofonu açmayacağım, uzatmayacağım, daha önce
de söyledim. 
MUHAMMET
EMİN AKBAŞOĞLU (Çankırı) – Mustafakemalpaşa’yla ilgili olan karar ise
kesinlikle aynı durumda değildir, farklı bir mütalaa vardır. O konuda gerekli
açıklamalara biraz sonra devam edeceğim. 
Teşekkürler.

BAŞKAN
– Teşekkürler. 
Değerli
grup başkan vekilleri, söz taleplerini görüyorum ancak şimdi düzeni sağlamak
için önce öneriyi oylarınıza sunacağım, sonra söz taleplerini karşılayacağım,
tartışmaya bir süre daha devam edelim, bu arada ama işlemimizi de tamamlayalım.

VI.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi gündeminin “Genel Görüşme
ve Meclis Araştırması Yapılmasına Dair Öngörüşmeler” kısmında yer alan, Yüksek
Seçim Kurulunun İstanbul seçimlerine ilişkin iptal kararının araştırılarak
seçimlere gölge düşürmemek adına alınacak tedbirlerin belirlenmesi amacıyla
Türkiye Büyük Millet Meclisi Başkanlığına verilmiş olan (10/1130) esas numaralı
Meclis Araştırması Önergesi’nin ön görüşmelerinin, Genel Kurulun 23 Mayıs 2019
Perşembe günkü birleşiminde yapılmasına ilişkin önerisi (Devam)
BAŞKAN
– Evet, Cumhuriyet Halk Partisi Grubunun önerisini oylarınıza sunuyorum: Kabul
edenler… Etmeyenler… Öneri kabul edilmemiştir.
Sayın
Akçay, sizin de söz talebiniz vardı, size de iki dakika süreyle söz vereceğim.
Buyurun.
V.- AÇIKLAMALAR (Devam)
36.- Manisa Milletvekili Erkan Akçay’ın, Cumhuriyet Halk Partisinin
İstanbul Büyükşehir Belediye Başkanlığı seçiminde tam sayım talebine neden
karşı çıktığını öğrenmek istediğine ve YSK kararına saygı duymak gerektiğine
ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Efendim,
deniyor ki “YSK’nin kararında ‘Oylar çalındı.’” ibaresi yokmuş. “Seçim sonucuna
müessir usulsüzlükler var.” diyor, daha ne diyecek Yüksek Seçim Kurulu? Hukuki
bir ifadede bulunmuş.
Ayrıca,
2 aday arasındaki oy farkı 29 binden 13 bine inmiş. Ne olmuş? 16 bin oy hokus
pokus yapılarak başta Binali Yıldırım’ın lehine yazılırken aleyhine yazılmış.
Peki, bu farkın 29 binden 13 bine inmesine Cumhuriyet Halk Partisinin bir
itirazı var mı? Yok, o da kabulleniyor, yani “Tamam, 13 bin. Meseleyi
kapatalım.” diyor. 
Bir
de şu: Acaba Cumhuriyet Halk Partisi İstanbul seçimlerinde tam sayım taleplerine
neden karşı çıktı, bu konuyu desteklemedi; AK PARTİ’nin, Milliyetçi Hareket
Partisinin bu konuda talepleri vardı. Cumhuriyet Halk Partisinin, 39 ilçenin 25
ilçesinden bazılarını az oy farkıyla kaybetmesine rağmen bu seçim sonuçlarına
bir itirazı olmadığını biliyoruz, acaba neden? Tabii, bütün Türkiye’de pek çok
seçime itiraz edilirken İstanbul’da, Ankara’da, İzmir’de bu itirazlar niye
yapılmadı? Bilhassa İstanbul için söylüyorum ve bilhassa 25 ilçe belediye
başkanlığı için ifade ediyorum. Tabii, bunlar aklımızdaki siyasi sorular. 
Dolayısıyla,
oylar çalınmıştır değerli arkadaşlar, buna kimse itiraz edemez çünkü 29 binden
13 bine inmesi, 16 bin oy farkı seçim sonucuna müessir olabilecek büyüklükte
bir farktır. 
(Mikrofon
otomatik cihaz tarafından kapatıldı) 
BAŞKAN
– Bağlayın lütfen.
ERKAN
AKÇAY (Manisa) – Yüksek Seçim Kurulu da buna atıfta bulunmaktadır. 190 sayfada
da, neler yaptığını, itirazları nasıl değerlendirdiğini ve sonuçlarını
açıklıyor. Dolayısıyla, YSK kararına saygı duymak gerekmektedir.
Teşekkür
ederim. (MHP ve AK PARTİ sıralarından alkışlar)
BAŞKAN
– Teşekkürler.
Sayın
Oluç…
ENGİN
ÖZKOÇ (Sakarya) – Sayın Başkan…
BAŞKAN
– Sizden önce Sayın Oluç’un söz talebi var Sayın Özkoç.
Buyurun
Sayın Oluç, size de iki dakika süre veriyorum.
37.- İstanbul Milletvekili Hakkı Saruhan Oluç’un, Yüksek Seçim
Kurulundaki hâkimlerin hukuku, hakkı ve adaleti çiğnediğine ilişkin açıklaması
HAKKI
SARUHAN OLUÇ (İstanbul) – Bir noktaya özellikle vurgu yapmak istiyorum. Bu
Yüksek Seçim Kurulundaki hâkimler, sadece vicdansız olmakla kalmıyorlar, aynı
zamanda gasbcılar, halkın iradesini gasbediyorlar; sadece İstanbul’da halkın
iradesini gasbetmiyorlar, bakın KHK’li oldukları gerekçesiyle bize tuzak
kurarak tuzakçılar aynı zamanda. Van Çaldıran, Van Tuşba, Van Edremit, Diyarbakır
Bağlar, Erzurum, Tekman, Kars Digor, Dağpınar’da seçilmiş olan belediye
başkanlarının mazbatalarını aldılar, seçilmemiş olan Adalet ve Kalkınma Partili
kişilere o mazbataları hediye ettiler, gasbettiler halkın iradesini bu Yüksek
Seçim Kurulundaki hâkimler, tuzakçıdırlar, kayyum atayıcıdırlar; hukuku, hakkı,
adaleti çiğnemişlerdir. 
Sayın
Adalet ve Kalkınma Partisi Grubuna sesleniyorum: Biz bir tane geçersiz oy
saydıramadık ya, bütün itirazlarımız reddedildi; biz geçersiz oy saydıramadık.
Malazgirt’te 3 oyla aldınız, saydıramadık. 
BURHAN
ÇAKIR (Erzincan) – Teröristleri koymasaydınız. 
HAKKI
SARUHAN OLUÇ (İstanbul) – Tatvan’da saydıramadık, Muş’ta saydıramadık. Bütün
itirazlarımızı bu gasbcı hâkimler reddettiler. Adalet bu mu sizce? Durum budur.
Teşekkür
ederim. (HDP sıralarından alkışlar)
BAŞKAN
– Teşekkürler Sayın Oluç.
Sayın
Özkoç…
38.- Sakarya Milletvekili Engin Özkoç’un, Çankırı Milletvekili Muhammet
Emin Akbaşoğlu ve Manisa Milletvekili Erkan Akçay’ın yaptığı açıklamasındaki
bazı ifadelerine ilişkin açıklaması
ENGİN
ÖZKOÇ (Sakarya) – Sayın Başkan, önce, neredeyse bütün sayımlarda tüm sandıkları
dolaşarak başındaydım. İddia edildiği gibi “Binali Yıldırım’a oy çıktığı hâlde
yazılmamış da ondan oylar düşmüş.” gibi herhangi bir şey söz konusu dahi değildir.
BURHAN
ÇAKIR (Erzincan) – Bunu ciddi olarak mı söylüyorsun?
ENGİN
ÖZKOÇ (Sakarya) – Sadece Adalet ve Kalkınma Partisi “Ampule vur, ampule vur.”
dediği için ampule mühür vuran vatandaşlarımızın sandık kurulu tarafından
görülmemiş oy pusulaları sayılmıştır, diğerleri maddi hata yüzünden olmuştur.
Bu, bir. 
Şimdi
çok önemli bir şeyi söylüyorum. Hem Adalet ve Kalkınma Partisinin sözcüsü hem
de Milliyetçi Hareket Partisinin sözcüsü şu 4 oyla ilgili şöyle söylediler: “Ya
tamamının sayımına neden karşısınız?” dediler. Tamamını saydığınız sandıklarda
da Ekrem İmamoğlu çıktı, tamamını saydırdığınız yerde de Ekrem İmamoğlu çıktı.
Ama bir şey söyleyeyim; 4 oydan neden 1 tanesine karşı çıkılıyor? Şunun için
Sayın Başkan: Madem bu kadar samimisiniz, madem bu kadar dürüstsünüz, madem
bize soru soruyorsunuz AK PARTİ’ye de bir soru sorun; deyin ki: O zarfın
içerisinde 4 tane pusula vardı. Sandık kurulu başkanı memur değil; bunlardan
sadece 4 tanesinden 1 tanesinin mi sonucuna etki etti? 
RECEP
ÖZEL (Isparta) – Evet. 
ENGİN
ÖZKOÇ (Sakarya) – Sadece 1 tanesinin mi?
RECEP
ÖZEL (Isparta) – Evet. 
ENGİN
ÖZKOÇ (Sakarya) - Orada sandık kurulu başkanı, sandık kurulu başkanı memur
değilse ve bu seçim sonucuna etki ediyorsa, siz neden 4’üne birden itiraz
etmediniz? Bunu açıklamak zorundasınız. 
İkinci
konu da; biz dedik ki: Bütün bu seçimleri yenileyelim diye, baştan aşağı
yenileyelim diye Yüksek Seçim Kuruluna…
(Mikrofon
otomatik cihaz tarafından kapatıldı) 
BAŞKAN
– Bağlayın lütfen.
(Kahramanmaraş
Milletvekili Ali Öztunç ile Isparta Milletvekili Recep Özel arasında karşılıklı
laf atmalar)
ALİ
ÖZTUNÇ (Kahramanmaraş) – Sayın Başkan… Sayın Başkan…
BAŞKAN
– Bağlayın lütfen. 
ALİ
ÖZTUNÇ (Kahramanmaraş) – Sayın Başkan, tutanaklara geçsin, beni tehdit ediyor. 
RECEP
ÖZEL (Isparta) – Ne diyorsun bana?
BAŞKAN
– Lütfen… Lütfen… 
ALİ
ÖZTUNÇ (Kahramanmaraş) – Beni tehdit ediyor. Beni tehdit ediyor Sayın Başkan. 
BAŞKAN
– Lütfen… Lütfen, tamamlayın sözünüzü.
ALİ
ÖZTUNÇ (Kahramanmaraş) – Tehdit ediyor Sayın Başkan.
BAŞKAN
– Sayın Öztunç, grup başkan vekiliniz konuşuyor ve grup başkan vekiliniz
gerekirse bunu iletir. Görüşme düzenine lütfen biraz dikkat edin. Şu anda
mikrofon grup başkan vekilinizde. 
Buyurun
Sayın Özkoç. (AK PARTİ ve CHP sıralarından gürültüler)
ENGİN
ÖZKOÇ (Sakarya) – Arkadaşlar, arkadaşlar…
ALİ
ÖZTUNÇ (Kahramanmaraş) – Özür dileyeceksin. 
RECEP
ÖZEL (Isparta) – Ne özür dileyeceğim ya! O benden özür dileyecek.
ALİ
ÖZTUNÇ (Kahramanmaraş) – Ben senden niye özür dileyeyim?
RECEP
ÖZEL (Isparta) – Özür dileyeceksin benden.
ALİ
ÖZTUNÇ (Kahramanmaraş) – Niye özür dileyeyim?
RECEP
ÖZEL (Isparta) - Niye itham ediyorsun? Niye şey yapıyorsun? 
BAŞKAN
– Sayın Özkoç, sözünüzü tamamlayın. 
Sayın
Özel… Sayın Özel, lütfen… 
RECEP
ÖZEL (Isparta) – Konuşmaya çıktım, yine söyledin.
ENGİN
ÖZKOÇ (Sakarya) – Arkadaşlar… 
BAŞKAN
– Sayın Özkoç, tamamlayın sözünüzü. 
ENGİN
ÖZKOÇ (Sakarya) – Arkadaşlar, Cumhuriyet Halk Partisi samimi şekilde şunu
yapmıştır: Madem 4 pusuladan 1 tanesini, 1 tanesini reddediyorsunuz ve buna
gerekçe olarak sandık başkanlarını sunuyorsunuz, o zaman biz de başvuruda
bulunuyoruz tam kanunsuzluktan; o zaman 4’ünü de iptal edin, eğer ufacık bir
cesaretiniz varsa onlar için de yarışalım dedik. Neden kabul edilmedi? Bunu da
açıklamaları gerekiyor. (CHP sıralarından alkışlar)
BAŞKAN
– Birleşime on beş dakika ara veriyorum. 
Kapanma Saati: 16.55
İKİNCİ OTURUM
Açılma Saati: 17.14
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Bayram ÖZÇELİK (Burdur)
----- 0 -----
BAŞKAN
– Türkiye Büyük Millet Meclisinin 82’nci Birleşiminin İkinci Oturumunu
açıyorum.
Gündemin
"Oylaması Yapılacak İşler" kısmına geçiyoruz.
Değerli
milletvekilleri, Nevşehir Milletvekili Mustafa Açıkgöz ve Adalet ve Kalkınma
Partisi Grup Başkanvekili İstanbul Milletvekili Mehmet Muş ile 65 Milletvekilinin
Kapadokya Alanı Hakkında Kanun Teklifi ile Millî Eğitim, Kültür, Gençlik ve
Spor Komisyonu Raporunun Açık Oylamasına başlıyoruz.
VII.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Nevşehir Milletvekili Mustafa Açıkgöz ve Adalet ve Kalkınma Partisi
Grup Başkanvekili İstanbul Milletvekili Mehmet Muş ile 65 Milletvekilinin
Kapadokya Alanı Hakkında Kanun Teklifi (2/1811) ile Millî Eğitim, Kültür,
Gençlik ve Spor Komisyonu Raporu (S. Sayısı: 56) (x)
BAŞKAN
- Açık oylamanın elektronik oylama cihazıyla yapılmasını oylarınıza sunuyorum:
Kabul edenler… Etmeyenler… Kabul edilmiştir.
Değerli
milletvekilleri, oylama için üç dakika süre vereceğim. Bu süre içinde sisteme
giremeyen üyelerin teknik personelden yardım istemelerini, bu yardıma rağmen de
sisteme giremeyen üyelerin, oy pusulalarını, oylama için öngörülen üç dakikalık
süre içerisinde Başkanlığa ulaştırmalarını rica ediyorum.
Oylama
işlemini başlatıyorum.
(Elektronik
cihazla oylama yapıldı)
BAŞKAN
– Değerli milletvekilleri, Nevşehir Milletvekili Mustafa Açıkgöz ve Adalet ve Kalkınma Partisi Grup
Başkan Vekili İstanbul Milletvekili Mehmet Muş ile 65 Milletvekilinin Kapadokya
Alanı Hakkında Kanun Teklifi açık oylama sonucunu bildiriyorum: 
“Kullanılan oy sayısı  : 238
Kabul : 228
Ret : 10 (x)
 Kâtip Üye Kâtip
Üye
 İshak Gazel Bayram
Özçelik
 Kütahya Burdur”
Böylece
teklif kabul edilmiş ve kanunlaşmış oluyor. 
Değerli
milletvekilleri, teklif sahibi Nevşehir Milletvekili Mustafa Açıkgöz bir
teşekkür konuşması yapmak ister. Kendisine yerinden veya kürsüden söz
vereceğim.
Buyurun,
kürsüden iki dakika söz vereyim. (AK PARTİ sıralarından alkışlar) 
MUSTAFA
AÇIKGÖZ (Nevşehir) – Sayın Başkanım, çok kıymetli milletvekili arkadaşlarım;
hepinizi saygıyla, sevgiyle, muhabbetle selamlıyorum. 
Tabii,
insanlığın ortak değeri, dünyanın en güzel turizm bölgesi, eşsiz doğal
güzelliği, kültür zenginliğiyle Kapadokya’mız ve Türk turizmi için bugün hep
beraber çok güzel bir işe vesile olduk. Hepinize teşekkür ediyorum. Başta çok
kıymetli, milletimizin lideri Sayın Cumhurbaşkanımız Recep Tayyip Erdoğan’a, AK
PARTİ Grubumuza, grup yönetimimize, milletvekillerimize, Komisyon Başkanımıza,
Komisyon üyelerimize, tüm değerli milletvekillerimize, Sayın Turizm Bakanımız
ve ekibine Kapadokya’mız adına, şahsım adına, Nevşehirli hemşehrilerim adına,
Türk turizmi adına gerçekten teşekkür ediyorum. 
Hepinizi
tekrar dünyanın en güzel turizm bölgesi Kapadokya’da misafir etmek için
heyecanla bekliyorum. Hepinize katkılarınızdan dolayı çok teşekkür ediyorum.
Kanunumuz inşallah Kapadokya’nın korunması, gelişmesi, planlanması için çok
güzel bir iş oldu. Çok teşekkür ediyoruz. Hepinizi tekrar Kapadokya’ya
bekliyorum. Kanunumuz hayırlı uğurlu olsun. 
Tekrar
saygılarımı sunuyorum efendim. 
Çok
sağ olun Başkanım. (AK PARTİ ve MHP sıralarından alkışlar) 
BAŞKAN
– Teşekkürler Sayın Açıkgöz.
Değerli
milletvekilleri, sisteme girip söz talebinde bulunan milletvekillerinden
ikisine şimdi yerlerinden birer dakika süreyle söz vereceğim.
Sayın
Öztunç, buyurun.
V.- AÇIKLAMALAR (Devam)
39.- Kahramanmaraş Milletvekili Ali Öztunç’un, Isparta Milletvekili
Recep Özel’in yerinden sarf ettiği sözlerine ilişkin açıklaması
ALİ
ÖZTUNÇ (Kahramanmaraş) – Sayın Başkanım, az önce Türkiye Büyük Millet
Meclisinde tatsız bir hadise yaşandı. Hadisenin taraflarından birisi bendim.
Sayın Özel’e kürsüde konuşurken “Takke nerede?” diye laf attım, doğrudur;
birkaç kez de söyledim bunu, evet, doğru. Türkiye Büyük Millet Meclisinde
konuşurken hatiplere -ki geçen hafta ben konuşurken bana da çok sayıda laf
atıldı- laf atılıyor, söyleniyor ama laf atıldıktan sonra, bana laf atıldığında
ya da bir başka milletvekiline laf atıldığında çıkıp ona bir fikirle cevap
verebilirsin ya da başka bir siyasi manevrayla cevap verebilirsin ama asla
tehdit edemezsin. Sayın Özel burada sayın grup başkan vekilimiz olsun, AK
PARTİ'nin değerli milletvekilleri olsun, hepsinin duyacağı şekilde “Seni buraya
gömerim.” diye beni tehdit etti. Bunun kayıtlara geçmesini istiyorum. Bu mesele
benim açımdan Türkiye Büyük Millet Meclisinde kapanmıştır, evet, doğru ama
bilinsin ki şahsi olarak kapanmayacaktır. Ben Kahramanmaraşlıyım,
Elbistanlıyım; Sayın Özel beni Maraşlılara, Elbistanlılara, kendi partisinin
Maraş milletvekillerine sorsun. Hiç kimse bir başkasına “Seni buraya gömerim.”
diyemez. Diyene de ben o lafı yediririm. 
BAŞKAN
– Teşekkürler. 
Sayın
Özel buradaysa kendisine de söz vereceğim. Yok galiba…
Sayın
Kerestecioğlu…
40.- Ankara Milletvekili Filiz Kerestecioğlu Demir’in, Nevin Yıldırım’a
verilen müebbet hapis cezasının Yargıtayda onanmasının adaletin erkek olduğunu
ve erkeklerin kollanılmasına devam edileceğini gösterdiğine, TRT bünyesinde
istihdam fazlası personel iddialarına, muhalif seslere barışçıl gösteri
hakkının tanınması gerektiğine ilişkin açıklaması
FİLİZ
KERESTECİOĞLU DEMİR (Ankara) – Teşekkürler Sayın Başkan.
Bugün
Nevin Yıldırım’ın, yaklaşık yedi yıl önce kendisine sistematik olarak tecavüz
eden ve çocuklarından ayırmak isteyen bir kişiyi öldüren Nevin Yıldırım’ın,
maalesef, Yargıtayda da müebbet hapis cezası onandı Yalvaç Ağır Ceza Mahkemesi,
Ceza Kanunu’nda düzenlenen meşru müdafaa hükümlerini ya da sistematik tecavüze
rağmen haksız tahrik indirimlerini Nevin için uygulamadı; Yargıtay da bugün
verdiği onama kararıyla aynı standardı sürdürdü, adaletin erkek olduğunu,
erkekleri kollamaya devam edeceğini gösterdi. Tek olumlu not, bir kadın üyenin
haksız tahrik uygulanmasına ilişkin muhalefet şerhi düşmüş olması. 
Hayatta
başka hiçbir seçeneğinin olmaması, kalmaması ne demek, biz kadınlar bunu çok
iyi biliyoruz ve Nevin’in sesi olmaya, sürecin takipçisi olmaya devam edeceğiz.
Sayın
Başkan, müsaade ederseniz, bugün bir de TRT çalışanlarının basın
açıklamasındaydık. Onlar “istihdam fazlası personel” denerek -aslında her biri
ayrı yeteneklere sahip insanlar- şimdi farklı alanlarda çalışmaya zorlanıyorlar
ve hiç alakası olmayan işlere yönlendiriliyorlar. 
(Mikrofon
otomatik cihaz tarafından kapatıldı) 
FİLİZ
KERESTECİOĞLU DEMİR (Ankara) – Tamamlıyorum. 
BAŞKAN
– Usulden değildir ama lütfen bağlayın.
FİLİZ
KERESTECİOĞLU DEMİR (Ankara) – Bunun için, bunu protesto etmek için basın
açıklaması yaptılar ve yandaş bir istihdam için aslında, siyasi istihdam için
yine kapı açılıyor. Hem “istihdam fazlası” deniyor hem de yeni kişiler,
yüzlerce yeni istihdam yapılıyor. 
Ve
bir şeyi daha belirtmek isterim bu noktada. Yine, Ankara’da, maalesef, barışçıl
bir toplantı, bir basın açıklaması yapmak gerçekten icazetle mümkün olabiliyor
ancak. Bu, kınadığımız bir durum. Artık bu ülkede sadece size değil herkese,
bütün muhalif seslere barışçıl gösteri hakkının tanınması için sizler de lütfen
mücadele edin.
Teşekkür
ederim. 
BAŞKAN
– Teşekkürler Sayın Kerestecioğlu. 
Değerli
milletvekilleri, alınan karar gereğince denetim konularını görüşmüyor ve
gündemin “Kanun Teklifleri ile Komisyonlardan Gelen Diğer İşler” kısmına
geçiyoruz. 
1’inci
sırada yer alan, Antalya Milletvekili Atay Uslu ve Konya Milletvekili Ziya
Altunyaldız ile 57 Milletvekilinin Turizmi Teşvik Kanununda Değişiklik
Yapılması Hakkında Kanun Teklifi ve Bayındırlık, İmar, Ulaştırma ve Turizm
Komisyonu Raporu’nun görüşmelerine kaldığımız yerden devam ediyoruz.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Antalya Milletvekili Atay Uslu ve Konya Milletvekili Ziya
Altunyaldız ile 57 Milletvekilinin Turizmi Teşvik Kanununda Değişiklik
Yapılması Hakkında Kanun Teklifi (2/1907) ve Bayındırlık, İmar, Ulaştırma ve
Turizm Komisyonu Raporu (S. Sayısı: 58) (x)
BAŞKAN
– Komisyon? Yerinde. 
Dünkü
birleşimde İç Tüzük’ün 91’inci maddesine göre temel kanun olarak görüşülen 58
sıra sayılı Kanun Teklifi’nin birinci bölümü üzerinde Milliyetçi Hareket
Partisi Grubu adına yapılan konuşma tamamlanmıştı.
Şimdi
söz sırası, Halkların Demokratik Partisi Grubu adına Gaziantep Milletvekili
Mahmut Toğrul’a ait. 
Buyurun
Sayın Toğrul. (HDP sıralarından alkışlar)
Süreniz
beş dakikadır. 
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan. 
Değerli
milletvekilleri, sizleri, ekranları başında bizleri izleyen yurttaşlarımızı,
yine Genel Kurulun sevgili emekçilerini saygıyla selamlıyorum. 
Değerli
Başkan, turizm sektörü hem iç hem dış politika etkilerinin en fazla
hissedildiği bir alandır. Özellikle hak ihlallerinin çoğalması, özgürlüklerin
giderek daraltılması ve o ülkedeki turizmin doğrudan bunlardan etkilenmesi
sonucunu doğuruyor. Ayrıştırıcı, kutuplaştırıcı dil ile hukukun askıya alınması
toplumun bireylerinin kendilerini güvende hissetmemesine yol açıyor. Dünyanın
her yerinde insanlar tatillerini tabii ki güvenli, istikrarlı yerlerde yapmak
isterler. Gündelik hayatın bu kadar antidemokratikleşeceği bir yerde turizm
gelirlerinin gelişmesi ve çoğalması beklenemez. Bunun en somut örneği Sayın
Başkan, çözüm sürecinde 2013 yılında turizm gelirleri 32 milyara, 2014 yılında
34 milyara yükseliyor -nispeten bir çözüm süreci yürürken- ama özellikle 2014
yılının sonunda başlayan çatışmalı ortam ve nihayetinde özellikle birçok
yerdeki IŞİD’in kanlı eylemleri Türkiye’de turizmin gerilemesine ve tekrar
rakamların 2013’ün öncesine, 2014’e geri dönmesine neden oluyor.
Değerli
arkadaşlar, bugün ülkemizde ekonomik kriz artık ciddi bir şekilde bir toplumsal
travmaya dönüşmek üzere. Benim de seçim bölgem olan Gaziantep’te son zamanlarda
işsizliğin yarattığı ortam gittikçe büyümektedir. Bir hafta önce belediyeye iş
başvurusu yapmak üzere giden bir genç maalesef darbedilerek belediye dışına
atılıyor. Yine geçen günlerde Eyüp Dal… Değerli arkadaşlar, bir genç seçim
öncesinde AKP’li belediyeden iş istiyor “Seçim sonrasında bakarız.” deniyor ama
seçimden sonra gittiği Şahinbey Belediyesinde “ret” cevabı alınca beş yıldır iş
arayan bu genç maalesef kendisinin üzerine benzin dökerek yaşamına son veriyor.
Değerli
arkadaşlar, artık bu o kadar bir travmaya dönüşmüş ki daha birkaç gün önce yine
köprüde önce aracını yakan bir genç ardından yaşamına intihar ederek son verdi.

Bu
anlamda her gün işsizlik rakamlarının gittikçe arttığı -sadece son altı ayda
740 bin yeni işsiz yaratıldı- bu ülkede 740 bin işsizin 342 bini sanayiden.
Yani sanayi üretimi işsiz üretimine dönüşmüş durumda.
Tabii,
değerli arkadaşlar, ülkede maalesef öyle bir İçişleri Bakanımız var ki her şeye
müdahale ediyor, hukuk tanımıyor, Anayasa tanımıyor ve her gün bir tehditle
toplumu tehdit ediyor. Daha birkaç gün önce Şanlıurfa Halfeti’de yaşanan bir
çatışmadan sonra 40 kadar yurttaş gözaltına alındı, resimleri yansıdı. Bu
ülkede, maalesef, sistematik işkence yapıldığı açık açık fotoğraflarla
belgelendi. Gözaltına alınanlara elektrik verildiğinin, dayaktan
geçirildiklerinin, ters kelepçeyle yere yatırıldıklarının ve üzerlerine
basıldığının kamuoyuna fotoğrafları yansıdı. Bu ülkede uzun zamandır şunu
söyleyenler, “İşkenceye sıfır tolerans.” diyenler… Maalesef, biz şunu da gördük
ki, cumhuriyet savcısı açıklamasında diyor ki: “Yapılan rutin işlemdir.” Yani
açıkça “Artık işkence Türkiye’de rutinleşmiştir.” demek isteniyor. Oraya bir
heyet gönderdik, heyetimiz maalesef muhatap bulamadı, ne savcıyla görüşebildi
ne valiyle görüşebildi. Baronun açık bir şekilde ifadeleri var. Bu Mecliste, bu
Parlamentonun temsil edilen grupları bu işkence konusunda tavır almadı ve ben
burada tüm grupları bu noktada görüşlerini ifade etmeye davet ediyorum.
Değerli
arkadaşlar, Soylu’nun hukuksuzluğu bunlarla bitmiyor. Bakın, Hakkâri’de bir
çoban asker kurşunuyla ölüyor. İfadesinde diyor ki: “Uyarı amacıyla ateş
ettim.” Ama nasıl bir uyarıysa kurşun kalbine denk geliyor.
(Mikrofon
otomatik cihaz tarafından kapatıldı) 
BAŞKAN
– Buyurun, bağlayın sözlerinizi Sayın Toğrul.
MAHMUT
TOĞRUL (Devamla) – Bağlayacağım Sayın Başkan.
Çoban
yaşamını yitiriyor ve onu katleden uzman çavuş, maalesef, serbest kalıyor. 
Değerli
arkadaşlar, Tatvan’da haksız hukuksuz bir şekilde -seçimden sonra yine yargı
bir sopa olarak kullanılarak harekete geçiriliyor- oradaki çoğunluğumuzu
AKP’nin altına indirmek adına 9 belediye meclis üyemiz hakkında soruşturma
açılıyor ve belediye meclis üyelikleri askıya alınıyor. 
Bununla
bitmiyor değerli arkadaşlar, bakın, bu Parlamentoda Grup Başkanlığımızı yapan
Sevgili İdris Baluken’i hepiniz tanırsınız; bugün odası aranmak amacıyla talan
ediliyor ve odasındaki her şey dökülüyor. İdris Baluken burada hepinizin
çalışma arkadaşıydı, hiçbiriniz buna bir tepki koymayacak mısınız değerli
arkadaşlar? Böyle hukuk devletinde turizmin, ekonominin gelişmesi mümkün müdür?
(Mikrofon
otomatik cihaz tarafından kapatıldı) 
BAŞKAN
– Bağlayın sözlerini Sayın Toğrul, buyurun.
MAHMUT
TOĞRUL (Devamla) – Herkesin yaşanan hukuksuzluklar noktasında sesini
ortaklaştırması lazım. Bizim Süleyman Soylu yapıyor diye eğer AKP Grubu sessiz
kalırsa emin olun daha size çok yanlışlar yaptırır, İstanbul’u kaybettiğiniz
gibi ülkeyi de kaybedeceğinizi buradan ifade etmek istiyorum. 
Saygılar
sunuyorum. (HDP sıralarından alkışlar) 
BAŞKAN
– Teşekkürler Sayın Toğrul.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Gruplar adına konuşmalar bitsin, sonra size söz vereceğim.
Gruplar
adına son konuşma, Cumhuriyet Halk Partisi Grubu adına Adana Milletvekili
Müzeyyen Şevkin’e ait.
Buyurun
Sayın Şevkin. (CHP sıralarından alkışlar) 
Süreniz
beş dakikadır.
CHP
GRUBU ADINA MÜZEYYEN ŞEVKİN (Adana) – Sayın Başkan, değerli milletvekilleri;
yüce Meclisi saygıyla selamlıyorum.
Teklifle
ilgili konuşmaya başlamadan önce, YSK’nin 6 Mayıs seçim yenileme kararına ve on
sekiz gün süren, gerekçelendirilmeye çalışılan ancak bir türlü bir gerekçe
uydurulamayan kararına da değinmek istiyorum.
6
Mayısta alınan karar, hukuk tarihine kara bir leke olarak düşmüştür. Tüm
iktidar partisi milletvekillerine buradan sormak istiyorum: Ortaya sürdüğünüz
hiçbir çalma eylemiyle en ufak bir imanın dahi olmadığı bir gerekçeli kararı içinize
nasıl sindiriyorsunuz? Milletin gerçek gündemiyle, ekonominin çöküşüyle,
işsizlikle, üretimsizlikle yüz yüze gelmekten daha ne kadar kaçınacaksınız?
Arkadaşlar, Gaziantep’te geçen hafta bir çocuğumuz kendini yaktı. Yine
İstanbul’da boğaz köprüsünde önce arabasını, sonra kendini yakarak boğazdan
attı bir çocuğumuz. Çocuklarımız kendini yakıyor, kendini. Ne kadar bunu
görmezlikten geleceksiniz? Ne zaman ülkenin gerçek gündemi olan ekonomiye,
işsizliğe yüzünüzü döneceksiniz? Nasıl rahat uyuyorsunuz on yedi yıldır?
Değerli
milletvekilleri, bilindiği üzere turizm sektörü elbette hem iç politikayı hem
de dış politikayı etkileyen en önemli faktörlerden biri. Özellikle 2014 yılının
sonlarından bu yana ülkede yaratılan kaotik ortam, ardı arkası kesilmeyen seçimler,
olağanüstü hâl, dış politikada yaşanan tutarsızlıklar ülkedeki ekonomik ortamı
ve turizmi olumsuz etkilemiştir. Elbette ki insanlar turizm yönünde bir seçim
yaparlarken güvenli ortamları tercih etmektedirler değerli milletvekilleri. 
Söz
konusu bu kanun teklifiyle Bakanlığın yetki alanının genişlemesi de bazı
kaygıları beraberinde getirmiştir. Önceki yıllarda birçok sosyal ve ekolojik
alanın tahribatına neden olan Bakanlığa ormanlık ve mesire alanlarının tahsis
edilmesi nedeniyle yeni sorunlar doğacağı öngörülmektedir. Kupon arazilerin,
hazine arazilerinin korunması yerine peşkeş çekilmesi mi düşünülmektedir? Bunu
sormak istiyorum. Özellikle kıyı kesimlerini rant ve talan ekonomisine kurban
eden Kültür ve Turizm Bakanlığının ormanlık ve mesire alanlarını kendi
bünyesine tahsis etmesi kıyı kesimlerinde yaşanacak yeni doğa katliamlarının da
habercisi olacaktır.
Değerli
milletvekilleri, ülkemiz de eşsiz güzellik ve zenginlikte jeolojik yapılara
sahiptir bulunduğu jeolojik konum nedeniyle. Bu jeolojik yapılar mağaralar,
kalderalar, şelaleler, Ürgüp ve peri bacaları gibi bacalar olmakla beraber
bunların az önce oyladığımız Kapadokya koruma alanı gibi hepsinin özel koruma
alanına alınması gerekiyor. Buna dair Jeoloji Mühendisleri Odasının ve
jeoturizmle ilgilenen komisyonun ortaklaşa hazırladığı rapor hem Çevre
Komisyonumuza hem de tarafıma sunulmuştur, bunu da Meclisin dikkatine sunmak
istiyorum. 
Ihlara
Vadisi, Munzur, Köprüçay gibi vadi kanyonları, Pamukkale gibi travertenler;
Salda, Meke gibi göller; Tatvan, Nemrut ve Süphan Dağı gibi, Ankara
Kızılcahamam bölgesi gibi jeopark olmaya hazır pek çok jeolojik miras ögeleri
bulunmaktadır ve bunlar UNESCO tarafından jeopark alanı olarak ilan edilmelidir
değerli milletvekilleri. 
Neden
bunu söylüyoruz? Çünkü Çin buna çok güzel bir örnektir. Bakın, Çin’de UNESCO
tarafından onaylı 34 jeopark alanı ilan edilmiş ve buraya, sadece Çin’deki
Gökkuşağı Dağları’na yılda 25 milyon turist gelmektedir. Bu alanları 90’a
çıkarmayı hedeflemiştir Çin ve buradan 2,3 trilyon dolar gelir elde etmeyi
hedeflemiştir. 
Bizim
dış borcumuzun 448,4 milyar dolar olduğunu varsayarsak ve geçen hafta açıklanan
TÜİK verilerine göre işsizlik rakamları da 14,7 iken biz ne yazık ki ülkemize
gelen 30-35 milyon turistle sevinç duymaktayız. Oysa, bu jeopark alanlarının
UNESCO Dünya Mirası olarak, jeopark alanı olarak ilan edilmesiyle Türkiye
turizmine ve Türkiye ekonomisine çok büyük katkıları olacaktır. 
Bugün
çıkarmış olduğumuz Kapadokya özel koruma bölgesinin sadece Kapadokya için
değil, bu 16 jeopark alanı ilan edilebilecek son derece eşsiz güzellikteki
jeolojik yapılar için de yapılması gereklidir.
(Mikrofon
otomatik cihaz tarafından kapatıldı)
BAŞKAN
– Buyurun Sayın Şevkin, tamamlayın lütfen. 
MÜZEYYEN
ŞEVKİN (Devamla) – Hemen tamamlıyorum. 
Ayrıca,
bu çalışma yapılırken UNESCO Türkiye Millî Komisyonunun ilgili üyelerinden,
jeoloji mühendisleri odasından, Jeolojik Mirası Koruma Derneğinden de görüşler
alınması gereklidir. 
Değerli
milletvekilleri, ekonomimizin bu kadar bozuk olduğu dönemde “bacasız sanayi”
olarak da kabul edilecek turizmin ve jeopark alanlarının mutlaka hayata
geçirilmesi gereklidir diyorum. 
Her
şey çok güzel olacak diyorum, hepinize saygılar sunuyorum. 
Teşekkür
ederim. (CHP sıralarından alkışlar) 
BAŞKAN
– Teşekkürler Sayın Şevkin. 
Şimdi
şahıslar adına konuşmalara geçiyoruz. 
İlk
söz İstanbul Milletvekili Ali Kenanoğlu’na ait. 
Buyurun
Sayın Kenanoğlu. (HDP sıralarından alkışlar)
Süreniz
beş dakikadır. 
ALİ
KENANOĞLU (İstanbul) – Sayın Başkan, değerli milletvekilleri; ben de Genel Kurulu
saygıyla selamlıyorum. 
Turizm
sektöründe düzenleme yapılması ve sektörün gelirlerinin artırılması iddiasıyla
bu kanun teklifiyle birlikte yeni bir düzenlemeye gidilmek istenmektedir. Fakat
dikkatle bakıldığında, teklifin turizm sektöründe çalışmakta olan emekçiler
aleyhinde olduğu ve yeni rant alanları açmayı amaçladığı da gözükmektedir. 
Turizm
sektöründe çalışan emekçilere ilişkin kanun teklifinin 1’inci maddesiyle
birlikte yapılmak istenen düzenleme mevcut siyasi iktidarın emekçilere yönelik
yaklaşımını bir kez daha ortaya koymaktadır. Turizm sektöründe çalışan
emekçiler için çerçevesi çizilmeyen fakat koşullar itibarıyla pek iyi bir
vaatte bulunamayacağı aşikâr olan yeni lojman inşa edileceği maddeyle
düzenlenmeye çalışılıyor. Hâlihazırda büyük çoğunluğu güvencesiz ve mevsimlik
çalışan turizm emekçilerinin, koşullarına itiraz etmeleri de pek mümkün
olmuyor. Bu emekçiler için özellikle lojman uygulamasının… Nasıl bir lojman
olduğunu biz üçüncü havalimanı işçilerinin lojmanlarından biliyoruz. Üçüncü
havalimanında çalışan işçilerin bizzat yaşadıkları alanlara giden
milletvekillerinden birisiyim. Orada hangi koşullarda, nasıl bir lojman
uygulamasıyla karşı karşıya kaldıklarını görmüştük ve orada çok sayıda emekçi
sırf bu nedenden dolayı yaşamlarını yitirmişti. Bu da bir ara Meclisimizin
önemli gündem maddelerinden birisi olarak kürsüde sürekli dile getirilmişti. 
Şimdi,
bu kanun maddesinde hazineye ait mülkler, taşınmazlar ve ormanlık alanlar
üzerinde tasarruf hakkı Çevre ve Şehircilik Bakanlığından alınarak Kültür ve
Turizm Bakanlığına geçirilmek istenmektedir bu kanunla. Oysa biz biliriz ki bu
tür değişikliklerle turizm imkânları yani ülkemize gelecek insanların artışı
sağlanmaz yani daha çok demokratik düzen olduğu yani demokratik sistemin
işlediği ülkelere insanlar gönül rahatlığıyla gitmek ister. Kendinizden pay
biçin; gitmek istediğiniz ülkede kargaşanın, her gün zulmün, bütün insanların,
gazetecilerin, öğretim görevlilerinin tutuklandığı bir ortamda, kimsenin
yarınının güvence altında olmadığı bir ortamdaki ülkeye mi tatile gitmek
istersiniz yoksa demokrasinin, hukukun, adaletin işlediği ve insanların yaşam
güvencesinin olduğu ülkelere mi gitmek istersiniz? Bu nedenle bu tür
tedbirlerle değil, demokratik tedbirlerle bu işlerin çok daha kolay olacağını
belirtmek isterim. 
Zamanımın
kalan kısmında polemiğe çok girmeden bu Dersim üzerindeki tartışma konusunda
kendi köyümden örnek anlatmak isterim. Bu değişikliklerle 12.211 yerleşim
yerinin ismi değiştiriliyor ve yaklaşık Türkiye genelinde yüzde 35’e tekabül
ediyor ve 1940’tan itibaren başlıyor. Şimdi, benim köyüm Tokat Almus Hubyar
köyü. 1940’larda ismi Uzunbelen olarak değiştiriliyor. Gerekçe belli; işte,
Ermenice isimler, Rumca isimler ya da onlara ait özgün birtakım yer isimleri,
Kürtçe isimler değiştiriliyor ve bu gerekçeyle benim köyümün ismi de
değiştiriliyor. Bizimkiler isyan ediyor, diyorlar ki: Yapmayın, etmeyin,
eylemeyin. Hubyar, Hubyar Sultan’dan gelen bir Türkmen atasının ismidir ve
Alevi inanç önderidir. Yani bu ismi değiştirerek siz nereye varmak
istiyorsunuz? Kimse dinlemiyor ve bu ta ki 1980 sonrasında devletin Alevilik
politikası, Türk-İslamcı sentez üzerine oturtulmaya çalışıldıktan sonra kabul
ediliyor ve biz değiştirilen ismimizi ancak ondan sonra geri alabiliyoruz ve şu
anda tekrar Hubyar köyü olarak kayıtlara geçiyor ve bu şekilde biliniyor. 
Aynı
şekilde yine Tokat Almus’ta Kul Himmet var. Kul Himmet de yine Alevilerin 7 ulu
ozanından birisidir ve kendisi bir Türkmen’dir, tarihî kayıtlarda da böyle
geçer. Kul Himmet kasabasındakiler de belediyede karar alıyorlar isminin
değiştirilmesi konusunda, valiliğe de müracaat ediyorlar. Tıpkı bugün
Dersim’deki belediyenin almış olduğu karar gibi isminin değiştirilmesi üzerinden
bir talepte bulunuyorlar ve Kul Himmet ismi kabul edilmiyor. Yani bu bir
Türkmen’dir; hani, başka türlü bir gerekçe uydurabilirsiniz ama buna
bulabileceğimiz gerekçe herhâlde olsa olsa sadece Alevi ulu ozanlarından
birisinin ismi olmasından kaynaklıdır. 
(Mikrofon
otomatik cihaz tarafından kapatıldı)
BAŞKAN
– Buyurun Sayın Kenanoğlu, bağlayın sözlerinizi lütfen.
ALİ
KENANOĞLU (Devamla) – Kul Himmet kasabası Kul Himmet’in mekânıdır, makamıdır ve
ziyaretgâhıdır ancak kasabanın isminin kendisiyle hiçbir alakası yoktur; eski
ismi Varzıl’dır, şimdi Görümlü olarak geçiyor. Oranın da talebi, isimlerinin
değiştirilmesine yönelik. Bu isim değiştirilmesi öyle sizin ele aldığınız gibi
değildir, halkın talebi varsa o halkın talebi, onlar açısından manevi değeri
dikkate alınmak zorundadır. Bu işler böyle Ankara’da oturarak karar verildiği
için bu hâle gelmiştir, siz bir Türkmen atasının ismini bile
değiştirmişsinizdir o yüzden. Karşı karşıya kaldığımız durum budur.
Dersim
halkının da talebi, Dersim’in kendileri için önemi nedeniyle, onlar açısından
ifade ettiği gerçekler nedeniyle “Dersim” olarak yeniden değiştirilmesidir.
Belediye kararıyla değiştirilmiyor, belediye bu kararı alıyor, daha sonra bunu
talep ediyor ve bu talebin yerine getirilmesini de biz buradan o insanlarla
birlikte onların talebi olarak haykırıyoruz.
Teşekkür
ederim. (HDP sıralarından alkışlar)
BAŞKAN
– Teşekkürler Sayın Kenanoğlu.
ERKAN
AKÇAY (Manisa) – Sayın Başkan…
BAŞKAN
– Sayın Akbaşoğlu’nun da söz talebi var, size de söz veriyorum.
Buyurun
Sayın Akçay. 
V.- AÇIKLAMALAR (Devam)
41.- Manisa Milletvekili Erkan Akçay’ın, İstanbul Milletvekili Ali
Kenanoğlu’nun 58 sıra sayılı Kanun Teklifi’nin birinci bölümü üzerinde şahsı
adına yaptığı konuşmasındaki bazı ifadelerine ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Şimdi,
sayın konuşmacı tabii kendi değerlendirmesini yaptı ama Türkiye Cumhuriyeti’nin
bir anayasası var, kanunları var, herkesin de bir görev ve yetki sınırları var.
Tunceli Belediyesi Meclisinin belediye hizmet binalarındaki “Tunceli”
ibaresinin “Dersim” olarak değiştirilmesi kararı her şeyden evvel hukuken yok
hükmünde, Anayasa’ya da, kanunlara da aykırı. Belediyeler kanunla kurulur,
isimleri kanunla verilir, belediye meclisleri kendilerini kanun koyucu yerine
koyamaz, belediyeler kafalarına göre de isim değiştiremez. 1935’te Tunceli Kanunu
çıkmıştır, “Tunceli” isminin “Dersim” olarak değiştirilmesi Türkiye
Cumhuriyeti’ne, Anayasa'ya, kanunlara meydan okumaktan başka bir şey değildir.
Dolayısıyla bu Tunceli Belediye Başkanı olan şahsın bu dayatmalarına hoşgörü
gösteremeyiz. Ayrıca böyle bir talep de yoktur. Seçilmiş olmak, hukuk dışı,
kanunlara aykırı karar vermeyi haklı kılmaz. Dolayısıyla bu yapılmak istenen
tasarruf üzerindeki hukuki işlemlerin de yapılmasını bekleriz. 
(Mikrofon
otomatik cihaz tarafından kapatıldı)
BAŞKAN
– Açalım mikrofonu.
Bağlayın
sözlerinizi Sayın Akçay.
Buyurun.
ERKAN
AKÇAY (Manisa) – Türkiye'de, Anadolu’da binlerce, belki de on binlerce yerin
isimleri çeşitli vesilelerle binlerce yıldır değiştirilmiştir ve Türkiye
Cumhuriyeti’nde de zaman zaman… Mesela, 1936’da, benim doğduğum ilçe olan
Yeşilova’nın eski adı Satırlar’dır, Türkiye Cumhuriyeti Meclisi kanun çıkarmak
suretiyle bunu “Satırlar” olarak değiştirmiştir. Bunun doğruluğunu,
yanlışlığını tartışmak ayrı bir bahis fakat “Ben yaptım oldu, ben bunu
tanımıyorum.” vesaire demek ayrı bir bahis, bu da tartışılabilir, görüş ifade
edilebilir.
Ayrıca
Dersim de bir coğrafi bölgeyi ifade eder; aynı, işte, Gediz Ovası, işte,
-Adana- Çukurova şeklinde veya Canik diyarı gibi, Bakırçay Havzası gibi bir
coğrafi tanımlamayı ifade eder. Buradan birtakım siyasi ve etnik çıkarımlar
yapmayı da doğru bulmayız.
Teşekkür
ederim.
BAŞKAN
– Teşekkürler Sayın Akçay.
Sayın
Akbaşoğlu, size de iki dakika süre veriyorum.
Buyurun.
42.- Çankırı Milletvekili Muhammet Emin Akbaşoğlu’nun, Gaziantep
Milletvekili Mahmut Toğrul’un 58 sıra sayılı Kanun Teklifi’nin birinci bölümü
üzerinde HDP Grubu adına ve İstanbul Milletvekili Ali Kenanoğlu’nun 58 sıra
sayılı Kanun Teklifi’nin birinci bölümü üzerinde şahsı adına yaptığı
konuşmasındaki bazı ifadelerine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Biraz
evvel yapılan konuşmalar çerçevesinde dün de gündeme gelen Şanlıurfa
Halfeti’deki ve Tatvan’daki hadiselerle ilgili açıklamayı yapmıştık, onları
tekrar ifade etmek isterim. Halfeti’yle ilgili olaylarda bazı sosyal medya
çevrelerinde bazı asılsız resimlerin dolaştığıyla ilgili bir bilgi söz konusu.
Bu konuyla ilgili iddialarla adli mercilerin bir inceleme başlattığı ve bunun
takip edildiğini de Şanlıurfa Başsavcılığı ortaya koymuş vaziyette. Şunu ifade
etmek isterim ki Türkiye’de hiçbir şekilde işkence ve kötü muameleye bir
tolerans tanınması söz konusu değildir. Temel hak ve özgürlükleri genişleten
bir partidir AK PARTİ. Ve bu konuda malum, Anayasa’nın 90’ıncı maddesinde temel
hak ve özgürlükler çerçevesinde uluslararası anlaşmaların bir iç hukuk
düzenlemesi hâline getirilmesine de bu iktidar vesile olmuştur. Dolayısıyla
bunun kayıtlara geçmesini isterim.
Tatvan’da
Meclis üyeleriyle ilgili duruma gelince: Bunlar kamu görevlisi olduğu için ve
bir adli tahkikat başlatıldığı için… Bütün kamu görevlileriyle ilgili
başlatılan adli tahkikatlarda soruşturmanın selameti açısından açığa alma
durumu söz konusu olabiliyor. Eğer yapılan inceleme neticesinde bir problem
yoksa göreve iade, varsa eğer kanuna aykırılık onun gereğini yapma durumu söz
konusu oluyor. 
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Bitiriyorum. 
BAŞKAN
– Bağlayın sözlerinizi lütfen.
MUHAMMET
EMİN AKBAŞOĞLU (Çankırı) - Dersim’le ilgili de şunu ifade etmek isterim ki
malum, egemenlik kayıtsız şartsız millete ait, hiçbir kişiye, zümreye
bırakılamaz. Kanun yapma yetkisi de Meclise aittir, dolayısıyla hiçbir makam,
kişi Anayasa ve kanunlardan neşet etmeyen bir yetkiyi kullanamaz. Herkesin
görevi bellidir, iradesi bellidir; ona uygun hareket edilmesi gerektiği çok
açıktır.
Teşekkür
ederim, sağ olun. 
BAŞKAN
– Teşekkürler Sayın Akbaşoğlu.
MAHMUT
TOĞRUL (Gaziantep) – Sayın Başkan…
BAŞKAN
– Buyurun.
MAHMUT
TOĞRUL (Gaziantep) – Kayıtlara geçsin diye söz aldım Sayın Başkan.
Şimdi,
AKP Grup Başkan Vekili şunu söylüyor, diyor ki: “Asılsız görüntüler…” Şu ana
kadar söz konusu görüntüler hiçbir şekilde yalanlanmadı, görüntüler gerçektir;
polis memurları tarafından paylaşılan görüntülerdir. Bakın, görüntü her yerde
yer almış ve bugüne kadar tek bir yalanlama yapılmamış, ilk kez siz
yalanladınız burada “asılsız” diyerek. Aslında işkenceye bir şekilde de göz
yumma gerekçesi yapıyorlar “asılsız” diyerek. 
Teşekkür
ederim.
BAŞKAN
– Teşekkürler Sayın Toğrul. 
MUHAMMET
EMİN AKBAŞOĞLU (Çankırı) – Bu, asla bir göz yummayla ilgili değil, sosyal
medyada bazı asılsız görüntülerin dolaştığıyla ilgili bir durum tespitini de
yaparak onun üzerinden bir açıklama yaptım, konuyla alakası olmayan bir
durumdur. 
Çok
teşekkür ederim.
BAŞKAN
– Konu anlaşılmıştır.
Evet,
değerli milletvekilleri, şimdi, sisteme giren 6 milletvekili var; şu an
itibarıyla bu 6 milletvekiline yerlerinden birer dakika süreyle söz vereceğim,
bundan sonra sisteme girecek milletvekillerine de daha sonra görüşmelerin akışı
içinde yine söz vereceğim.
Sayın
Özen…
43.- İstanbul Milletvekili Zeynel Özen’in, bulaşıcı hastalıkların
artmaması için Ceyhan Nehri’ndeki kirliliğe çözüm bulunması gerektiğine ilişkin
açıklaması
ZEYNEL
ÖZEN (İstanbul) – Değerli Başkan, teşekkürler.
Ben
Kahramanmaraşlıyım. Kahramanmaraş’ın en büyük nehri Ceyhan Nehri’dir. Ceyhan
Nehri Göksun’dan çıkar, Elbistan’dan çıkar. Elbistan, çok şehirlerimizden daha
büyük bir ilçedir ve bu ilçelerimizin lağımları hiçbir arıtma tesisi olmadan
nehre akıyor, nehre bırakılıyor; balık üretiliyor, sulamada kullanılıyor,
yazları da Göksun Çayı çok azalıyor, o ovada kokudan durulmuyor. 21’inci
yüzyılda bu bizim utanç tablomuzdur, yetkililerin acil önlem alması gerekir,
yazın bulaşıcı hastalıkların çoğalmaması için bir an önce önlem alınmalı. 
Teşekkürler.
BAŞKAN
– Sayın Kılıç…
44.- Kahramanmaraş Milletvekili İmran Kılıç’ın, siyasetin insanlığın ve
toplumun bütün kesimlerini ilgilendirdiğine, egemenliğin kayıtsız şartsız
milletin olduğuna ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Siyaset,
insanlığın ve toplumun bütün kesimlerini ortaklaşa ilgilendirmektedir. Hepimize
yüklenen misyon, sosyoekonomik adalet temeline dayalı bir toplum düzenini
sürdürmek olduğuna göre, bu görevin ifasında belirleyici rolü siyaset ve
yönetim oynamaktadır. Siyasi erkin istişare ve şûrayla aldığı kararlar herkesi
bağlamaktadır. Millet iradesine dayalı ve istişareye uygun icra edilen siyaset,
monarşik, despotik ve oligarşik temayül ve yolları bütünüyle tıkayıp engeller.
Bu, millet iradesinin hâkimiyeti demektir. Egemenlik kayıtsız şartsız
milletindir. 
Hint
filozofu Beydeba “Huzur ve refah için siyaset elzemdir. Siyaset adaletle ve
sorumluluk bilinciyle yapılmazsa tıkanır ve tıkar.” demektedir.
BAŞKAN
– Sayın Arslan…
45.- Denizli Milletvekili Kazım Arslan’ın, YSK’nin tarafsız ve bağımsız
olması gerektiğine, İstanbul Büyükşehir Belediye Başkanlığı seçiminin iptaline
ilişkin gerekçeli kararın 200 sayfadan ibaret olmasının kararın siyasi olduğu
yönündeki şaibeyi ortadan kaldırmadığına ilişkin açıklaması
KAZIM
ARSLAN (Denizli) – Sayın Başkan, Yüksek Seçim Kurulunun, kuruluş kanunu gereği
tarafsız ve bağımsız olması gerekir. Kararları bizzat başkan tarafından
açıklanır ancak Yüksek Seçim Kurulunun gerekçeli kararın açıklanması tarihini
kendisi öncelikle açıklaması gerekirken Cumhurbaşkanı tarafından açıklanmasının
sebebi nedir? Bu açıklama, YSK’nin taraflı olduğunu göstermiyor mu? 
Yine,
YSK’nin verdiği gerekçesiz iptal kararını öncelikle kendisinin açıklaması
gerekirken kurulda yetkileri olmayan AKP ve MHP’nin açıklamasının sebebi nedir?
Bu kararı onlar mı verdiler ki açıklama yapıyorlar? Madem kararınıza
güveniyorsunuz, neden basının karşısına çıkıp açıklamıyorsunuz? 
Yine,
YSK, sandık kurulu başkanlarının kamu görevlisi olmaması gerekçesini göstererek
seçimi iptal etmişse de bu sandık kurulu üyelerinin hangi noktalarda seçim
sonucunu etkilemiş olduklarını delilleriyle birlikte açıklamak zorundadır.
Kaldı ki bu görevleri yapanlar ilçe seçim kurullarıdır, denetleyen de YSK’dir.
Durum böyle olmasına rağmen kendi suçlarını adayların, seçmenin ve partilerin
üzerine yükleyemezler. Kısacası iptal kararının 200 sayfadan ibaret olması,
kararın siyasi olduğu yönündeki şaibeyi ortadan kaldırmıyor. 
Teşekkür
ederim. 
BAŞKAN
– Sayın Kara…
46.- Konya Milletvekili Esin Kara’nın, 24 Mayıs 1993 tarihinde
Bingöl-Elâzığ karayolu Bilaloğlu mevkisinde bölücü terör örgütü PKK’nin hain
saldırısı sonucu şehit olan 33 asker ile her bir şehidi unutmadıklarına,
unutturmayacaklarına ilişkin açıklaması
ESİN
KARA (Konya) – Sayın Başkan, büyük Türk milletinin değerli milletvekilleri; 24
Mayıs 1993 tarihinde Bingöl-Elâzığ karayolu Bilaloğlu mevkisinde bölücü terör
örgütü PKK’nın hain saldırısı sonucunda 33 askerimiz şehit olmuştur. Hiçbir
şehidimizi unutmadık, unutturmayacağız. Unutursak gök girsin, kızıl çıksın.
1980’de Eruh’taki ilk şehidimizden bugüne kadar tüm şehitlerimizi şehit eden,
mermiyi sıkan elleri, onlara bu emirleri verenleri ve artlarındaki güvendikleri
bilcümle güçleri yerle yeksan etmedikçe Türk milleti rahat uyku uyumayacaktır.
Anadolu, Türk’ün son yuvasıdır, kıyamete kadar da son vatan olmaya devam
edecektir. Bunun haricinde rüya görenlerin ya cehennemdeki layık oldukları
çukuru buluncaya kadar ya da Anadolu topraklarından defibela oluncaya kadar
enselerindeyiz. Hatırlatmakta fayda görüyorum. 
Saygılarımla.

BAŞKAN
– Sayın Koç…
47.- Ağrı Milletvekili Abdullah Koç’un, Ağrı ili Diyadin ilçesi belediye
binasının önüne polis tarafından x–ray cihazı konulmasını kınadıklarına ilişkin
açıklaması
ABDULLAH
KOÇ (Ağrı) – Teşekkürler Sayın Başkan. 
Ağrı’nın
Diyadin ilçesi belediye binasının önüne istenmemesine rağmen polis noktası ve
x–ray cihazı konulmuştur. Belediyeye gelen vatandaşın üzeri aranmakta ve GBT
sorgulamasından geçirilmektedir. Halk ile yönetim arasına engel konulmaktadır.
Birkaç saat önce belediye eş başkanımızın mevcut olan uygulamanın yanlış
olduğunu söylemesi üzerine, fotoğrafta görüldüğü üzere, 20-30 kadar sivil polis
belediye binasını basmak suretiyle belediye eş başkanlarına ve halkımıza
gözdağı vermiştir. Bu tür uygulamaları kınıyor, derhâl son verilmesini talep
ediyorum. 
Teşekkür
ediyorum. 
BAŞKAN
– Sayın Aydeniz…
48.- Diyarbakır Milletvekili Salihe Aydeniz’in, tarih ve kültür mirası
Diyarbakır ili Sur ilçesine ilişkin açıklaması
SALİHE
AYDENİZ (Diyarbakır) – Teşekkürler Sayın Başkan. 
30’a
yakın uygarlığın yaşam sürdüğü, tarih ve kültür mirası Sur’dan bahsetmek
istiyorum. 2015 yılında UNESCO tarafından Dünya Kültür Mirası Listesi’ne dâhil
olmuştur. 2015 yılında Diyarbakır Sur’da yaşanan olaylar sonrası meslek
örgütleri ve tarafsız bir kurumun Sur’da gözlem, tespit yapmasına izin
verilmemiştir. Sur’da tamamen yıkılan 6 mahalle kurtarılabilirdi. O dönem Çevre
ve Şehircilik Müdürlüğünün çalışmaları sonucunda yüzde 17’sinde ağır tahribat
olduğu tespit edilmiş olmasına rağmen 6 mahallenin tamamı yıkıldı, 247 tarihî
tescilli yapı yok edildi. “Sur, Toledo gibi olacak.” denildi. Neden? Tarihin,
kültürün mirası olan Sur için bu yaptırıma neden ihtiyaç duyuldu? Ermeni taş
ustalarının emeğini, işçiliğini yok sayarak tarihî değeri, yaşanmışlıkları
yıkıp onun yerine betonarme, sözde avlulu taklit binalara ne gerek vardı? Bu
avlulu yapıların bir geleneğin izi olduğunu unutmayalım. 
Birinci
derece sit alanı olan surların dibine dökülen betonların dokuya zarar verdiği
aşikârdır. Sur’da yaşayan halkın açmış olduğu davalar… 
(Mikrofon
otomatik cihaz tarafından kapatıldı) 
BAŞKAN
– Teşekkürler Sayın Aydeniz. 
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Antalya Milletvekili Atay Uslu ve Konya Milletvekili Ziya
Altunyaldız ile 57 Milletvekilinin Turizmi Teşvik Kanununda Değişiklik
Yapılması Hakkında Kanun Teklifi (2/1907) ve Bayındırlık, İmar, Ulaştırma ve
Turizm Komisyonu Raporu (S. Sayısı: 58) (Devam)
BAŞKAN
– Değerli milletvekilleri, birinci bölüm üzerindeki görüşmeler tamamlanmıştır. 
Şimdi
birinci bölümde yer alan maddeleri, varsa üzerlerindeki önerge işlemlerini
yaptıktan sonra ayrı ayrı oylarınıza sunacağım. 
1’inci
madde üzerinde iki adet önerge vardır. Önergeleri aykırılık sırasına göre
işleme alıyorum. 
Türkiye Büyük Millet Meclisi Başkanlığına
Görüşülmekte
olan 58 sıra sayılı Kanun Teklifi’nin 1’inci maddesinin kanun teklifi metninden
çıkarılmasını arz ve teklif ederiz. 
 Mahmut
Celadet Gaydalı Abdullah Koç Hüseyin
Kaçmaz
 Bitlis Ağrı Şırnak
 Salihe
Aydeniz  Murat
Çepni
 Diyarbakır İzmir
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) – Katılamıyoruz
Sayın Başkan. 
BAŞKAN
– Önerge üzerinde Bitlis Milletvekili Mahmut Celadet Gaydalı konuşacaktır. 
Buyurun
Sayın Gaydalı. (HDP sıralarından alkışlar)
Süreniz
beş dakikadır.
MAHMUT
CELADET GAYDALI (Bitlis) – Sayın Başkan, değerli milletvekilleri; 58 sıra sayılı
Kanun Teklifi’nin 1’inci maddesi üzerinde söz almış bulunmaktayım. Sizleri,
kamuoyunu ve tüm siyasi tutukluları saygıyla selamlarım.
Değerli
milletvekilleri, bilindiği üzere, turizm, ekonomik ve kültürel kalkınmanın en
önemli araçlarından biridir. Bugün içinde bulunduğumuz ekonomik darboğazın
çıkışı yine turizmin sağlayacağı katma değerlerle olacaktır. Turizmi tek
boyutlu ele almamız, onu sadece 5 yıldızlı, 7 yıldızlı otellere
çekebileceğimizi sanmamız inanın tamamen bir yanılgıdan ibarettir. Turizm çok
boyutlu bir durumdur. Ülkemizdeki adalet sisteminin, özgürlük algınızın ne
kadar geniş olduğu turizmle doğru orantılı olarak gelişir. Ülkenin
kutuplaştırıldığı OHAL’ler, insan hakları ihlalleri, en demokratik anayasal
haklarını kullananlara dahi uygulanan insanlık dışı müdahaleler, KHK’ler ve
benzeri birçok durum turizmi doğrudan etkilemektedir. 
Çözüm
sürecinin son bulması otoriter bir rejimin de başlangıcı oldu. Adalet
saraylarının sarayın adaletine dönüştüğü, üstünlerin hukukunun uygulandığı, demokrasinin,
insan yaşamının, tarihin, kültürün ve seçmen iradesinin AKP onayı olmadan
geçemeyeceği bir Türkiye algısı inşa edildi. Ve son olarak 20 Mayıs tarihinde
14 belediye meclis üyemizin 9’u görevinden uzaklaştırıldı. Hepsi hakkında 11
Nisan günü soruşturma başlatılıyor. Yalnız bu arkadaşlar 12 Nisanda
mazbatalarını alarak göreve başlıyorlar. Yani AKP kanunsuzluğuna kılıf bile
aramaya artık tenezzül etmiyor. Amaç, tamamen, belediye meclisinde çoğunluğu
alarak istedikleri şeyi yapmak, denetimden ve gözetimden kaçmaktır. Hukuku
koruduğumuz, insan haklarına saygılı olduğumuz sürece turizm gelişebilir. 
Değerli
milletvekilleri, kanun teklifinin 1’inci maddesinin birinci fıkrası uyarınca
“Turizm tesisleri sınıflandırma çalışmalarında Sınıflandırma Komisyonunda görev
alacak sektör temsilcilerinin bulunmadığı durumda üç Bakanlık kontrolörü
yerine, iki Bakanlık kontrolörünün görevlendirilmesi uygun görülmüştür.”
denilmektedir. Söz konusu kontrolör sayısını düşürme sebebi olarak da gerekçede
ve Komisyon çalışmalarında personel sayısı eksikliği ve mevcut personelin
verimli kullanımının hedeflendiği defaaten belirtilmiştir. Fakat işsizliğin
yüzde 15’lere ulaştığı ve bu sayının her geçen gün daha da arttığı, insanların
devlet kapısında yeni iş bulabilmek adına KPSS sınavları ve mülakatlara
defalarca katılmaya çalıştığı böyle bir Türkiye gerçekliğinde, yetersiz
personel açıklaması yapmak doğru bir yaklaşım olmamakla birlikte, kontrolör
yetiştirmenin uzun sürdüğü gerekçesini kabul etmek de mümkün değildir. Heyet
üyesi ne kadar fazla olursa alınan karar da daha demokratik, tartışmaya mahal
vermeyecek ölçüde doğru ve sağlıklı olur. Dolayısıyla sayıyı düşürmek değil
yeni kontrolörler yetiştirmek Bakanlığın hedefi olmalıdır.
Yine,
ikinci fıkrada personel lojman alanı tanımı yapılmış, tanımda “denize cephesi
bulunmayan” ifadesi Komisyonda da tartışılmıştır. Bu ifadenin mevcut şeklinin
değiştirilmesi önemlidir. Bakanlık yetkilileri tarafından personel lojman
alanının tesislere 8 ila 10 kilometre uzakta olacağı belirtilmiştir. Fakat
anlaşılması ve söz konusu personelin mağdur edilmemesi açısından ne gibi bir
çalışmanın yapılacağı hususuna da değinilmemiştir.
Yine,
odaların hangi ölçülerde ve kaç yataklı olacağı, temel ihtiyaçlarını
giderebilecekleri sahaların yapılıp yapılmayacağı da belirtilmemektedir. Amaç
emekçi personelin moral ve motivasyonunu artırmak, daha iyi hizmet vermelerini
sağlamak olmasına rağmen buna yönelik bir emare bulunmamaktadır. 
Değerli
milletvekilleri, bir komisyon seyahatinde AKP milletvekilleriyle sohbetimizde
sayın vekillerden birinin “Teknolojide biz NASA’dan öndeyiz.” ifadesini
hayretle dinlemiştim, şimdi bu vekile hak veriyorum. Ben yirmi yıl önce
Amerika’ya, NASA’ya iş yapan bir teknoloji firmasının davetlisi olarak
gitmiştim, parmak izi ve iris taramasıyla kapı kilidinin açılması teknolojisine
orada şahit olmuştum.
(Mikrofon
otomatik cihaz tarafından kapatıldı) 
BAŞKAN
– Bağlayın sözlerinizi Sayın Gaydalı.
Buyurun.

MAHMUT
CELADET GAYDALI (Devamla) – Bugün görüyorum ki iris tarama teknolojisini acayip
bir şekilde geliştirip seçimlerde kimin hangi partiye oy vereceğini
belirliyorsunuz! Bu teknolojiyi mümkün olduğu kadar gizli tutun, mümkünse bu
mucitleri tecrit altına, hatta koruma altına alın! Maazallah, bu teknoloji
sizden çıkarsa dünya demokrasisi allak bullak olur! 
70’li
yıllardan beri “Fakir ülkeyiz.” teraneleriyle büyüdük. Fakiri doyuramadığımız
için değil, zengini doyuramadığımız için fakiriz, fakirleşiyoruz. 
Son
bir cümleyle bitirmek istiyorum, aç karnı doyurmak mümkündür ama aç gözü
doyurmak mümkün değildir diyorum, hepinizi saygıyla selamlıyorum. (HDP ve İYİ
PARTİ sıralarından alkışlar)
BAŞKAN
– Teşekkürler Sayın Gaydalı. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 58 sıra sayılı Kanun Teklifi’nin 1’inci maddesinin birinci fıkrasındaki
“(1) bendinde yer alan ‘üç Bakanlık kontrolörünün’ ibaresi ‘iki Bakanlık
kontrolörünün’ şeklinde değiştirilmiş ve fıkraya” ibarelerinin madde metninden
çıkarılmasını arz ve teklif ederiz. 
Saygılarımızla.

 Kazım Arslan  Nihat
Yeşil Baha Ünlü
 Denizli Ankara Osmaniye
 Hüseyin Yıldız İlhami
Özcan Aygun Mehmet Ali Çelebi
 Aydın Tekirdağ İzmir
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) -
Katılamıyoruz Sayın Başkan.
BAŞKAN
– Önerge hakkında söz isteyen Denizli Milletvekili Kazım Arslan. 
Buyurun
Sayın Arslan. (CHP sıralarından alkışlar) 
Süreniz
beş dakikadır. 
KAZIM
ARSLAN (Denizli) – Sayın Başkan, değerli milletvekilleri; 58 sıra sayılı
Turizmi Teşvik Kanununda Değişiklik Yapılması Hakkında Kanun Teklifi’nin 1’inci
maddesi üzerine Cumhuriyet Halk Partisi Grubu adına söz aldım. Hepinizi
sevgiyle saygıyla selamlıyorum. 
Değerli
milletvekilleri, düzenlemenin 1’inci maddesinin turizm işletmesi belgeli
tesisler için çalışma yapacak Sınıflandırma Komisyonu için sorunlu bir
düzenleme getirdiğini görmekteyiz. Gerçekçi bir değerlendirme için kontrolör
olarak görevlendirilecek kişilerin sayısını azaltmak yerine artırmak gerekir.
Sektör temsilcisi yoksa üç bakanlık kontrolörü yerine iki kontrolörü yeterli
görmek yanlıştır. Kontrolör sayısını düşüren bu maddeyle turizm tesislerini
sınıflandırma çalışmalarını daha verimli hâle getirmek de mümkün değildir.
Bakanlığın personel sayısının eksikliğine sığınarak, personeli verimli kullanma
gerekçesine dayanarak sorumluluktan kurtulması kesinlikle mümkün değildir. 
Değerli
milletvekilleri, maddedeki personel lojman alanı tanımının belli ki otellerde
daha fazla yer açmak, personeli uzakta bir alanda barındırmak için olduğu
gerçektir. Personel lojman alanının tanımı daha net yapılmalı, bu alanın turizm
tesisine en fazla ne kadar uzaklıkta olması gerektiği de burada yazılmalıdır. Teklifin
“tanımlar” kısmında geçmeyen ama bakanlığın komisyon görüşmelerinde söylediği
üzere, bu personel lojman alanının denize kıyısı olmayacak, tesise 8-10
kilometre uzaklıkta olacaktır. Ne var ki bu düzenlemede otel alanı
genişletilirken sınırlı alanda daha çok gelir elde etme hesabının yapıldığı da
görülmektedir. Ayrıca, bu personel lojmanının zamanla turizm tesisine ilave
tesis olarak eklenmesine yani düşük fiyatlı oda olarak satışa sunulmasına engel
olacak bir ifade de burada yer almamıştır. 
Değerli
milletvekilleri, önemli olanın turizmi çeşitlendirmek suretiyle, sahil
turizminin yanında kış turizmini, kültür ve kongre turizmini de artırmak ve
geliştirmek olduğunu düşünüyorum. Ekonomik krizden çıkış için öncelikle yatırım
yapılması gereken alanın aslında turizm olduğunu da belirtmek isterim çünkü
turizm aslında “bacasız sanayi” olarak da ifade edilen bir kurumdur.
Ekonomimizde önemli bir yeri vardır, daha iyi bir noktaya taşınmaya ihtiyacı
olduğu da bir gerçektir. Çünkü aslında, turistler tarafından güvenli ülkelerin,
demokratik ülkelerin, hukuk güvenliğinin olduğu ülkelerin ve can güvenliğinin
olduğu ülkelerin öncelikle tercih edildiği de bir gerçektir. Onun için,
ülkemizde yaşanan kargaşa, yaşatılan gerginlikler ve siyasi çekişmeler aslında,
ülkede sürekli bir problem yaşandığı gerçeğini ortaya çıkarmaktadır; aynı
zamanda demokrasimizi de zarara uğrattığı bir gerçektir. 
Şimdi,
bununla birlikte, özellikle dış politikada izlediğimiz yanlış politika
sebebiyle, Orta Doğu politikamızdaki büyük yanlışlıklar ve Suriye politikasında
değişim yapılmaması sebebiyle Dışişleri Bakanlığının ülkemizin saygınlığını ve
itibarını önemli ölçüde düşürdüğünü görmekteyiz. Bu nedenle, uygulamış
olduğumuz dış politikalar nedeniyle geliri yüksek olan ülkelerden ülkemize turistin
gelmediğini ve daha çok, geliri düşük olan ülkelerden geldiğini ve dolayısıyla,
bu nedenle de gelirimizin giderek düştüğünü görmekteyiz. Bugün, Yunanistan
gibi, İtalya gibi, İspanya gibi turizmde öncülük yapan ülkelerde turistten elde
edilen gelir kişi başına 1.500 dolar olurken Türkiye’de bu, 600 dolar civarında
kalmaktadır ki bu, bizim için gerçekçi bir rakam değildir. Ülkemizin turizme
daha çok açılması, potansiyelinin daha iyi kullanılması, tesislerinin daha iyi
kullanılması ve ülkemizin daha güvenli hâle getirilmesi noktasında da
çalışmalara ihtiyaç vardır diye belirtmek istiyorum. 
(Mikrofon
otomatik cihaz tarafından kapatıldı) 
KAZIM
ARSLAN (Devamla) – Sayın Başkan…
BAŞKAN
– Buyurun, devam edin. 
KAZIM
ARSLAN (Devamla) – Değerli milletvekilleri, Denizli’mizde Pamukkale gibi önemli
bir turistik yerimiz vardır ama biz bunu Türkiye’deki insanlarımıza bile
göstermeyi beceremiyoruz. Denizlili vatandaşlarımız bile buraya gitmekte
zorlanıyor. Giriş ücretinin 50 Türk lirası olarak belirlenmesinin bu ören yerimize
insanların gitmesini, özellikle, gençlerimizin kendi memleketini bile
öğrenmesini ve turistik yerlerini, kültürel yerlerini ve ören yerlerini
görmesini engellediğini düşünmekteyim. Bu nedenle, öncelikle kendi
vatandaşımızın, kendi hemşehrilerimizin daha iyi bir şekilde kendi memleketini
öğrenmesi, önemli turistik merkezlerini hem kamuoyunda hem de dünyada
tanıtabilmesi için onların giriş imkânlarının kolaylaştırılması ve
ucuzlatılması gerekiyor. Onun için, Denizlili hemşehrilerimizin -gerçekten Denizlili
olarak kendi kimliğinde T.C. yazan her bir vatandaşın Denizlili olması
sebebiyle- girişinin 50 Türk lirasından 5 Türk lirasına düşürülmesinin önemli
olduğunu belirtmek istiyorum.
Hepinizi
sevgiyle saygıyla selamlıyorum.
Teşekkür
ediyorum. (CHP sıralarından alkışlar)
BAŞKAN
– Teşekkürler Sayın Arslan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir.
2’nci
madde üzerinde ikisi aynı mahiyette olmak üzere üç önerge vardır. İlk
okutacağım iki önerge aynı mahiyettedir, önergeleri okutup birlikte işleme
alacağım. 
Türkiye Büyük Millet Meclisi Başkanlığına
Görüşülmekte
olan Turizmi Teşvik Kanununda Değişiklik Yapılması Hakkında Kanun Teklifi’nin
2’nci maddesinin teklif metninden çıkarılmasını arz ve teklif ederiz.
 Yavuz Ağıralioğlu Mehmet
Metanet Çulhaoğlu Tuba Vural Çokal
 İstanbul Adana Antalya
 Hayrettin Nuhoğlu İbrahim
Halil Oral Ahmet Kamil Erozan
 İstanbul Ankara Bursa
Aynı
mahiyetteki diğer önergenin imza sahipleri:
 Salihe Aydeniz  Murat
Çepni Abdullah Koç
 Diyarbakır İzmir Ağrı
 Hüseyin Kaçmaz  Mahmut
Celadet Gaydalı
 Şırnak  Bitlis
BAŞKAN
– Komisyon aynı mahiyetteki önergelere katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan. 
BAŞKAN
– Aynı mahiyetteki önergeler üzerinde ilk söz Ağrı Milletvekili Abdullah Koç’a
ait.
Buyurun
Sayın Koç. (HDP sıralarından alkışlar)
Süreniz
beş dakikadır.
ABDULLAH
KOÇ (Ağrı) – Teşekkür ediyorum Sayın Başkan.
Öncelikle,
Parlamento üyesi olup da açlık grevinde olan Sayın Leyla Güven, Dersim Dağ,
Tayip Temel ve Murat Sarısaç vekillerimizin şahsında cezaevlerindeki yaklaşık 3
bin açlık grevi direnişçisini selamlayarak sözlerime başlamak istiyorum. 
Sayın
Başkan, değerli milletvekilleri; şu anda görüşülmekte olan kanun teklifi,
Turizmi Teşvik Kanunu. Turizmin konusu, insanlığın ortak mirası olan dağlar,
nehirler, denizler, tarihî eserler, kültürler, diller, toplumların etnik
yapısı, toplumların yaşam tarzlarıdır. Bu bağlamda, şu anda görüşülmekte olan
“Turizmi Teşvik Kanunu” dediğimiz zaman, siz bununla ne getirmeye
çalışıyorsunuz, ne yapıyorsunuz, onun bir karnesini çıkarmak istiyorum. 
“Teşvik”
diyorsunuz ama Hasankeyf gibi tarihî ve doğal güzelliklerin bir arada bulunduğu
15 bin yıllık bir geçmişe sahip bir turizm mücevherini ömrü yüz yıl dahi
olmayacak bir baraja kurban ediyorsunuz. “Turizmi teşvik” diyorsunuz, Dersim
dağlarındaki ormanları yakıyorsunuz; Diyarbakır Sur, Şırnak Cizre ilçelerindeki
tarihî yerleri tahrip ediyorsunuz; Kürt coğrafyasındaki turizm alanlarını,
dağlarını ve ormanlarını yasaklıyorsunuz. “Turizmi teşvik” diyorsunuz, rant
kurmaya yönelik politikalar geliştiriyorsunuz. “Turizmi teşvik” diyorsunuz,
yerleşim yerlerini Kültür ve Turizm Bakanlığının insafına terk ediyorsunuz.
“Teşvik” diyorsunuz, Hasankeyf’i bile korumaya değer görmeyen bu Hükûmet, rant
ve talan ekonomisine uygun projeler gerçekleştiriyor. Peki, “teşvik”
diyorsunuz, başka neler yapıyorsunuz? Başka, Göbeklitepe örneğinde olduğu gibi,
Nevali Çori örneğinde olduğu gibi bu coğrafyada tarih öncesi çağlardan beri
yaşayan Kürtlerin, Rumların, Süryanilerin, Ermenilerin ve diğer halkların 12
bin yıllık kültürel mirasları, kolektif bilinçle, eğitim materyallerinde ve müzelerde,
bu halkların inkârlarıyla yer buluyor. Peki, “teşvik” diyorsunuz, ne
yapıyorsunuz? Nevali Çori’yi sular altına terk ediyorsunuz. Başka ne
yapıyorsunuz? Türk ve Müslüman olmayan halkların kültürel mirasını yok
sayıyorsunuz. 
Değerli
milletvekilleri, bu teşviklerle başka ne yapmaya çalışıyorsunuz? Bu teşviklerle
Kürt’e dair ne varsa hepsini bu iktidarın ve resmî ideolojinin hedefi hâline
getiriyorsunuz. Yani, asimilasyonu had safhaya çıkarıyorsunuz. Kürt siyasi
hareketine yönelik sindirme hareketi geliştiriyorsunuz. Bütün bu çok sesliliği
savunan ve çok kültürlülüğü savunan partimize yönelik, eş başkanlarımız,
milletvekili arkadaşlarımız, belediye eş başkanlarımız, belediye Meclis üyeleri
ve en nihayetinde muhtarlara varana dek Kürt siyasetinin her halkasını tarihte
benzeri az görülen bir saldırıyla karşı karşıya bırakıyorsunuz.
“Teşvik
Kanunu” diyorsunuz, başka ne yapıyorsunuz? Kürt dili üzerinde baskı
oluşturuyorsunuz. Kürt halkının yaşamı üzerinde ve diğer halkların yaşamı üzerinde
baskılar oluşturuyorsunuz. Dil düşmanlığı yapıyorsunuz. 20 milyona yakın olan
bir halkın dilini inkâr ediyorsunuz. “Teşvik” diyorsunuz, başka neler
getiriyorsunuz? Orijinal ismi Kürtçe olan ve tarihî, turistik bakımdan önem arz
eden yerleşim yerleri ve tarihsel eserlerin isimlerini değiştiriyorsunuz.
“Teşvik” diyorsunuz, bir halkı ve bu coğrafyada kadim olan bütün halkları yok
sayıyorsunuz.
Peki,
bunun için ne yapmalı değerli milletvekilleri? Bunun için, turizmin
geliştirilmesi ve halkların bir arada yaşamalarının sağlanması için, bir:
Zengin olan tüm kültürler korunmalı, halkların tarihsel ve sosyolojik yapıları
korunmalıdır. Dil üzerindeki yasak ve baskıların kaldırılması, okullarda eğitim
dili olmalarının önündeki engeller kaldırılmalıdır. Coğrafyalar, tarihî eserler
orijinal isimleriyle anılmalıdır. Hâlbuki bu kanun teklifiyle yukarıda
saydığımız kültürel, tarihî ve siyasal soykırımları sona erdirmeye dair hiçbir
adım atılmamaktadır. Bu nedenle desteklemiyoruz. 
Hepinize
saygı sunuyorum. (HDP sıralarından alkışlar) 
BAŞKAN
– Teşekkürler Sayın Koç.
Buyurun
Sayın Akbaşoğlu.
MUHAMMET
EMİN AKBAŞOĞLU (Çankırı) – Kayıtlara geçmesi açısından ifade etmek isterim ki
birçok ithamı barındıran ve tamamı gerçek dışı olan bir konuşma dinledik.
Buradaki iddiaların hepsini reddediyoruz. 
Temel
hak ve özgürlükler konusunda bu iktidar bütün 82 milyon insanımızın daha güzel
bir noktaya gelmesi için elinden geleni yapmıştır ve yapmaya devam edecektir. 
Teşekkür
ediyorum.
BAŞKAN
– Teşekkürler Sayın Akbaşoğlu.
Aynı
mahiyetteki önergeler üzerinde ikinci söz Bursa Milletvekili Ahmet Kamil
Erozan’a ait.
Buyurun
Sayın Erozan. (İYİ PARTİ sıralarından alkışlar)
Süreniz
beş dakikadır.
AHMET
KAMİL EROZAN (Bursa) – Sayın Başkan, değerli milletvekilleri; bir değişiklik
olsun diye bugün dış politikadan bahsetmeyeceğim. 
Öncelikle
şunu belirtmek isterim, dün Sayın Nuhoğlu da belirtti: Bu kanun teklifinin bir
torba kanun veya bir çuval kanun değil, tematik bir kanun olarak Meclise gelmiş
olmasından duyduğumuz memnuniyeti ifade etmek isterim. 
İkinci
konu: Tabii, turizm önemli bir sektör ekonomimiz açısından. Bu konuya
odaklanılmış olması da bizim açımızdan sevindirici bir husus. Ancak metni
okuduğumuzda, maalesef, her zaman yazılanların uygulamaya konulamayacağını da
gözlemiş bulunmaktayız. Yani bana sorarsanız bu 2’nci madde -biraz evvel başka
bir arkadaşımız da değindi- buram buram rant kokmaktadır. Ne demek istediğimi
birazdan açacağım. 
Buradaki
tahsislerle ilgili bir maddede, Çevre ve Şehircilik Bakanlığının onayı
bekleniyor tahsisler açısından. Bunu yapabilmek için de Çevre ve Şehircilik
Bakanlığına bir yazı yazılıyor, iki ay içinde bir cevap gelmezse bu bir “zımni
kabul” sayılıyor. Hâlbuki Türkiye gibi bir ülkede cevap gelmemesinin “zımni
ret” olarak kabul edilmesi lazım.
Niye
bunu söylüyorum? Çevre Bakanlığındaki bir bürokrat arkadaş o tahsisin
yapılamayacağı kanaatinde olsa ve bunu makama imzaya götürse ve bakan da “Ya,
biz o arkadaşları tanıyoruz. Siz iki ay buna cevap vermeyin.” dese, o bürokrat
arkadaş ne yapacak? İki ay sonra zımni kabul çerçevesinde o tahsis yapılacak ve
oradan ne gibi bir rant çıkacağını tahmin etmek mümkün.
Ha,
bunu diyebilirsiniz: Burada birtakım maddeler var ve o maddeler birtakım
garantiler sağlıyor yani “Tahsis amaç dışında kullanılamaz.” filan gibi cümleler
var. Ama ben size bunun somut bir örneğini anlatacağım yaşandığı için. 
İkincisi,
bu emekçi kardeşlerimizin yani personelin yaşam ve sosyal koşullarını
geliştirmek amacıyla veyahut onlara birtakım imkânlar vermek düşüncesiyle
burada bir madde var, onlara personel lojmanları yapılacak ama ben şuraya
imzayı atıyorum, şuraya da yazıyorum, bunların kısa bir sürede kayıt dışı otel
olduklarını hepimiz göreceğiz, kimse bizi aldatmasın. Sadece bu maddenin
satırları değil, satır aralarında da başka şeyler gizlidir. 
Orman
alanlarının tahsisinin ne gibi sonuçlara yol açacağı konusuna hiç girmiyorum.
Ben bunları söylüyorum da siz “Olmaz.” demeyin, ben size olmaz olmazı
anlatacağım. Geçmişteki bir görevim sırasında, bir grup ülkeye Antalya
sahillerinde yazlık inşa etmeleri için arsalar tahsis edilmişti. Bir gün biz bu
arsaların üzerinde, şuradaki -yeni ismiyle anmayayım- Büyük Ankara Oteli’nin
bir benzerini bulduk. Bir otel var, tahsis dışı ve Turizm Bakanlığına yazdık,
dedik ki: “Ya, bu otel ne arıyor arsanın üzerinde?” Turizm Bakanlığından bize
cevap geldi -dosyalarınızda bulabilirsiniz bu cevabı- dediler ki: “Orada öyle
bir otel yok.” Bunun üzerine biz Bakanlıktan iki arkadaşımızı gönderdik,
fotoğraflarını çektiler. Dev otel duruyor, işliyor. Hatta içeri girdiler “Kaç
para oda?” dediler, fiyat da aldılar. Onların hepsini yazdık yeniden Turizm
Bakanlığına ses çıkmadı, çıkamadı. Sonra zamanın turizm bakanıyla ben bir yerde
işim gereği rastlaştım ve dedim ki: Sayın Bakan, kusura bakmayın, sizin
arkadaşlar bir garip durumdalar, biz oteli görüyoruz, karşımızda, arkadaşlar
“Böyle bir otel yok.” diyor. “Burası çok önemli, burası çok önemli!” diyorum
şimdi. Telif hakkı istemeyecektir inşallah kimse benden. Sayın Bakan şunu
söyledi bana: “O otelin sahibi bizdendir.” Bakanın kendisi söylüyor bana, ben
bunu başka birisinden duymadım. “O otelin sahibi bizdendir, tam bir ince iştir
o.” Dolayısıyla burada ne yazarsa yazsın sonunda uygulayıcıya kalıyor iş. Eğer
uygulayıcı bunu dürüstçe yerine getiremiyorsa o zaman maalesef yapılacak bir
şey kalmıyor pek çok konuda.
NİHAT
YEŞİL (Ankara) – O da doğru dürüst bir yasayla olur.
AHMET
KAMİL EROZAN (Devamla) – Nasıl mı olacak bundan sonra? Ben size söyleyeyim
bundan sonra nasıl olacağını. Bir defa 23 Haziranda İstanbul’da her şey çok
güzel olacak.
ZÜLFÜ
DEMİRBAĞ (Elâzığ) – Her şey daha güzel olacak.
AHMET
KAMİL EROZAN (Devamla) – Ardından da Türkiye’de her şey iyi olacak.
Saygılarımı
sunarım. (İYİ PARTİ sıralarından alkışlar) 
BAŞKAN
– Teşekkürler Sayın Erozan.
Aynı
mahiyetteki önergeleri oylarınıza sunuyorum: Kabul edenler… Etmeyenler…
Önergeler kabul edilmemiştir. 
2’nci
madde üzerinde bir önerge daha vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 58 sıra sayılı Turizmi Teşvik Kanununda Değişiklik Yapılması Hakkında
Kanun Teklifi’nin 2’nci maddesinin ikinci fıkrasında bulunan “bu süre içinde
tahsisin yapılmaması veya olumsuz görüş bildirilmemesi halinde tahsis yapılmış
sayılır” ifadesinin madde metninden çıkarılmasını arz ve teklif ederiz. 
 Haydar Akar  Nihat
Yeşil Baha Ünlü
 Kocaeli Ankara Osmaniye
 Hüseyin Yıldız İlhami
Özcan Aygun Mehmet Ali Çelebi
 Aydın Tekirdağ İzmir
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) - Katılamıyoruz
Sayın Başkan.
BAŞKAN
– Önerge üzerinde Kocaeli Milletvekili Haydar Akar konuşacaktır. 
Buyurun
Sayın Akar. (CHP sıralarından alkışlar) 
Süreniz
beş dakikadır. 
HAYDAR
AKAR (Kocaeli) – Sayın Başkan, değerli milletvekilleri; bir teşvik kanunu konuşuyoruz.
Daha önce yatırım teşvik kanunlarını birkaç kez konuştuk. O kanunlarda yaptığım
konuşmada yani yatırım teşvik kanunu çıkarmak, turizm teşvik kanunu çıkarmak,
bu kanunları çıkardığımız zaman turizmin çok güzel olacağı, Türkiye’ye
yatırımın da hızlı bir şekilde geleceği anlamına gelmediğini defalarca ifade
ettik. Bir ülkeye yatırımın gidebilmesi için bir defa o ülkenin demokratik bir
hukuk devleti olması gerekiyor, hukuka saygının olduğu, yargının bağımsız
olduğu bir devlet olması gerekiyor ki yabancı yatırımcı veya yerli yatırımcı
buna güvenerek de, hukukta işlerin çözüleceğine inanarak da bu yatırımını
yapsın.
İkincisi
ise, demokratik hukuk devletinin yanında dış politikasının güvende olması
gerekiyor, dış politikasının güven veren bir politika olması gerekiyor. Ona
“Heyt!” buna “Heyt!” ona “Keserim…” buna “Asarım…” derseniz hiçbir yatırımcı
ülkeye gelmez. Nitekim de 2017’de çıkardığımız o kanunlardan sonra da bir
yabancı yatırımcı Türkiye’ye gelmemiştir, yabancı yatırımlara bakarsanız bunu
çok rahatlıkla görürsünüz. Bir de ülkenin en üst seviyesindeki kişiler, Recep
Erdoğan çıkıp üç ay boyunca “Türkiye’de beka problemi var.” derse, onun
bakanları “Beka problemi var.” derse ne turist gelir bu ülkeye ne de yabancı
yatırımcı gelir bu ülkeye. Böyle bakacaksınız.
Eğer
gerçekten dış ticaret açığımızı kapatmak istiyorsak 2-3 tane temel ayağı var
bunun. Bir tanesi, ihracatımızı artırmak yani ithalatla arasındaki makası
kapatmak; ikincisi, turizm gelirini artırmak; üçüncüsü de yurt dışında yaşayan
yurttaşlarımızın tasarruflarını Türkiye’ye getirebilmek. O üçüncü kısım ortadan
kalktı. Şimdi, siz turist getiremiyorsanız ve dış politikanızdan dolayı, ülkede
uyguladığınız adaletsiz bir adaletten dolayı ülkeye yatırımcı getiremiyorsanız
ne kadar teşvik kanunu çıkarırsanız çıkarın mümkün değil.
Şimdi,
bugün çıkardığınız kanunun 2’nci maddesine gelelim. İki aylık bir sınırlama
konulmuş, demiş ki: “Kültür ve Turizm Bakanlığı iki ay içerisinde cevap alamaz
ise -biraz evvel de açıklandığı gibi- otomatikman bu, Kültür ve Turizm
Bakanlığına geçer.” Nereden? Çevre ve Şehircilik Bakanlığından. “Çevre ve
Şehircilik Bakanlığından” diyoruz ama turizm bölgesi olarak sadece herhâlde,
kıyı şeritlerini düşünüyoruz, şehir merkezlerini düşünüyoruz. Bir de ormanlık
alan var, kimse Tarım ve Orman Bakanlığını içine dâhil etmiyor. Bir defa, Tarım
ve Orman Bakanlığının da olması gerekiyor.
“İki
ay süre içerisinde cevap verilmez ise…” Cevap verilmez ise bu kanuna bir madde
koyarsın, dersin ki: “Cevap vermez isen hiçbir izne tabi olmaksızın sorumlular
hakkında idari soruşturma başlar otomatikman.” Hani bir idari soruşturma
başlatabilmek için, bir yargı soruşturması başlatabilmek için üst amirinden,
validen, bakandan izin alıyorsunuz ya, bunu ortadan kaldırırsınız, eğer ilgili
bakanlığın bürokratı iki ay içerisinde cevap vermiyorsa soruşturma otomatik
olarak başlar, göreviyle ilgili bir kusuru varsa gerekli cezaya çarptırılır.
Bakın ne kadar hızlı yürüyecek, o zaman seyredin.
Böyle
yapmazsanız ne olur? İşte biraz evvelki konuşmacı arkadaşlarımızın dediği gibi
talan olur. Böyle olmazsa ne olur? Rant olur. Nasıl olur biliyor musunuz? Aynı
Kocaeli’nin Kartepe ilçesinde olduğu gibi kırk dokuz yıllığına verirsiniz
ormanı, 1 tane otel yapılır, 2’nci, 3’üncü, 4’üncü, 5’inci oteli asla
yapamazsınız çünkü verdiğiniz yer kırk dokuz yıllık ve 3.460 dönüm. Tüm dağı
adama vermişsiniz “teşvik” adı altında ve önüne geçemezsiniz bunun. 
Şimdi,
orada turizmi artırabilmek için mücadele ediyoruz, diyoruz ki: Ormana
gidiyoruz, yeni bir yol yapıldı Derbent’ten, oradaki çevre mahalle veya köyler
yararlanıyor; Şirinsulhiye yararlanıyor, Nusretiye yararlanıyor, Balaban
yararlanıyor, Derbent yararlanıyor, Maşukiye yararlanıyor ama o yolun üzerine
tesis yaptıramıyoruz. Vatandaşlar almışlar, 250 dönümlük bir araziyi almışlar;
biri AKP eski İl Disiplin Kurulu Başkanı, biri AKP meclis üyesi, biri AKP
bilmem nesi… Ben de burada geldim, Grup Başkan Vekili Mehmet kardeşime dedim
ki: “Orman Bakanından rica ediyorum, gitsin, orman işletmesi orada 10 tane yer
belirlesin ve ihaleye açsın.” Bir tane evim yok benim kişisel olarak. “İhaleye
açsın ve vatandaşlar bundan yararlansın; bir istihdam yaratsın, yeni iş
yerleri, yeni işçi kardeşlerimiz, insanlar orada ekmek yesin, köylüler ekmek
yesin.” dedik.
Olmuyor
arkadaşlar, böyle kanun çıkarmakla, kanunu arkadan dolanarak,
sorumsuzlaştırarak rant ve talan ekonomisi uygulamaya devam ettiğiniz sürece
insanlarımız yoksullaşmaya devam edecek ve intiharlar da artmaya başlayacak
diyor, hepinize saygılar sunuyorum. (CHP sıralarından alkışlar) 
BAŞKAN
– Teşekkürler Sayın Akar.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

2’nci
maddeyi oylarınıza sunuyorum: Kabul edenler... Etmeyenler... 2’nci madde kabul
edilmiştir. 
Birleşime
beş dakika ara veriyorum.
Kapanma Saati: 18.31
ÜÇÜNCÜ OTURUM
Açılma Saati: 18.39
BAŞKAN: Başkan Vekili Mithat SANCAR
KÂTİP ÜYELER: İshak GAZEL (Kütahya), Bayram ÖZÇELİK (Burdur)
----- 0 -----
BAŞKAN
– Türkiye Büyük Millet Meclisinin 82’nci Birleşiminin Üçüncü Oturumunu
açıyorum.
58
sıra sayılı Kanun Teklifi’nin görüşmelerine devam ediyoruz.
Komisyon?
Yerinde.
3’üncü
madde üzerinde iki önerge vardır, aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte
olan Turizmi Teşvik Kanununda Değişiklik Yapılması Hakkında Kanun Teklifi’nin
3’üncü maddesinin teklif metninden çıkartılmasını arz ve teklif ederiz.
 Yavuz Ağıralioğlu Mehmet
Metanet Çulhaoğlu Tuba Vural Çokal
 İstanbul Adana Antalya
 Hayrettin Nuhoğlu İbrahim
Halil Oral Ayhan Altıntaş
 İstanbul Ankara Ankara
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) –
Maalesef katılamıyoruz Başkanım. 
BAŞKAN
– Önerge üzerinde Ankara Milletvekili Ayhan Altıntaş konuşacaktır. 
Buyurun
Sayın Altıntaş. (İYİ PARTİ sıralarından alkışlar)
Süreniz
beş dakikadır. 
AYHAN
ALTINTAŞ (Ankara) – Sayın Başkan, değerli milletvekilleri, değerli Komisyon;
hepinizi saygıyla selamlıyorum. 
Kanun
teklifinin 3’üncü maddesi hakkında söz almış bulunmaktayım. Bu teklifin genel
gerekçelerine bakarsak şöyle maddelenmiş: Turizm sektörünün stratejik önemi
bulunması, ülkemizin ekonomisi ve cari açığın azaltılması açısından çok önemli
olması, önemli ölçüde istihdam ve katma değer yaratması, yabancı sermayenin
ülkemize gelmesinin sağlanması. 
Bu
maddelere bakınca bu yasa teklifinin Kültür ve Turizm Bakanlığı değil, Hazine
ve Maliye Bakanlığınca sunulduğu sanılabilir. Bir ölçüde ekonomik sıkıntıda
olduğumuzun ikrarıdır ve turizmi bu ekonomik sıkıntıdan bir kurtuluş, can
simidi olarak görme motivasyonuyla hazırlandığı söylenebilir. 
Kültür
ve Turizm Bakanlığı teklifin içine kültürü maalesef hiç katmamış. Belki de
Sayın Bakanın bir turizm işletmecisi olmasının, turizmden para kazanarak
geçinen bir iş adamı olmasının rolü var. Bir sonraki bakan inşallah müze müdürü
olur da işin kültür boyutunu biraz hatırlarız. 
Turizme
kısa vadeli bakarak, kültür ve tanıtım boyutunu ihmal ederek, doğal
güzelliklerimizin ve ormanlarımızın tahrip olmasını seyrederek belki hemen
ekonomik fayda sağlayabiliriz ama uzun vadede kaybederiz. 
Turizmi
tamamen yabancı turist getirme olarak görme anlayışına da itiraz ediyorum.
Turizm, ülkemiz gençlerinin vatandaşlık bilincinin oluşmasında, bizi biz yapan
manevi kültür değerlerimizin oluşmasında ve kökleşmesinde de çok işlevsel bir
yere sahiptir. Bu nedenle, turizmi sadece “Yabancılar gelsin de para
kazanalım.” anlayışıyla yönetmek eksik yaklaşımdır. 
Teklifin
3’üncü maddesi, 2634 sayılı Kanun’un 9’uncu maddesinin (a) bendine “atık su
arıtma tesisi, katı atık bertaraf tesisi” ibaresi eklenmesi hakkındadır. Bu
değişiklik esasen olumludur. Yerel yönetimlerin asli görevi olan altyapı
hizmetlerinin Kültür ve Turizm Bakanlığınca yapılabilmesine imkân
sağlanmaktadır. Bu hususun yönetmeliklerle iyi düzenlenmesi gerekmektedir. Aksi
hâlde yetki karmaşasına yol açabilir. 
Bir
başka husus ise Kültür ve Turizm Bakanlığının bünyesinde bu altyapı
yaptırımlarını yapacak, yaptıracak veya denetleyecek uygun kadrolarla
yapılanmak gerekliliğidir. Bu yapılanmanın ne kadar verimli olacağı da ayrı bir
tartışma konusudur. Yerel yönetimlerin asli görevinin Bakanlığa aktarılması
yerel yönetimlerin bütçelerinde kısıtlamaya yol açmamalıdır. Esas olarak
turizmin kültür boyutunun unutulmaması yanında, turizmin sürdürülebilirliği
hususunun hiç ihmal edilmemesi gerekmektedir. Yani hem nitelikli turisti
çekemiyoruz hem de turistleri tekraren getiremiyoruz. Amerika’da turist başına
2.700 dolar olan harcama, ülkemizde sadece 700 dolar civarındadır. Bu miktarı
artırmamız gerekmektedir. Ülkenin genel, kültürel, hukuki, sosyal ve güvenlik
koşullarını iyileştirmeden bu rakamı yükseltemiyoruz. Tarihî ve doğal
güzellikleri tahrip ederek bu rakamı yükseltmemiz mümkün görünmüyor. 
İktidar
olarak olumlu icraatları muhalefetin hiç kabul etmediğinden bahsediyorsunuz.
Millî Eğitim Bakanımızın lise müfredatı konusundaki çalışmalarını çok olumlu
buluyorum. Uzman bir ekiple iyi bir çalışma yaptıklarını biliyorum. Tarih ve
matematik derslerindeki sorunlara da çözüm bulacaklarına inanıyor, başarılar
diliyorum. 
Bu
arada, Yükseköğretim Kurulu YÖK’ün üniversitelerde yabancı öğrenci kotasını
kaldırmasını da Türk yükseköğretim kalitesine vurulmuş bir darbe olarak
görüyorum. Verdikleri diplomanın meslek kazandırmadığı üniversitelerin
kontenjanları boş kalınca YÖK durumu kötü göstermemek için bir karar alarak o
üniversitelere “İstediğiniz kadar yabancı öğrenci alabilirsiniz.” diyor.
Afrika’nın, Orta Doğu’nun âdeta döküntü öğrencilerini kendi ülkelerinden
aldıkları lise diplomalarıyla kabul etmek istatistikleri düzeltebilir ama
üniversitelerimizin kalitesini iyice bozar. Bazı arkadaşlar belki de “Efendim
bunda ne var? Amerika’da da çok sayıda yabancı öğrenci var.” diyecektir.
Amerika’daki yabancı öğrenciler bulundukları üniversite ortalamasının üzerinde
başarıyla seçiliyorlar yani Amerika yabancı öğrencileri kaliteyi düşürmek
değil, yükseltmek için kabul ediyor, ayrıca çok yüksek okul ücretleri de
alıyor. 
(Mikrofon
otomatik cihaz tarafından kapatıldı) 
AYHAN
ALTINTAŞ (Devamla) – Sayın Başkan, bitiriyorum. 
BAŞKAN
– Buyurun, tamamlayın Sayın Altıntaş. 
AYHAN
ALTINTAŞ (Devamla) – Biz ise hem en düşük kalitede öğrenci alıyoruz hem de
vergilerimizle bu öğrencilere bedava eğitim veriyoruz. Üstüne bir miktar da
burs veriyoruz. Fakir halkımızın kaynaklarını heba ediyoruz. Cumhurbaşkanlığı
Eğitim ve Öğretim Politikaları Kurulunu YÖK’ün bu kararına derhâl müdahale
etmeye çağırıyorum.
Genel
Kurula saygılarımla sunarım. (İYİ PARTİ sıralarından alkışlar) 
BAŞKAN
– Teşekkürler Sayın Altıntaş. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 58 sıra sayılı Turizmi Teşvik Kanununda Değişiklik Yapılması Hakkında
Kanun Teklifi’nin 3’üncü maddesinin (1)’inci fıkrasının aşağıdaki şekilde
değiştirilmesini arz ve teklif ederiz.
"2634
sayılı Kanunun 9 uncu maddesinin birinci fıkrasının (a) bendine
"kanalizasyon,” ibaresinden sonra gelmek üzere "atık su arıtma
tesisi, atık bertaraf tesisi,” ibaresi, fıkraya aynı bentten sonra gelmek üzere
aşağıdaki bent eklenmiş ve mevcut (b) bendi buna göre teselsül ettirilmiştir.
 Hüseyin Yıldız Nihat
Yeşil Baha Ünlü
 Aydın Ankara Osmaniye
 İlhami Özcan Aygun Mehmet
Ali Çelebi Süleyman Girgin
 Tekirdağ İzmir Muğla
 İbrahim
Özden Kaboğlu 
 İstanbul
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKAN VEKİLİ METİN YAVUZ (Aydın) –
Katılamıyoruz Başkan. 
BAŞKAN
– Önerge üzerinde İstanbul Milletvekili İbrahim Özden Kaboğlu konuşacaktır. 
Buyurun
Sayın Kaboğlu, süreniz beş dakikadır. (CHP sıralarından alkışlar) 
İBRAHİM
ÖZDEN KABOĞLU (İstanbul) – Sayın Başkan, Sayın Divan üyeleri, değerli
milletvekilleri; evet, ben de bunun bir tematik kanun olmasını önemsiyorum
çünkü hep torba kanun biçiminde gelen teklifler yasanın niteliği açısından ne
kadar sakıncalıdır, bunun farkındalar birinci parti vekilleri de, bu bakımdan
önemli. Fakat burada, bu yasada bizim önergemiz çerçevesinde en çok dikkat
çeken husus, turizmin geliştirilmesi açısından sürdürülebilir turizm kavramı bu
yasada yok. Kanun tekniği açısından, tabii, öngörülebilirlik, ilerleyen
maddelerde yasanın öngörülebilir olması niteliği yanı sıra özellikle altyapı
tesisleri bakımından, kültürel, doğal, tarihsel miras bakımından,
sürdürebilirlik açısından yaklaşılması temenni edilirdi. Bu bakımdan, esasen,
bu hafta içinde Kapadokya Kanunu’nda ve bu kanun teklifinde yaptığımız
görüşmelerde burada en çok ırkçı diyebileceğimiz tartışmalara tanık olduk. Oysa
Kapadokya gibi tarihsel, kültürel ve doğal mirasın korunmasıyla, gerek iç
turizmin gerek dış turizmin teşvikiyle ilgili kanunda biz bu tür söylemlerden,
soy sop gibi söylemlerden uzak durmalıyız çünkü burada tam da bunların aşılması
söz konusu.
Bize
yurttaşlık yeter aslında, Türkiye Cumhuriyeti yurttaşlığı yeter çünkü Kapadokya
olsun, turizmin teşvikine ilişkin alınması gereken önlemler olsun, yatırımlar
olsun, bunlar Türkiye’nin değerlerini, tarihsel, kültürel ve doğal değerlerini
sürdürülebilirlik ölçüsüyle daha ileriye götürmek, muhafaza etmek, bozulmasını
önlemek, geliştirmek biçiminde amaçları da kapsamına almalıdır. Ama bu Turizmi
Teşvik Kanunu Teklifi’ni incelediğimiz zaman daha çok yatırım kaygısı ve biraz
ekonomik kalkınma ve gelir kaygısı öne çıkmaktadır. Bu açıdan, bu yasa
teklifinin sakıncalarına dikkat çekmek gerekiyor. Bu açıdan da sürdürülebilir
turizm gözüyle baktığımız zaman sadece turizmin parasal değerle
ölçülemeyeceğini görmekteyiz, bunun ötesinde ülkesel açıdan bakmamız gerekir,
yurtseverlik açısından. Bu da zaten uzun vadeli düşünmemizi gerekli kılar. Bu
itibarla bizim yaptığımız öneri altyapı tesislerine ilişkindir ve kanalizasyon
tesislerine yapılacak eklemenin zannediyorum bütün partiler tarafından kabul
edilmesi gereken bir ekleme olması gerek. 
Bu
vesileyle fırsat gelmişken -biraz önce çok yoğun tartışmalar yapıldı- sadece
bir anayasacı gözüyle ona değinmenin yerinde olacağını düşünüyorum, Yüksek
Seçim Kurulunun kararıyla ilgili olarak. Anayasa madde 79’da Yüksek Seçim
Kurulu “itiraz, şikâyet ve bütün yolsuzlukları” diyor, bütün yolsuzlukları başa
alıyor ve bütün yolsuzlukları inceleme ve karara bağlama yetkisine sahiptir. O
nedenle Yüksek Seçim Kurulu İstanbul Büyükşehir Belediye Başkanlığı seçimlerini
iptal riskini göze aldıysa eğer mutlaka diğer 3 pusulayı da iptal etmeliydi. O,
kendi yetki alanındadır, bu bakımdan bir kuşku bulunmamaktadır. 
Ben
bu vesileyle bir kez daha yinelemek istiyorum ki özellikle dünkü tartışmalar
çerçevesinde, bize yurttaşlık yeter; Türkiye devleti, Türkiye ülkesi ve Türkiye
Cumhuriyeti yurttaşlığı. Bununla ilgili olarak bana hiç kimse soyumu sorma
hakkına sahip değildir, bana hiç kimse inancımı sorma hakkına sahip değildir.
Eğer biri benim soyumu sorarsa ırkçılık yapıyor demektir. Ancak ben istersem
açıklarım, inancımı ben istersem açıklarım, başkası bana soramaz. O nedenle
benim tavsiyem odur ki, bu yüce Meclisin üyeleri bundan böyle insanların
soyuyla sopuyla uğraşmasın, yurttaşlık bizim için yeter.
(Mikrofon
otomatik cihaz tarafından kapatıldı)
BAŞKAN
– Buyurun bağlayın.
İBRAHİM
ÖZDEN KABOĞLU (Devamla) – Teşekkür ederim Sayın Başkan.
Anayasa'mıza
göre ülkemizin adı Türkiye'dir, devletimizin adı Türkiye devletidir veya
Türkiye Cumhuriyeti’dir, hepimizin kimliğinde ise “Türkiye Cumhuriyeti
yurttaşı” yazmaktadır. Eğer biz söylemimizde ve savunmamızda bu üç formülün
anayasal açıdan çok önemli olduğunu birlikte kabul edersek hepimiz
yurtseverlik, anayasal yurtseverlik ekseninde buluşuruz ve zannediyorum
buradaki konuşmalarımızı, tartışmalarımızı daha rasyonel bir zeminde, hedefte
yürütürüz diye düşünüyorum. 
Hepinize
saygılar sunarım. (CHP sıralarından alkışlar) 
BAŞKAN
– Teşekkürler Sayın Kaboğlu.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
3’üncü
maddeyi oylarınıza sunuyorum: Kabul edenler... Etmeyenler... 3’üncü madde kabul
edilmiştir. 
4’üncü
madde üzerinde bir adet önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 58 sıra sayılı Kanun Teklifi’nin 4’üncü maddesinin kanun teklifi metninden
çıkarılmasını arz ve teklif ederiz.
 Salihe Aydeniz Abdullah
Koç Murat Çepni
 Diyarbakır Ağrı İzmir
 Hüseyin Kaçmaz Mahmut
Celadet Gaydalı Filiz Kerestecioğlu Demir
 Şırnak Bitlis Ankara
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) -
Katılamıyoruz Sayın Başkanım.
BAŞKAN
– Önerge üzerinde Ankara Milletvekili Filiz Kerestecioğlu konuşacaktır.
Buyurun
Sayın Kerestecioğlu. (HDP sıralarından alkışlar) 
Süreniz
beş dakikadır.
FİLİZ
KERESTECİOĞLU DEMİR (Ankara) – Teşekkürler Sayın Başkan.
Değerli
milletvekilleri, öncelikle turizmle ilgili çok kısa bir iki söz söylemek
isterim 70’li yıllarda turizm işletmeciliği de yapmış bir ailenin çocuğu
olarak: Bazen büyük büyük şeyler yapmayı bir şey yapmak zannediyoruz ama o dönemde
hiç unutmuyorum İspanya’nın bir belgeselini izlemiştim ve Türkiye’yle ilgiliydi
belgesel. Bütün kıyıları büyük otellerle çevrilmiş ve artık doğal hiçbir yeri
kalmamış. Türkiye’de o zaman böyle bir şey yoktu ve bize seslenerek diyorlardı
ki: “Yapmayın, biz bunu yaptık, siz yapmayın.” Çünkü dünyada bunun örnekleri
çok fazla zaten ama doğal yerlerin örnekleri çok az. Kapadokya’da ne olacak,
ben merak ediyorum, hakikaten bütün çocukluğumu etkileyen yerlerden biridir,
aynı şekilde birçok sahil yeri de öyle. Bence, büyüklük kompleksinden ve o tür
ticari işletme kompleksinden vazgeçelim çünkü doğallık aynı zamanda bir turizm
kaynağıdır, bunu başka ülkelerde çok güzel becerebiliyorlar, örnekleri var,
bizim ülkemizde de yapmak mümkün diye düşünüyorum.
Ben
önemli bir başka konuya değinmek istiyorum. Bilmiyorum dikkatinizi çekti mi ama
gazeteci Gökçer Tahincioğlu’nun özellikle son iki günde gündeme getirdiği ve
100’e yakın Hizbullah yöneticisinin serbest bırakılmasına dair karar. 
Şimdi,
2011 yılında CMK’deki uzun tutukluluk düzenlemesi yürürlüğe girmişti ve buna
göre, örgütlü suçlarda henüz kesinleşmeyen hükümlerden sonra, işte, on yıllık
tutukluluk süresini dolduranların tahliyesi gerekiyordu ve yüzlerce insanı
vahşice yöntemlerle öldüren Hizbullah’ın üst düzey yöneticisi 34 isim, 2011
yılında, Yargıtay 9. Ceza Dairesinin büyük tepki çeken kararlarıyla tahliye
edilmişti. Bundan sekiz yıl sonra yani 2018’de cezaevlerinden 100’e yakın
Hizbullah yöneticisinin daha serbest bırakıldığı ve cezaevlerinde şu anda ağır
cezaya mahkûm Hizbullah hükümlüsü kalmadığı ortaya çıktı.
Anayasa
Mahkemesi 2018’de bir karar aldı ve dedi ki: “1990’larda yapılan yargılamalarda
özellikle, askerî hâkim varsa heyette, askerî hâkim olması yeniden yargılama
nedenidir.” Ve buna dayanarak bütün Hizbullah hükümlüleri buna başvurdular “Biz
askerî hâkimle yargılandık.” diyerek -ki haklı bir gerekçedir, askerî hâkimle
yargılanılmaması gerekir- bu yeniden yargılama için bir kapı açtı onlara ve
onlar işte bununla ilgili tahliye edildiler ama önemli bir şey var. Şimdi,
başka mahkemelere başvurular yapıldığında bütün mahkemeler Hizbullahçılarla
ilgili bu tahliye kararlarını verdi ama Van 1. Ağır Ceza Mahkemesi enteresan
başka bir şey daha yaptı ve Yargıtay 9. Ceza Dairesi Başkan ve üyelerinin
FETÖ’den ihracını da aynı şekilde yeniden yargılama nedeni saydı ve dolayısıyla
Yargıtay 9. Ceza Dairesi üyeleri hem 2011’de kendileri verdikleri kararla
Hizbullahçıların tahliyesini sağlamış oldular hem de kendileri ihraç
edildikleri için FETÖ’cü olmak nedeniyle, ihraçları da aynı zamanda yeni
Hizbullah hükümlülerinin tahliyesini sağlamış oldu. 
Evet,
ben burada aslında özellikle bu tahliyelerden sonra onların acımasızca
öldürdükleri 2 kişiyi saygıyla anmak isterim. Yazar Turan Dursun ve İslamcı
feminist Konca Kuriş. Hatırlayanların eminim ki içleri sızlıyordur o günleri
düşündükçe. 
Peki,
bütün bunlar oldu, FETÖ’den bu insanlar, işte, ihraç edildiler; onların yaptığı
yargılamalarda yargılanan, başka örgütle itham edilenler serbest bırakıldı mı?
Hayır. Ne yeniden yargılama talepleri kabul edildi… Yani bu askerî yargıç var
diye ki şimdi bir dört beş yıl daha gerekiyor onların taleplerinin
neticelenmesi için ama FETÖ’yle ilgili olanın, o ihraçla ilgili olanın bütün
örgüt suçları için yeniden yargılama nedeni sayılması lazım. Ama bu maalesef
mümkün olmadı. 2011 yılına kadar…
(Mikrofon
otomatik cihaz tarafından kapatıldı) 
BAŞKAN
– Buyurun Sayın Kerestecioğlu, tamamlayın.
FİLİZ
KERESTECİOĞLU DEMİR (Devamla) – Tamamlayacağım Sayın Başkan. 
8
ayrı iddianame hazırlayan Zekeriya Öz’ün de aralarında bulunduğu Ergenekon,
Balyoz, Şike, KCK, 17-25 Aralık, Oda TV, Selam Tevhid gibi soruşturma ve
davalarda görev yapan 25 hâkim/savcı hakkında FETÖ üyeliğinden iddianame
hazırlanıp on beş yıl hapis istemiyle yargılanması istenenler arasında Zekeriya
Öz’ün yanında başkaca savcılar ve hâkimler de bulunuyordu. Tüm bunlara rağmen,
HDP parti yöneticileri, belediye başkanları başvurduklarında, işte, “Onlar
FETÖ’cülerdi.” diyerek yaptıkları başvurularda maalesef hiçbir şekilde muhatap
bulamadılar. Bugünkü yargı, aynı şekilde Hizbullahçılara tahliye yolunu açan
yargı, HDP yöneticilerinin, Cumhuriyet gazetesi yazarlarının, Osman Kavala’nın
-Gezi iddianamesi de 2013’te FETÖ’cüler tarafından hazırlanmıştı ve 2018’deki
iddianame de aynı şekilde onun devamıdır aslında- yolunu açmadı. “Adalet”
derseniz gülerim derim, sadece siyasi yargı diyebiliyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Kerestecioğlu. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
4’üncü
maddeyi oylarınıza sunuyorum: Kabul edenler… Etmeyenler… 4’üncü madde kabul
edilmiştir. 
5’inci
madde üzerinde bir adet önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan Turizmi Teşvik Kanununda Değişiklik Yapılması Hakkında Kanun Teklifi’nin
5’inci maddesinde yer alan “şeklinde” ibaresi yerine “olarak” ibaresinin
getirilmesini arz ve teklif ederiz. 
 Yavuz Ağıralioğlu Mehmet
Metanet Çulhaoğlu Tuba Vural Çokal
 İstanbul Adana Antalya
 Aydın Adnan Sezgin İbrahim
Halil Oral Hayrettin Nuhoğlu
 Aydın Ankara İstanbul
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan. 
BAŞKAN
– Önerge üzerinde Aydın Milletvekili Aydın Adnan Sezgin konuşacaktır. 
Buyurun
Sayın Sezgin. (İYİ PARTİ sıralarından alkışlar) 
Süreniz
beş dakikadır. 
AYDIN
ADNAN SEZGİN (Aydın) – Sayın Başkan, değerli milletvekilleri; ülkemiz 2017
yılında ağırladığı 37 milyon turistle dünyada 8’inci sırada yer alıyor. Oysa
2015 yılında yaklaşık 42 milyon turistle 6’ncı sıradaydık. Bizden daha üst
sıralarda bulunan İspanya ve İtalya gibi ülkelerde sadece ziyaretçi sayısı
değil, turist başına harcama oranları da çok daha yüksek. Yunanistan’da turist
başına harcama 1.500 doları aşarken ülkemiz hâlâ bin dolar seviyesine
ulaşamadı. 2003 yılında 830 dolar olan harcama 2017’de 681 dolara inmiş durumda
yani son on yedi yılda turizm gelirinde de geriledik. 
Turizm
açısından ne denli elverişli bir ülke olduğumuzu izaha gerek yok. Ancak yüksek
gelir grubuna sahip turistleri çekmekte başarısız olduk. Üstelik, iktidarın
yanlış vizyonu ve politikaları nedeniyle, önceki dönemlerde yapılan turizm
hamlelerinin ivmesi de hayli sarsıntıya uğradı. Ayrıca, müzelerin ve sit
alanları gibi değerlerin tanıtımında çok büyük eksiklikler bulunmaktadır. İhmal
edilen müze ve kültür turizmi, hem ülkemizin genel tanıtımına katkıda bulunacak
hem de nitelikli turist sayısını ve turist başına gelirimizi artıracak önemli
bir alandır. Turist sayısının ve turist başına harcama rakamlarının bu kadar
düşük olmasının nedenlerinden biri yanlış turizm politikaları ise diğeri,
ülkemizin ciddi bir imaj ve algı probleminin olmasıdır. Daha önceki hatipler de
bu hususa değindiler.
İktidarın
uluslararası ilişkilerde etkinlikten uzak, hoyrat tutumu, demokrasi ve hukukun
üstünlüğü konularındaki geriye gidiş ülkemizin uluslararası imajını ve
itibarını önemli oranda tahrip etmiştir. İmaj sorunu olan bir ülkeye yüksek
gelir grubundan turist gelmediği gibi, orta gelir grubundaki turistler de
gelmekte tereddüt etmektedir, yabancı yatırımcı ise kaçmaktadır.
Bir
zamanlar, yabancı basında, ülkemizin turizm değerleri, doğal ve kültürel
hazineleri ve eğlence sektörü gibi olumlu özellikleri gündem olurken, bugün
gündemde, hep, hoş olmayan hadiseler yer almaktadır. İstanbul seçimlerinde
millî iradenin gasbedilmesi de bu meyanda zikredilmesi gereken ve uluslararası
itibarımızı aşındıran gelişmeler arasındadır. 
Memleketim
ve seçim bölgem olan Aydın’da, turizm sektörü, son dönemlerde yaşanan
sorunlardan son derece muzdarip olmuştur. On yedi yıllık iktidar Aydın’ı
maalesef ihmal etmiş, yatırımlardan mahrum bırakmıştır. Bunun yanı sıra,
turizme en elverişli bölgeler de çarpık yapılaşmaya tabi tutulmaktadır. Otoyol,
havalimanı ve hızlı tren yatırımları yıllardır geciktirilmekte, Aydın halkı
oyalanmaktadır. Kuşadası ve Didim gibi istisnai özelliklere sahip beldelerde
gerekli ulaşım düzenlemeleri ve tanıtım faaliyetleri yıllardır layıkıyla
gerçekleştirilememektedir. Kuşadası Efes Kongre Merkezi, ortakları olan TÜRSAB
ve DÖSİMM’in idari sorunları nedeniyle faaliyet gösterememektedir. Karayolları
Genel Müdürlüğü Kuşadası çevre yolunu dört yıldır tamamlayamamıştır. Kruvaziyer
turizminde yaşanan sorunlar bir türlü aşılamamış, ülkemize yönelik risk
algılamaları nedeniyle firmalar Kuşadası’nı programlarından çıkartmıştır.
Gemiler hemen karşıdaki Sisam Adası’na demir atmakta, yolcuların yalnızca yüzde
5 kadarı küçük teknelerle Kuşadası’na getirilmektedir. Ayrıca, kıyılarımızın en
güzel yerlerine kurulmuş olan ikinci konut siteleri yani yazlıklar yılın büyük
bölümünde atıl vaziyette olduğu için önemli bir ekonomik potansiyelden istifade
edilememektedir. Bu siteler rasyonel bir çevre düzenleme planı çerçevesinde,
sahiplerinin hakları da gözetilerek iç ve dış turizme açılırsa hem sahiplerine
hem ülke ekonomisine hem de bölge turizmine büyük katkı sağlanabilir. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Sezgin, tamamlayın sözlerinizi.
AYDIN
ADNAN SEZGİN (Devamla) – Teşekkür ederim.
Bu
yönde bir proje hazırlanarak teşvik mekanizmalarıyla desteklenirse ülkemizdeki
diğer tatil beldelerinde de hayata geçirilebilecek bir model teşkil edilebilir.

İstanbul
Havalimanı’nda geçtiğimiz hafta yaşanan aksaklıklar da ciddi altyapı sorunları
olarak yorumlanmaktadır. Bu sorunların giderilememesi yolcu ve turistler için
caydırıcı sonuçlar doğuracaktır. Bunu da burada belirtmem gerektiğini
düşünüyorum.
Sözlerime
son verirken İnsan Hakları Evrensel Beyannamesi’nin yürürlüğe girişinin 70’inci
yılını, insan haklarının ülkemizdeki hazin durumunu da göz önünde bulundurarak
burukluk içinde kutluyorum.
Genel
Kurulu saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Sezgin.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
5’inci
maddeyi oylarınıza sunuyorum: Kabul edenler... Kabul etmeyenler... Kabul
edilmiştir. 
6’ncı
madde üzerinde bir adet önerge vardır, okutup işleme alıyorum.
Türkiye Büyük Millet Meclisi Başkanlığına
Görüşülmekte
olan Turizmi Teşvik Kanununda Değişiklik Yapılması Hakkında Kanun Teklifi’nin
6’ncı maddesinde yer alan “şeklinde” ibaresi yerine “olarak” ibaresinin
getirilmesini arz ve teklif ederiz.
 İbrahim Halil Oral Mehmet
Metanet Çulhaoğlu Muhammet Naci Cinisli
 Ankara Adana Erzurum
 Yavuz Ağıralioğlu  Ahmet
Kamil Erozan
 İstanbul  Bursa
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) - Katılamıyoruz
Sayın Başkan.
BAŞKAN
– Önerge üzerinde Erzurum Milletvekili Muhammet Naci Cinisli konuşacaktır. 
Buyurun
Sayın Cinisli. (İYİ PARTİ sıralarından alkışlar)
Süreniz
beş dakikadır. 
MUHAMMET
NACİ CİNİSLİ (Erzurum) – Sayın Başkan, değerli milletvekilleri; yüce Meclisi ve
aziz milletimizi saygıyla selamlıyorum. 
İftar
vaktine az bir zaman kala kanun teklifinin 6’ncı maddesi üzerine söz almış
bulunmaktayım. 
Görüştüğümüz
bu maddeyle, Turizmi Teşvik Kanunu’nda belirtilen koşullara uymamaları hâlinde
ceza uygulamalarına tabi olan belgeli yatırım ve işletmelere, deniz turizmi
araçlarının belge sahiplerinin de dâhil edileceği kaydediliyor. Turizmin
sürdürülebilirliği ve hizmet kalitesinin sağlanmasında ortaya çıkan sorunların
bertaraf edilmesinde cezai düzenlemeler yapılabilir. Burada dikkat edilmesi
gereken husus, ülkemizin içinde bulunduğu ekonomik krizin turizm
işletmecilerine fatura edilmemesidir. Cezai yaptırımlarla ilgili kısma öncelik
vermek yerine, deniz turizmini geliştirmeye yönelik tedbirleri görüşüp yasalaştırmak
daha doğru, yararlı olur kanaatindeyim çünkü deniz turizmi ülke turizminin
gelişmesinde, çeşitlenmesinde ve tüm yıla yayılmasında önemli bir potansiyele
sahip. Gezi, spor, eğlence ve turizm amaçlı olarak, suya dalabilir deniz
araçları dâhil olmak üzere, deniz turizmi araçlarının uluslararası
standartlarda olmasını sağlamak, bana göre, nitelikli turisti ülkemize
getirebilmek için atılacak adımlardan biri. Bununla birlikte mavi bayraklı
marinalar gibi alanların yaygınlaştırılması, sektörde önde gelen ülkelerle
rekabet edebilecek sayıda tesisin ülkemize kazandırılması da önemli bir adım
olur. Su altı dalış turizmi kapsamında batıklara dalış koşullarının
iyileştirilmesi ile etkili bir politika da ülkemizin payını ve gelirini
artıracak uygulamalardan olacaktır. 
Değerli
milletvekilleri, teklifin gerekçesinde belirtildiği gibi, ülke ekonomisinin
kalkınmasında ve cari açığın azaltılmasında yüksek katma değerli turizm sektörü
lokomotif görev üstlenebilir. Turizm, katma değer ve istihdam oluşturmada hem
gelişmiş hem de gelişmekte olan ülkelerin çok önem verdiği bir sektör. Bu
nedenlerle, akıllı teşvik kesinlikle sağlanmalı. 
Kanun
teklifi genel olarak olumlu olmakla birlikte, muğlak ve eksik yönleri de
bulunuyor. Özellikle 2’nci maddede, hazinenin özel mülkiyetinde bulunan
taşınmazların Turizm Bakanlığına tahsisinde verilen iki aylık görüş süresinin
zorunlu tutulmamasında yaşanan bir muğlaklık var. Büyük bir bölümü orman
statüsünde olan söz konusu arazilerin korunması gerekirken Çevre ve Şehircilik
Bakanlığından olumlu yanıt alınmadan yatırımcılara arazinin verilebilecek
olması son zamanlardaki keyfî uygulamalar da göz önüne alındığında endişelerimi
artırıyor. Bu keyfî uygulamaların en barizi, malumlarınız olduğu üzere,
yaşadığımız Sakarya Tank Palet Fabrikası trajedisidir. 
Sayın
milletvekilleri, Birleşmiş Milletler Dünya Turizm Örgütünün yayımladığı
verilere göre, ülkemiz artan turist sayılarına rağmen turizm gelirlerini
artıramıyor, maalesef, nitelikli turisti ülkemize getiremiyoruz. Sektörün
içinden gelen Sayın Bakanımızın sektörün dertlerini de göz ardı etmeden bu
sorunu çözeceğini ümit ediyorum. 
Nitelikli
turist demişken nitelikli turist çekebileceğimiz en önemli şehirlerimizden biri
de memleketim Erzurum’dur. Âdeta bir açık hava müzesi olan Erzurum’u yalnızca
kış turizmi şehri olarak görmemek gerekir. Gerek adımbaşı karşınıza çıkan
şahane tarihî eserler ve gerekse Tortum Şelalesi gibi, Narman peribacaları gibi
muazzam doğal güzellikler paha biçilemez. 
Erzurum’un
nitelikli turist destinasyonu olmaması için hiçbir neden yok. Doğu Ekspresi’nin
Erzurum’da iki gün mola vermesi, Palandöken’e gelen turistlerin şehre
çekilebilmeleri ve tabii ki bu tarihî ve doğal güzelliklerin bakımlı hâle
getirilip kaliteli otel sayısının artırılması ön şarttır. Hayalî turist sayıları
zikrederek halkımızı ve kendimizi kandırmanın hiçbir manası da yoktur. 
Değerli
milletvekilleri, turizmin ülkemiz cari açığının azaltılmasındaki katkısı
işletmecilere verilen cezalardan ziyade, artan turizm gelirlerinden ve hizmet
sektörü çalışanlarını nitelikli hâle getirerek üreteceği katma değerlerden
sağlanmalı. Bütün bunların yanında, maalesef öğreniyoruz ki Bakanlığımız
yabancı bir danışmanlık şirketiyle bazı enteresan ve gizemli çalışmalar
yapmakta. Buradan sormak istiyorum: Çalışılmaya yeni Bakan Bey’le başlanılan
Amerikan Ogilvy isimli danışmanlık şirketinden ne gibi faydalar bekleniyor?
Bütçemize bu şirketin maliyeti nedir? Kendi kaynaklarımızı kullanmak yerine
ülkemize seyahat uyarısı yapan bir ülkenin danışmanlık şirketiyle Bakanlığımız neden
iş birliği yapıyor? Bakanlığımıza şimdiye kadar bu şirket hangi danışmanlık
hizmetlerini vermiştir, hangi olumlu sonuçlar alınmıştır? Merakımı mazur
görünüz lütfen fakat Sayın Bakanın şirketleri ile bu şirketin bir iş birliği
var mıdır, olmuş mudur; bilmek hepimizin hakkı. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Cinisli, tamamlayın sözlerinizi lütfen. 
MUHAMMET
NACİ CİNİSLİ (Devamla) – Aslına bakarsanız, anlaşılıyor ki Bakanlığın birinden
McKinsey gitmiş, bir diğerine Ogilvy geri gelmiş. Bakanlığımızın Almanya
ofisinden fonlanan Ogilvy hakkında Meclisimizin detaylı bilgilendirilmesini
talep ediyorum. 
Turizmin,
ülke ekonomisine katkısı yanında, farklı milletlerin birbirleriyle
kaynaşmasına, sosyal ve kültürel alanlarda etkileşim kurulmasına imkân
sağladığı aşikârdır. Ancak turizm esas itibarıyla güven ve istikrar ortamında
yaşayan bir sektördür. Bu çerçevede, ülkemizin iç ve dış politikasının güven ve
istikrar temelinde yönlendirilmesinin turizme yapılacak en büyük katkı olduğunu
ifade eder, Genel Kurulumuzu saygıyla selamlarım. (İYİ PARTİ sıralarından
alkışlar)
BAŞKAN
– Teşekkürler Sayın Cinisli. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
6’ncı
maddeyi oylarınıza sunuyorum: Kabul edenler… Kabul etmeyenler… 6’ncı madde
kabul edilmiştir.
Değerli
milletvekilleri, sisteme giren iki sayın milletvekiline yerlerinden birer
dakika süreyle söz vereceğim.
Daha
sonra sisteme girecek olan milletvekillerine ise yine aralarda söz vereceğim.
Sayın
Özcan Özel…
V.- AÇIKLAMALAR (Devam)
49.- Yalova Milletvekili Özcan Özel’in, öğretim üyelerinin özlük
haklarının düzeltilmesi, öğretmenlerin 3600 ek gösterge taleplerinin
gerçekleştirilmesi gerektiğine ilişkin açıklaması
ÖZCAN
ÖZEL (Yalova) – Sayın Başkan, değerli milletvekilleri; öğretim üyelerimizle
ilgili bir sorunu aktarmak istiyorum. 2018 yılında çıkarılan 7100 sayılı
Kanun’la yardımcı doçentlik kaldırıldı, yardımcı doçentler doktor yapıldı.
Doçentlerin ek göstergesi 4800 iken doktor öğretim üyelerinin ek göstergesi
3600’dür. Akademisyenlerimizin özlük haklarının düzeltilmesi için doktor
öğretim üyelerimizin ek göstergesinin 3600’den 4200’e çıkarılması talep
edilmektedir. 
Bununla
birlikte, öğretmenlerimize seçimden önce 3600 ek gösterge sözü verilmişti. 13
Aralık 2018 tarihinde açıklanan İkinci 100 Günlük İcraat Programı’nda da bu
sözlere yer verilmişti, hâlâ bir çalışma yok. 
Doktor
öğretim üyelerimizin 4200, öğretmenlerimizin 3600 ek gösterge talepleri var. Bu
taleplerin bir an önce gündeme alınıp gerçekleştirilmesini diliyorum. 
Teşekkür
ederim.
BAŞKAN
– Sayın Ünsal…
50.- Ankara Milletvekili Servet Ünsal’ın, halk sağlığı açısından kritik
önemi olan aşı konusunda sıkıntılar yaşandığına, Sağlık Bakanlığının aşı
reddine karşı harekete geçerek gerekli bilgilendirmeleri yapması gerektiğine ve
sağlıklı nesiller için yerli aşı üretimine başlanmasının zorunluluk olduğuna
ilişkin açıklaması
SERVET
ÜNSAL (Ankara) – Değerli arkadaşlar, ülkemizin en önemli sorunlarından biri aşı
sorunudur. Sağlıklı nesillerin yetişmesi ve genel olarak halk sağlığı açısından
kritik önemi olan aşı konusunda büyük sıkıntılar yaşanmaktadır. Aşıların
içeriğine dair özellikle son zamanlarda artan tedirginlikler nedeniyle her
geçen gün daha çok aile çocuklarına aşı yaptırmama yolunu seçiyor. Aşı
karşıtlığı halk sağlığını tehdit ederken yurttaşların bu güvensizliğine karşı
yetkililerin duyarsız kalması meseleyi daha kritik noktaya getiriyor.
Bugünlerde 23 binlerde olan aşı yaptırmayanlar 50 bini bulduğunda 10 bin
çocuğun ölümü beklenmektedir. Sağlık Bakanlığı bu konuda sorumluluğunu bilmeli,
aşı reddine karşı harekete geçerek gerekli bilgilendirmeleri yapmalıdır. 
Yerli
üretimden uzaklaşılması nedeniyle Sağlık Bakanlığı bütçesinden aşılara ayrılan
miktar 2002’de 26 milyonken 2018’de bu rakam 893 milyona yükselmiştir. Sağlıklı
bir gelecek ve güçlü bir gelecek için yerli aşı üretimine başlanması millî
sorumluluk ve zorunluluktur.
BAŞKAN
– Teşekkürler.
VII.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- Antalya Milletvekili Atay Uslu ve Konya Milletvekili Ziya
Altunyaldız ile 57 Milletvekilinin Turizmi Teşvik Kanununda Değişiklik
Yapılması Hakkında Kanun Teklifi (2/1907) ve Bayındırlık, İmar, Ulaştırma ve
Turizm Komisyonu Raporu (S. Sayısı: 58) (Devam)
BAŞKAN
- Değerli milletvekilleri, birinci bölümde yer alan maddelerin oylamaları
tamamlanmıştır.
Şimdi,
ikinci bölümün görüşmelerine başlıyoruz.
İkinci
bölüm, 10’uncu maddeye bağlı ek madde 5 ve ek madde 6 dâhil olmak üzere 7 ila
12’nci maddeleri kapsamaktadır.
İkinci
bölüm üzerinde siz isteyen milletvekillerinin isimlerini okuyorum: Garo Paylan,
Diyarbakır Milletvekilli; Ali Muhittin Taşdoğan, Gaziantep Milletvekili;
İbrahim Halil Oral Ankara Milletvekili; Rafet Zeybek, Antalya Milletvekili.
Şahıslar
adına İstanbul Milletvekili Erol Katırcıoğlu konuşacaktır.
İlk
söz, Halkların Demokratik Partisi Grubu adına Diyarbakır Milletvekili Garo
Paylan’a ait.
Buyurun
Sayın Paylan. (HDP sıralarından alkışlar) 
Süreniz
beş dakika.
HDP
GRUBU ADINA GARO PAYLAN (Diyarbakır) – Sayın Başkan, sayın milletvekilleri;
hepinizi saygıyla selamlıyorum.
Değerli
arkadaşlar, AK PARTİ 2002 yılında iktidara gelirken ademimerkeziyetçiliği
vadetti. Yani her yer yerelden yönetilecekti; bütün kararlar, söz, yetki, karar
olarak yerelde olacaktı. Böyle vadetti ve oy aldı. Bu yönde birkaç adım da attı
ancak özellikle son beş yılda her şeyi merkezîleştirdi, her şeyi Ankara’ya
bağlamaya çalışıyor, hatta bundan öte, saraya ve tek adama bağlamaya çalışıyor.

Arkadaşlar,
bu yolda da hepimiz kaybediyoruz, Türkiye’miz kaybediyor. Yalnızca bu yasayla
ilgili baksak, kültür ve turizm politikalarıyla ilgili baksak, geçmişte ve AK
PARTİ iktidarı döneminde pek çok hata yapıldı. Mesela, İstanbul’a ihanet
edildi; Ankara’dan Turizm Bakanlığından, Çevre Bakanlığından verilen pek çok
ruhsatla İstanbul’a ihanet edildi. İstanbul’un silüetine şimdi bakın,
Ayasofya’nın, Sultanahmet’in arkasında gökdelen silüetleri var arkadaşlar.
Düşünün ki biz, kültürü insanlara anlatacağız. İnsanlar kültürü görmeye geliyorlar,
o dikilen gökdelenlere değil, o ihanet gökdelenlerine değil; ama Ankara’dan
bunlara yol verildi arkadaşlar. Mesela, Ankara’dan verilen kararlarla Ege,
Akdeniz sahillerine ihanet edildi arkadaşlar. Gidin bakın, Ege, Akdeniz
sahilleri betona gömülmüş durumda. Ankara’dan verilen kararlarla Hasankeyf’e
ihanet edildi arkadaşlar. Ankara’dan verilen kararlarla binlerce yıllık tarihi
olan Diyarbakır Sur’a ihanet edildi. Oysa, ne demiştik? “Yerelden yönetilecek.”
demiştik. Yerelden yönetilseydi emin olun bu ihanetlerin pek çoğu olmazdı.
Turizm Bakanlığı veya diğer bakanlıklar yalnızca denetleyici kurumlar olarak
kalabilirlerdi. Ama maalesef, her şeye ben karar vereceğim diyen bir kişi var
memlekette ve her şeye ama her şeye o karar vermek istiyor. 
Değerli
arkadaşlar, yapmamız gereken şey ne? Yerellere yetkiyi vermek. Bakın,
“Diyarbakır Sur’u Toledo yapacağım.” demişti müstafi Başbakan Ahmet Davutoğlu.
Herkesi Diyarbakır’a davet ediyorum Diyarbakır’ın bir vekili olarak. Gelin,
bakın, Diyarbakır Sur ne hâlde? Binlerce yıllık tarihi olan Sur’da, pek çok
medeniyetin beşiği olmuş Sur’da, onlarca kültürün ilmek ilmek, emek emek ördüğü
Sur’da, o taş işçilikleriyle tek tek yontulmuş binlerce yıllık taşlar
kepçelerle kamyonlara dolduruldu ve Diyarbakır Sur bir tarla hâline getirildi
arkadaşlar, bir tarla, maalesef. Ve onun yerine ne yaptı, hani “Toledo
yapacağım.” diyen akıl? Gitti, müteahhitlere ihaleyle verdi, Ankara’nın
müteahhitlerine, beton evler yaptı, üzerine de o Diyarbakır’ın taşını kaplama
olarak yapıştırmaya çalışıyor arkadaşlar. Ya, Allah’ınızı severseniz, böyle bir
tarih anlayışına kim turist olarak gelir? Siz Diyarbakır’ı bize verin, o çok
kimlikli Diyarbakır Belediyesine verin, biz ayağa kaldıralım. Bakın, hem
kültürü ayağa kaldırırız hem toplumsal barışımıza hizmet ederiz hem de
Diyarbakır’a 5 milyon turist getiririz. Ama bu akla 1 turist bile gelmez
arkadaşlar, o beton kafalara 1 turist bile gelmez.
Van’ı
Van Büyükşehir Belediyesine verin, bakın nasıl milyonlarca turist geliyor.
Kars’ı Kars Belediyesine verin, bakın nasıl oraya turistler akıyor. Çünkü biz
Kars’ı, Van’ı, Diyarbakır’ı -Amed’i- ayağa kaldırırız, hem kültürel olarak
ayağa kaldırırız hem de turizm olarak ayağa kaldırırız. Çünkü biz çok kimlikli
akıldayız, çok kültürlü olarak bakıyoruz, çok renkli olarak bakıyoruz; siz tek,
tek, tek olarak bakıyorsunuz maalesef, tekçilik üzerinden bakıyorsunuz. O
yüzden turizm gelirlerimizde -hani her şeye yeşil dolar olarak bakıyorsunuz ya-
Yunanistan 1.500-2.000 dolar turist başı gelir elde ederken biz 600 dolarlarda
nal topluyoruz. Bir hafta uçak dâhil 500 euroya insanları her şey dâhil
otellerde yatırıyoruz kaldırıyoruz ve maalesef, bunlardan ne ülkeye ne de
ekonomimize herhangi bir fayda olmuyor.
Turizme
rant alanı olarak bakan aklın artık tasfiye olması gerekir. Turizm bir sonuçtur
arkadaşlar. İnsanlar kültürümüzü görmek istiyor, bizim kültürel mirasımızı
görmek istiyor, binlerce yıllık tarihimizi görmek istiyor, çok kimlikliliğimizi
görmek istiyor.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın lütfen Sayın Paylan.
GARO
PAYLAN (Devamla) – Teşekkür ederim Sayın Başkan.
Ama
Anadolu’ya bakın, her şehirde -sizler de bilirsiniz- binlerce yıkık kilise,
manastır var, binlerce. Bunları ayağa kaldırmamız lazım ama her gün bana
“Efendim, Elâzığ’da bir kilise daha yıkıldı.” “Efendim, Mardin’de bir kilise
daha yıkıldı.” diye telefonlar geliyor, haberler geliyor. “Tokat’ın kiliseleri
yerle bir oldu.” diye haberler geliyor. Bunları ayağa kaldırmamız lazım. Ama
bütün bunları yapmak için, dediğim gibi, çok kimlikli bir bakışa, çok kültürlü
bir bakışa ihtiyacımız var. Eğer bunu başarırsak onun sonunda emin olun 100
milyon nitelikli turisti ağırlarız.
Saygılar
sunarım. (HDP sıralarından alkışlar) 
BAŞKAN
– Teşekkürler Sayın Paylan.
İkinci
söz, Milliyetçi Hareket Partisi Grubu adına Gaziantep Milletvekili Ali Muhittin
Taşdoğan’a aittir. 
Buyurun
Sayın Taşdoğan. (MHP sıralarından alkışlar) 
Süreniz
beş dakikadır.
MHP
GRUBU ADINA ALİ MUHİTTİN TAŞDOĞAN (Gaziantep) – Sayın Başkan, sayın
milletvekilleri; konu turizm ve kültür olunca dünyanın ve insanlık tarihinin
ortak mirası olan Gaziantep’ten bahsetmeden geçmek olmaz. Hitit medeniyetinden
Osmanlı’ya kadar pek çok farklı kültüre ve ticarete tanıklık etmiş, Güneydoğu
Anadolu Bölgesi’nin en büyük, Türkiye’nin ise 6’ncı büyük kenti olan Gaziantep,
tarihî İpek Yolu’nun güzergâhı olması sebebiyle uygarlık tarihine yön
vermiştir. İpek Yolu üzerindeki hanlar, hamamlar hâlâ ayaktadır ve
ziyaretçilere açıktır.
Gaziantep,
şehir merkezinde gizlediği tarihiyle, başta Zeugma Mozaik Müzesi olmak üzere,
Savaş Müzesi, Mutfak Sanatları Merkezi, Cam Eserleri Müzesi, Etnografya Müzesi
ve tamamlanmak üzere olan Panorama Gaziantep Savunması Müzesi gibi birçok
müzeye sahiptir. Günümüze kadar sağlam olarak ayakta kalabilmiş Gaziantep
Kalesi, kültür merkezleri bulunan kadim bir şehirdir. Zeugma Mozaik Müzesinin
onlarca mozaik eserleri içerisinde "Çingene Kız” mozaiğini bilmeyen
yoktur.
Evliya
Çelebi, Seyahatname’sinde ilimizden bahsederken "Şehr-i Ayıntab-ı Cihan”
diye bahseder yani "cihanın göz bebeği”. Bu dönemin ibadethaneleri bütün
ihtişamıyla varlığını günümüze kadar korumuştur, korumaya da devam edecektir.
Gaziantep'te günümüze kadar sağlam olarak ulaşabilmiş sivil mimari
örneklerinden konutlar da restore edilerek turizme açılmıştır. 
Sayın
milletvekilleri, tüm dünya mutfakları arasında ayrıcalıklı bir yere sahip olan
Gaziantep mutfağı, seneler boyunca geleneklerinin ve yöresel özel damak
lezzetinin zenginliğini koruyarak gastronomi turizmi açısından önemli bir yere
sahip olmuştur. Gazi şehrimizin 400'den fazla yemek çeşidi bulunmaktadır.
Gastronomi dalında Birleşmiş Milletler Eğitim, Bilim ve Kültür Örgütünün
"Yaratıcı Şehirler Ağı”na giren Gaziantep, ziyarete gelen misafirlerine
birbirinden leziz yemekleri tatma fırsatı da sunmaktadır.
Kurtuluş
Savaşı hatıraları, zengin tarihi ve kültürel çevresi, UNESCO Dünya Mirası
Geçici Listesi’nde bulunan Zeugma Antik Kenti, Yesemek Açık Hava Müzesi ve
Heykel Atölyesi, Rum Kalesi, Dülük Antik Kenti kadim bir kültür şehrinin
simgeleridir. Dünyanın 3’üncü büyük doğal hayatı koruma alanına ve hayvanat
bahçesine sahip, baklavaya ve fıstığa adını veren gazi şehrimiz, sanayi
tesisleri, ticaret canlılığıyla bölgenin en önemli kentlerinden biridir.
Gaziantep,
kurtuluş mücadelesinde hakkıyla aldığı “gazilik” unvanıyla yakın tarihimize yön
veren, gastronomisi, kültür ve turizm zenginliği açısından görülmesi gereken
ulu şehirlerimizin başındadır.
Sayın
milletvekilleri, ayrıca Gaziantep Üniversitesi Tıp Fakültesi Hastanesi, Sanko
Tıp Fakültesi Hastanesi, Araştırma ve Uygulama Hastanesi, devlet hastaneleri,
özel hastaneler olmak üzere, 13 devlet hastanesi ve 19 özel hastane, toplam 32
hastaneye sahiptir. 6.015 yatak kapasitesi ve yapımı devam eden şehir
hastanesiyle bölgemizin en büyük sağlık potansiyeline sahiptir. Bu
potansiyeliyle bölgemizin en önemli uzman sağlık kadroları Gaziantep'tedir. Bu
itibarla, bölgesinde ve Orta Doğu’da önemli bir sağlık turizmi potansiyeli
bulunmaktadır. Bu özellikleriyle, şifa dağıtan şehir olmaya şimdiden adaydır.
Gaziantep,
sağlık turizmi başta olmak üzere, kongre turizmi, fuar turizmi, kültür turizmi
altyapısı hazır bir şehirdir. Turizm pazarının çeşitlendirilmesi, helal turizm
gibi alanlarda alternatif turizm türlerinin gelişimi gibi konularda da
çalışmalar ayrıca sürdürülmektedir.
Gaziantep
turizminin canlandırılması, ticaret hacminin ve çeşitliliğin artırılması için
Gaziantepliler birtakım teşvikler beklemektedir. Hedefimiz 2019 yılında 2
milyon ziyaretçidir. Bu yılın Sayın Cumhurbaşkanımız tarafından Göbeklitepe
Yılı ilan edilmesi nedeniyle Gaziantep de bölgedeki bu olumlu gelişmeden
nasibine düşeni alıyor ve almaya da devam edecektir.
Özellikle
yurdumuza Uzak Doğu'dan gelen turistlerin bölgemize gelmeleri için tur
operatörlerine hatırlatma yapmak istiyorum: Hedeflenen bu turist sayısının
yakalanması, bütün sivil toplum kuruluşlarının, sanayi ve işletmelerinin,
kısacası tüm Gaziantep'in hedefidir. Bu nedenle, Ulaştırma Bakanlığımızın
Gaziantep'i hava yolu ulaşımında teşvik kapsamına alması beklenti değil bir
zarurettir. 
Tıpkı
Gaziantep gibi gazi olan yüce Meclisimizi saygıyla selamlarım. (MHP
sıralarından alkışlar) 
BAŞKAN
– Teşekkürler Sayın Taşdoğan.
Söz
sırası İYİ PARTİ grubu adına Ankara Milletvekili İbrahim Halil Oral’da.
Buyurun
Sayın Oral. (İYİ PARTİ sıralarından alkışlar) 
Süreniz
beş dakikadır. 
İYİ
PARTİ GRUBU ADINA İBRAHİM HALİL ORAL (Ankara) – Sayın Başkan, değerli
milletvekilleri; Turizmi Teşvik Kanununda Değişiklik Yapılması Hakkında Kanun
Teklifi’nin ikinci bölümü üzerinde İYİ PARTİ Grubu adına söz almış bulunuyorum.

Kıymetli
milletvekilleri, sözlerime dün Tunceli’de yaşanan hukuksuzluk ve provokasyonu
dile getirerek başlamak istiyorum. Yüz yıla yakındır ismi Tunceli olan
şehrimizin adını siyasi rant, bölücülük ve ideolojik körlükle değiştirmeye
kalkan, bunu da hiçbir mevzuatta yeri olmayan bir şekilde yapan Tunceli
Belediye Başkanını ve bir kısım meclis üyelerini şiddetle kınıyorum. Tunceli’yi
toplumu kutuplaştıracak, kısır çekişmelere mahal verecek tartışmaların içine
çekmek en başta o şehre ve insanına ihanettir. Belediye başkanlığı millete
hizmet makamıdır, cumhuriyet uygulamalarıyla, Gazi Mustafa Kemal Atatürk ve
Türk devletinin kararlarıyla kavga etme yeri değildir. Kavga etmek isteyen
varsa da Türk milleti, Türk devleti gereken cevabı verecektir. O şehrin adı
Tunceli’dir, bu böyle bilinmeli ve böylece idrak edilmelidir. Bu vesileyle
İçişleri Bakanlığını ve cumhuriyet savcılarını bu ihanete müdahale etmeye davet
ediyorum. 
Saygıdeğer
milletvekilleri, Türkiye ciddi bir ekonomik krizden geçmektedir ama biz, maalesef
-Genel Başkanımız Meral Akşener Hanımefendi’nin deyimiyle- damat bakanın
masallarını dinliyoruz. Ülkemize döviz girişi sağlamanın ve ekonomiye az da
olsa bir can suyu vermenin yolu ise turizm gelirlerini artırmaktır. Ancak, bu
kanun teklifi olumlu gelişmeler sağlasa da sezonun açıldığı bugünlerde ne
işletmecileri ne turistleri ne de vatandaşlarımızı memnun edecek ciddi bir
katkı sunamamaktadır. 
Sayın
milletvekilleri, Birleşmiş Milletler Dünya Turizm Örgütünün son yayımlanan
turizm barometresine göre dünyayı gezen turist sayısı bir önceki yıla göre
yüzde 6 oranında artmıştır. Bu durum 2010 yılından bu yana kaydedilen en güçlü
artışa işaret etmektedir. Hızla artan dünya turizm kapasitesine bakıldığında
ise Türkiye, artan turist sayısına rağmen nitelikli turist çekememekte ve
turizm gelirlerini artıramamaktadır. Dünya Turizm Örgütü 2017 verilerine göre,
Türkiye turizm gelirleri açısından ilk 10 ülke arasına maalesef girememektedir.
Kültür ve Turizm Bakanımızın “70 milyon turist, 70 milyar gelir” hedefi var.
Çok güzel bir hedef ama ben, turizmi teşvik için yapılan bu teklifte,
belirtilen hedefe güçlü bir katkı sunacak düzenlemeler maalesef göremiyorum.
Sadece yabancı bayraklı gemileri yasaklamakla, bazı askerî bölgeleri turizme
açmakla bu olmaz. 
Değerli
milletvekilleri, ikinci bölümde yer alan iki önemli hususa değinmek istiyorum;
biri cezalar, diğeri ise orman varlıklarıyla alakalı maddeler. Komisyonda
sektör temsilcileri, cezaların bir yıla yayılması ve kademeli bir şekilde
uygulanması gerektiğini söylediler. Bu itirazlar gösteriyor ki bu kanun teklifi
sektörle istişare edilmeden düzenlenmiştir ve hazırlanmıştır, düzenlenen
cezaların artış miktarlarının neye göre ayarlandığı belirsizdir. Bu ceza kapsam
ve artışları kanun teklifinin bir turizm teşvik kanunu değil turizm ceza kanunu
olduğu algısı yaratmaktadır. Turistin güvenini ve sektörün düzenli bir şekilde
çalışmasını sağlamak için koyulacak her türlü ceza ve caydırıcı uygulama
olumludur ancak bu uygulamaların açık ve kamuoyunda tartışmaya mahal vermeyecek
şekilde gerçekleştirilmesi, üstelik bu ekonomik krizde sektördeki
işletmecilerin de mağdur olmayacağı hâlde düzenlenmesi gerekmektedir.
Orman
alanlarında bulunan ve konaklama amacıyla kullanılabilecek alanların Bakanlığa
tahsisi hususu toplumda kaygı yaratmaktadır. Mevcut iktidar döneminde pek çok
orman varlığımızın katledildiği, orman alanlarında şüpheli yangınların çıktığı,
ülkemizin akciğeri olan orman alanlarına otellerin yapıldığı maalesef
bilinmektedir. Bu kanuni düzenlemeyle de bu tip olumsuz gelişmelere yol
açabilecek işlemler ortaya çıkabilecektir. Orman varlığımızın ve ekolojik
düzenin korunması bir millî güvenlik ve beka meselesi olarak görülmeli ve
kesinlikle küçük hesaplara kurban edilmemelidir diyor, teşekkür ediyor, yüce
Meclisi saygıyla selamlıyorum. (İYİ PARTİ sıralarından alkışlar)
BAŞKAN
– Teşekkürler Sayın Oral.
Söz
sırası Cumhuriyet Halk Partisi Grubu adına Antalya Milletvekili Rafet
Zeybek’te. 
Buyurun
Sayın Zeybek. (CHP sıralarından alkışlar)
Süreniz
beş dakikadır.
CHP
GRUBU ADINA RAFET ZEYBEK (Antalya) – Sayın Başkan, değerli milletvekilleri;
Genel Kurulu saygıyla selamlıyorum.
Değerli
milletvekilleri, Türkiye coğrafi konumu, iklimi, tarihi ve turizm potansiyeli
çok yüksek bir ülkedir. Turizm gelirleri ekonomimize büyük bir katkı ve katma
değer kazandırmaktadır. Ancak ne var ki ülkemizde turizme, yatırımcısına ve
turizm emekçilerine istenen kolaylıklar hâlâ sağlanamamaktadır. 
Zengin
ve nitelikli turistler ülkemizi tercih etmemekte, her şey dâhil konsepti
nedeniyle otel dışında para harcanmamakta, esnaf ve küçük işletmeler bu
gelirden mahrum edilmektedir. Her geçen gün bu niteliksiz turistler nedeniyle
turizmden elde ettiğimiz gelirler düşmektedir. 
Antalya
Milletvekili olarak turizmin şehrimize katkısını en yakından hissedenlerdenim. Bu
açıdan, bir konuyu daha belirtmek istiyorum. Türkiye sürdürülebilir eko turizmi
açısından büyük bir potansiyele sahiptir ve dünyada bu büyük potansiyel turizme
talebi artırmaktadır. Antalya özelinde örnek vermek gerekirse doğa harikası,
UNESCO tarafından dünyada yaşanabilir 100 yer arasında 19’uncu sırada olan
Alara Çayı ve Alakır Vadisi’ne HES yapılmaktadır. Bu, turizme destek değil,
köstektir değerli arkadaşlarım. Ormanları, doğal kaynakları, sit alanlarını
inşaata açıp rant sağlamak turizm yatırımı asla olamaz. Turizm için sadece
altyapı yatırımları yeterli değildir. Bunların yanında, olmazsa olmaz
demokrasidir, hukuk devletidir, insan haklarıdır, özgürlüklerdir, insanların
güvence altına alınmasıdır çünkü turizm barış demektir, toplumsal ve bölgesel barış
sağlanmalıdır. 
OHAL
süreciyle başlayan antidemokratik süreç, yargıya güvenin her geçen gün
azalması, dış politikalarımız, kaybettiği seçimi kabul etmeyen, tekrar bir
seçim isteyen ve bunu sağlayan iktidarın varlığında bu ülkede turizmi
geliştirmek mümkün değildir. 
Demokrasinin
olmazsa olmazı kuvvetler ayrılığıdır ancak bugün kuvvetler ayrılığı yok
edilmektedir. Hukuk devleti ayaklar altındadır, hukuk ayaklar altındadır,
adalet ayaklar altındadır. Bu nedenle, yargıya güven Türkiye’de yüzde 20’lere
düşmüştür. Yüzde 20’lerle bir ülkede asla adalet dağıtamazsınız. 
Yargı
dün FETÖ’nün kuşatması altındaydı, ne yazık ki bugün iktidarın kuşatması
altındadır. Yüksek Seçim Kurulunun oy çokluğuyla almış olduğu İstanbul
seçimlerinin yenilenmesi kararı çok açık olarak hukuka aykırıdır. 250 sayfa
değil, 2.500 sayfa gerekçe de yazılsa hukuka aykırılığı değiştiremezsiniz.
Yüksek Seçim Kurulu kimsenin babasının çiftliği değildir. Kurul üyeleri
talimatla hareket edemezler. Bu üyelerin azıcık adalet duygusu, azıcık vatan
sevgisi varsa istifa etmeleri gerekir. Yenilenen İstanbul seçimlerinde görev
alamazlar çünkü taraf olmuşlardır. 
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Zeybek. 
RAFET
ZEYBEK (Devamla) – Hepiniz biliyorsunuz, Ergenekon ve Balyoz davaları gibi
davalarda büyük kumpaslar yapıldı; hukuk, adalet ayaklar altına alındı. Biz “Bu
davalarda hukuksuzluk yapılıyor.” dediğimizde, o dönem Başbakan olan Sayın
Cumhurbaşkanı “Ben bu davaların savcısıyım.” dedi. Eğer bir Cumhurbaşkanı
hukuksuz yapılan davaların savcılığını yapıyorsa o ülkede güvenden de hukuktan
da adaletten de söz edilmez. Biz bu nedenle diyoruz ki bu ülkede hukuk
devletine, demokrasiye, insan haklarına, özgürlüklere saygı duymadan kalkınmayı
da sağlayamazsınız, turizmi de geliştiremezsiniz. 
Hepinize
saygılarımı sunuyorum. (CHP sıralarından alkışlar)
BAŞKAN
– Teşekkürler Sayın Zeybek. 
Şahıslar
adına İstanbul Milletvekili Erol Katırcıoğlu konuşacaktır. 
Buyurun
Sayın Katırcıoğlu. (HDP sıralarından alkışlar)
Süreniz
beş dakikadır. 
EROL
KATIRCIOĞLU (İstanbul) – Sayın Başkan, sayın vekiller; hepinize saygılarımı
sunuyorum. 
Şimdi,
bugüne kadar benim gördüğüm kadarıyla, buraya gelen kanun çalışmalarında bir
mantık var, o mantıkla ilgili ben birkaç şey söylemek istiyorum ki bu,
özellikle yürütmenin neden Türkiye’de ekonomiyi kontrol altına alamadığıyla ve
dünyadaki ekonomik gelişmelere kendini uyumlaştıramadığıyla ilgili olarak da
bazı ipuçları taşır diye düşünerek birkaç cümle söyleyeceğim. 
Şimdi,
efendim, şunu söyleyeyim, bu kanunun arkasında yatan mantık şu: “Eğer biz
kararları merkezîleştirirsek daha etkin ve daha hızlı kararlar almış oluruz.”
Kanunda da zaten bu “etkin ve hızlı karar almak” lafları geçiyor. Şimdi,
dolayısıyla da turizmle ilgili bu kanun esasında birçok yetkiyi, birçok kararı
daha doğrusu, Kültür ve Turizm Bakanlığına havale ediyor yani
merkezîleştiriyor. Garo Paylan arkadaşım da değindi, bunun bence biraz daha
açılması gereken bir konu olduğunu düşünerek birkaç cümle daha etmek istiyorum.

Şimdi,
bu mantık bir kere her zaman doğru olan bir mantık değil arkadaşlar. Bu çok
eskiden kalma bir mantık. Yani herhangi bir alanda kararları merkezîleştirerek
daha etkin bir çözüm yolu bulunabileceği düşüncesi daha eskiye ait bir düşünce.
Günümüzde özellikle küreselleşmeyle birlikte yerelleşmenin, yerel karar almanın
ne kadar daha etkin olabileceğine dair inanılmaz literatür var, bunu birçoğunuz
biliyor zaten. Yani kararları, biz, özellikle bazı kararları yerelleştirdiğimiz
ölçüde daha etkin kılarız, merkezîleştirdiğimiz ölçüde değil. Ama maalesef
görebildiğim kadarıyla Adalet ve Kalkınma Partisinin bir zamandan beri yönetim
tarzında, yönetim anlayışında bu açık bir şekilde gözüküyor. Oysa, yine biraz
sonra söyleyeceğim, Adalet ve Kalkınma Partisi 2003-2004 yıllarında bu Meclise
“Kamu Yönetimi Reformu Tasarısı” diye bir tasarı getirdi ve bu tasarı sizlerin
el kaldırmasıyla buradan geçti ve maalesef diyebilirim, Ahmet Necdet Sezer
tarafından da veto edilerek kadük hâle getirilmiş oldu. 
Şimdi,
arkadaşlar, gözüken o ki bu kanunla, örneğin, Orman Genel Müdürlüğünün bazı
alanlarında, özellikle mesire yerlerinde veya önemli yatırımlar yapılabilecek
alanlardaki kararları Orman Genel Müdürlüğünden de alıyor, bunu doğrudan
doğruya Kültür ve Turizm Bakanlığının uhdesine veriyor ve böylelikle daha etkin
bir yönetim tarzını gerçekleştirebileceğini düşünüyor. Fakat arkadaşlar, hayat
bize gösteriyor ki, bu söylemeye çalıştığım çerçeveden baktığımızda, bazı
kararların yerele göçerilmesi daha etkin kararlar hâline getirmeyi mümkün kılabiliyor.
Şimdi
bir paragraf okuyacağım: “Kültür ve Turizm Bakanlığının taşra teşkilatının
görev ve yetkileri belediye sınırları içinde belediyelere, belediye sınırları
dışında il özel idarelerine devredilecektir.” Arkadaşlar, bu paragraf, Kamu
Reformu Yasa Tasarısı yani Sayın Ömer Dinçer’in, sizin vekiliniz ve bakanınız
olan Ömer Dinçer’in yanılmıyorsam 2004 yılında getirdiği kanun çalışmasındaki
bir madde. Yani aslında bunu niçin söylüyorum? Şunun için söylüyorum: Nereden
nereye geldiniz arkadaşlar? Yani bir zamanlar dünyanın gidişini okuyan ve
dünyanın gidişinde yerelleşmenin önemini kavrayan bir yerden bir şeyler
söyleyen bir partiydiniz, şimdiyse tam aksine tamamen merkezîleşmeyi ve
tekelleşmeyi öneren bir anlayışa evrildiniz.
(Mikrofon
otomatik cihaz tarafından kapatıldı)
BAŞKAN
– Buyurun, tamamlayın Sayın Katırcıoğlu.
EROL
KATIRCIOĞLU (Devamla) - Bu vesileyle yani turizmin teşvikiyle ilgili bu yasa
teklifi vesilesiyle bir kez daha şunu düşünmenizi rica ediyorum: Arkadaşlar,
geçmişteki duruşunuz daha doğruydu ve geçmişteki duruşunuzdan yola çıksaydınız
eğer bugün böyle bir kanun değil ya da Kültür ve Turizm Bakanlığına yetkilerin
verilmiş, özellikle rant içeren alanlardaki yetkilerin Kültür ve Turizm
Bakanlığına devredilmiş değil, aksine belediyelere göçerilmesine ilişkin bir
teklif getirebilirdiniz ve böyle bir teklif çok daha anlamlı bir şey olurdu ve
muhtemelen de bütün Meclis tarafından da onaylanabilirdi. Ama arkadaşlar
-cümlemi de öyle bitireyim- neden Türkiye ekonomisini ve Türkiye'deki toplumsal
yapıyı iyi yönetemediğinizin açık nedeni de buradadır. Üzerine biraz kafa
yorarsanız anlaşılır ki bu ülke bu kadar merkezî kararlarla yönetilemez,
yönetilememiştir, dolayısıyla da bazı kararların, özellikle yetkilerin yerele
geçirilmesi konusunda bir anlayış üretmeniz lazım. Bunu yapamadığınız sürece,
ben size söyleyeyim, İbn-i Haldun’dan beri biliyoruz ki merkezîleşme daima ve
daima kırılma demektir. 
Teşekkür
ederim.
İyi
akşamlar. (HDP sıralarından alkışlar)
BAŞKAN
– Teşekkürler Sayın Katırcıoğlu.
Değerli
milletvekilleri, ikinci bölüm üzerindeki görüşmeler tamamlanmıştır.
Şimdi,
ikinci bölümde yer alan maddeleri, varsa üzerlerindeki önerge işlemlerini
yaptıktan sonra ayrı ayrı oylarınıza sunacağım.
7’nci
madde üzerinde bir adet önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 58 sıra sayılı Turizmi Teşvik Kanununda Değişiklik Yapılması Hakkında
Kanun Teklifi’nin 7’nci maddesiyle değiştirilen 2634 sayılı Kanun’un 32’nci
maddesinin (2)’nci fıkrasından sonra aşağıdaki fıkranın eklenmesini arz ve
teklif ederiz.
"Birinci
fıkrasının (c) bendi ile uygulanacak cezaların uygulanması bakımından tanıtımı
yapan kurum müteselsilen sorumludur.”
 Hüseyin Yıldız Nihat
Yeşil Baha Ünlü
 Aydın Ankara Osmaniye
 İlhami Özcan Aygun  Mehmet
Ali Çelebi
 Tekirdağ  İzmir
BAŞKAN
– Komisyon önergeye katılıyor mu?
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) -
Katılamıyoruz Sayın Başkan.
BAŞKAN
– Önerge üzerinde Aydın Milletvekili Hüseyin Yıldız konuşacaktır.
Buyurun
Sayın Yıldız. (CHP sıralarından alkışlar)
Süreniz
beş dakikadır.
HÜSEYİN
YILDIZ (Aydın) – Sayın Başkan, değerli milletvekilleri; hepinizi sevgiyle,
saygıyla selamlıyorum.
Değerli
arkadaşlar, muhalefet olarak bizim, Hükûmetin, iktidarın çıkardığı bu kanunları
engellemek değil amacımız, amacımız bu kanunları tartışarak eksik olanları size
önermek. Dün ben burada bir konuşma yaptım, turizmin içinden gelen bir
arkadaşınız olarak neler yapmamız gerektiğini burada anlattım, bir örnek verdim
Didim’le ilgili.
Değerli
arkadaşlar, ben dün Didim’den bir örnek vermiştim, demiştim ki: Didim bir
turizm bölgesidir. Şu an turizm meslek lisemiz var 14 derslik, 346 öğrenci şu
anda eğitim görüyor ama yaptığınız yanlış planlamayla oraya imam-hatip
ortaokulu, imam-hatip lisesini kurdunuz ve 800 kişilik okulda, şu an ortaokulda
126, lisede de 227 öğrenci var. Biz imam-hatiplere karşı değiliz arkadaşlar,
Cumhuriyet Halk Partisi olarak imam-hatip okullarını kuran ilk partiyiz.
Şimdi,
17 ilçe var Aydın’da arkadaşlar, 17 ilçe; 2 tane ilçemiz turizmle ilgileniyor;
bir, Didim; iki, Kuşadası. Geriye 15 tane ilçemiz kalıyor, 15 tane; Efeler’de,
Nazilli’de, Köşk’te o okulları yapabiliriz. Bu okulları 12 derslik yapıp ikinci
bir turizm meslek lisesi yapabiliriz veya çok istiyorsak o okulları imam-hatip
turizm meslek lisesi de yapalım, ona da razıyız, sıkıntı yok. Turizm Komisyonu
Başkanı burada, Turizm Bakan Yardımcısı burada, biz 70 milyon turistten, 70
milyar dolardan bahsediyoruz. Nitelikli turist çekmek istiyoruz, ona göre nitelikli
personel yetiştirmek zorundayız arkadaşlar. Bu planlamayı siz 2002’de iktidara
geldiğinizde yapsaydınız bugün İspanya’nın yerinde, 70 milyar dolar turizm
geliri olan ülke biz olacaktık ama planlamayı yapmıyorsunuz, sıkıntı burada.
Doğruları konuştuğumuzda “Bu, dine karşı, imam-hatiplere karşı.”, doğruları
konuştuğumuz zaman “Bu FETÖ’cüdür.” diyorsunuz. Arkadaşlar, bu ülkede hepimiz
yaşıyoruz, hepimiz aynı gemi içindeyiz. Ben Sevgili Başkanımın -daha önce Konya
Belediye Başkanıyken başarılı işler yapmış bir Başkanımız- gittim yanına, dedim
ki: “Sayın Başkanım, ben turizm bölgesinde büyüyen yatırımcı bir arkadaşınızım.
Kıyıları, sahilleri muhakkak o ilçenin belediyesine devretmemiz lazım.”
Anlattım, hiç ilgisi olmayan insanlar işgal etmiş orayı, orada bir plaj
yaratmışlar, içeriye girdiğinde 20-30 lira ücret alıyorlar, vatandaş giremiyor,
vatandaş ailesiyle gittiğinde de dayak yiyor.
Kendisi
bana dedi ki: “Evet, haklısın, bu konuyu farklı dönemde de beraber çalışıp
yapalım.” Ben size bir örnek veriyorum arkadaşlar. Komisyon Başkan Yardımcısı
da Aydın Milletvekilimiz, o bölgede yaşayan arkadaşımız. Dört sene önce
Kuşadası Davutlar Plajı’na giremiyorduk, işgal etmişlerdi orayı. O dönemde çok
şikâyetler geldiği için ve orada aile dövüldüğü için bunu Valiliğe ilettik,
Vali Bey yardımcı oldu, büyükşehre 14 kilometreyi devretti arkadaşlar, eskiden
girilmiyordu. Geçen sene önerdik. 
Bakın,
görüyorsunuz, güzel bisiklet yolu yapıldı, buraya yol yapıldı, aralarda
çiçekler, şurada sahil var, tertemiz, denetim altında. Oraya tuvaleti, duşu
koymuş belediye ama bütün ilçe belediyelerinde şu an sahillere maalesef bir
tane bile tuvalet koyamıyoruz. Şimdi, doğruları burada tartışıp, hedefi doğru
girip, doğru şeyler yapmamız gerekiyor, aksi takdirde boşu boşuna konuşmuş oluruz.
Arkadaşlar,
burada oturan bütün milletvekilleri bu ülkede yaşıyor. Biz, ülkemizin geleceği
için ne gerekiyorsa onu size öneriyoruz. Burada kalkıp da din düşmanlığı veya
imam-hatiplere karşı algısını yaratırsanız kaybedecek olan hepimiziz. Bizim
hedefimiz, sizin çıkaracağınız kanunlarda önerilerimizle sizi uyarmak,
doğrusunu bulmaktır, başka bir amacımız yoktur. Herkes istiyor, ben istemez
miyim 70 milyar dolar ülkeme girsin, isterim tabii ki. 
(Mikrofon
otomatik cihaz tarafından kapatıldı) 
BAŞKAN
– Buyurun tamamlayın Sayın Yıldız.
HÜSEYİN
YILDIZ (Devamla) – O yüzden, muhalefet olarak her türlü desteği vereceğiz ama
bu çıkan kanunları da Turizm Bakanlığının iyi denetlemesi lazım. 
Demin
milletvekilim söyledi, evet, arkadaşlar, en büyük sorun personel evleridir yani
beş yıldızlı otel yapıyorsunuz, arkasında personel lojmanları olmadığı zaman o
personelden verim alamazsınız ama bunu yaparken diğer vekilimin dediği gibi, üç
yıldızlı bir otel yapayım, orada bir rant sağlayayım değil, personel lojmanları
yapmak şartıyla, denetleme şartıyla bu işin olmasına da her zaman destek
veriyoruz. 
Hepinize
teşekkür ediyorum, saygılarımı sunuyorum. (CHP ve İYİ PARTİ sıralarından
alkışlar) 
BAŞKAN
– Teşekkürler Sayın Yıldız. 
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

7’nci
maddeyi oylarınıza sunuyorum: Kabul edenler... Etmeyenler... 7’nci madde kabul
edilmiştir. 
8’inci
madde üzerinde bir adet önerge vardır, okutup işleme alıyorum. 
Türkiye Büyük Millet Meclisi Başkanlığına
Görüşülmekte
olan 58 sıra sayılı Kanun Teklifi’nin 8’inci maddesinin kanun teklifi metninden
çıkarılmasını arz ve teklif ederiz. 
 Salihe Aydeniz Abdullah
Koç Zeynel Özen
 Diyarbakır Ağrı İstanbul
 Hüseyin Kaçmaz Murat
Çepni Mahmut Celadet Gaydalı
 Şırnak İzmir Bitlis
BAŞKAN
– Komisyon önergeye katılıyor mu? 
BAYINDIRLIK,
İMAR, ULAŞTIRMA VE TURİZM KOMİSYONU BAŞKANI TAHİR AKYÜREK (Konya) –
Katılamıyoruz Sayın Başkan.
BAŞKAN
– Önerge üzerinde İstanbul Milletvekili Zeynel Özen konuşacaktır. 
Buyurun
Sayın Özen. (HDP sıralarından alkışlar) 
Süreniz
beş dakikadır. 
ZEYNEL
ÖZEN (İstanbul) – Değerli Başkan, değerli milletvekilleri; hepinizi saygıyla
selamlıyorum. 
Bu
8’inci madde üzerine söz aldım, HDP Grubumuz adına huzurlarınızda bulunuyorum.
Bu dönem benim Parlamentodaki ilk dönemim. Ben otuz yıl demokrasinin en
gelişmiş olduğu ülkelerden İsveç’te politikayla uğraştım. Ben ilk milletvekili
seçildiğimde hayallerim vardı, ütopyam vardı. Dar gelirliler, yoksullar
hakkında biz buralarda bir şeyler yaparız dedik ama bu süreç gerçekten bu
hayallerimi yerle bir etti. Çıkardığımız tüm yasalar -yoksulu daha yoksul-
vatandaşın cebinden parayı nasıl çekeriz anlayışına dayanıyor. 
Bunların
örnekleri: Trafik yasası, imar barışı, askerlik yasası. Hele hele gelecek hafta
bir askerlik yasası gelecek ki evlere şenlik. Bedelli askerlik altı aya iniyor,
bedeli 30 bin lira, bunu ödeyemeyen askerlik yapacak. 
REFİK
ÖZEN (Bursa) – Yanlış biliyorsun, bedelli askerlik altı aya inmiyor. 
ZEYNEL
ÖZEN (Devamla) – Askerlik altı aya iniyor, kusura bakmayın. 
Yani
yoksullar, ülkemizin güvenliği bile yoksullara… Zenginler “Vatan, millet,
Sakarya” derken bu askerlikten muaf olacaklar arkadaşlar. Bu süreçte kazanılmış
hakları olan EYT’liler ve 3600 ek gösterge gibi, vatandaşlarımız hakkında gelen
tüm yasa teklifleri bu Mecliste reddedildi arkadaşlar. Bu teşvik yasasında amaç
yandaşlara rant sağlamak. Tek adam yönetimine uygun olarak, yetkileri yerelden
merkezî kurumlara alarak tek elde toplama yasasıdır bu. 
Peki,
2013’teki 32 milyar dolar turizm gelirimiz 2018’de 29 milyar dolara nasıl
düştü? Çünkü yaptıklarımızla. Ne yaptık bu dönemde? Yeşil Yol Projesi’yle,
HES’lerle doğayı tahrip ettik, binlerce yıllık tarihi olan Hasankeyf’i sular
altında bırakacağız. Dahası, 15 Temmuzu bahane ederek, barış isteyenleri,
akademisyenlerimizi işlerinden ettik. Kimilerini cezaevine tıktık, geri
kalanını da yurt dışına zorunlu sürgüne gönderdik arkadaşlar. 
Dışarıdan
geliyor turistlerimiz, ikinci büyük turist kafilemiz Almanya’dan geliyor. En
önemlisi de ne yaptık? Bir Alman gazeteciyi tuttuk, casusluktan içeri koyduk,
çok büyük suçlar yükledik ona. Amerikalı papazı yine öyle suçlamalarla içeri
aldık ama Merkel’den ve Trump’tan zılgıtı yiyince özel uçakla onları geri
gönderdik buradan. 
Değerli
arkadaşlar, halk tarafından seçilmiş KHK’li belediye başkanlarımıza ve meclis
üyelerimize âdeta tuzak kuran YSK dâhil ülkedeki tüm yargı kurumları iktidarın
siyasi rehin aracına dönüşmüştür. Sonra inanılırlığımızı ne ülke içinde ne
dışında sağlayabiliriz bu tutumla.
Daha
birkaç gün önce Halfeti’de AKP grup başkan vekili dedi ki: “Yalan.” Bu resim
güvenlik güçleri tarafından servis edildi ve onlarca vatandaşımız ağız üstü
yatırılıyor, arkadan ters kelepçeleniyor. “Bunun turizmle ne ilgisi var?”
diyeceksiniz. Biliyorsunuz, soyu tükenen kelaynakların göç yolu ve üretim
merkezi buraya çok yakındır. Yılda on binlerce insan orayı ziyaret etmektedir. 
Ekonomik
olarak biz niye bugün, sokaklarda, başka yerlerde vatandaşlarımızın cebine göz
dikmişiz, para toplamaya çalışıyoruz? Bunun çözümü, ülkede demokratik düzeni
sağlamaktan, kuvvetler ayrılığı prensibini yerine getirmek, temel insan
haklarını, sosyal hukuk devletini gerçekleştirmekten geçer arkadaşlar. Eğer biz
bunları yapmazsak, biz güvenilirliğimizi sağlayamazsak ne yabancı yatırımcı bu ülkeye
gelir, sermayesini buraya getirir ne de yerli yatırımcımız yatırım yapar.
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın Sayın Özen.
ZEYNEL
ÖZEN (Devamla) – Size başka bir örnek de vereyim: Ayrıca benim de içinde olduğum
Avrupa Alevi Birlikleri Konfederasyonundan vatandaşlarımız ülkemize gelmek
istedi ama onlarca kişi hiçbir gerekçe gösterilmeden havaalanlarından alındı,
ya geri gönderildi ya da ülke içinde bırakıldıklarından geri çıkamadı. Böyle
bir uygulama olamaz arkadaşlar. 
Şimdi,
bu iktidar bu yapısıyla, kendi topraklarındaki insanlarla hesaplaşma derdinden
vazgeçmelidir. Eşit yurttaşlık temelinde, temel insan haklarına saygılı, sosyal
hukuk devletini eğer biz mümkün kılmazsak bizim tüm çabamız boşadır.
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Özen.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
8’inci
maddeyi oylarınıza sunuyorum: Kabul edenler… Kabul etmeyenler… Madde kabul edilmiştir.
9’uncu
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Madde
10’a bağlı ek madde 5’i oylarınıza sunuyorum: Kabul edenler… Kabul etmeyenler…
Madde kabul edilmiştir.
Madde
10’a bağlı ek madde 6’yı oylarınıza sunuyorum: Kabul edenler… Kabul etmeyenler…
Madde kabul edilmiştir.
Madde
11’i oylarınıza sunuyorum: Kabul edenler… Kabul etmeyenler… 11’inci madde kabul
edilmiştir.
Madde
12’yi oylarınıza sunuyorum: Kabul edenler… Kabul etmeyenler… Madde kabul
edilmiştir.
Değerli
milletvekilleri, teklifin görüşmeleri tamamlanmıştır.
Teklifin
tümünü oylarınıza sunuyorum: Kabul edenler… Kabul etmeyenler… Teklif kabul
edilmiş ve kanunlaşmıştır.
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
- Buyurun Sayın Akbaşoğlu.
V.- AÇIKLAMALAR (Devam)
51.- Çankırı Milletvekili Muhammet Emin Akbaşoğlu’nun, Kapadokya Alanı
Hakkında Kanun Teklifi ile Turizmi Teşvik Kanununda Değişiklik Yapılması
Hakkında Kanun Teklifi’ne katkılarından dolayı milletvekillerine teşekkür
ettiğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ederim Sayın Başkan.
Sayın
Başkan, değerli milletvekilleri; bu hafta hem Kapadokya’yla ilgili hem de
Turizmi Teşvik Kanunu’yla ilgili iki kanunu görüşüp Meclisin iradesiyle
bitirmiş olduk. Ben bu vesileyle bütün siyasi partilerimize ve değerli
milletvekillerimize katkılarından dolayı teşekkür ediyorum. İnşallah, haftaya
Meclisimiz hem torba yasayı hem de askerlikle ilgili kanunu görüşmek üzere
toplanacaktır. 
Teşekkürlerimi
sunuyorum, sağ olun. 
BAŞKAN
– Değerli milletvekilleri, gündemimizde başka bir iş bulunmadığından, alınan
karar gereğince kanun teklifleri ile komisyonlardan gelen diğer işleri
sırasıyla görüşmek için 27 Mayıs 2019 Pazartesi günü saat 14.00’te toplanmak
üzere birleşimi kapatıyorum. 
Kapanma Saati: 20.04





(x) 56 S. Sayılı Basmayazı 14/5/2019
tarihli 77’nci Birleşim Tutanağı’na eklidir.


(x) Açık oylama kesin sonuçlarını
gösteren tablo tutanağa eklidir.


(x) 58 S. Sayılı Basmayazı 22/5/2019
tarihli 81’inci Birleşim Tutanağı’na eklidir.




