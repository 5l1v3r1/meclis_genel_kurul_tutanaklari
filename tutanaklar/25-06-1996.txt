


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















 DÖNEM : 20			 CİLT : 7 		       YASAMA YILI : 1


T. B. M. M.
TUTANAK DERGİSİ

66 ncı Birleşim
25 . 6 . 1996 Salı



İ Ç İ N D E K İ L E R
 I. – GEÇEN TUTANAK ÖZETİ
 II. – GELEN KÂĞITLAR
III. – YOKLAMA
IV. – BAŞKANLIĞIN GENEL KURULA SUNUŞLARI
A)  GÜNDEMDIŞI KONUŞMALAR
1. – Çanakkale Milletvekili Hikmet Aydın’ın, Türk Bayrağına vaki saldırıya ilişkin gündemdışı konuşması ve İçişleri 
Bakanı ÜlküGüney’in açıklaması
2. – Kayseri Milletvekili Ayvaz Gökdemir’in, Türk Bayrağına vaki saldırıya ilişkin gündemdışı konuşması ve İçişleri Bakanı 
Ülkü Güney’in açıklaması
3. – Diyarbakır Milletvekili Ömer Vehbi Hatipoğlu’nun, HADEP kongresindeki olaylara ve siyasî parti kongrelerinde alınması 
lazım gelen tedbirlere ilişkin gündemdışı konuşması ve İçişleri Bakanı Ülkü Güney’in açıklaması
4. – İçişleri Bakanı Ülkü Güney’in; Çanakkale Milletvekili Hikmet Aydın, Kayseri Milletvekili Ayvaz Gökdemir ve 
DiyarbakırMilletvekili ÖmerVehbi Hatipoğlu’nun Türk Bayrağına vaki saldırıya ve HADEP kongresindeki olaylara ve siyasî parti 
kongrelerinde alınması lazım gelen tedbirlere dair gündemdışı konuşmalarına ilişkin açıklaması
B) ÇEŞİTLİ İŞLER
1. – Birleşimi yöneten Başkanvekili Yasin Hatiboğlu’nun, Türk Bayrağına reva görülen muameleyi Başkanlık adına 
kınadığına ve lanetlediğine ilişkin konuşması
2. – CHP Grup Başkanvekilleri tarafından hazırlanan ve Başkanlıkça Genel Kurulun bilgisine sunulan, HADEP İkinci Olağan 
Kongresinde, Türk Bayrağının asılı olduğu yerden sökülerek yere atılmasının bütün yurtta üzüntü ve nefretle karşılandığına ve bu 
çirkin olayı hoşgörüyle karşılayanları şiddet ve nefretle kınadıklarına ilişkin metin
C) TEZKERELER VE ÖNERGELER
1. – Endonezya ve Malezya’ya gidecek olan Millî Savunma Bakanı MahmutOltan Sungurlu’ya, dönüşüne kadar, İçişleri 
Bakanı Ülkü Güney’in vekâlet etmesinin uygun görüldüğüne ilişkin Cumhurbaşkanlığı tezkeresi (3/350)
2. – Elazığ Milletvekili Ahmet Cemil Tunç’un, (6/158) esas numaralı sözlü sorusunu geri aldığına ilişkin önergesi (4/44)
3. – Ağrı Milletvekili Mehmet Sıddık Altay’ın, (6/143) esas numaralı sözlü sorusunu geri aldığına ilişkin önergesi (4/45)
4. – (10/67) esas numaralı Meclis Araştırma Komisyonu Geçici Başkanlığının, Komisyonun başkan, başkanvekili, sözcü ve 
kâtip üye seçimini yaptığına ilişkin tezkeresi (3/351)
5. – (9/3) esas numaralı Meclis Soruşturma Komisyonu Geçici Başkanlığının, Komisyonun başkan, başkanvekili, sözcü ve 
kâtip üye seçimini yaptığına ilişkin tezkeresi (3/352)
6. – Bazı milletvekillerine izin verilmesine ilişkin Başkanlık tezkeresi (3/353)
V. – ÖNERİLER
A) DANIŞMA KURULU ÖNERİSİ
1. – 1 Temmuz 1996’da tatile girmesi gereken TBMM çalışma süresinin 1 Ağustos 1996’ya kadar uzatılmasına ilişkin Danışma 
Kurulu Önerisi
VI. – SORULAR VE CEVAPLAR
A)  SÖZLÜ SORULAR VE CEVAPLARI
1. – İstanbul Milletvekili Halit Dumankaya’nın, KİT ürünlerine yapılan son zamlara ilişkin Başbakandan sözlü soru önergesi 
(6/58)
B) YAZILI SORULAR VE CEVAPLARI
1. – İstanbul Milletvekili Mustafa Baş’ın, ÖSYM tarafından uygulanan çeşitli sınavlara katılanların sayısına ve elde edilen 
gelirlere ilişkin Başbakandan sorusu ve Millî Eğitim Bakanı Turhan Tayan’ın yazılı cevabı (7/518)
2. – Erzurum Milletvekili ÖmerÖzyılmaz’ın, Başbakanlık ve bağlı kuruluşlarınca alınan otolara ilişkin Başbakandan sorusu 
ve Devlet Bakanı Ali TalipÖzdemir’in yazılı cevabı (7/580)
3. – Diyarbakır Milletvekili Sacit Günbey’in Ruslar tarafından esir alınan iki Türk gazetecisine ilişkin sorusu ve Dışişleri 
Bakanı Emre Gönensay’ın yazılı cevabı (7/705)
4. – NevşehirMilletvekili Mehmet Elkatmış’ın, bazı ilçelerin belediye başkanları hakkında herhangi bir suç ihbarının bulunup 
bulunmadığına ilişkin sorusu ve İçişleri Bakanı Ülkü Güney’in yazılı cevabı (7/712)
5. – NevşehirMilletvekili Mehmet Elkatmış’ın, bazı ilçe belediye başkanlıklarına seçilen kişilerin sonradan parti değiştirip 
değiştirmediklerine ilişkin sorusu ve İçişleri Bakanı Ülkü Güney’in yazılı cevabı (7/713)
6. – Elazığ Milletvekili Ahmet Cemil Tunç’un, Bakanlık bünyesindeki hizmet araçlarına ilişkin sorusu ve İçişleri Bakanı Ülkü 
Güney’in yazılı cevabı (7/737)
7. – Sıvas Milletvekili Temel Karamollaoğlu’nun, Bergama Ovacık Altın Madeni İşletmesinin çevre halkı sağlığı üzerindeki 
etkileri konusunda bir araştırma yapılıp yapılmadığına ilişki sorusu ve Çevre Bakanı Mustafa Rüştü Taşar’ın yazılı cevabı 
(7/751)
8. – Sıvas Milletvekili Abdullatif Şener’in, Sıvas İline 1996 yılında ayrılan yatırım ödenek miktarlarına ilişkin sorusu ve 
Devlet Bakanı Abdülkadir Aksu’nun yazılı cevabı (7/768)
9. – Sıvas Milletvekili Abdullatif Şener’in, Sıvas İline 1996 yılında ayrılan yatırım ödenek miktarlarına ilişkin Devlet 
Bakanı Ünal Erkan’ın sorusu ve Devlet Bakanı Ayfer Yılmaz’ın yazılı cevabı (7/772)
10. – Sıvas Milletvekili Abdullatif Şener’in, Sıvas İline 1996 yılında ayrılan yatırım ödenek miktarlarına ilişkin sorusu ve 
Enerji ve Tabiî KaynaklarBakanı H. Hüsnü Doğan’ın yazılı cevabı (7/774)
11. – YozgatMilletvekili Kâzım Arslan’ın, emekli aylıklarının aylık olarak ödenmesinin mümkün olup olmadığına ilişkin 
sorusu ve Maliye Bakanı Lutfullah Kayalar’ın yazılı cevabı (7/812)
12. – Rize Milletvekili Şevki Yılmaz’ın, yurtdışında çalışan işçilerimizin karşılaştıkları sorunlara ilişkin sorusu ve Dışişleri 
Bakanı Emre Gönensay’ın yazılı cevabı (7/821)
13. – Yozgat Milletvekili Kâzım Arslan’ın, DYP Yozgat İl Başkanlığının kiraladığı Özel İdare Müdürlüğüne ait binaya 
ilişkin sorusu ve İçişleri Bakanı Ülkü Güney’in yazılı cevabı (7/835)
14. – Sıvas Milletvekili Abdullatif Şener’in, ilk ve orta öğretimdeki ders ücretlerinin ne zaman artırılacağına ilişkin sorusu ve 
Millî EğitimBakanı TurhanTayan’ın yazılı cevabı (7/841)
15. – Erzincan Milletvekili Tevhit Karakaya’nın, Erzincan Merkeze bağlı bazı kasaba ve köylere teröristlerce yapılan saldırılar 
sonucunda meydana gelen zararlara ilişkin sorusu ve İçişleri Bakanı ÜlküGüney’in yazılı cevabı (7/856)
16. – İstanbul Milletvekili Bülent Akarcalı’nın, Ziraat Bankası Satınalma Müdürlüğü tarafından yapılan bir ihaleye ilişkin 
sorusu ve Devlet Bakanı Rüşdü Saracoglu’nun yazılı cevabı (7/869)
17. – Tekirdağ Milletvekili Bayram Fırat Dayanıklı’nın, Demirler Köyüne bir ilköğretim okulu yapılmasının düşünülüp 
düşünülmediğine ilişkin sorusu ve Millî Eğitim Bakanı Turhan Tayan’ın yazılı cevabı (7/880)
18. – Karaman Milletvekili Zeki Ünal’ın, SSKemeklilerine ilişkin sorusu ve Çalışma ve Sosyal GüvenlikBakanı EminKul’un 
yazılı cevabı (7/889)
19. – Adana Milletvekili Erol Çevikçe’nin, bostan alıcı ve satıcılarının vergilendirilmesinde tam yıl hayat standardı 
uygulamasından vazgeçilmesine ilişkin sorusu ve Maliye Bakanı Lutfullah Kayalar’ın yazılı cevabı (7/896)
20. – SıvasMilletvekili Musa Demirci’nin, Sıvas-Gürün ve Kangal ilçelerine kadastro müdürlüğü kurulmasına ilişkin Devlet 
Bakanı ÜnalErkan’dan sorusu ve Devlet Bakanı Ayfer Yılmaz’ın yazılı cevabı (7/904)
21. – Karaman Milletvekili Zeki Ünal’ın, GAP Projesine ilişkin sorusu ve Devlet Bakanı AbdülkadirAksu’nun yazılı cevabı 
(7/914)
22. – Kocaeli Milletvekili ŞevketKazan’ın, mahallî idarelere yapılacak yardım ve ödemeler tertibinden Kocaeli belediyelerine 
ayrılan miktara ilişkin sorusu ve Maliye Bakanı Lutfullah Kayalar’ın yazılı cevabı (7/927)
23. – Yozgat Milletvekili Kâzım Arslan’ın, Meclisin bazı bölümlerinde yer alan uyarı levhalarına ilişkin sorusu ve Türkiye 
Büyük Millet Meclisi Başkanı Mustafa Kalemli’nin yazılı cevabı (7/982)




I. – GEÇEN TUTANAK ÖZETİ
TBMM Genel Kurulu saat 15.00’te açılarak iki oturum yaptı.
Adana Milletvekili İbrahim Yavuz Bildik, ikramiye mağduru öğretmen ve diğer memur emeklilerinin sorunlarına,
Kırşehir Milletvekili Cafer Güneş, Türkiye’deki yatırımlar ve istihdam konusuna, 
Bitlis Milletvekili Kâmran İnan, Yunanistan’ın memleketimize karşı yürüttüğü tehlikeli politika konusuna,
İlişkin birer gündem dışı konuşma yaptılar.
Bitlis Milletvekili Kâmran İnan tarafından hazırlanan, Atina’dan yükselen savaş seslerinin üzüntü ve endişeyle karşılandığını 
ve bu talihsiz seslere karşı Türkiye Büyük Millet Meclisinin dostane bir uyarıda bulunmayı vazife bildiğini ifade eden metin, 
Başkanlıkça, GenelKurulun bilgisine sunuldu.
Nevşehir Milletvekili Mehmet Elkatmış’ın (6/151),
Elazığ Milletvekili Ahmet Cemil Tunç’un (6/162),
ÇorumMilletvekili YasinHatiboğlu’nun (6/177),
Ordu Milletvekili Hüseyin Olgun Akın’ın (6/117),
Şanlıurfa Milletvekili Abdulkadir Öncel’in (6/142),
Esas numaralı sözlü sorularına yazılı cevap aldıklarından sorularını geri aldıklarına ilişkin önergeleri okundu; önergelerin 
geri verildiği açıklandı.
(10/5) esas numaralı Meclis Araştırma Komisyonu Başkanlığının, Komisyonun görev süresinin, Genel Kurulun kararı 
tarihinden itibaren,
(10/7) esas numaralı Meclis Araştırma Komisyonu Başkanlığının, Komisyonun görev süresinin, 21.6.1996 tarihinden itibaren,
İki ay süreyle uzatılmasına ilişkin tezkereleri kabul edildi.
(9/3) esas numaralı Meclis Soruşturması Komisyonuna, siyasî parti gruplarınca gösterilen adaylar arasından adçekme suretiyle 
üyeler seçildi; Başkanlıkça, Komisyonun başkan, başkanvekili, sözcü ve kâtip üye seçimini yapmak üzere toplanacakları gün, saat ve 
yere ilişkin duyuruda bulunuldu.
Gündemin “Kanun Tasarı ve Teklifleriyle Komisyonlardan Gelen Diğer İşler” kısmının :
1 inci sırasında yer alan 23,
2 nci sırasında yer alan 15, 
S. Sayılı kanun tasarı ve teklifi ile,
4 üncü sırasında yer alan 17 S. Sayılı kanunun,
Görüşmeleri, İçtüzüğün 78 inci maddesi gereğince Hükümetten bir talep gelmemesi nedeniyle,
8 inci sırasında yer alan 24. S. Sayılı kanun teklifi ile Komisyon ve Hükümet yetkilileri GenelKurulda hazır 
bulunmadıklarından,
Ertelendi.
3 üncü sırasında yer alan ve daha önce 2 nci maddesine kadar görüşmeleri tamamlanan, Türk Vatandaşları Hakkında Yabancı 
Ülke Mahkemelerinden ve Yabancılar Hakkında Türk Mahkemelerinden Verilen Ceza Mahkûmiyetlerinin İnfazına Dair Kanunun 
Bazı Maddelerinde Değişiklik Yapılmasına Dair KanunTasarısının (1/298) (S. Sayısı : 16) 2 nci maddesinin oylanması sırasında 
karar yetersayısı bulunamadığından birleşime ara verildi; ikinci oturumda Komisyon ve Hükümet yetkilileri Genel Kurulda hazır 
bulunmadıklarından görüşmeleri ertelendi.
5 inci sırasında yer alan, Türkiye Cumhuriyeti Hükümeti ile Kırgız Cumhuriyeti Hükümeti Arasında Kırgızistan’ın Başkenti 
Bişkek Şehrinde Kırgızistan-Türkiye Manas Üniversitesi Kurulmasına Dair Anlaşmanın Onaylanmasının Uygun Bulunduğu 
Hakkında Kanun Tasarısı ile, 
6 ncı sırasında yer alan, Türkiye Cumhuriyeti ile Moldova Cumhuriyeti Arasında Dostluk ve İşbirliği Antlaşmasının 
Onaylanmasının Uygun Bulunduğuna Dair Kanun Tasarısının,
Görüşmelerini müteakiben yapılan açık oylamalardan sonra,
7 nci sırasında yer alan, Hukuk Usulü MuhakemeleriKanununda Değişiklik Yapılmasına İlişkin Kanun Tasırısının da, 
yapılan görüşmelerden sonra;
Kabul edildikleri ve kanunlaştıkları açıklandı.
25 Haziran 1996 Salı günü saat 15.00’te toplanmak üzere, Birleşime 17.10’da son verildi.
Hasan Korkmazcan
Başkanvekili
	Fatih Altay	Salih Kapusuz
	Aydın	Kayseri
	Kâtip Üye	Kâtip Üye




II. – GELEN KÂĞITLAR
21 . 6 . 1996  CUMA
Tasarılar
1. – Mahallî İdareler ile Mahalle Muhtarlıkları ve İhtiyar Heyetleri Seçimi Hakkında Kanunun Bir Maddesinin Değiştirilmesi 
Hakkında Kanun Tasarısı (1/476) (Anayasa ve İçişleri Komisyonlarına) (Başkanlığa geliş tarihi : 17.6.1996)
2, – Köy Kanununun Bazı Maddelerinin Değiştirilmesi ve Bu Kanuna Ek Maddeler Eklenmesine Dair Kanun Tasarısı (1/477) 
(Plan ve Bütçe ve Tarım, Orman ve Köyişleri ve İçişleri Komisyonlarına) (Başkanlığa geliş tarihi : 17.6.1996)
Teklifler
1. – Giresun Milletvekili Turhan Alçelik ve 18 Arkadaşının, Şebinkarahisar’ın İl Olması Hakkında KanunTeklifi (2/343) 
(İçişleri ve Plan ve Bütçe Komisyonlarına) (Başkanlığa geliş tarihi : 13.6.1996)
2.  – Edirne Milletvekili EvrenBulut’un 6924 Sayılı Ziraat Odaları ve Ziraat Odaları Birliği Kanununun Bazı Maddelerinde 
DeğişiklikYapılması ve Bu Kanuna Dört Ek ve Bir Geçici Madde Eklenmesi Hakkında Kanun Teklifi (2/344) (Plan ve Bütçe ve 
Tarım, Orman ve Köyişleri Komisyonlarına) (Başkanlığa geliş tarihi : 14.6.1996)
3. – Ankara Milletvekili Yücel Seçkiner’in; 4.6.1985 Tarih ve 3213 Sayılı Maden Kanununun 2 nci Maddesinin IIINumaralı 
Bendinin Değiştirilmesi ve Bu Kanuna Bir Geçici Madde Eklenmesi Hakkında Kanun Teklifi (2/345) (Sanayi, Ticaret, Enerji, Tabiî 
Kaynaklar Bilgi ve Teknoloji Komisyonuna) (Başkanlığa geliş tarihi : 17.6.1996)
24 . 6 . 1996  PAZARTESİ
Sözlü Soru Önergesi
1. – Burdur Milletvekili Kâzım Üstüner’in,Burdur -Antalya demiryolu projesine ilişkin Ulaştırma Bakanından sözlü soru 
önergesi(6/266) (Başkanlığa geliş tarihi : 20.6.1996)
Yazılı Soru Önergeleri
1. – Tekirdağ Milletvekili Bayram Fırat Dayanıklı’nın, Marmara Ereğli’sinde 775 Sayılı Kanun gereğince tahsis edilen arsalara 
ilişkin Bayındırlık ve İskânBakanından yazılı soru önergesi (7/972) (Başkanlığa geliş tarihi : 19.6.1996)
2. – Tekirdağ Milletvekili Bayram Fırat Dayanıklı’nın, Tekirdağİline bir Karayolları Bölge Müdürlüğü kurulmasına ilişkin 
Bayındırlık ve İskân Bakanından yazılı soru önergesi(7/973) (Başkanlığa geliş tarihi : 19.6.1996)
3. – Tekirdağ Milletvekili Bayram Fırat Dayanıklı’nın, süne mücadelesi sırasında arıcılıkla uğraşanların zarara uğratıldığı 
iddiasına ilikin Tarım ve Köyişleri Bakanından yazılı soru önergesi (7/974) (Başkanlığa geliş tarihi : 19.6.1996)
4. – Sıvas Milletvekili Mahmut Işık’ın, cezaevlerinde devam eden açlık grevlerine ilişkin Başbakandan yazılı soru önergesi 
(7/975) (Başkanlığa geliş tarihi : 19.6.1996)
5. – Bartın Milletvekili Cafer Tufan Yazıcıoğlu’nun, Bartın Ulupınar-Örüs kereste fabrikasına ilişkin Başbakandan yazılı 
soru önergesi (7/976) (Başkanlığa geliş tarihi : 19.6.1996)
6. – Bartın Milletvekili Cafer Tufan Yazıcıoğlu’nun, Ankara Üniversitesinde mahkeme kararına rağmen göreve başlatılmadığı 
iddia edilen öğretim üyelerine ilişkin Millî Eğitim Bakanından yazılı soru önergesi (7/977) (Başkanlığa geliş tarihi : 19.6.1996)
7. – Bursa Milletvekili Ali Rahmi Beyreli’nin, plaka tahdidinin kaldırılmasına ilişkin İçişleri Bakanından yazılı soru önergesi 
(7/978) (Başkanlığa geliş tarihi : 19.6.1996)
8. – Erzincan Milletvekili Naci Terzi’nin, bir gazetede yer alanİncirlik Üssü’nde görevli 2 askerle ilgili habere ilişkin 
Başbakandan yazılı soru önergesi (7/979) (Başkanlığa geliş tarihi : 20.6.1996)
9. – Balıkesir Milletvekili İ. Önder Kırlı’nın, ilaç ithal eden veya üretim ve denetim kurallarına uymayan firma ve fabrikalara 
ilişkin Sağlık Bakanından yazılı soru önergesi (7/980) (Başkanlığa geliş tarihi : 20.6.1996)
10. – İzmirMilletvekili Hakan Tartan’ın, liselerdeki şiddet olayları ve uyuşturucu kullanımına ilişkin Millî Eğitim 
Bakanından yazılı soru önergesi (7/981) (Başkanlığa geliş tarihi : 20.6.1996)
25 . 6 . 1996 SALI
Tasarılar
1. – 2918 Sayılı Karayolları Trafik Kanununun Bazı Maddelerinin Değiştirilmesi, Ek ve Geçici Maddeler Eklenmesi, 3201 
Sayılı Emniyet Teşkilatı Kanununun Bazı Maddelerinin Değiştirilmesi ve Ek Maddeler Eklenmesi İle 190 Sayılı Kanun 
Hükmünde Kararnamenin Eki Cetvellerde Değişiklik Yapılmasına Dair Kanun Tasarısı (1/478) (Plan ve Bütçe ve İçişleri 
Komisyonlarına) (Başkanlığa geliş tarihi : 19.6.1996)
2. – Bazı Kurum ve Kuruluşların Korunması ve Güvenliklerinin Sağlanması Hakkında Kanunun İki Maddesinde Değişiklik 
Yapılmasına Dair Kanun Tasarısı (1/479) (İçişleri Komisyonuna) (Başkanlığa geliş tarihi : 19.6.1996)
Teklifler
1. – İzmir Milletvekili Birgen Keleş’in; 2918 Sayılı Karayolları Trafik Kanununun Bazı Maddelerinin Değiştirilmesi ve Bu 
Kanuna Ek Maddeler İlave Edilmesine Dair Kanun Teklifi (2/346) (İçişleri Komisyonuna) (Başkanlığa geliş tarihi : 13.6.1996)
2. – Ankara Milletvekili Nejat Arseven’in; 657 Sayılı Devlet Memurları Kanununun Bazı Maddeleri İle 399 Sayılı Kanun 
Hükmünde Kararnamenin Bir Maddesinde Değişiklik Yapılması Hakkında Kanun Teklifi (2/347) (Plan ve Bütçe Komisyonuna) 
(Başkanlığa geliş tarihi : 17.6.1996)
3. – Kahramanmaraş Milletvekili Esat Bütün ve 19 Arkadaşının; 6136 Sayılı Ateşli Silahlar ve Bıçaklar İle Diğer Aletler 
Hakkında Kanunun Ek 8 inci Maddesinin Birinci Fıkrasının Değiştirilmesine ve Bir Madde Eklenmesine Dair Kanun Teklifi 
(2/348) (İçişleri Komisyonuna) (Başkanlığa geliş tarihi : 18.6.1996)
4. – İzmir Milletvekili Hakan Tartan ve 12 Arkadaşının; 5434 Sayılı T.C. Emekli Sandığı Kanununun 32 nci Maddesine Bir 
Ek Yapılmasına Dair Kanun Teklifi (2/349) (Plan ve Bütçe Komisyonuna) (Başkanlığa geliş tarihi : 19.6.1996)
5. – İzmir Milletvekili Hakan Tartan ve 11 Arkadaşının; 657 Sayılı Devlet Memurları Kanununun Değişik 36 ncı 
Maddesinde Değişiklik Yapılmasına Dair Kanun Teklifi (2/350) (İçişleri Plan ve Bütçe komisyonlarına) (Başkanlığa geliş tarihi : 
19.6.1996)
6. – İzmir Milletvekili Hakan Tartan ve 11 Arkadaşının; 3201 Sayılı Emniyet Teşkilatı Kanununa Bir Geçici Madde 
Eklenmesine İlişkin Kanun Teklifi (2/351) (İçişleri Komisyonuna) (Başkanlığa geliş tarihi : 19.6.1996)
7. – İzmir Milletvekili Hakan Tartan ve 11 Arkadaşının; 6136 Sayılı Ateşli Silahlar ve Bıçaklar İle Diğer Aletler Hakkında 
Kanuna 3448 Sayılı Kanunla Eklenen Ek 8 inci Maddesinin Birinci Bölümünün Değiştirilmesine İlişkin Kanun Teklifi (2/352) 
(İçişleri Komisyonuna) (Başkanlığa geliş tarihi : 19.6.1996)
Raporlar
1. – Türkiye Cumhuriyeti İle Polonya Cumhuriyeti Arasında Yüksek Düzeyli Sürekli Danışma Komitesi Kurulmasına İlişkin 
Protokolun Onaylanmasının Uygun Bulunduğu Hakkında Kanun Tasarısı ve Dışişleri Komisyonu Raporu (1/340) (S. Sayısı : 25) 
(Dağıtma tarihi : 25.6.1996) (GÜNDEME)
2. – Türkiye Cumhuriyeti ve Macaristan Cumhuriyeti Arasındaki Dostluk ve İşbirliği Andlaşmasının Onaylanmasının Uygun 
Bulunduğuna Dair Kanun Tasarısı ve Dışişleri Komisyonu Raporu (1/338) (S. Sayısı : 26) (Dağıtma tarihi : 25.6.1996) 
(GÜNDEME)
3. – Türkiye Cumhuriyeti ile Letonya Cumhuriyeti Arasında Dostluk ve İşbirliği Antlaşmasının Onaylanmasının Uygun 
Bulunduğuna Dair Kanun Tasarısı ve Dışişleri Komisyonu Raporu (1/342) (S. Sayısı : 27) (Dağıtma tarihi : 25.6.1996) 
(GÜNDEME)
4. – Türkiye Cumhuriyeti ile Litvanya Cumhuriyeti Arasında Dostluk ve İşbirliği Antlaşmasının Onaylanmasının Uygun 
Bulunduğuna Dair Kanun Tasarısı ve Dışişleri Komisyonu Raporu (1/339) (S. Sayısı : 28) (Dağıtma tarihi : 25.6.1996) 
(GÜNDEME)
5. – Ordu Yardımlaşma Kurumu Kanununun Bazı Maddelerinde Değişiklik Yapılmasına Dair Kanun Tasarısı ile Ankara 
Milletvekili Yücel Seçkiner’in Aynı Mahiyetteki Kanun Teklifi ve Millî Savunma ve Plan ve Bütçe komisyonları raporları (1/296, 
2/29) (S. Sayısı : 29) (Dağıtma tarihi : 25.6.1996) (GÜNDEME)
Yazılı Soru Önergesi
1. – Yozgat Milletvekili Kâzım Arslan’ın, Meclisin bazı bölümlerinde yer alan uyarı levhalarına ilişkin Türkiye Büyük Millet 
Meclisi Başkanından yazılı soru önergesi (7/982) (Başkanlığa geliş tarihi : 7.6.1996)
Süresi İçinde Cevaplandırılmayan Yazılı Sorular
1. – Bartın Milletvekili Cafer Tufan Yazıcıoğlu’nun, Batman Belediyesince bazı sokak ve caddelere verilen isimlere ilişkin 
İçişleri Bakanından yazılı soru önergesi (7/473)
2. – Nevşehir Milletvekili Mehmet Elkatmış’ın, medya kuruluşlarına verilen kredilere ilişkin Başbakandan yazılı soru 
önergesi (7/479)
3. – Kastamonu Milletvekili Fethi Acar’ın, dış borç miktarına ilişkin Başbakandan yazılı soru önergesi (7/481)
4. – Kayseri Milletvekili Memduh Büyükkılıç’ın, Erzurum Numune Hastanesinde, ihmal sonucu öldüğü iddia edilen bir hastaya 
ilişkin Sağlık Bakanından yazılı soru önergesi (7/490)
5. – Adıyaman Milletvekili Celal Topkan’ın, Sermaye Piyasası Kurulu tarafından yayımlanan  bir tebliğe ilişkin Başbakandan 
yazılı soru önergesi (7/504)
6. – Karaman Milletvekili Zeki Ünal’ın, Karaman Devlet Hastanesi acil servisine getirilen bir hastaya yapılan muameleye ilişkin 
Sağlık Bakanından yazılı soru önergesi (7/506)
7. – Yozgat Milletvekili Kâzım Arslan’ın, tamamlama programı mezunlarının atamalarının ne zaman yapılacağına ilişkin 
Sağlık Bakanından yazılı soru önergesi (7/532)
8. – İstanbul Milletvekili Bülent Akarcalı’nın, Havaalanlarındaki kimlik tespitlerine ilişkin İçişleri Bakanından yazılı soru 
önergesi (7/562)
9. – İstanbul Milletvekili Bülent Akarcalı’nın, canlı hayvan ithaline ilişkin Başbakandan yazılı soru önergesi (7/565)
10. – Kayseri Milletvekili Memduh Büyükkılıç’ın, Hacettepe Üniversitesi Hastanesi, Çocuk Kardiyoloji bölümündeki kalp 
ameliyatlarına ilişkin Sağlık Bakanından yazılı soru önergesi (7/568)
11. – İstanbul Milletvekili Bülent Akarcalı’nın, Türkiye Europalia festivaline ilişkin Başbakandan yazılı soru önergesi (7/573)
12. – Kocaeli Milletvekili Şevket Kazan’ın, Devlet Tanıtma Fonundan yapılan ödemelere ilişkin Başbakandan yazılı soru 
önergesi (7/605)
13. – Kırıkkale Milletvekili Kemal Albayrak’ın, gıda imalathanelerinin ruhsatlandırılmasına ve denetimine ilişkin Sağlık 
Bakanından yazılı soru önergesi (7/636)
14. – Adana Milletvekili Erol Çevikçe’nin, Çukurova Gazeteciler Cemiyetinin Basın İlan Kurumu Genel Kurulunda temsil 
edilmesine ilişkin Devlet Bakanından (Ali Talip Özdemir) yazılı soru önergesi (7/642)
15. – İstanbul Milletvekili Bülent Akarcalı’nın, balık çiftliklerinin çevreye verdikleri zararlara ilişkin Çevre Bakanından 
yazılı soru önergesi (7/651)
16. – Kırıkkale Milletvekili Kemal Albayrak’ın, Kırıkkale’nin ilçelerine bağlı köylerin sağlık ocaklarının ihtiyaçlarına ilişkin 
Sağlık Bakanından yazılı soru önergesi (7/658)
17. – İstanbul Milletvekili Bahattin Yücel’in, Bursa Valisinin bir gazetede çıkan beyanlarına ilişkin İçişleri Bakanından 
yazılı soru önergesi (7/722)
18. – Aydın Milletvekili Sema Pişkinsüt’ün, Sağlık Hizmetleri için yapılan ödemelere ilişkin Sağlık Bakanından yazılı soru 
önergesi (7/723)
19. – Muğla Milletvekili Fikret Uzunhasan’ın, Muğla İlinde bir madenin aranmasına izin verilip verilmediğine ilişkin Sağlık 
Bakanından yazılı soru önergesi (7/733)
20. – Elazığ Milletvekili Ahmet Cemil Tunç’un, Bakanlık bünyesindeki hizmet araçlarına ilişkin Sağlık Bakanından yazılı 
soru önergesi (7/738)
21. – Kocaeli Milletvekili Şevket Kazan’ın, Bismil Jandarma Komutanlığı tarafından gözaltına alındığı iddia edilen bir 
şahsın akıbetine ilişkin İçişleri Bakanından yazılı soru önergesi (7/743)
22. – Diyarbakır Milletvekili M. Sacit Günbey’in, Diyarbakır’ın bazı ilçelerinde bulunan Devlet Hastanelerinin uzman hekim 
ihtiyacına ilişkin Sağlık Bakanından yazılı soru önergesi (7/749)
23. – Sıvas Milletvekili Temel Karamollaoğlu’nun, Bergama Ovacık Altın Madeni İşletmesinin çevre halkı sağlığı üzerindeki 
etkileri konusunda bir araştırma yapılıp yapılmadığına ilişkin Sağlık Bakanından yazılı soru önergesi (7/750)



BİRİNCİ OTURUM
Açılma Saati: 15.00
BAŞKAN: Başkanvekili Yasin HATİBOĞLU
KÂTİP ÜYELER: Kâzım ÜSTÜNER (Burdur), Ali GÜNAYDIN (Konya)

BAŞKAN – Türkiye Büyük Millet Meclisinin 66 ncı Birleşimini, çalışmalarımızın hayırlara vesile olmasını Cenabı Allah'tan 
niyaz ederek açıyorum. 
III. – YOKLAMA
BAŞKAN – Sayın milletvekilleri, ad okunmak suretiyle yoklama yapılacaktır; sayın üyelerin, Genel Kurul salonunda hazır 
bulunduklarını yüksek sesle işaret buyurmalarını rica ediyorum.
(Bartın Milletvekili Zeki Çakan'a kadar yoklama yapıldı)
BAŞKAN – Sayın milletvekilleri, toplantı yetersayımız vardır; görüşmelere başlıyoruz.
Gündeme geçmeden önce, gündemdışı söz talepleri vardır; üç sayın üyeye gündemdışı söz vereceğim.
IV. – BAŞKANLIĞIN GENEL KURULA SUNUŞLARI
A)  GÜNDEMDIŞI KONUŞMALAR
1. – Çanakkale Milletvekili Hikmet Aydın’ın, Türk Bayrağına vaki saldırıya ilişkin gündemdışı konuşması ve İçişleri Bakanı 
ÜlküGüney’in açıkaması
BAŞKAN – Gündemdışı söz talebinde bulunan Sayın Hikmet Aydın, Türk Bayrağına karşı vaki saldırılarla ilgili olmak 
üzere, buyurun efendim. (DSP sıralarından alkışlar)
HİKMET AYDIN (Çanakkale) – Sayın Başkan, sayın milletvekilleri; Türk Bayrağı bir ırk, bir kan, bir kafatası bayrağı 
değildir; Anadolu'da yüzyıllarca bir arada yaşayarak ulusallaşan bir halkın bayrağıdır. Bu halk, ulusallaşma sürecindeki en önemli 
adımını, yüzyılımızın başında, Atatürk'ün öncülüğünde gerçekleştirdiği kurtuluş ve kuruluş mücadelesiyle atmıştır. Atatürk'ün 
tanımlamasıyla, Türkiye Cumhuriyetini kuran Türkiye Halkına "Türk Ulusu" denilmiştir. Türk Bayrağı, işte böylesi bir halkın 
birliğinin, Türk Ulusunun bütünlüğünün bir simgesidir. 
Şimdi, kimileri çıkmış ortaya, bu kutsal bayrağa, bize, Atatürk'ün emaneti olan, bağımsız, laik ve demokratik cumhuriyetimizin 
ay yıldızlı simgesine saldırıyor. Gözü dönmüş PKK'nın kanlı bir cinayet şebekesi, başlarında Lombroso'nun tiplerinden Abdullah 
Öcalan, yüzlerinde Stalin maskesi, yüreklerinde Hitler ve Mussolini'nin özlemi, misakımillî sınırları içinde, Kürt ırkçılığını 
ekmeye çalışıyorlar, dışarıdan alınan yabancı destekle doğacak ırkçı tepkileri biçmeyi amaçlıyorlar. Böylece, vampir misali, 
dökülecek kanla beslenecek, sözde sınır komşumuz bir ülkenin terör bağımlısı diktatörünün dizinin dibinden vatana ihaneti ve 
kendi halkına hıyaneti, kendisi için zevk ve sefaya dönüştürecek; hiç olacak iş mi bu?!.
Anayasamıza göre, demokratik yaşamımızın vazgeçilmez unsuru olan bir parti, kongresini yapıyor; kürsüde genel başkanları 
konuşuyor. Bir anda, kimi dinleyicilerin elinde, bölücü terör örgütü PKK'nın bayrağı beliriyor. Yüzü kapalı kimileri de, tam bu 
sırada, genel kurul salonuna, âdet yerini bulsun misali asılan biricik Türk Bayrağını yere atıyor; yerine de, Apo'nun posterini asıyor. 
Genel Başkan pek oralı değil, alkışlara kapılmış, konuşmasını sürdürüyor; yalnızca, kameraların kendisine odaklandığını 
hissedince "asın o bayrağı yerine" diye belli belirsiz mırıldanıyor... 
Olaya, az sayıda da olsa tepki gösterenler de görülüyor. 19 uncu Dönem milletvekili arkadaşlarımızdan Sedat Yurtdaş ve Ahmet 
Türk salonu terk ediyorlar. Sırrı Sakık ise, salonu terk ederken ilginç bir açıklama yapıyor; başkasının bayrağına da saygı 
gösterilmesi gerektiğini söylüyor. O bayrak ya da başkasının bayrağı... Kim, kimi kandırıyor, "kimse bölünmeyi istemiyor" 
denilirken?!. 
Uluslararası parlamentolarda Türkiye'yi temsil etmiş bir arkadaşımız, bu forumlarda, Türkiye'yi, etnik kökenli Kürt 
vatandaşlarına baskı yaptığı iddiasıyla en şiddetli eleştiren...
BAŞKAN – Sayın Aydın, sürenizi durdurdum; 1 dakikanızı rica edeyim. 
Sayın milletvekilleri, bütün gruplarımızın, grubu olmayan diğer milletvekillerimizin ve 65 milyon insanımızın engin 
hassasiyet gösterdiği bir konuda bir değerli arkadaşımız görüşlerini ifade ediyor. Sükûnetle dinlemenizi rica ediyorum. (Alkışlar)
Buyurun.
HİKMET AYDIN (Devamla) – ...İşçi Partili bir İngiliz meslektaşını aramış ve olayı anlattıktan sonra, bu olay İngiltere'de 
olsa nasıl bir karşılık göreceğini sormuş. Türkiye karşıtı İngiliz parlamenterin verdiği yanıt özetle şöyle: "İngiltere'de, IRA dahi, 
böylesi bir gösteriyi, ancak yeraltında yapabilir. Yerüstünde, insanların gözü önünde denerse, pişman olur. Polis, gerekirse askerden 
de destek alarak müdahale edip kongreyi durdurur ve devamına izin vermez. Aynı zamanda salon kuşatılır. Salondaki herkesin 
sorgulanması sağlanır ve olayın gerçek failleri bulununcaya kadar salondan kimse salınmaz."
ÜNAL ERKAN (Ankara) – Bravo!..
HİKMET AYDIN (Devamla) – Arkadaşımız, Türkiye'de, kongrenin tamamlandığını, salonun müdahalesiz boşaldığını 
söyleyince "demokrasi zafiyet rejimi değildir" cevabını alır. Gerçekten de, demokrasi, bir zafiyet rejimi değildir. Demokrasilerde 
özgürlükler, ülkelerin toprak bütünlüğüne yönelen silahlı terör tehdidine örtü olamaz. Demokrasilerde, insan hakları, katillere uygun 
cinayet ortamı hazırlamak biçiminde algınamaz. 
Bu anlayışla, Yüce Meclisi "Yaşasın Ay Yıldızlı Türk Bayrağı. Yaşasın Türk Ulusunun birliği. Yaşasın Türkiye 
Cumhuriyetinin bütünlüğü" sözleriyle, saygılarımla selamlıyorum. ("Bravo" sesleri, alkışlar)
BAŞKAN – Sayın Aydın, teşekkür ediyorum. 
Sayın Bakan, iki sayın üye daha aynı konuda söz talebinde bulundular; üçünün konuşmasının hitamında mı konuşmak 
istersiniz efendim?..
İÇİŞLERİ BAKANI ÜLKÜ GÜNEY (Bayburt) – Evet, Sayın Başkanım. 
2. – Kayseri Milletvekili Ayvaz Gökdemir’in, TürkBayrağına vaki saldırıya ilişkin gündemdışı konuşması ve İçişleri Bakanı 
Ülkü Güney’in açıklaması
BAŞKAN – ikinci sırada bulunan ve aynı konuda söz talep etmiş olan Sayın Ayvaz Gökdemir; buyurun efendim. (DYP 
sıralarından alkışlar)
AYVAZ GÖKDEMİR (Kayseri) – Sayın Başkan, sayın miletvekilleri; dün, evvelki gün ve ondan önceki gün -cumartesi, pazar 
ve pazartesi günleri- Türkiye'de, hainlerin ve alçakların günüydü. Cumartesi günü, İstanbul'da, DYP'nin bir ilçe binası, hainlerin 
saldırısına uğradı, görevli emniyet bekçisi şehit oldu, üç polisimiz yaralandı. 
Pazar günü Ankara'da, sözüm ona legal bir partinin kongresi vardı. Bu parti, hıyanet ve cinayet örgütü PKK'nın legal politik 
kanadını oluşturmaktadır. Bu kimliğiyle mahut DEP'in devamıdır. Kimliğine yakışır şekilde, esasen her eylemi hıyanete bulaşık 
olan bu partinin, İstiklal Marşı okunmadan başlayan kongresinde, sadece zevahiri kurtarmak için asıldığı anlaşılan şerefli 
bayrağımız, maskeli hainler tarafından, herkesin gözleri önünde sökülerek yere atılmış ve yerine, bölücü eşkıyanın başı olan 
kişinin çirkin posteri asılmıştır. Bu eylemi gerçekleştiren hain alkışlanmış ve bayrağımız yuhalanmıştır. Sökülüp atılan bayrağı 
yere düşmeden tutmak için davranan olmamış, yere düştükten sonra da çiğnenmesi zor önlenmiştir. Bayrak düşmanı hainler, 
salondan herhangi bir tepki görmemişlerdir. İdarecilerin, yasak savmak için yaptıkları cılız ve sahte ikazlara da kimse kulak 
asmamıştır. Açıkça görülmüştür ki, bayrak sökenlerle, onları alkışlayanlar ve seyrederek bu eylemden keyif çıkaranlar aynı 
hıyanet kumaşının parçalarıdır. 
Sayın milletvekileri, bayrak, bir milletin varlığını, birliğini, şeref ve egemenliğini temsil eder. Türk Bayrağı da, Türk Milletinin 
varlığını, birliğini, şerefini ve Türk Vatanı üzerindeki egemenliğini temsil etmektedir. Ay ve yıldızı, bin yılda teşekkül eden 
maneviyat ve milliyetimizin timsalidir. Al rengi, tarihin her çağında, uğrunda sebil ettiğimiz kanımızdandır. O, bizim, ezelden ebede 
sönmeyecek yıldızımız ve şeref burcumuzdur. Bayrağa, bilerek, yalnız vatan hainleri saygısızlık eder; onların başka bir sıfatı da 
yoktur. Bu apaçık hıyanetin, herhangi bir şekilde tevili, yumuşatılması, başka türlü tefsiri de mümkün değildir. 
Güya, hareketi tasvip etmez görünen biri de "başkalarının bayrağına da saygı göstermeliyiz" demiş. Türkiye Cumhuriyeti 
vatandaşı ve kanunlarımıza göre faaliyet gösteren bir partinin mensubu, üstelik, bir dönem önce, ne yazık ki, Türk Milletinin vekili 
sıfatıyla bu kutsal çatı altında da bir süre bulunmuş bir kişi veya bazı kişiler, eğer, Türk Bayrağına, ancak, yabancı bir bayrak 
sıfatıyla, nezaketen saygı istiyorlarsa, bu da, hıyanetin nazik ve sahtekâr öteki yüzüdür. 
Sayın milletvekilleri, aynı gün akşam, nice emek ve çilelerden sonra, huzurun, çiçek açmaya; iktisadî kalkınmanın filizlenmeye 
başladığı güzel Diyarbakırımızda masum ve savunmasız insanlarımıza karşı, Ankara'da bayrak indiren hıyanet örgütünün silahlı 
profesyonel canileri tarafından girişilen katliamı da biliyorsunuz. Katledilenler ve yaralananlar, aile reisi genç erkeklerle beraber, 
gencecik hamile anneler, ayakları henüz vatan toprağına basan minicik masum yavrularımız ve çocuklarımızdır. 
Dün, Ankara'nın orta yerinde, Anayasa Mahkemesine baskın teşebbüsünde bulunan başka bir terör ve hıyanet grubunun sebep 
olduğu dehşet ve kargaşayı yaşadık. Hıyanet kongresinin, demokrasi ve insan hakları havarisi geçinen Avrupalı gözlemcileri, 
Türkiye'deki her kanunsuz eylemin bir kısmı eli megafonlu destekçileri, sökülüp atılan bayrağı, büyük ve şerefli bir milletin 
bayrağının yerine asılan terörist posterini, omuzdaşlık için geldikleri kongrenin umursamazlık ve şerefsizliğini gözleriyle gördüler. 
Acaba, hangisinin ülkesinde, böyle bir olayın olması bir yana, tasavvur edilmesi mümkündür?!. 
Bu insanlık havarileri, çok büyük bir ihtimalle, televizyonlardan ve basından, omuzdaşlarının öldürdüğü hamile kadını, 
minicik yavruları, gencecik erkekleri, herkesi gözyaşları içerisinde bırakan bekçi ve polisleri de görmüşlerdir. 
(Mikrofon otomatik cihaz tarafından kapatıldı)
BAŞKAN – Sayın Gökdemir, müsaade buyurun.
Süreyi çalıştırmıyorum efendim. Bu konuda beni anlayışla karşılayacağınızı umuyorum, süreyle tahdit ve takyit etmiyorum. 
(Alkışlar)
Buyurun.
AYVAZ GÖKDEMİR (Devamla) – Sağ olun Sayın Başkanım. 
Eğer, bunlarda insanlığın zerresi varsa; eğer, bunlarda iyi niyet ve samimiyetin kırıntısı varsa, bugüne kadar sürdüregeldikleri 
tutumlarından dolayı Türk Milletinden özür dilemeli ve ülkelerine döndükten sonra da, ömürlerini ve mesailerini, Türkiye 
Cumhuriyetinin teröre karşı verdiği hukuk ve insanlık mücadelesini desteklemeye adamalıdırlar. Aksi takdirde, Türk Milleti, 
bunları, alelade terör destekçileri, bölücü işbirlikçileri ve Türkiye'nin düşmanları, kötü niyetli insanlar olarak değerlendirecektir. 
Sayın milletvekilleri, demokrasi, otoritesiz, hıyanete, bölücülüğe, teröre  karşı çaresiz bir rejim değildir. Hukuk devleti, 
vatanını, vatandaşını, bayrağını, millî birlik ve beraberliğini savunmaktan, korumaktan âciz bir devlet şekli değildir. Milletimizin 
engin sabrı ve hoşgörüsü, nice fedakarlıklarla kurduğu ve korumaya, yaşatmaya çalıştığı demokrasisi, hain ve kötü niyetli 
kimselerin elinde, kendisine çevrilmiş bir silah olarak istismar ve suiistimal edilemez. Demokrasi ve insan hakları, hıyanet, anarşi ve 
düşmanlık maskesi olarak kullanılamaz. Demokrasi adına, devletimizi yıktırmayız, Bayrağımızı çiğnetmeyiz; İnsan hakları 
adına, birtakım yaveler dinleyerek milletimizi böldürtmeyiz. 
İnsan ve vatandaş olarak, varlığını, şerefini, haysiyetini, refah ve saadetini, Türkiye'nin varlığına, birliğine, eğemenlik ve 
bağımsızlığına bağlı gören her kişi, her kurum, Türk istiklalini, Türk Cumhuriyetini ilelebet muhafaza ve müdafaa etmeyi, Türkiye 
Cumhuriyetini ilelebet payidar kılmayı, birinci vazife olarak benimsemeli ve üstüne düşeni, mutlaka ve behemehal yapmalıdır. 
Sayın Başkan, sayın milletvekilleri, hep beraber şiddetle ve nefretle telin ettiğimiz bu olayların, ülkede, aylardan beri yaşanan 
siyasî krizle, halen yaşamakta olduğumuz iktidar boşluğu ve otorite zaafıyla irtibatını da görmezden gelemeyiz. Haklı olarak 
"yönetemeyen demokrasi" diye isimlendirilecek kadar zafiyet içerisinde olduğumuz da apaçık bir gerçektir. 
Hıyanet, bizi, İstanbul'da vuruyor, Diyarbakır'da vuruyor, Başkentimizde hayasızca Bayrağımızı tahkir ediyor, Meclisimize, 
Yüce Mahkememize tecavüze yelteniyor. Bütün bunlar olurken, Yüce Meclis, hâlâ, hiçbir şey yokmuş gibi, ortalık güllük 
gülistanlıkmış gibi, hiçbir sorumluluk taşımıyormuş gibi, artık, hepimize ve milletimize giran gelen Bizansvari siyaset oyunlarıyla, 
küçük partizanlık manevralarıyla, daha ne kadar oyalanacaktır? (DYP sıralarından alkışlar) Biz ve partilerimiz mi Türkiye içiniz; 
yoksa, Türkiye mi bizim için? Bütün manasız şeyleri bir kenara iterek "her şeyden önce Türkiye" diyen bir iradeyi ne zaman ortaya 
koyacağız? Bu Yüce Meclis, İstiklal Harbini başaran ve Türkiye Cumhuriyetini kuran Türkiye Büyük Millet Meclisi değil midir? 
Üzerimizdeki ölü toprağını silkip davranmanın ve hür irademizi ortaya koymanın zamanıdır sanıyorum.
Gaflet, dalalet ve hıyanetin bütün tecelli ve tezahürlerinden Türk Milleti derin bir şekilde üzgün ve müteessiftir. Milletimin haklı 
ve derin üzüntüsünü ve esefini paylaşıyorum. Şehit görevli ve vatandaşlarıma Allah'tan rahmet, kederli ailelerine başsağlığı, 
yaralılarımıza acil şifalar diliyorum. Böyle müessif olayların tekerrür etmemesini diliyorum.
Yüce Meclise saygılar sunuyorum. Sağ olun. (Alkışlar)
BAŞKAN – Sayın Gökdemir, teşekkür ediyorum.
3. – DiyarbakırMilletvekili Ömer Vehbi Hatipoğlu’nun, HADEP kongresindeki olaylara ve siyasî parti kongrelerinde alınması 
lazım gelen tedbirlere ilişkin gündemdışı konuşması ve İçişleri Bakanı Ülkü Güney’in açıklaması
BAŞKAN – Sayın milletvekilleri, bahse konu kongredeki olaylar ve siyasî parti kongrelerinde alınması lazımgelen tedbirlerle 
ilgili olarak, Sayın Ömer Vehbi Hatipoğlu'na söz veriyorum. Buyurun. (RP sıralarından alkışlar)
ÖMER VEHBİ HATİPOĞLU (Diyarbakır) – Sayın Başkan, sayın milletvekilleri; son günlerde meydana gelen ve millet 
olarak hepimizi derin üzüntülere sürükleyen gelişmelere ilişkin kaygılarımı dile getirmek için huzurunuza çıkmış bulunuyorum. Bu 
vesileyle, Yüce Heyetinizi saygıyla selamlıyorum.
Malumunuz olduğu üzere, son bir iki ay içerisinde, ülkemizde herkese "ne oluyoruz" dedirten, kaygı verici toplumsal olaylar 
yaşanmaktadır. Terörde gözle görülür bir artış gerçekleşmiştir. Metropollerde, güvenlik güçleri ve masum vatandaşlar şiddete 
kurban gitmektedir. Ankara, İstanbul gibi büyük kentlerde yasadışı kitlesel eylemler gerçekleşmektedir. Liselerimizde ve 
üniversitelerimizde, iflas etmiş ideolojiler, nasılsa taraftar bulabilmekte, örgütlenebilmektedir.
Demokrasinin vazgeçilmez unsuru durumunda bulunan siyasî partiler, bugün çok ciddî bir sınavdan geçmektedirler. Bir yandan 
demokrasiye, insan temel hak ve özgürlüklerine sahip çıkarken, öte yandan, bizi biz yapan değerlere de sımsıkı sarılmak ve devleti 
tahrip olmaktan kurtarmak gibi bir tarihî sorumlulukla karşı karşıya bulunuyoruz.
Sayın Başkan, sayın milletvekilleri; 1 Mayıs olaylarıyla başlayan, Diyarbakır'da masum vatandaşların taranması sonucu yedi 
vatandaşımızın hayatını kaybetmesiyle sonuçlanan ve nihayet, geçtiğimiz pazar günü, bir partinin kongresinde bayrağımıza 
yönelen saygısızlık ve saldırıyla doruğa ulaşan kaygı verici gelişmeler, son derece ciddî bir ihanetle karşı karşıya bulunduğumuzu 
göstermektedir. Bu provokasyonlar, millî birliğimizi, barışı ve kardeşçe bir arada yaşama irademizi sarsmaya yönelik çirkin bir 
komplonun ürünüdür. Bu gelişmelerle birlikte, demokrasi dışı eğilimlerin de telaffuz edilmeye başlanması, acaba bir tesadüf mü 
diye kendi kendimize sormamız gerekmektedir diye düşünüyorum. (RP sıralarından alkışlar)
1 Mayıs olaylarını dehşetle yaşadık. Bütün dünyada iflas etmiş bulunan komünizmin, yeniden, Türkiye'nin gündemine nasıl 
taşınmaya çalışıldığını ibretle izledik. Kızıl bayraklar altında yürüyen insanların, bu ülkenin eğitim kurumlarında yetiştirildiği 
gerçeğiyle irkildik. Üniformalı örgütlerin resmigeçidi, herhalde aklımıza başımıza getirmemiş olacak ki, bu defa, parti kongresinde, 
yüzü örtülü insanların bayrağımıza yönelik saldırısıyla karşı karşıya geldik. 
Sayın Başkan, sayın milletvekilleri; bu yıl, siyasî partilerin kongre yılıdır. Yakında, Doğru Yol Partisinin, ANAP'ın ve Refah 
Partisinin de olağan kongreleri var. Daha önce yapılan kongreleri de dikkate alacak olursak, bu kongrelerde de şu veya bu nedenlerle 
provokasyon yapma gayretleri olabilir. Bu gibi provokasyonlar, gerekli önlemlerin alınmasıyla boşa çıkarılabilir. Bu konuda, 
güvenlik güçleri kadar, parti yöneticileri de, elbette, gerekli önlemleri almak zorundadır. Bu ülkede, iktidar olmak isteyen veya iktidar 
olan partilerin kongreleri bile sabote edilebilir. Milleti rahatsız eden tablolar ortaya çıkarılabilir.
Sayın milletvekilleri, hemen şunu ifade etmek isterim ki, dünya durdukça şerefle dalgalanacak olan Ay Yıldızlı Bayrağımız, 
bu ülkede yaşayan 60 milyon insanın; Türküyle, Kürdüyle, Alevîsiyle, Sunnîsiyle hepimizin, ama hepimizin ortak değeri, millî onuru 
ve bağımsızlık sembolüdür. (Alkışlar) Bu bayrağa saldırıya yeltenen kişi, ya meczup ya provokatör veya millet düşmanıdır. 
Bu çirkin saldırıyı nefretle kınıyorum ve diyorum ki: Bu ülkede yaşayan insanları karşı karşıya getirmek için oynanan 
binlerce oyun, nasıl, milletimizin engin sağduyusuyla boşa çıkarılmışsa, bu oyun da mutlaka boşa çıkarılacaktır. 
Bu çirkin davranış, milletimize yakışır bir vakarla, tahriklere kapılmadan, Türk-Kürt düşmanlığına dönüştürülmesine asla izin 
verilmeden kınanmalıdır. Zira, Ay Yıldızlı Bayrağa uzanan elin sahibi, ne Türk ne Kürt ve ne de bu ülkenin evladı olamaz. (RP ve 
DYP sıralarından alkışlar)
Onbinlerce Kürt kökenli kardeşimizin, bu şanlı bayrağın altında, Şanlıurfa'da, Kahramanmaraş'ta, Gaziantep'te, Erzurum'da, 
Aziziye Tabyalarında, bu din için, bu vatan için ve bu bayrak için şahadet şerbetini içtiğini unutmamak durumundayız. (RP 
sıralarından alkışlar) Bayrağa yapılan saygısızlık, bu şehitlerin de kanına saygısızlık anlamını taşır.
Sayın Başkan, sayın milletvekilleri; bütün bu olaylar da göstermektedir ki, son aylarda, bilinçli olarak, şiddet, tırmandırılmak 
istenmektedir; Türkiye, bir kaosa, kardeş kavgasına sürüklenmek istenmektedir. Bu olayları dikkatle izleyen bir göz "biz bu filmi 
daha önce de seyretmiştik" sonucuna rahatlıkla varabilir. Toplumumuzu derinden sarsan ve geleceğe umutla bakmasını engelleyen 
bu tablo, mutlaka ama mutlaka değiştirilmelidir. Değiştirilmelidir ki, demokrasi dışı eğilimlerden bahsetmek cesaretini gösteren 
bedbahtların da hevesleri kursaklarında kalsın. (RP sıralarından alkışlar) Bunun için de, provokatörlere cesaret veren siyasî 
belirsizlik ortamına tez elden son verilmelidir. Bu ülkenin, hükümet boşluğuna daha fazla tahammülü yoktur. Zorlama, yapay 
hükümetlerde çare değil, dert üretmektedir. O halde, en kısa zamanda, Parlamentoda ve halk tabanında çoğunluk desteği bulunan bir 
icra hükümeti kurulmalı, terör ve şiddet olaylarının üzerine ciddiyetle gidilmelidir. 
Sayın Başkan, sayın milletvekilleri; ben, konuşmama İstiklal Marşımızdan iki mısrayla son vermek istiyorum:
Korkma, sönmez bu şafaklarda yüzen al sancak,
Sönmeden yurdumun üstünde tüten en son ocak.
Saygılarımla. (Alkışlar) 
BAŞKAN – Sayın Hatipoğlu, teşekkür ediyorum.
4. – İçişleri Bakanı Ülkü Güney’in; Çanakkale Milletvekili Hikmet Aydın, Kayseri Milletvekili Ayvaz Gökdemir ve 
DiyarbakırMilletvekili ÖmerVehbi Hatipoğlu’nun Türk Bayrağına vaki saldırıya ve HADEP kongresindeki olaylara ve siyasî parti 
kongrelerinde alınması lazım gelen tedbirlere dair gündemdışı konuşmalarına ilişkin açıklaması
BAŞKAN – Sayın Bakan, buyurun efendim. (ANAP sıralarından alkışlar) 
Tabiî, alışıldığı üzere "gündemdışı konuşmalara cevap vermek üzere" ifadesini kullanmıyorum; özellikle kullanmıyorum. 
Buyurun. 
İÇİŞLERİ BAKANI ÜLKÜ GÜNEY (Bayburt) – Sayın Başkan, muhterem milletvekilleri; pazar günü, HADEP kongresinde, 
Şanlı Bayrağımıza karşı yapılan büyük saygısızlık ve bununla ilgili tepkileri burada dile getiren çok değerli arkadaşlarım Sayın 
Gökdemir, Sayın Hatipoğlu ve Sayın Aydın'a huzurlarınızda teşekkür ediyorum. Kendilerinin ifadelerine ve duygularına aynı 
içtenlikle katıldığımı ifade etmek istiyorum. 
Muhterem milletvekilleri, konunun yorumuna geçmeden önce, sizleri bilgilendirmek istiyorum. HADEP İkinci Olağan Kongresi, 
pazar günü, Ankara'da, Atatürk Kapalı Spor Salonunda icra edilmiştir. Daha önce, bu kongreyle ilgili yasal girişimlerde bulunulmuş, 
kendilerine izin verilmiş, prosedür tamamlanmıştır. Kongrenin yapılacağı salon 24 saat önce HADEP'lilere teslim edilmiştir. Yine, 
kongre salonunda ve çevresinde, 24 saat önce, güvenlik güçlerimiz tarafından gerekli aramalar yapılmıştır. 
Kongrenin başladığı andan itibaren, 500 resmî, 200 sivil görevli görev yapmıştır. Bu kongreye, yurdun muhtelif yerlerinden 
12-13 bin civarında insan gelmiş olup aşağı yukarı 5 bini kongrenin dışında kalmıştır. Güvenlik güçleri, giriş ve çıkış 
kapılarını kontrol altında tutmuş, kongre mekânını kontrol altında tutmuş, kongreye giren insanları da aramıştır; gerekli aramalar 
yapılmıştır. 
Kongre başladığında İstiklâl Marşımız okunmamıştır. Zaten, daha önceki bir kongrelerinde de aynı işlemi yapmışlardır; 
okumamışlardır. Genel Başkanın konuşması esnasında da, hepinizin televizyonlarda gördüğünüz gibi, salonun çatısına asılmış 
olan Türk Bayrağı indirilmiştir. 
Muhterem milletvekilleri, kongrelerin idarelerini ve yönetimini hepiniz biliyorsunuz. Kongrelerde hükümet komiserleri bulunur. 
Kongrenin yönetimi, kongre için izin alan tertip heyeti tarafından yapılır ve kongrenin yönetiminden onlar sorumludur; herhangi bir 
kavgada, gürültüde, kongredeki olaylarda, gerekli gördükleri anda, dışarıdan kuvvet isterler ve bunu da, çoğu zaman, kongredeki 
hükümet komiseri vasıtasıyla isterler. Bu, kongre yetkililerince yapılmamıştır.
Biz, saat 11.00'den itibaren, kongreyi, Bakanlığımızda izlemeye aldık. Devlet güvenlik savcısıyla birlikte, nelerin 
yapılabilirliğini enine boyuna tartıştık.
Burada, hepinizin bildiği gibi, önemli olan husus; bir provokasyon ve bir provokasyonla birlikte, oradaki -dışarıda ve içerideki- 
insanların güvenlik güçleriyle karşı karşıya getirilip sıcak bir temasın ortaya çıkarılması; ki, ana hedef budur. Biz bu oyuna 
gelmedik ve üstelik de, demokrasiyle idare edilen bir ülkede, hukuk devleti olan ülkemizde, demokrasiye olan inancımız gereği, 
kongreyi, zorla, kuvvetle dağıtmak gibi bir şey düşünmedik; zaten, böyle bir talep de gelmedi.
Olayın akabinde, kongrenin devamını bekledik, seyrini bekledik; soğukkanlılığımızı muhafaza ettik. Kongre, ertesi gün saat 
04.00'te sona erdi. Kongre sona erdiği zaman, içerideki sivil memurlarımız tarafından alınan resimler ve televizyonlardan tespit 
ettiğimiz resimlerle, buradaki bu provokatörler ve yetkililer, devlet güvenlik mahkemesince -birlikte yaptığımız işlemler sonucunda- 
gözaltına alındı; bunların sayısı 32'dir. Ayrıca, Şanlı Bayrağımızı aşağıya indiren -benden evvel, burada, çeşitli ifadelerle 
vasıflandırılan o kansız insanlar- o iki insan da güvenlik güçlerimiz tarafından tespit edildi ve devlet güvenlik mahkemesinin 
pençesine verildi. (ANAP sıralarından alkışlar)
Muhterem milletvekilleri, olay, son derece üzücüdür. Olaydan etkilenmemek mümkün değildir. Dünden beri, yurdumuzun her 
yerinden, her kesiminden aldığımız tepkiler, bizim, Türk Milleti olarak, yüce ve büyük varlığımız Bayrağımız üzerindeki 
hassasiyetimizi göstermesi bakımından kıvanç vericidir ve dahası, ulusumuz, olayı, büyük bir sağduyu ve soğukkanlılıkla 
karşılamış, her türlü tepkiyi göstermiş; ama, tahriklere kapılmamıştır. 
Ben, buradan, şunu ifade etmek istiyorum: Evet, Türkiye, bir hukuk devletidir. Türkiye, vazgeçilmez bir idare tarzı olarak 
demokrasiyi seçmiştir; ancak, demokratik hakların kullanımında hıyanet sınırlarını zorlayanlar, bunun neticelerine de 
katlanmalıdırlar ve katlanacaklardır, bunun başka yolu yoktur arkadaşlar.
Muhterem milletvekilleri, bu konuda tahrikler halen devam etmektedir. Buradan, daha önce konuşan arkadaşlarım da ifade 
ettiler; bu kongre dönüşü, bir araba, Kayseri hudutları içerisinde, sabaha karşı saat 4'te kurşunlanmış ve arabadaki 3 vatandaşımız 
hayatını kaybetmiştir.
Biz, güvenlik güçleri olarak, Hükümet olarak, konunun ciddiyetinin, millî birlik ve beraberliğimiz açısından konunun 
ehemmiyetinin anlayışı ve idraki içerisindeyiz; hiçbir parti mensubumuzun, hiçbir parti grubunun, hiçbir milletvekilinin ve hiçbir 
vatandaşımızın bunun dışında, aksini düşüneceğine inanmıyorum. Bu, millî bir konudur, hepimizin konusudur; zaten, 
arkadaşlarımızın bu konuda gösterdiği hassasiyetten de bunu görüyoruz ve ben de, bundan büyük bir mutluluk duymaktayım.
Muhterem milletvekilleri, Hükümetimiz görev başındadır, Hükümetimiz güçlüdür. Dikkat ederseniz, Hükümetimiz, Habitat 
konferansından bugüne kadar yapılmak istenen her türlü provokasyonu anında, yerinde, kanunlar çerçevesi içerisinde bastırmıştır 
ve gerekli reaksiyonu göstermiştir. Bunu, Emek Partisinin kapatılma olayını bahane ederek dün ortaya çıkan insanlar da gördü; 
bunu, Habitat konferansı vasıtasıyla İstanbul Beyoğlu'nda provokasyon yapmak isteyenler de gördü; cumartesi günü, İstanbul 
Beyoğlu'nda, aynı provokasyonları yapmak isteyenler de gördü. Bunda kararlıyız; başta, Toplantı ve Gösteri Yürüyüşleri Kanunu 
olmak üzere, mevcut kanunlar muvacehesinde, kanunları, sonuna kadar, eksiksiz uygulamaya kararlıyız. Dün de, polisimiz, güvenlik 
güçlerimiz, kendilerine verilen görevi, hukuka uygun olarak, eksiksiz uygulamışlardır; ne lüzumundan fazla sertçe yanlış bir 
müdahale yapılmış ne de herhangi bir ihmal olmuştur. 
Böyle duygulu bir günde, ben de, sizlerin hislerinize biraz tercüman olmak istiyorum. Şair "Ey mavi göklerin beyaz ve kırmızı 
süsü; kız kardeşimin gelinliği, şehidimin son örtüsü" diye haykırıyor. Bu, gözü dönmüş eşkıya çeteleri ve onun, legal platformları 
işgal eden veya "legal görüntüler" adı altında hıyanetlerini gizleyen destekçileri şunu açıkça bilmelidirler ki; Türk Milletinin bütün 
fertleri, cumhuriyetimize, millî birlik ve beraberliğimize, üniter devlet yapımıza ve hele, Şanlı Bayrağımıza uzanan elleri mutlaka 
kıracaktır; dün kırmıştır, bundan sonra da kıracaktır. (Alkışlar) 
Muhterem milletvekilleri, buradan, aziz milletimize sükunet ve sağduyu tavsiye ediyorum. Türkiye Cumhuriyeti Hükümeti, 
gereken her şeyi yapmıştır, yapacaktır. Eşkıyanın maskelisi de, maskesizi de, devletimizce malumdur. Pazar günü yaptığımız gibi, 
bundan böyle de, kararlılıkla ve azimle üzerlerine gideceğiz; ta ki, son bir tek kişi kalıncaya kadar. 
Hepinizi, bu içten duygularla selamlıyorum; benden önce konuşan ve bana bu konuşma imkânını veren arkadaşlarıma da, 
huzurlarınızda teşekkür ediyorum. (Alkışlar) 
BAŞKAN – Sayın Bakan teşekkür ediyorum. 
Sayın Araslı, bir talebiniz var. Konuya hassasiyetimi takdir buyurursunuz; ancak, İçtüzüğümüz, bu imkânı maalesef vermiyor. 
Sayın Bakan, gündemdışı konuşmalardan sonra konuştu. Dikkat buyurursanız, kelimeleri çok titizlikle seçiyorum. İçimden 
gelmediği için "gündemdışı konuşmalara cevap verdi" diyemiyorum; ama, teknik mahiyeti odur, onun için, Grubunuza söz verme 
imkânım maalesef yok. 
OYA ARASLI (İçel) – O nedenle böyle bir talebimiz oldu efendim.
BAŞKAN – Ama, konu önemlidir, İçtüzüğün 60 ıncı maddesinin dördüncü fıkrasına göre, yerinizden, çok kısa olarak ifade 
etmek istediğiniz bir iki cümle varsa, onu alayım.
NİHAT MATKAP (Hatay) – 5 dakika süre verin Sayın Başkan. (CHP sıralarından gürültüler)
BAŞKAN – Efendim, müsaade buyurun, her şeyin usulü var.
OYA ARASLI (İçel) – Sayın Başkan, o zaman, sayın üyelerin de katılacağını umduğumuz bir önergemiz var, onu sunuyoruz.
BAŞKAN – Arzu ediyorsanız, yerinizden bir iki cümle ile ifade buyurun.
NİHAT MATKAP (Hatay) – Meclis adına bir bildiri efendim.
BAŞKAN – Efendim yerinizden buyurun. Lütfen...
OYA ARASLI (İçel) – Efendim, Türkiye Büyük Millet Meclisinin bütün üyelerinin paylaşacağını sandığımız bir önergemiz 
var; bir sunuş yapmak yerine, bunu, sizin bilgilerinize sunmak istiyoruz.
Bu konuyla ilgili olarak...
BAŞKAN – Nedir o?
NİHAT MATKAP (Hatay) – Meclis adına bir bildiri...
OYA ARASLI (İçel) – Bu konuyla ilgili olarak, Meclis adına bir bildiri yayımlanmasını öneriyoruz.
BAŞKAN – Efendim, siz gönderin, Başkanlık incelesin.
Sayın Kırış, biliyorsunuz, İçtüzüğümüz, nerelerde soru sorulacağını açıkça belirtmiştir. Kanun çalışmaları esnasında soru 
sorma yöntemimiz var; ama, yine, İçtüzüğün 60 ıncı maddesine göre ve konunun önemi dolayısıyla oradan, yerinizden bir iki 
cümleyle beyan edeceksiniz, soru sormayacaksınız efendim. Lütfen...
RECEP KIRIŞ (Kayseri) – Ben, Sayın İçişleri Bakanımıza teşekkür ediyorum.
Orada, insanlar, bu kapalı spor salonuna tek tek alınırken, PKK'nın boy boy bayrakları ve onun liderinin afişleri o salona nasıl 
sokuldu; bunu merak ediyorum. (DYP ve ANAP sıralarından alkışlar) Bunun araştırılmasını...
BAŞKAN – Efendim teşekkür ederim; zabıtlara geçti.
Sizin soru sorma imkânınız olmadığı için Sayın Bakanın da cevap verme imkânı yok, bundan dolayı...
B) ÇEŞİTLİ İŞLER
1. – Birleşimi yöneten Başkanvekili Yasin Hatiboğlu’nun, Türk Bayrağına reva görülen muameleyi, Başkanlık adına 
kınadığına ve lanetlediğine ilişkin konuşması
BAŞKAN – Sayın milletvekilleri, izninizle, birleşimi yöneten Başkanınız olarak, yüksek müsamahanıza sığınarak, bir iki 
cümleyle, Başkanlığın hissiyatını, Yüce Milletimizin ve temsilcilerinin huzuruna getirmek istiyorum: Aziz milletim, büyük 
milletimin asil temsilcileri; daha önce Kadıköy Meydanında, iki gün önce de bir siyasal partinin genel kurul salonunda; uğruna can 
verdiğimiz, kan verdiğimiz ve bağımsızlığımızın simgesi Al Bayrağımıza reva görülen menfur muameleyi, adınıza, ben de 
kınıyor, lanetliyorum. (Alkışlar)
Bağımsızlığımızın simgesi Bayrağımız, namusumuzdur, şerefimizdir, iffetimizdir; onu korumak, ona sahip çıkmak namus 
borcumuzdur. (Alkışlar)
Bu anlayışla bayrağıma sesleniyorum:
Çatma, kurban olayım, çehreni ey nazlı hilal!..
Yüreğimin şerha şerha iniltileriyle hissiyatımı dile getiriyorum:
Şehit dedem, amucam düştüler derde şimdi,
Pervaz vurdu ruhları, acaba nerede şimdi,
Bayrağım tek düşmesin, başım düşsün diyenler,
Yüreğim kan ağlıyor, bayrağım yerde şimdi. (Alkışlar)
Ve milletime sesleniyorum:
Korkma, sönmez bu şafaklarda yüzen al sancak,
Sönmeden yurdumun üstünde tüten en son ocak.
O benim milletimin yıldızıdır, parlayacak!
O benimdir, o benim milletimindir ancak. (Alkışlar)
Herkes, bir kere daha bilmeli ki, kadim milletim, ebet müddet devletim, bütün bu nitelikleriyle var olmaya devam edecektir. 
Saygılar sunuyorum. (Alkışlar)
Sayın Sav, Sayın Araslı, Sayın Matkap, bir bildiri yayımlanması konusunda bir önergeniz vardır.
Ben, imzalarınızı okudum, aynı mahiyette; arzu ederseniz, bunu okutayım.
ÖNDER SAV (Ankara) – Lüfen...
BAŞKAN – Peki.
Sayın Cumhuriyet Halk Partisi Grubu tarafından verilmiş bir önerge vardır -sadece zabıtlara geçmiş olması ve inşallah umulur 
ki, ders alması lazım gelenlerin de ders almasını temine matuf- okutuyorum:
2. – CHP Grup Başkanvekilleri tarafından hazırlanan ve Başkanlıkça Genel Kurulun bilgisine sunulan, HADEP İkinci Olağan 
Kongresinde, Türk Bayrağının asılı olduğu yerden sökülerek yere atılmasının bütün yurtta üzüntü ve nefretle karşılandığına ve bu 
çirkin olayı hoşgörüyle karşılayanları şiddet ve nefretle kınadıklarına ilişkin metin
Türkiye Büyük Millet Meclisi Başkanlığına
23 Haziran 1996 günü, Ankara'da yapılan HADEP İkinci Olağan Kongresinde, Bayrağımızın, asılı olduğu yerden sökülüp 
yerlere atılması, bütün yurtta üzüntü ve nefretle karşılanmıştır. Temsilcisi olmakla onur duyduğumuz milletimizin ve 
vatandaşlarımızın, bu duygularını bölüştüğümüzün, ilişikte sunulan metinle duyurulmasını Yüce Meclisimizin takdirlerine arz 
ederiz.
	Önder Sav	Oya Araslı	Nihat Matkap
	Ankara	İçel	Hatay
CHP Grup Başkanvekili 	CHP Grup Başkanvekili 	CHP Grup Başkanvekili 
23 Haziran 1996 günü yapılan HADEP Kongresinde yaşanan olaylar, Türk Bayrağının indirilip, yere atılması ülkemizin her 
yerinde nefretle karşılanmıştır. Demokratik, siyasî yaşamın vazgeçilmez unsurları olan siyasî parti kongreleri, toplantıları ve 
buralardaki eylemler, devletin bağımsızlığına, ülke bütünlüğüne, millet egemenliğine, demokratik cumhuriyet ve hukuk devleti 
ilkelerine aykırı olamaz.
Siyasî partiler ve onların toplantılarına katılanlar, bir hukuk devletinde yasak ve sakıncalı sayılan şeyleri parti şemsiyesi 
altına sığınarak yapma özgürlüğüne sahip değillerdir.
Dünyanın hiçbir ülkesinde, devlet, simgesi olan bayrağını tanımayanlara, onu yerlere atıp hakaret edenlere hoşgörü göstermez. 
(ANAP sıralarından alkışlar)
Cumhuriyetimiz, kuruluşundan bu yana ve zaman zaman yaşadığı ve aştığı tehlikelerden en önemlisi ile yüz yüzedir. Silahlı 
bölücü saldırılar, özellikle güneydoğu ve doğuda can almaya devam ediyor. 
Bayrağımız yerlere atılıp sürüklenirken, insanlarımızı, çocuk, yaşlı, kadın, hasta demeden öldürüp sindirmek, yıldırmak 
isteyen terör örgütü PKK'nın bayrağını ve liderinin resimlerini Ankara'nın göbeğinde, bir siyasî parti kongresinde dalgalandırmak, 
bağışlanacak, görmezlikten gelinecek bir olay değildir. 
23 Haziran 1996 günü, Anayasanın "değiştirilemez ve değiştirilmesi teklif bile edilemez" maddesi olan 3 üncü maddesinde 
tanımı yapılan, anlamı vurgulanan Bayrağımıza hakaret edilmiştir. 
Ulusal birliğimizin, ülke bütünlüğümüzün, egemenliğimizin ve bağımsızlığımızın simgesi olan Bayrağımızla birlikte göndere 
çekilip indirilirken söylediğimiz Ulusal Marşımıza da hakaret edilmiştir.
Bayrağımızın "gerilla vuruyor, Kürdistan'ı kuruyor" sloganlarıyla yerlere atılması, yüreği ülke bütünlüğü için çarpan, 
misakımillî sınırları içinde yüzyıllardır dostça, kardeşçe ve birbirlerini severek, güvenerek yaşayan insanlarımızı ve toplumumuzu 
derinden sarsmış ve üzmüştur.
Demokratik siyasî hayatın vazgeçilmez unsurları siyasî partilerin mensupları ve egemenliğin kayıtsız şartsız tek sahibi yüce 
ulusumuzun temsilcisi Türkiye Büyük Millet Meclisinin üyeleri olarak, ulusal birliğimizin, ülke bütünlüğümüzün, egemenliğimizin ve 
bağımsızlığımızın simgesi olan Bayrağımıza saygısız davrananları ve bu çirkin olayı hoşgörüyle karşılayanları şiddet ve 
nefretle kınıyoruz. (CHP, ANAP ve DSP sıralarından alkışlar)
BAŞKAN – Sayın milletvekilleri, Türkiye Büyük Millet Meclisinde 5 siyasal parti temsil edilmektedir. 
Refah Partisi Grubuna mensup bir arkadaşımız, Doğru Yol Partisi Grubuna mensup bir arkadaşımız, Anavatan Partisi 
Grubunun mensubu bir Hükümet üyemiz, Demokratik Sol Parti Grubuna mensup bir değerli arkadaşımız konuşmalar yaptılar; 
Cumhuriyet Halk Partisi Grubu bir önerge gönderdi, okuttuk. Büyük Türkiye Partisine mensup bir değerli arkadaşımız, Büyük Birlik 
Partisi Grubuna mensup bir değerli arkadaşımız -yerinden de olsa- hissiyatını ifade etti, bu kınamalara katılmış oldu.
Böylece, Türkiye Büyük Millet Meclisi, hassasiyetini, beklenilen dozda göstermiş oldu. Ben, teşekkür ediyorum.
Cumhurbaşkanlığı tezkeresi vardır; okutuyorum:
C) TEZKERELER VE ÖNERGELER
1. – Endonezya ve Malezya’ya gidecek olan Millî Savunma Bakanı MahmutOltan Sungurlu’ya, dönüşüne kadar, İçişleri Bakanı 
Ülkü Güney’in vekâlet etmesinin uygun görüldüğüne ilişkin Cumhurbaşkanlığı tezkeresi (3/350)
								19 Haziran 1996
Türkiye Büyük Millet Meclisi Başkanlığına
Görüşmelerde bulunmak üzere, 20 Haziran 1996 tarihinden itibaren, Endonezya ve Malezya'ya gidecek olan Millî Savunma 
Bakanı M. Oltan Sungurlu'nun dönüşüne kadar, Millî Savunma Bakanlığına, İçişleri Bakanı Ülkü Güney'in vekâlet etmesinin, 
Başbakanın teklifi üzerine, uygun görülmüş olduğunu bilgilerinize sunarım.
	Süleyman Demirel
	Cumhurbaşkanı
BAŞKAN – Bilgilerinize sunulmuştur.
Sözlü soru önergelerinin geri alınmasına dair 2 adet önerge vardır; sırasıyla okutuyorum:
2. – Elazığ Milletvekili Ahmet Cemil Tunç’un, (6/158) esas numaralı sözlü sorusunu geri aldığına ilişkin önergesi (4/44)
Türkiye Büyük Millet Meclisi Başkanlığına
Gündemin "Sözlü Sorular" kısmının 49 uncu sırasında yer alan (6/158) esas numaralı sözlü soru önergeme yazılı cevap 
aldığımdan, soru önergemi geri alıyorum.
Gereğini saygılarımla arz ederim.
	Ahmet Cemil Tunç
	Elazığ
BAŞKAN – Bilgilerinize sunulmuştur.
Diğer önergeyi okutuyorum:
3. – Ağrı Milletvekili Mehmet Sıddık Altay’ın, (6/143) esas numaralı sözlü sorusunu geri aldığına ilişkin önergesi (4/45)
Türkiye Büyük Millet Meclisi Başkanlığına
Gündemin "Sözlü Sorular" kısmının 133 üncü sırasında yer alan (6/143) esas numaralı sözlü soru önergemi geri alıyorum.
Gereğini saygılarımla arz ederim.
	Mehmet Sıddık Altay
	Ağrı
BAŞKAN – Sözlü soru önergeleri geri verilmiştir.
İstanbul Kadıköy'de 1 Mayıs günü meydana gelen olaylar konusundaki (10/67) esas numaralı Meclis Araştırma Komisyonu 
Geçici Başkanlığının başkan, başkanvekili, sözcü ve kâtip seçimine dair bir tezkeresi vardır; okutuyorum:
4. – (10/67) esas numaralı Meclis Araştırma Komisyonu Geçici Başkanlığının, Komisyonun başkan, başkanvekili, sözcü ve 
kâtip üye seçimini yaptığına ilişkin tezkeresi (3/351)
								        20.06.1996
Türkiye Büyük Millet Meclisi Başkanlığına
Komisyonumuz, başkan, başkanvekili, sözcü ve kâtip seçimi için, 20.6.1996 Perşembe günü saat 11.00'de toplanmış; kullanılan 
oy pusulalarının tasnifi sonucu, aşağıda adı, soyadı ve seçim çevresi belirtilen üyeler, karşılarında gösterilen oyları alarak, başkan, 
başkanvekili, sözcü ve kâtip seçilmişlerdir.
Bilgilerinize sunulur.
Saygılarımla.
	Ali Oğuz
	İstanbul	
	Komisyon Geçici Başkanı
Başkan	: Ali Oğuz 	(İstanbul)	(7 oy)
Başkanvekili	: M. Cevdet Selvi 	(İstanbul)	(7 oy)
Sözcü	: Nejat Arseven 	(Ankara)	(7 oy)
Kâtip	: Hüseyin Kansu 	(İstanbul)	(7 oy)
BAŞKAN – Bilgilerinize sunulmuştur.
Hayırlı uğurlu olsun.
TOFAŞ konusundaki (9/3) esas numaralı Meclis Soruşturma Komisyonu Geçici Başkanlığının başkan, başkanvekili, sözcü ve 
kâtip seçimine dair bir tezkeresi vardır; okutuyorum:
5. – (9/3) esas numaralı Meclis Soruşturma Komisyonu Geçici Başkanlığının, Komisyonun başkan, başkanvekili, sözcü ve 
kâtip üye seçimini yaptığına ilişkin tezkeresi (3/352)
								          20.6.1996
Türkiye Büyük Millet Meclisi Başkanlığına
Komisyonumuz başkan, başkanvekili, sözcü ve kâtip üyelerini seçmek üzere, 25.6.1996 Salı günü saat 11.00'de 172 No'lu 
soruşturma komisyonu salonunda 11 üyeyle toplanmış, aşağıda isimleri yazılı sayın üyeler belirtilen görevlere seçilmişlerdir.
Saygılarımla arz ederim.
	Turhan Güven
	İçel
	Komisyon Geçici Başkanı
Başkan	: Hayrettin Uzun 	(Kocaeli)	(8 oy)
Başkanvekili	: Orhan Veli Yıldırım	(Tunceli)	(7 oy)
Sözcü	: Ahmet Uyanık  	(Çankırı) (7 oy)
Kâtip	: Metin Öney	 	 (İzmir)	(7 oy)
BAŞKAN – Bilgilerinize sunulmuştur.
Hayırlı uğurlu olsun.
Sayın milletvekilleri, bazı sayın milletvekillerimizin izinli sayılmalarına dair Başkanlığın tezkeresi vardır; okutup, oylarınıza 
sunacağım:
6. – Bazı milletvekillerine izin verilmesine ilişkin Başkanlık tezkeresi (3/353)
Türkiye Büyük Millet Meclisi Genel Kuruluna
Aşağıda adları yazılı sayın milletvekillerinin, hizalarında gösterilen süre ve nedenlerle izinli sayılmaları, Başkanlık 
Divanının 20.6.1996 tarihli toplantısında uygun görülmüştür.
Genel Kurulun onayına sunulur.
	Mustafa Kalemli
	Türkiye Büyük Millet Meclisi
	Başkanı
"Gaziantep Milletvekili Mehmet Batallı, hastalığı nedeniyle, 7.6.1996 tarihinden geçerli olmak üzere 15 gün"
BAŞKAN – Oylarınıza sunuyorum: Kabul edenler... Kabul etmeyenler... Kabul edilmiştir.
"Hakkâri Milletvekili Mustafa Zeydan, mazereti nedeniyle, 30.5.1996 tarihinden geçerli olmak üzere 30 gün"
BAŞKAN – Oylarınıza sunuyorum: Kabul edenler... Kabul etmeyenler... Kabul edilmiştir.
"İçel Milletvekili Rüştü Kâzım Yücelen, mazereti nedeniyle, 27.5.1996 tarihinden geçerli olmak üzere 15 gün"
BAŞKAN – Oylarınıza sunuyorum: Kabul edenler... Kabul etmeyenler... Kabul edilmiştir.
"İstanbul Milletvekili Necdet Menzir, hastalığı nedeniyle, 7.6.1996 tarihinden geçerli olmak üzere 15 gün"
BAŞKAN – Oylarınıza sunuyorum: Kabul edenler... Kabul etmeyenler... Kabul edilmiştir.
"Kars Milletvekili Zeki Karabayır, hastalığı nedeniyle, 3.5.1996 tarihinden geçerli olmak üzere 38 gün"
BAŞKAN – Oylarınıza sunuyorum: Kabul edenler... Kabul etmeyenler... Kabul edilmiştir.
"Kocaeli Milletvekili Halil Çalık, mazereti nedeniyle, 15.5.1996 tarihinden geçerli olmak üzere 17 gün"
BAŞKAN – Kabul edenler... Kabul etmeyenler... Kabul edilmiştir.
Sayın milletvekilleri, Danışma Kurulunun bir önerisi vardır; okutup, oylarınıza sunacağım:
V. – ÖNERİLER
A) DANIŞMA KURULU ÖNERİSİ
1. – 1 Temmuz 1996’da tatile girmesi gereken TBMM çalışma süresinin 1 Ağustos 1996’ya kadar uzatılmasına ilişkin Danışma 
Kurulu Önerisi
Danışma Kurulu Önerisi
No: 18							Tarihi: 25.6.1996
Anayasanın 93 üncü ve İçtüzüğün 5 inci maddesine göre, 1 Temmuz 1996 Pazartesi günü tatile girmesi gereken Türkiye Büyük 
Millet Meclisinin çalışma süresinin 1 Ağustos 1996 tarihine kadar uzatılmasının Genel Kurulun onayına sunulması, Danışma 
Kurulunca uygun görülmüştür.
	Mustafa Kalemli
	Türkiye Büyük Millet Meclisi 
	Başkanı
	İsmail Kahraman	Mehmet Gözlükaya
	Refah Partisi 	Doğru Yol Partisi 
	Grup Başkanvekili	Grup Başkanvekili
	Murat Başesgioğlu	Hasan Hüsamettin Özkan
	Anavatan Partisi	Demokratik Sol Parti
	Grup Başkanvekili	Grup Başkanvekili
	Nihat Matkap
	Cumhuriyet Halk Partisi
	Grup Başkanvekili
BAŞKAN – Evet, tüm grupların katıldığı bir öneri olduğuna göre, söz talebi yok. 
Öneriyi oylarınıza sunuyorum: Kabul edenler... Kabul etmeyenler... Kabul edilmiştir. 
Allah kabul etsin; bakalım, önümüzdeki hafta ne olacak... İnşallah, 190 kişiyi buluruz... Hayırlı olsun efendim. 
ESAT BÜTÜN (Kahramanmaraş) – Buluruz Sayın Başkan.
BAŞKAN – Tatil kaderde var; fakat, hakkın çalışmaktır. 
Sayın milletvekilleri, gündemin "Sözlü Sorular" kısmına geçeceğiz. 
Efendim, bana bir liste verecek ve basılı gündemin şu, şu, şu sıralarında kayıtlı suallerin cümlesine birden cevap vereceğim 
diyecek bir Hükümet üyemiz var mı? Yok.
O zaman, sözlü sorulara başlayıp; okuyacağım:
VI. – SORULAR VE CEVAPLAR
A) SÖZLÜ SORULAR VE CEVAPLARI
1. – İstanbul Milletvekili HalitDumankaya’nın, KİT ürünlerine yapılan son zamlara ilişkin Başbakandan sözlü soru önergesi 
(6/58)
BAŞKAN – 1 inci sırada, Sayın Dumankaya'nın Başbakandan sorusu bulunmaktadır.
Sayın Başbakan ya da adına cevap verecek bir Sayın Bakan?.. Yok.
Görüşmesi ertelenmiştir.
Sayın grup yöneticilerinin mübarek gözlerine ve yüzlerine bakıyorum; sayın bakanlar çok meşgul oldukları için hazır 
olmadıkları görülüyor; acaba, biz, gündemimizin diğer bölümüne geçsek, ne buyurulur?
MURAT BAŞESGİOĞLU (Kastamonu) – Sayın Başkanım, sizin de tensip buyurduğunuz gibi, bu, araştırmalar kısmındaki 
konu için, Sayın Saracoğlu'nun bir kanun hazırlığı içerisinde olduğunu... 
BAŞKAN – Yani, zorunlu tasarrufla ilgili, değil mi? 
MURAT BAŞESGİOĞLU (Kastamonu) – Evet efendim.
BAŞKAN – Ama, o araştırma önergesinin sahipleri Sayın Çelik ve arkadaşları zannediyorum... Onlar, o konuda... 
MURAT BAŞESGİOĞLU (Kastamonu) – Sayın bakanlar da yok; gruplarımız da uygun görürse...
BAŞKAN – Efendim, o araştırma önergesinde Sayın Bakanı arama ihtiyacından varesteyiz; çünkü, bir kerre aradık.
Sayın Çelik ile bir görüşme imkânımız var mı? Ne buyurulur?
SAFFET ARIKAN BEDÜK (Ankara) – Sayın Çelik ile görüşüldü efendim. 
BAŞKAN – Arzusu nedir?
SAFFET ARIKAN BEDÜK (Ankara) – Sayın Çelik de "arkadaşlarımızdan gelen teklifi olumlu karşılıyoruz" diye bize bildirdi.
BAŞKAN – Öyle mi efendim?
CEMAL KÜLAHLI (Bursa) – Evet.
BAŞKAN – Efendim, şahideynin şahadetiyle anlaşılıyor ki, komisyondaki kanun meseleyi çözecek; öyle mi düşünülüyor?
Evet, Sayın Araslı'dan başlayalım; bana göre sağ taraf ya...
Sayın Araslı, arkadaşlar görüşmüş "zorunlu tasarrufla ilgili kanunî çalışma vardır; dolayısıyla, bunu görüşmeyelim" derler. 
Anavatan Partisi Grup Başkanvekili Sayın Başesgioğlu'dan o işareti aldık, Sayın Bedük'ten o işareti aldık, Refah Partisi Grubundan 
o işareti aldık...
OYA ARASLI (İçel) – Tamam efendim.
BAŞKAN – Sayın milletvekilleri, bugün, gündemde başka bir konu olmadığından, sözlü sorular ile gündemdeki kanun tasarı ve 
tekliflerini görüşmek için, 26 Haziran 1996 Çarşamba günü saat 15.00'te toplanmak üzere, birleşimi kapatıyorum.

Kapanma Saati: 16.08




B)  YAZILI SORULAR VE CEVAPLARI
1. – İstanbul Milletvekili  Mustafa Baş’ın, ÖSYM tarafından uygulanan çeşitli sınavlara katılanların sayısına ve elde edilen 
gelirlere ilişkin Başbakandan sorusu ve Millî Eğitim Bakanı Turhan Tayan’ın yazılı cevabı (7/518)
Türkiye Büyük Millet Meclisi Başkanlığına
Aşağıdaki sorularımın Başbakan Sayın Mesut Yılmaz tarafından yazılı olarak cevaplandırılmasına delaletlerinizi 
saygılarımla arz ederim.	26.3.1996
		Mustafa Baş
		İstanbul
1.  Öğrenci Seçme ve Yerleştirme Merkezi (ÖSYM) tarafından uygulanan öğrenci seçme, öğrenci seçme ve yerleştirme, KPYD 
sınavı AÖF ve kamu kesimi personel sınavlarına 1990-1991 yılından beri kaç kişi katıldı?
2.  Yıllara göre sınava katılan öğrencilerden öğrenci başına ne kadar ücret alındı ve toplamı ne kadardır?
3.  Bu yolla elde edilen toplam gelirden personel ve öteki giderler düşüldükten sonra ne kadar kâr elde edildi?
4.  Elde edilen net kâr nerelere ve ne maksatla harcandı?
5.  Sınav hizmetleri için şimdiye kadar hangi matbaalarla, hangi şartlarda ulaşıldı? Bu matbaaların tercihinde hangi yasal 
ölçüler uygulandı?
6.  1996 yılında kurumun uygulanacağı sınavlar için hangi matbaa ve şirketle, hangi şartname ile anlaşılmıştır?
	T.C.
	Millî Eğitim Bakanlığı
	Araştırma, Planlama ve Koordinasyon	24.6.1996
	Kurulu Başkanlığı
	Sayı : B.08.0.APK.0.03.01.00-022/1645
Konu : Soru Önergesi
Türkiye Büyük Millet Meclisi Başkanlığına
İlgi : a)  TBMMBaşkanlığının 8.4.1996 tarih ve A.01.0.GNS.0.10.00.02-/7518-1020/26444 sayılı yazısı (7/518-1020)
b)  Devlet Bakanlığının 25.4.1996 tarih ve B.02.00.12/2.02.485 sayılı yazısı (7/518)
İstanbul Milletvekili Sayın Mustafa Baş’ın Sayın Başbakanımıza yönelttiği yazılı soru önergesi incelenmiştir.
1.  Öğrenci Seçme, Öğrenci Seçme ve Yerleştirme, KPYD ve AÖF sınavlarına katılanların sayıları Ek-1’de verilmiştir.
2.  Sınava katılan adaylardan alınan ücretlere ilişkin bilgiler Ek-2’de yer almıştır.
3.  ÖSYM bir ticarî kuruluş olmadığı için kâr amacı söz konusu değildir.
4.  Elde edilen gelirlerden giderler düşülmekte, kalan miktar bir sonraki yıla aktarılmaktadır.
5.  ÖSYM ihaleleri 2886 sayılı Devlet İhale Kanununa ve bu kanuna tabi “Fonlar İhale Yönetmeliği”ne tabidir. Söz konusu 
ihaleler 17.4.1984 tarih ve 84/7958 sayılı Bakanlar Kurulu Kararında yer alan tip şartnamelere göre yapılmaktadır.
Bu günlü kadar ihaleler “Meteksan A.Ş.”, “Kızılkant A.Ş.”, “YÖK Döner Sermaye İşletme Müdürlüğü”, “Gazi Üniversitesi 
Döner Sermaye İşletme Müdürlüğü”, “Hacettepe Üniversitesi Vakfı” ve “ODTÜ Döner Sermaye İşletme Müdürlüğü”ne verilmiştir.
6.  ÖSYM tarafından 1996 yılında yapılan ihaleler hakkında bilgiler Ek-3’te belirtilmiştir.
Arz ederim.
		Turhan Tayan
		Millî Eğitim Bakanı
EK-1
SINAVLARA KATILAN ADAY SAYISI
YILLAR	ÖSS	ÖYS	KPDS			AÖF		KURUM
			Mayıs	Kasım	Ara.	Yılsonu	Bütünleme	(Doç-Tus Dahil)
1990	773 837	581 179	10 336	20 856	223 184	223 843	222 488	105 549
1991	739 809	607 835	30 897	25 168	249 756	250 589	244 318	126 410
1992	838 277	661 619	24 458	15 465	274 052	274 678	199 244	540 034
1993	1 088 393	784 761	20 770	14 370	732 479	346 744	237 875	119 459
1994	1 193 020	825 731	16 426	11 125	1 014 542	969 913	810 964	134 326
1995	1 265 103	894 567	11 336	11 877	918 360	985 631	810 964	126 024
1996	1 386 736	920 000*	12 133	12 000*	792 000*	792 000	680 000*	130 000*
	*  Değerler tahmini rakamlardır.
EK-2
ADAYLARDAN ALINAN SINAV ÜCRETİ (TL)
YILLAR	ÖSS	ÖYS	KPDS			AÖF				
	Mayıs	Kasım	Ara.	Yılsonu	Bütünleme
1990	20 000	20 000	25 000	45 000
1991	40 000	40 000	60 000	75 000	72 000	72 000	72 000	
1992	70 000	70 000	100 000	125 000	120 000	120 000	60 000	
1993	120 000	120 000	170 000	210 000	210 000*	*	105 000
1994	200 000	200 000	300 000	300 000	350 000*	*	175 000
1995	350 000	350 000	500 000	500 000	750 000	*	375 000
1996	500 000	500 000	750 000	750 000	750 000	*
*  1993 yılından itibaren ara ve yılsonu ücretleri birlikte alınmaya başlanmıştır.
EK-3
1996 YILINDA ÖSYM TARAFINDAN YAPILAN İHALELER
Sınav	TUS	KPDS	AÖF	ÖYS
Sınav Tarihleri	13/14 Nisan	5 Mayıs	23/24 Mart	23 Haziran
			1/2 Haziran
			7/8 Eylül
İhaleyi Alan Kurum	Meteksan	Meteksan	Kızılkanat	Meteksan
Aday Sayısı	14 000	12 000	2 264 000	920 000
İhale Bedeli (TL)	3 429 716 452	2 110 705 012	242 917 288 000	210 810 182 500
1996 ÖSS Sınavı 20/11/1995 Meteksan A.Ş.’ye 251 940 000 000 TL.
1 225 000 Aday üzerinden ihale edilmiştir.
2. – Erzurum Milletvekili Ömer Özyılmaz’ın, Başbakanlık ve bağlı kuruluşlarınca alınan otolara ilişkin Başbakandan sorusu 
ve Devlet Bakanı Ali Talip Özdemir’in yazılı cevabı (7/580)
Türkiye Büyük Millet Meclisi Başkanlığına
Aşağıdaki sorularımın Başbakan Sayın Mesut Yılmaz tarafından yazılı olarak cevaplandırılmasına delaletlerinizi 
saygılarımla arz ederim.	5.4.1996
		Ömer Özyılmaz
		Erzurum
Bilindiği gibi aşağıda belirtilen tarihler, 5 Nisan kararları çerçevesinde tasarruf tedbirlerinin uygulandığı tarihlerdir. Başta 
belediyeler olmak üzere, bütün kamu kurum ve kuruluşları bu tedbirlere büyük ölçüde uymaya çalışmışlardır. Başbakanlığın 
durumu ise merak konusudur. Bu cümleden olarak :
1.  5.4.1994 tarihinden, 6.3.1996 tarihine kadar Başbakanlık ve bağlı kuruluşlara makam aracı olarak ne kadar oto ve benzeri 
araç alınmıştır.
2.  Bu araçlara ne kadar meblağ (TL. olarak) ödenmiştir?
	T.C.
	Devlet Bakanlığı	24.6.1996
	Sayı : B.02.0.012/2.02.847
Türkiye Büyük Millet Meclisi Başkanlığına
İlgi : Türkiye Büyük Millet Meclisi Başkanlığının 11.4.1996 tarih ve A.01.0.GNS.0.10.00.02-/5780-1157/2986 sayılı yazısı.
Erzurum Milletvekili Sayın Ömer Özyılmaz’ın Başbakan’a tevcih ettiği ve tarafımdan cevaplandırılması tensip edilen 
“5.4.1994 tarihinden 6.3.1996 tarihine kadar Başbakanlık ve Bağlı Kuruluşlara alınan makam aracı ve benzeri araçların alımı”na 
ilişkin 7/580 esas nolu yazılı soru önergesi ile ilgili cevaplar aşağıda sunulmaktadır.
5.4.1994 tarihinden 6.3.1996 tarihine kadar Başbakanlıkta kullanılmak üzere, makam aracı satın alınmamıştır. 1994 Malî 
Yılı Bütçe Kanununa ekli (T) cetvelinde yeralan ve alınması kararlaştırılan (T-21/a) güvenlik önlemli binek otomobilin satın 
alınmasından, Tasarruf Tedbirleri Genelgesi gereğince sarfınazar edilmiştir.
Başbakanlığa bağlı kuruluşlara alınan araç ve ödenen tutarlar ise :
KAMU BANKALARI
1.  Ziraat Bankası
Genel Müdürlüğe, 1994 Yılı Yatırım Programında yayımlanan ve Başbakanlığın 7.12.1994 tarih ve 08273 sayılı yazıları ile 
uygun görülen 1 adet ambulans satın alınmış olup, bedeli 1 Milyar 518 milyon TL.’dir. (Karar Tarihi : 27.12.1994-1243)
Öte yandan, 1995 yılı Yatırım Programında yayımlanan ve Başbakanlığın 28.7.1995 tarih ve 05857 sayılı yazıları ile uygun 
görülen 20 adet zırhlı aracın ihalesi de yapılmıştır.
2.  Türkiye Halk Bankası
Halkbankasına, Başbakanlığın 1.5.1995 tarih ve 04084 sayılı Oluru ile Bankanın Vakfından 9 adet binek araç kiralanmış 
olup; bu araçlardan 6 adedi Başbakanlığın emrine verilmiş, 3 adedi ise Bankanın değişik ünitelerinden hizmet vermektedirler. Bu 
araçların bir yıllık kira bedelleri 6 975 000 000 TL.’dır.
Yine, Başbakanlığın 8.8.1995 tarih ve 05964 sayılı Oluru ile Finansal Kiralama Sistemi ile Halk Finansal Kiralama A.Ş.’den 21 
araç kiralanmış olup; bu araçlardan 1 adedi Başbakanlığın emrine verilmiştir. 20 adet araç ise; Bankanın rekabet gücünün 
artırılması, artan iş hacminin getirdiği yoğunluğun bir ölçüde azaltılması, para nakillerinin daha sağlıklı bir şekilde 
yürütülebilmesi amacıyla, Genel Müdürlük Birimleri ve Şubelerinde görevlendirilmişlerdir. Kiralanan 21 araca, aylık 2 178 000 000 
TL. ödenmekte olup, kira bedelleri 4 yılda itfa edilecektir.
3.  Emlak Bankası
Bankaca satın alınan binek araçları :
Marka	Miktar (Adet)	Tutar (TL.)	Karar Tarihi
Doğan SLX	5	1 355 500 000	6.6.1994
R-21Manager	2	1 495 356 925	13.9.1994
Renault-21 Concorde	2	2 323 826 458	14.2.1995
R-21 Manager	1	2 428 620 629	30.3.1995
Doğan SLX	3
R-21 Concorde	5	6 751 171 140	6.6.1995
R-Laguna	2	2 981 497 493	20.6.1995
R.-Laguna	2	3 305 892 998	26.10.1995
R-21 Concorde	4	5 016 414 794	24.4.1995
		25 658 280 437
4.  Vakıfbank
Banka; 325 şube, 80 ödeme bürosu, 10 change bürosu, 3 finans market şubesi ile hizmet vermekte olup, daha önceki yıllarda 
bankaya hizmet aracı alınmamıştır.
Ekonomik ömrünü dolduran 5 ve daha yaşlı araçların bakım ve onarım giderlerinin giderek artması nedeniyle; 147 araç 20 056 
296 650 TL.’ye satılmış ve 15.4.1994 - 6.3.1996 tarihleri arasında 92 736 352 150 TL.’lik 206 adet hizmet aracı satın alınmıştır.
1. Özelleştirme İdaresi Başkanlığı
12.7.1995 tarih ve 95/37 sayılı Yüksek Planlama Kurulu kararı ve 19.9.1995 tarih ve 059 sayılı Başbakanlık Oluru ile 1995 
yılında Devlet Malzeme Ofisinden Murat 131 Doğan SLX marka 4 adet binek tipi otomobil satın alınmıştır.
Satın alınan 4 adet otomobil için 1 983 252 000 TL. ödenmiştir.
2.  Devlet Planlama Teşkilatı Müsteşarlığı
Devlet Planlama Teşkilatı Müsteşarlığı hizmetlerinde kullanılan taşıtlardan 15 adedi 1994 yılında, 18 adedi ise 1995 yılı 
içerisinde ekonomik ömürlerini doldurmuş olup; yakıt giderleri ile bakım ve onarım giderleri normallerin üzerinde olduğu için, 
kurum bütçesine aşırı yük getirmesi sebebiyle “Kamu Kurum ve Kuruluşlarında bulunan binek ve station wagon cinsi taşıtlardan 
model yılı itibariyle on yaşını doldurmuş olanların tasfiye edilmesine dair” 1.4.1994 tarih ve 94/5373 sayılı Bakanlar Kurulu 
Kararı uyarınca Maliye Bakanlığına teslim edilmiştir.
Sözkonusu 33 taşıtın tasfiye edilmesini müteakip, gerek 237 sayılı Taşıt Kanununa göre yapılan makam hizmetleri ve gerekse 
diğer hizmetlerde meydana gelen aksaklıkların kısmen giderilmesini teminen, 10.10.1995 tarihinde Devlet Malzeme Ofisinden 10 
adet Doğan S hizmet taşıtı alınmış olup, 4 132 800 000 TL. ödenmiştir.
3.  Yüksek Denetleme Kurulu Başkanlığı
Başbakanlığın tasarruf tedbirleri ile ilgili 1994/4-13 sayılı Genelgesi gereği; yabancı menşeli olması nedeniyle, binek 
otosunun Maliye Bakanlığı kanalı ile satışı talimatlandırıldığından, Kurul Başkanlık Makamına tahsisli mercedes marka binek 
oto 1994 yılında satılmıştır.
5.2.1994 gün ve 21840 sayılı Resmi Gazetede yayınlanan 1994/4 sayılı Başbakanlık Genelgesinde “Kendilerine müstahsil araç 
tahsis edilecek makamlar” arasında gösterilen Yüksek Denetleme Kurulu Başkanlık Makamı için, yerli yapım bir binek otosuna 
ihtiyaç ve zaruret bulunduğundan; Başbakanlıktan müsaade talebinde bulunulmuş ve bu talep olumlu karşılanmıştır.
Yapılan piyasa araştırmaları sonucunda; gerek kalite gerekse fiyat yönünden yerli yapım Renault 21 marka binek otosu alınmış 
ve 1 165 887 120 TL. ödenmiştir.
Bilgilerinize saygılarımla arz ederim.
		Ali Talip Özdemir
		Devlet Bakanı
3. –  Diyarbakır Milletvekili Sacit Günbey’in Ruslar tarafından esir alınan iki Türk gazetesine ilişkin sorusu ve Dışişleri 
Bakanı Emre Gönensay’ın yazılı cevabı (7/705)
Türkiye Büyük Millet Meclisi Başkanlığına
Aşağıdaki sorumun Dışişleri Bakanı Sayın Emre Gönensay tarafından yazılı olarak cevaplandırılmasına delaletlerinizi arz 
ederim.
Saygılarımla.
		Prof. Dr. Sacit Günbey
		Diyarbakır
Çeçenistan’daki Rus zulmünü görüntülemek üzere Çeçenistan’a giden ve orada Ruslar tarafından 2 Kasım 1995 tarihinden beri 
esir alınarak K.G.B. Merkezinde bekletilen Selam Gazetesi Yazı İşleri Müdürü Mehmet Ali Tekin ile Talip Özçelik’in kurtarılması 
konusunda Dışişleri Bakanlığımızın herhangi bir girişimi olmuş mudur? Olmuşsa girişimler konusunda bilgi verilmesini istirham 
ediyorum.
	T.C.
	Dışişleri Bakanlığı
Konsolosluk, Hukuk ve Emlak	13.6.1996
	Genel Müdürlüğü
	Sayı : KOGY-II/2961-7213
Konu : Yazılı soru önergesine cevap
Türkiye Büyük Millet Meclisi Başkanlığına
İlgi : TBMM Genel Sekreterliğinin 15 Mayıs 1996 tarihli ve KAN.KAR.MD.A.01.0.GNS. 0.10.00.02.1812 sayılı yazısı.
Bakanlığım tarafından cevaplandırılmak üzere ilgide kayıtlı yazı ekinde gönderilen, Diyarbakır Milletvekili Sayın Prof. Dr. 
Sacit Günbey’in soru önergesine cevap teşkil eden metin ilişikte takdim kılınmaktadır.
Saygılarımla arz ederim.
		Prof. Dr. Emre Gönensay
		Dışişleri Bakanı
Soru : Çeçenistan’daki Rus zulmünü görüntülemek üzere Çeçenistan’a giden ve orada Ruslar tarafından 2 Kasım 1995 
tarihinden beri esir alınarak K.G.B. Merkezinde bekletilen Selam Gazetesi Yazı İşleri Müdürü Mehmet Ali Tekin ile Talip 
Özçelik’in kurtarılması konusunda Dışişleri Bakanlığımızın herhangi bir girişimi olmuş mudur? Olmuşsa girişimler konusunda 
bilgi verilmesini istirham ediyorum.
Cevap : İstanbul’da yayınlanan “Selam” gazetesinin muhabirleri Talip Özçelik ile Mehmet Tekin 2 Kasım 1995 tarihinde 
Azerbaycan-RF sınırını yasadışı yollardan geçtikleri iddiasıyla Rus makamlarınca Dağıstan’da tutuklanmışlardır. Girişimimiz 
üzerine RF Dışişleri Bakanlığı Moskova Büyükelçiliğimize, adıgeçenler hakkında yürütülen soruşturma sonucunda 14 Kasım 1995 
tarihinde Dağıstan’da Ağır Ceza Mahkemesinde dava açıldığını, sözkonusu kişilerin Rusya’nın güvenliğine tehdit oluşturabilecek 
faaliyetlerde bulunduğu şeklinde bir iddiaları olmadığını bildirmiştir. Moskova Büyükelçiliğimizin çeşitli girişimlerine rağmen 
davanın safahati hakkında bir bilgi alınamamıştır.
Diğer taraftan Uluslararası Basın Enstitüsü (IPI) 24 Ocak 1996 tarihinde Başkan Yeltsin’e bir mektup göndererek Talip Özçelik 
ve Mehmet Tekin’in tutuklanmalarını kınamış ve adıgeçenlerin derhal serbest bırakılmalarını istemiştir. IPI bu gazetecilerin 
tutuklanmalarının, “bilgi ve düşüncelerin medya tarafından sınırlar dikkate alınmaksızın araştırılması, elde edilmesi ve iletilmesi 
hakkı”nı garanti eden BMİnsan Hakları Evrensel Beyannamesinin ihlali olduğunu belirtmektedir.
Hazırlık tahkikatının çok uzaması üzerine keyfiyet gerek Moskova Büyükelçiliğimizce RF Dışişleri nezdinde, gerekse 
Bakanlığımızca Ankara’daki RF Büyükelçiliği nezdinde müteaddit girişimler ile protesto edilerek, sadece gazetecilik görevlerini 
yapmak isteyen bu kişilerin biran önce yargılanarak serbest bırakılması istenmiştir.
Bunun üzerine, son olarak RF makamlarınca Moskova Büyükelçiliğimize gönderilen 29 Şubat ve 14 Mart 1996 tarihli Notalarda, 
gazetecilerimiz hakkında Rus Ceza Yasasının 83 üncü maddesi ile Gümrük Yasasının 169 uncu maddesi uyarınca ceza davası 
açıldığı, dava ile ilgili tahkikatın devam etmekte olduğu, vatandaşlarımız için önleyici tedbir olarak hapis cezasının uygun 
görüldüğü, ayrıca adıgeçenlerin serbest bırakılmaları için Büyükelçiliğimizce yapılan talebin mesnetsiz olduğu bildirilmiştir.
Rus Ceza Yasasının 83 üncü maddesi, izinsiz olarak RF topraklarına girmeye ilişkin suçları düzenlemekte olup 2 yıldan 5 yıla 
kadar hapis, Gümrük Yasasının 169 uncu maddesi ise deklare edilmeden Rusya’ya sokulan mallarla ilgili olup keza 5 yıla kadar 
hapis ve mal varlığına el konulmasını öngörmektedir.
Öte yandan, İzvestia gazetesinde yayınlanan bir yazıda RF Gazetecileri Koruma Komitesinin Başkan Yeltsin’e göndermiş 
olduğu bir mektupta, Rus makamlarınca tutuklanan Türk gazetecilerin biran önce serbest bırakılmasını istediği belirtilmiştir.
Rusya Federasyonunu ziyaret eden Devlet Bakanımız Sayın Ali Talip Özdemir, 9 Nisan 1996 tarihinde RF Devlet Basın 
Komitesi Başkanı I. Laptev’le yaptığı görüşmede, adıgeçen gazetecilerin mühasıran gazetecilik görevlerini yerine getirmek üzere 
RF topraklarına girdiklerini vurgulamış, bu gazetecilerin serbest bırakılması için Devlet Basın Komitesi Başkanının şahsî ilgisini 
talep etmiştir. Laptev, konu ile ilgilenmeyi vadetmiş ve Büyükelçiliğimizin bu konuda Rus Dışişleri ile yaptığı yazışmaların 
örneklerinin kendisine ulaştırılmasını rica etmiştir. Sözkonusu yazışma örnekleri adıgeçene iletilmiştir.
17 Nisan 1996 günü Moskova Büyükelçiliğimizle temasa geçen RF Dışişleri yetkilisi, gazetecilerimizin mahkeme tarafından 
üçer yıl hapis cezasına çarptırıldıklarını şifahen bildirmiştir.
Son olarak 24-25 Nisan 1996 tarihlerinde Moskova’da yapılan Türkiye-Rusya Federasyonu Konsolosluk Görüşmeleri sırasında 
Heyet Başkanımız tarafından, Türkiye’nin Rusya Kanunlarının ihlal edilmesini onaylamadığı, ancak gazetecilik mesleğinin sınır 
tanımadığı ve özellikle Batılı ülkelerin gazetecilerine haber almaları konusunda sağlanan kolaylıklardan yararlanamayan Türk 
gazetecilerinin yapmış oldukları bu harekette kötü niyet aranmaması gerektiği belirtilerek, hassas bir zemine oturmuş bulunan siyasî 
ilişkilerimizde yersiz sorunlara neden olabilecek kararlardan kaçınılması ve bu vatandaşlarımıza yönelik davranışın işledikleri 
kusurla orantılı olması gerektiği dile getirilmiş, vatandaşlarımızın bir şekilde geri gönderilmelerini veya hükümlü transferlerine 
tabi tutularak Türkiye’ye iade edilmelerini beklediğimiz vurgulanmıştır.
Konu Bakanlığımızca yakından takip edilmektedir.
4. –  Nevşehir Milletvekili Mehmet Elkatmış’ın, bazı ilçelerin belediye başkanları hakkında herhangi bir suç ihbarının 
bulunup bulunmadığına ilişkin sorusu ve İçişleri Bakanı Ülkü Güney’in yazılı cevabı (7/712)
Türkiye Büyük Millet Meclisi Başkanlığına
Aşağıdaki sorularımın Sayın İçişleri Bakanı tarafından yazılı olarak cevaplandırılmasını saygı ile arz ederim.	
	22.4.1996
		Mehmet Elkatmış
		Nevşehir
Sorular :
1.  Tokat İli Sulusaray, Güzelbeyli, Çamlıbel ve Pazar, Tekirdağ İli Velimeşe, İzmir İli Balçova, Kayseri İli Pınarbaşı 
İlçesi Pazarören, Melikgazi İlçesi Gesi, İçel İli Gülnar İlçesi Kushan ve Erdemli İlçesi Kızkalesi, Yozgat İli Şefaatli İlçesi 
Sarıkent, Paşaköy, Amasya İli Taşova İlçesi Akınoğlu, Zonguldak İli Yenice, Ankara İli Kalecik ve Bağlum ile Çubuk İlçesi 
Sirkeli, Erzincan İli Çayırlı Belediyeleri veya Belediye Başkanları hakkında herhangi bir suç ihbarı oldu mu?
2.  Yine bu belediyelerin başkanları veya görevlileri hakkında herhangi bir soruşturma başlatıldı mı?
3.  Başlatıldı ise neticesi ne oldu?
	T.C.
	İçişleri Bakanlığı
	Mahallî İdareler Genel Müdürlüğü	24.6.1996
	Sayı : B050MAH0650002/(80-84)96-80 533
Konu : Nevşehir Milletvekili Sayın Mehmet Elkatmış’ın
Yazılı Soru Önergesi
Türkiye Büyük Millet Meclisi Başkanlığına
İlgi : a)  TBMMBaşkanlığının 15.5.1996 tarih ve A.01.0.GNS.0.10.00.02-1816  sayılı yazısı.
İlgi yazı ekinde alınan ve tarafımdan cevaplandırılması istenilen; Nevşehir Milletvekili Mehmet Elkatmış’ın “Bazı belediye 
başkanları hakkında soruşturma olup olmadığına ilişkin” yazılı soru önergesine cevap teşkil edecek bilgiler aşağıya çıkarılmıştır 
:
Önergede sözü edilen; 
– Amasya-Akınoğlu,
– Ankara-Bağlum, Kalecik,
– Kayseri-Gesi,
– Erzincan-Çayırlı,
– İçel-Kızkalesi, Kuskan, Gülnar,
– Yozgat-Paşaköy, Sarıkent,
– Tekirdağ-Velimeşe,
– Tokat-Pazar, Sulusaray, Çamlıbel,
– İzmir-Balçova,
– Karabük-Yenice,
Belediye başkanları hakkında Bakanlığıma intikal eden ihbar ve şikâyetler üzerine, çeşitli tarihlerde alınan Onaylarla 
soruşturma açılmıştır.
Soruşturmalardan bazıları halen devam etmektedir. Soruşturmaları sona erenler hakkında düzenlenen rapor ve fezlekelerden 
bazıları idarî yargıya, bazıları adlî yargıya intikal ettirilmiştir.
İdarî ve adlî yargı mercilerinin vereceği kararlar doğrultusunda gereğinin yapılacağı muhakkaktır.
Bilgilerinize arz ederim.
		Doç. Dr. Ülkü Güney
		İçişleri Bakanı
5.  – Nevşehir Milletvekili Mehmet Elkatmış’ın, bazı ilçe belediye başkanlıklarına seçilen kişilerin sonradan parti değiştirip 
değiştirmediklerine ilişkin sorusu ve İçişleri Bakanı Ülkü Güney’in yazılı cevabı (7/713)
Türkiye Büyük Millet Meclisi Başkanlığına
Aşağıdaki sorularımın Sayın İçişleri Bakanı tarafından yazılı olarak cevaplandırılması için gereğini saygı ile arz ederim.
	22.4.1996
		Mehmet Elkatmış
		Nevşehir
Sorular :
1.  Tokat İli Sulusaray, Güzelbeyli, Çamlıbel ve Pazar, Tekirdağ İli Velimeşe, İzmir İli Balçova, Kayseri İli Pınarbaşı 
İlçesi Pazarören, Melikgazi İlçesi Gesi, İçel İli Gülnar İlçesi Kushan ve Erdemli İlçesi Kızkalesi, Yozgat İli Şefaatli İlçesi 
Sarıkent, Paşaköy, Amasya İli Taşova İlçesi Akınoğlu, Zonguldak İli Yenice, Ankara İli Kalecik ve Bağlum ile Çubuk İlçesi 
Sirkeli, Erzincan İli Çayırlı Belediye Başkanları 27 Mart 1994 seçimlerinde hangi siyasî partilerden Belediye Başkanı seçildiler-
2.  Bu Belediye Başkanları seçildikten sonra partilerini değiştirler mi? Değiştirdilerse hangi partilere geçtiler?
	T.C.
	İçişleri Bakanlığı
	Mahallî İdareler Genel Müdürlüğü	24.6.1996
	Sayı : B050MAH0650002/(80-84)96-80 535
Konu : Nevşehir Milletvekili Sayın Mehmet Elkatmış’ın
Yazılı Soru Önergesi
Türkiye Büyük Millet Meclisi Başkanlığına
İlgi : a)  TBMMBaşkanlığının 15.5.1996 tarih ve A.01.0.GNS.0.10.00.02-7/713-1521-1816 sayılı yazısı.
İlgi yazı ekinde alınan ve tarafımdan cevaplandırılması istenilen; Nevşehir Milletvekili Mehmet Elkatmış’ın “Bazı belediye 
başkanlarının parti değiştirmediğine ilişkin” yazılı soru önergesine cevap teşkil edecek bilgiler liste halinde ekte sunulmuştur.
Bilgilerinize arz ederim.
		Doç. Dr. Ülkü Güney
		İçişleri Bakanı
BELEDİYE BAŞKANLARI LİSTESİ
			27.3.1994’de
		Bl. Bşk.	Seçildiği	Yeni Geçtiği
İli           	Belediyesi    	Adı-Soyadı             	Siyasi Parti	Siyasi Parti
Tokat	Sulusaray	Şahin HASGÜL	ANAP	–
     ”	Güzelbeyli	Ali ALTIPARMAK	ANAP	–
     ”	Çamlıbel	Kadir ER	DYP	–
     ”	Pazar	Adnan ÖZMEN	ANAP	–
Tekirdağ	Velimeşe	Mustafa ARSLAN	DYP	–
İzmir	Balçova	Mustafa ŞENTÜRK	ANAP	–
Kayseri	Pazarören	M. Kemal ÖZHAN	RP	–
      ”	Gesi	Ömer SAĞIROĞLU	DYP	–
İçel	Kuskan	Abdullah DİK	DYP	–
     ”	Kızkalesi	Mehmet KALE	DYP	–
Yozgat	Sarıkent	Nadir ERTUĞRUL	DYP	–
    ”	Paşaköy	Mehmet KELEŞ	DYP	–
Amasya	Akınoğlu	Hüseyin AYTAÇ	ANAP	MHP
Karabük	Yenice	Erol YİRMİBEŞ	DYP	–
Ankara	Kalecik	Ömer ÇETİNKAYA	ANAP	DYP
    ”	Bağlum	Hamza DAĞDEVİREN	DYP	–
    ”	Sirkeli	Ali DEMİREL	DYP	–
Erzincan	Çayırlı	Nihat ALPTEKİN	ANAP	–

6. – Elazığ Milletvekili Ahmet Cemil Tunç’un, Bakanlık bünyesindeki hizmet araçlarına ilişkin sorusu ve İçişleri Bakanı Ülkü 
Güney’in yazılı cevabı (7/737)
Türkiye Büyük Millet Meclisi Başkanlığına
Aşagıdaki sorularımın İçişleri Bakanı Sayın Ülkü Güney tarafından yazılı olarak cevaplandırılmasını saygılarımla arz 
ederim.
	Ahmet Cemil Tunç
	Elazığ
Sorular :
1.  Bakanlığınız bünyesinde her mesai günü kaç kişi veya makam için makam otosu trafiğe çıkmaktadır?
2.   Bakanlık ve bağlı kuruluşlar bünyesinde toplam ne kadar hizmet aracı mevcuttur?
	T.C.
	İçişleri Bakanlığı
	Mahallî İdareler Genel Müdürlüğü	
	Sayı : B050İMİ0000010/34
Türkiye Büyük Millet Meclisi Başkanlığına
İlgi : 14 Haziran 1996 gün ve Kan.Kar.D.Bşk. A.01.0.GNS.0.10.00.02-2322 sayılı yazınız.
Elazığ Milletvekili Ahmet Cemil Tunç tarafından TBMM Başkanlığına sunulan ve tarafımdan yazılı olarak 
cevaplandırılması istenilen 7/737-1568/4176 sayılı soru önergesinin cevabı aşağıya çıkarılmıştır.
1.  Başbakanlığın 1994/18 ve 1994/32 sayılı genelgelerinde ve 237 sayılı Taşıt Kanununun ilgili maddesinde sayılan 
makamlar için her mesai günü 25 adet aracımız trafiğe çıkmaktadır.
2.  Yine ilgili genelge ve kanun çerçevesinde Bakanlığımız merkez birimlerinin (Emniyet  Gn. Md., Jan. Gn. Kom., Sahil Güv. 
Kom. hariç) resmi hizmetlerinin yürütülmesi bakımından genelge ve kanunlarda belirtilen prensiplere uyulmak suretiyle hizmet 
verilmekte olup, hizmet araç sayısı, servis ve binek araçlar dahil olmak üzere toplam 39 adet aracımız mevcuttur.
İlgi yazınıza istinaden bilgilerinize arz ederim.
		Doç. Dr. Ülkü Güney
		İçişleri Bakanı
7.  – Sıvas Milletvekili Temel Karamollaoğlu’nun, Bergama Ovacık Altın Madeni İşletmesinin çevre halkı sağlığı üzerindeki 
etkileri konusunda bir araştırma yapılıp yapılmadığına ilişkin sorusu ve Çevre Bakanı Mustafa Rüştü Taşar’ın yazılı cevabı 
(7/751)
Türkiye Büyük Millet Meclisi Başkanlığına
Aşağıdaki sorularımın Çevre Bakanı Sayın Mustafa Taşar tarafından yazılı olarak cevaplandırılması hususunda 
delaletlerinizi saygılarımla arz ve talep ederim	7.5.1996
		Temel Karamollaoğlu
		Sıvas
Bergama Ovacık Altın Madeni İşletmesi konusunda Bergama Belediye Başkanı Sefa Taşkın, bölgedeki köy muhtarları, 9 
Eylül Üniversitesi Tıp Fakültesi Halk Sağlığı, Ege Üniversitesi Halk Sağlığı ve İzmir Tabib Odasındaki bilim adamlarının ileri 
sürdüğü siyanürlü altın maden işletmesinin çevre halkı sağlığı üzerindeki muhtemel menfî etkilerinin ne olduğu konusunda bir 
araştırma yapılmış mıdır? Yapıldı ise neticesi nedir? Yapılmadı ise böyle bir araştırmanın yapılması düşünülmekte midir? Ve 
yapılan iddiaların ciddiyetinin tetkik edilip edilmediğine yönelik ne tür çalışmalar yapılmıştır?
	T.C.
	Çevre Bakanlığı
	Çevresel Etki Değerlendirilmesi ve	19.6.1996
	Planlama Genel Müdürlüğü
	Sayı : B.19.0.ÇED.0.12.00.03/00680-1014-3818
Konu : Ovacık Altın Madeni
Türkiye Büyük Millet Meclisi Başkanlığı
Genel Sekreterliğine
(Kanunlar ve Kararlar Daire Başkanlığı
İlgi : 15.5.1996 tarih ve A.01.0.GNS.0.10.00.02-7/751-1628/4429   sayılı yazınız.
İlgide kayıtlı yazınızda, Sıvas Milletvekili Sayın Temel Karamollaoğlu’nun, Bergama Ovacık Altın Madeni İşletmesinin 
çevre halk sağlığı üzerindeki etkileri konusunda bir araştırma yapılıp yapılmadığına ilişkin, yazınız ekinde gönderilen yazılı 
soru önergesine Millet Meclisi İçtüzüğünün 96 ncı maddesi gereğince cevap verilmesi talep edilmektedir.
Çevre değerlerinin korunması ve geliştirilmesi için kurulan Bakanlığımın, Bergama dahil ülkemizin hiçbir köşesinde çevre 
kirliliği yaşanmasına ve halk sağlığının tehdit edilmesine müsaade etmesi mümkün değildir. Ancak, gelişmekte olan ülkemizde, 
ekonomik kararlarla, ekolojik kararların entegrasyonu büyük önem arzetmekte olup, hızla artan nüfusumuzun sürekli ve dengeli 
kalkınabilmesi için yeraltı ve yerüstü kaynaklarımızın en akılcı bir şekilde ekonomiye kazanmasının gereği de ortadadır.
Brezilya’nın Rio De Janerio kentinde 3-14 Haziran 1992 tarihinde yapılan “Çevre ve Kalkınma” Konferansında görüşülen 
konular arasında “Yoksullukla Mücadele” ve “Yaşam Koşullarının İyileştirilmesi ve İnsan Sağlığı” konuları önemli bir gündem 
maddesi olarak yer almıştır. “Hayat standartlarındaki eşitsizliklerin azaltılması ve insanların çoğunluğunun ihtiyaçlarının daha iyi 
karşılanabilmesi amacıyla sürekli ve dengeli kalkınmanın vazgeçilmez ihtiyacı olan yoksulluğun giderilmesinde tüm devletler ve 
insanlar işbirliği yapacaklardır” ilkesi zirveye katılan tüm ülkeler tarafından benimsenmiştir. Çevrenin ekonomiye, ekonominin de 
çevreye feda edilmemesi Bakanlığımca benimsenen ana ilkelerden birisidir.
 Bakanlığımca benimsenen ilkeler doğrultusunda, Bergama Ovacık Altın Madeni ile ilgili olarak yapılan çalışmalarda, çevre 
ve sağlık bir arada ele alınmış, bu çerçevede faaliyetin inşaat, işletme ve işletme sonrası dönemlerde olabilecek etkilerinin detaylı 
olarak incelenmesi sırasında Sağlık Bakanlığı ile görüşmeler yapılarak, alınması gereken önlemler belirlenmiştir.
Bu çerçevede, Eurogold Madencilik A.Ş. tarafından kabul edilen taahhütnamede; siyanür ve ağır metaller kimyasal arıtma 
prosesine tabi tutularak, Devlet Su İşleri Genel Müdürlüğü tarafından projesi onaylanmış, % 100 geçirimsizlik hedeflenen atık 
barajında bertaraf edilecektir. Atıkların bertarafı konusunda seçilen bu sistemde, alıcı ortama deşarj sözkonusu olmamaktadır.
Ayrıca, siyanür liç işlemi sırasında ve barajda, oluşabilecek hidrojensiyanür gazının, kapalı ortamlarda Uluslararası Çalışma 
Örgütü (ILO) standartı olan 10 ppm, atık barajı kreti üzerinde 5 ppm ve sağlık koruma bantı sınırında 1 ppm’i geçmemesi için 
gerekli tedbirler alınacak, gaz dedektörleri ile sistemler sürekli izlenecektir.
Madencilik sırasında oluşacak toz ve gürültü değerlerinin ilgili mevzuat sınır değerlerini geçmemesi için gerekli önlemler 
aldırılmıştır.
Bütün tedbirlerin uygulanabilmesi amacıyla, İzmir Valiliği koordinatörlüğü ve başkanlığında, Çevre İl Müdürlüğü, Sağlık İl 
Müdürlüğü, DSİ 2 nci Bölge Müdürlüğü, Orman Bölge Müdürlüğü, Tarım İl Müdürlüğü, Köy Hizmetleri 16 ncı Bölge Müdürlüğü, 
Meteoroloji Bölge Müdürlüğü, ve MTA Ege Bölge Müdürlüğü temsilcilerinden oluşan bir İzleme ve Denetleme Komisyonu 
oluşturulmuş ve çalışmalarına başlamıştır.
Bu tedbirlerin dışında bahsigeçen taahhütnamede, insan sağlığı ön planda tutularak, Sağlık Bakanlığı tarafından periyodik 
olarak işletme öncesi, işletme sırası ve sonrasında Ovacık, Çamköy ve Narlıca köylerinde yaşayan insanlar sağlık taramasından 
geçirilecektir. Bununla birlikte sözkonusu firma yöre halkını kamuya mesul sigorta yaptıracaktır. Bu sigorta madencilik faaliyetleri 
sonucu ortaya çıkabilecek sağlık problemlerini de kapsamaktadır.
Ayrıca, ülkemizde hak sağlığı konusunda sorumlu ve yetkili olan Sağlık Bakanlığı, sözkonusu altın madeni için emisyon ön 
izni ve tesis iznini vermiş bulunmaktadır.
Ülkemizin kalkınması, çevre değerlerinin korunması ve halkımızın sağlığı ve güvenliği bir arada titizlikle değerlendirilerek 
anılan altın madeni ile ilgili, yöre halkı ile çevreye zarar gelmesini önleyecek bütün teknik tedbirler ile ilgili taahhütname alınmış ve 
gerekli izleme ve denetlemenin altyapısı da oluşturularak 19.10.1994 tarihinde olumlu görüş verilmiştir.
Bununla birlikte göreve geldiğim zaman, Bergama halkına verdiğim söz gereği yöreye inceleme ve denetleme gezisinde de 
ayrıca çıkacağım hususunu bilgilerinize arz ederim.
		Mustafa R. Taşar
		Çevre Bakanı
8. – Sıvas Milletvekili Abdullatif Şener’in, Sıvas İline 1996 yılında ayrılan yatırım ödenek miktarlarına ilişkin sorusu ve 
Devlet Bakanı Abdulkadir Aksu’nun yazılı cevabı (7/768)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Abdulkadir Aksu tarafından yazılı olarak cevaplandırılmasının teminini 
saygılarımla arz ederim.
		Doç. Dr. Abdullatif Şener
		Sıvas
Sorular :
1.  Bakanlığınızın 1996 Malî Yılı Bütçe Yatırım ödenekleri ne kadardır?
2.  1996 yılında Sıvas İline ayrılan yatırım ödenekleri, Genel, Katma ve Bakanlığınızla ilgili özerk bütçeli daireler ve 
yatırımlar -projeler itibariyle- ne kadardır?
3.  Ayrılan ödenekler çerçevesinde Sıvas’taki mevcut yatırımların ne zaman tamamlanması öngörülmektedir?
	T.C.
	Devlet Bakanlığı	24.6.1996
	Sayı : B.02.0.004/0678
Türkiye Büyük Millet Meclisi Başkanlığına
İlgi : a) 23.5.1996 gün ve  A.01.0.GNS.0.10.00.02-7/768-1653/4498 ve 21.6.1996 gün ve aynı   sayılı yazınız.
Sıvas Milletvekili Doç. Dr. Abdullatif Şener tarafından şahsıma tevcih edilen 7/768 esas nolu yazılı soru önergesinde yer alan 
soruların cevapları Bakanlığıma bağlı kuruluşlar itibariyle aşağıda belirtilmiştir.
a)  Türkiye Atom Enerjisi Kurumu Başkanlığının 1996 Malî Yılı Bütçe Yatırım ödeneği 238 000 Milyar TL. (%5 kesintili 226 
000 Milyar TL.) olup, 1996 yılında Sıvas İline ayrılan yatırım ödeneği bulunmamaktadır.
b)  1996 Yılı Yatırım Programında yeralan Sıvas yatırımları projeler bazında ve öngörülen bitiş tarihleri itibariyle aşağıda 
gösterilmiştir.
Bilgilerinize arz ederim.
		Abdulkadir Aksu
		Devlet Bakanı
Soru : 1 Bakanlığınızın 1996 Malî Yılı Bütçe Yatırım ödenekleri ne kadardır?
Cevap 1 : Bakanlığıma bağlı GAP Bölge Kalkınma İdaresinin yıllık bütçesi Kuruluş Yasası gereği Toplu Konut ve Kamu 
Ortaklığı Fonlarından sağlanmaktadır. GAP Yüksek Kurulu tarafından kabul edilen ve Bakanlar Kurulu tarafından onaylanmış 
olan 1996 yılı GAP İdaresi Bütçesi 2 365 Milyar TL.’dir. Hazine Müsteşarlığı tarafından Kamu Ortaklığı Fonu hesabından GAP 
İdaresine bildirilen ilk tahsis 500 Milyar TL.’dir. Daha sonra Türkiye Büyük Millet Meclisi Bütçe Komisyonu tarafından GAP 
İdaresine 1 000 Milyar TL. ek tahsis yapılmıştır.
Adıyaman, Batman, Diyarbakır, Gaziantep, Kilis, Mardin, Siirt, Şanlıurfa ve Şırnak illerinde uygulanmakta olan Güneydoğu 
Anadolu Projesi çerçevesinde yürütülen kamu yatırımları 1996 yılı ödeneği, mahallî idareler yatırımları hariç diğer kaynaklardan, 
35.9 trilyon TL.’dir.
Soru 2 : 1996 yılında Sıvas İline ayrılan yatırım ödenekleri, Genel, Katma ve özerk bütçeli daireler ve yatırımlar -projeler 
itibariyle- ne kadardır?
Soru 3 : Ayrılan ödenekler çerçevesinde Sıvas’taki mevcut yatırımların ne zaman tamamlanması öngörülmektedir?
Cevap 2 ve 3 : 1996 Yılı Yatırım Programında yer alan Sıvas İli yatırımları projeler bazında ve öngörülen bitiş tarihleri 
itibariyle aşağıda gösterilmiştir.
Not : Yazılı soruyla ilgili tablolar dosyasındadır.
9. – SıvasMilletvekili Abdullatif Şener'in, Sıvas İline 1996 yılında ayrılan yatırım ödenek miktarlarına ilişkin DevletBakanı 
Ünal Erkan'dan sorusu ve DevletBakanı Ayfer Yılmaz'ın yazılı cevabı (7/772)
Türkiye BüyükMilletMeclisi Başkanlığına
Aşağıdaki sorularımın DevletBakanı Sayın Ünal Erkan tarafından yazılı olarak cevaplandırılmasının teminini saygılarımla 
arz ederim.
		Doç. Dr. Abdullatif Şener
		Sıvas
Sorular :
1. Bakanlığınızın 1996 malî yılı bütçe yatırım ödenekleri ne kadardır?
2. 1996 yılında Sıvas İline ayrılan yatırım ödenekleri, genel, katma ve bakanlığınızla ilgili özerk bütçeli daireler ve 
yatırımlar -projeler itibariyle- ne kadardır?
3. Ayrılan ödenekler çerçevesinde Sıvas'taki mevcut yatırımların ne zaman tamamlanması öngörülmektedir?
	T.C.
	Başbakanlık	20.6.1996
	Toplu Konut İdaresi Başkanlığı
	Sayı : 6313-3764
Türkiye BüyükMilletMeclisi Başkanlığı Genel Sekreterliği
Kanunlar ve Kararlar Dairesi Başkanlığına
İlgi : 23.5.1996 tarih ve A.01.0.GNS.0.10.00.02-7/772-1657/4502 sayılı yazı ve ekleri.
SıvasMilletvekili Abdullatif Şener tarafından verilen yazılı soru önergesinin, Toplu Konut İdaresi Başkanlığını ilgilendiren 
kısmına ait cevaplar ekte sunulmuştur.
Bilgilerinize arz ederim.
		Ayfer Yılmaz
		Devlet Bakanı
Soru Önergesi Cevapları
1. 1996 yılı Toplu Konut Fonu bütçesinde, idare mülkiyetindeki arsalar üzerindeki konut inşaat yatırımları için 4 230 milyar 
TL., ödenecek konut kredileri için de 11 188 milyar TL. olmak üzere toplam 15 418 milyar TL. ayrılmıştır.
2.1. Sıvas'ın Şarkışla İlçesi Gültekin mahallesinde 1994 yılında başlatılan 508 konutluk toplu konut projesi devam etmekte 
olup, 1996 yılı sonunda 444 konutun inşaatı tamamlanmış olacaktır. Mayıs 1996 sonu itibariyle 156.9 milyar TL. konut kredisi 
kullandırılmış olup, 128 milyar TL. daha kullandırılacaktır.Bu proje için ayrıca 3.7 milyar TL. Teknik Hizmetler Kredisi 
kullandırılmıştır.
2.2 Sıvas Yeniçubuk Belediyesi sınırları içinde toplu konut alanı ilan edilen bölgede yer alan 704 konutluk projeye uygunluk 
belgesi verilmiş olup, 23 milyar TL. Teknik Hizmetler Kredisi açılmıştır. % 25 seviyeye geldiğinde ortalama 100 m2 konut için 500 
milyon TL. konut kredisi açılacaktır.
2.3. 1996 mayıs sonu itibariyle Sıvas'ta 198 kooperatife 8 913 konut için 173 milyar TL. kredi açılmış olup, 8 323 konutun 
inşaatı tamamlanmıştır. 1996 yılında açılacak tahmini kredi miktarı 93.5 milyar TL., ödenecek kredi miktarı ise 38 milyar TL.'dır.
10. – Sıvas Milletvekili Abdullatif Şener'in, Sıvas İline 1996 yılında ayrılan yatırım ödenek miktarlarına ilişkin sorusu ve 
Enerji ve Tabiî Kaynaklar Bakanı H. Hüsnü Doğan'ın yazılı cevabı (7/774)
Türkiye Büyük MilletMeclisi Başkanlığına
Aşağıdaki sorularımın Enerji ve Tabiî KaynaklarBakanı Sayın Hüsnü Doğan tarafından yazılı olarak cevaplandırılmasının 
teminini saygılarımla arz ederim.
		Doç. Dr. Abdullatif Şener
		Sıvas
Sorular :
1. Bakanlığınızın 1996 malî yılı bütçe yatırım ödenekleri ne kadardır?
2. 1996 yılında Sıvas İline ayrılan yatırım ödenekleri, genel katma ve bakanlığınızla ilgili özerk bütçeli daireler ve 
yatırımlar -projeler itibariyle- ne kadardır?
3. Ayrılan ödenekler çerçevesinde Sıvas'taki mevcut yatırımların ne zaman tamamlanması öngörülmektedir?
	T.C.
	Enerji ve Tabiî Kaynaklar Bakanlığı	24.6.1996
	Araştırma, Planlama ve Koordinasyon
	Kurulu Başkanlığı
	Sayı : B.15.0.APK.0.23-300-793/10515
Konu : Yazılı Soru Önergesi.
Türkiye Büyük MilletMeclisi Başkanlığına
İlgi : T.B.M.M. Başkanlığının 23.5.1996 tarih ve A.01.0.GNS.0.10.00.02-7.774-4504/1659 sayılı yazısı.
Sıvas Milletvekili Sayın Abdullatif Şener'in tarafıma tevcih ettiği 7/774 esas sayılı yazılı soru önergesi ile ilgili bilgiler 
hazırlanarak ekte sunulmuştur.
Bilgilerinize arz ederim.
		Hüsnü Doğan
		Enerji ve Tabiî Kaynaklar Bakanı
Sıvas Milletvekili Sayın Abdullatif Şener'in
Yazılı Soru Önergesi ve Cevabı (7/774)
Soru 1. Bakanlığınızın 1996 malî yılı bütçe yatırım ödenekleri ne kadardır?
Cevap 1. Bakanlığım merkez teşkilatı ile bağlı ve ilgili kuruluşlarının 1996 yılı yatırım tutarı 155 525 milyar TL. olup 
kuruluşlar bazında dağılımı Ek-1'de verilmiştir.
Soru 2. 1996 yılında Sıvas İline ayrılan yatırım ödenekleri, genel katma ve bakanlığınızla ilgili özerk bütçeli daireler ve 
yatırımlar -projeler itibariyle- ne kadardır?
Soru 3. Ayrılan ödenekler çerçevesinde Sıvas'taki mevcut yatırımların ne zaman tamamlanması öngörülmektedir?
Cevap 2, 3. Bakanlığım  bağlı ve ilgili kuruluşlarınca 1996 yılında Sıvas İlinde gerçekleştirilmesi programlanan 
yatırımların toplamı 7 013 675 milyon TL. olup, proje bazında dağılımları ve projelerin öngörülen bitiş tarihleri Ek-2'de 
verilmiştir.
Not : Yazılı soruyla ilgili diğer bilgiler dosyasındadır.
11. – Yozgat Milletvekili Kâzım Arslan'ın, emekli aylıklarının aylık olarak ödenmesinin mümkün olup olmadığına ilişkin 
sorusu ve Maliye Bakanı Lutfullah Kayalar'ın yazılı cevabı (7/812)
Türkiye Büyük MilletMeclisi Başkanlığına
Aşağıdaki sorularımın Maliye Bakanı Sayın Lutfullah Kayalar tarafından yazılı olarak cevaplandırılmasını talep 
etmekteyim.
Gereğini saygılarımla arz ederim.	8.5.1996
		Dr. Kâzım Arslan
		Yozgat
1. Emeklilerimizin, çok büyük mağduriyetlerine sebep olan, emekli aylıklarının üç ayda bir ödenmesi yerine; aylık olarak 
ödenmesi mümkün değil midir?
2. Bu yönde şimdi değilse bile, ileriki günlerde böyle bir çalışma yapılabilir mi?
3. Yapılabilirse bir tarih verebilir misiniz?
	T.C.
	Maliye Bakanlığı	24.6.1996
	Bütçe ve Malî Kontrol Genel Müdürlüğü
	Sayı : B.07.0.BMK.0.11.013/600-11821
Konu : Yazılı Soru Önergesi.
Türkiye Büyük MilletMeclisi Başkanlığına
İlgi : T.B.M.M. Başkanlığı Genel Sekreterliği ifadeli 23.5.1996 tarih ve KAN.KAR.MD. A.01.0.GNS.0.10.00.02-1945 sayılı 
yazıları.
Yozgat Milletvekili SayınKâzım Arslan'ın 7/812 Esas No.lu yazılı soru önergesinde yer alan sorulara ait cevaplar aşağıda 
sunulmuştur.
5434 sayılı T.C. Emekli Sandığı Kanununun 122 nci maddesi gereğince; sandıktan emekli, adi malulluk, vazife malullüğü, harp 
malullüğü ile dul ve yetim aylığı alanların istihkakları üçer aylık dönemler halinde ve peşin olarak ödenmekte olup, emekli 
aylıklarının her ay ödenmesi ilgililerin bazı hak kayıplarına neden olacağından bu uygulamanın değiştirilmesi bugün için 
düşünülmemektedir.
Diğer taraftan, T.C. Emekli Sandığı GenelMüdürlüğünce yapılan bir anketle; emekli, dul ve yetim aylığı alanlara aylıklarının 
her ay mı, yoksa üçer aylık dönemler halinde mi ödenmesinin istenildiği sorulmuş olup, emekli dul ve yetimlerin büyük 
çoğunluğunun aylıklarının üçer aylık dönemler halinde ödenmesini istediği tespit edilmiştir.
Bilgilerine arz olunur.
		Lutfullah Kayalar
		Maliye Bakanı
12. – Rize Milletvekili Şevki Yılmaz'ın, yurt dışında çalışan işçilerimizin karşılaştıkları sorunlara ilişkin sorusu ve Dışişleri 
Bakanı Emre Gönensay'ın yazılı cevabı (7/821)
Türkiye Büyük MilletMeclisi Başkanlığına
Aşağıdaki soruların Dışişleri Bakanı Sayın Emre Gönensay tarafından yazılı olarak cevaplandırılmasına delaletlerinizi 
saygıyla arz ederim.
		Şevki Yılmaz
		Rize
1. Yurt dışında çalışan işçilerin cenazeleri tatil günlerine rastladığında konsoloslukta nöbetçi memur olmadığı için 
bekletiliyorlar. Bu konuda herhangi bir çalışma yapmayı düşünüyor musunuz?
2. Transit geçişlerde Romanya vb. ülke gümrüklerinde işçilerimiz büyük zorluklarla karşılaşıyor. Bu durumun iyileştirilmesi 
için tedbir almayı düşünüyor musunuz?
3. Yine bu giriş çıkışlarda işçilerimizden yüklü miktarda alınan bedelin kaldırılması için çalışma yapılabilir mi?
4. Vatandaşlarımıza Avrupaya giderken uygulanan vizenin, uluslararası antlaşmalar ve bu antlaşmalardan doğması gereken 
serbest dolaşım hakkı gereği kaldırılması için ne gibi çalışmalar yapıyorsunuz?
	T.C.
	Dışişleri Bakanlığı	14.6.1996
	Konsolosluk,Hukuk ve Emlak
	GenelMüdürlüğü
	Sayı : KOGY-I-PR-3702-7269
Konu : Soru Önergesi
Türkiye Büyük MilletMeclisi Başkanlığı GenelSekreterliğine
(Kanunlar ve Kararlar Dairesi Başkanlığı)
İlgi : 23 Mayıs 1996 tarih ve 1762/4678 sayılı yazıları.
Rize Milletvekili SayınŞevki Yılmaz tarafındanBakanlığıma verilen yazılı soru önergesinde yer alan soruların cevapları 
ilişikte sunulmuştur.
Gereğini saygılarımla müsaadelerine arz ederim.
		Prof. Dr. Emre Gönensay
		Dışişleri Bakanı
Rize Milletvekili Sayın Şevki Yılmaz'ın 7/821-7/762 Sayılı Soru Önergesinde
Yer Alan Sorular ve Cevapları
Soru 1. Yurt dışında çalışan işçilerin cenazeleri tatil günlerine rastladığında konsoloslukta nöbetçi memur olmadığı için 
bekletiliyorlar. Bu konuda herhangi bir çalışma yapmayı düşünüyor musunuz?
Cevap 1. Yurt dışında vefat eden vatandaşlarımızın cenazelerinin nakil işlemleri her ülkenin kendi mahallî mevzuatı 
tarafından düzenlenmiş usuller çerçevesinde gerçekleştirilmektedir.
Vatandaşlarımızın yoğun olarak ikamet ettikleri Batı Avrupa ülkelerinin tümü Türkiye'nin de 17 Nisan 1975 yılında taraf 
olduğu Cenazelerin Nakli Avrupa Konseyi Anlaşmasına taraf bulunmakta ve bu ülkelerden nakledilecek vatandaşlarımıza ait 
cenazelerin işlemleri süratle tamamlanabilmektedir.
Konsolosluklarımızın görevlileri sözkonusu işlemlerin tamamlanabilmesi için gerekli yardımı göstermektedirler. Ayrıca vefat 
eden vatandaşlarımızın ölüm tutanakları konsolosluklarımızca süratle düzenlenerek, ilgili nüfus müdürlüklerine iletilmekte, cenaze 
müruriyeleri (geçiş izinleri) düzenlenerek, cenaze nakil şirketlerine teslim edilmekte, ayrıca müteveffa vatandaşlarımızın terekeleri 
ile ilgili işlemler de süratle tamamlanmaktadır.
Bununla birlikte, vatandaşlarımızın bulunduğu bazı ülkelerde bürokratik nedenlerle cenaze evraklarının hazırlanması uzun 
zaman alabilmekte, cenaze tabutlarının ayrıca konsolosluklarımızca mühürlenmesi gerekebilmekte, konsolosluklarımızın 
bulundukları mahallere binlerce kilometre uzaklıkta sürdürülmesi gereken bu işlemler zaman kaybına neden olabilmektedir.
Ayrıca tüm devlet kuruluşlarımızda olduğu gibi, yurt dışı konsolosluklarımızda da resmî tatil ve hafta sonları için nöbet 
sistemleri düzenlenmekte olup, gerektiği hallerde görevlilerimiz bu günlerde de vatandaşlarımızın tüm olağandışı sorunlarına 
yardımcı olmakta ve aciliyet gösteren işlemler yerine getirilmektedir.
Soru 2. Transit geçişlerde Romanya vb. ülke gümrüklerinde işçilerimiz büyük zorluklarla karşılaşıyor. Bu durumun 
iyileştirilmesi için tedbir almayı düşünüyor musunuz?
Cevap 2. Batı Avrupa ülkelerinde çalışan işçilerimizin, Yugoslavya'daki durum nedeniyle transit geçiş yapmak durumunda 
kaldıkları Romanya ve Bulgaristan'da birtakım sorunlarla karşılaştıkları bir gerçektir.Bu sorunların çözümlenebilmesine yönelik 
çalışmalarımız çerçevesinde konu 6-7 Kasım 1995 tarihleri arasında Ankara'da yapılan Türkiye - Bulgaristan konsolosluk 
görüşmeleri sırasında Bulgar tarafının, 5 Mart 1996 tarihinde yine Ankara'da yapılan Türkiye -Romanya konsolosluk görüşmeleri 
sırasında da Romen tarafının dikkatlerine bir kez daha getirilmiştir.
Bulgar tarafı görüşmeler sırasında, vatandaşlarımızın maruz kaldıkları soygun olaylarının daha çok tali yollarda meydana 
geldiğini, Sofya ve Filibe'den geçen güzergâhın ise tam kontrol altında bulundurulduğunu, bu nedenle geçişlerde bu ana yolun 
kullanılmasının önem taşıdığını, bu gibi olaylara Bulgar ve Romen vatandaşlarının da maruz kaldığını, bunları önlemek için 
ellerinden gelen gayreti sarf ettiklerini, hudut kapılarından geçişte sorunlar olduğunu kabul ettiklerini, sınır ve gümrük kapılarına 
çağdaş bir görüntü vermede maalesef başarılı olamadıklarını, Bulgaristan, Romanya ve Türkiye'deki sınır kapılarında uzun 
kuyruklar oluştuğunu, her üç ülke vatandaşlarının sıkıntı çektiklerini, amaçlarının büyük bir süratle sınır kapılarına çağdaş bir 
görünüm kazandırmak ve bunları Avrupa standartlarına çıkarmak olduğunu, Başbakanlarının bu konuda kesin talimatı 
bulunduğunu, bu yıl Lesovo - Hamzabey sınır kapısı açıldığında belli bir rahatlama olacağını, ayrıca sınır kapılarında silah ve 
uyuşturucu madde kontrollerinde kullanılmak üzere en son teknolojiye sahip cihazları Almanya'ya sipariş ettiklerini, bunlar devreye 
girdiğinde kontrollerin çık kısa sürede (1-2 dakika)  bitirilebileceğini ifade etmiştir.
Romen tarafı da, Bulgar yetkililerinin izahatlarına benzer şekilde, vatandaşlarımızınRomanya'dan emniyet içinde geçmeleri ve 
sınır kapılarında yığılmaların önlenmesi için bu yıl ilave önlemler almakta olduklarını, gümrük kapılarındaki modernleştirme 
çalışmalarının devam ettiğini, en son olarak Macar sınırında en çok kullanılan kapıya 6 peron daha ilave ettiklerini, 1996 yazında 
sınır kapılarının ihtiyaca cevap verebilecek hale gelebileceğini ümit ettiklerini kaydetmiştir.
Her iki ülke ilgili makamlarıyla, vatandaşlarımızın bu ülkelerden transit geçerken karşılaştıkları sorunların giderilmesi için 
temaslarımız sürdürülmektedir.
Soru 3. Yine bu giriş çıkışlarda işçilerimizden yüklü miktarda alınan bedelin kaldırılması için çalışma yapılabilir mi?
Cevap 3. Batı Avrupa'da çalışan işçilerimizin yıllık izin ve tatil dönemlerinde giriş çıkış yaptıkları Bulgaristan'da 
işçilerimizden vize harcı ve otoyol ile sağlık sigortası bedelleri tahsil edilmektedir. Romanya'da ise transit geçiş yapan 
vatandaşlarımız vizeden muaf olduklarından bu ülkede sadece köprü geçiş bedeli ödemek durumundadırlar. Bu kesinti ve ücretler 
belirli hizmetlerin karşılığında olup, yüksek bir miktara ulaşmamaktadır.
Bakanlığıma bu konuda işçi vatandaşlarımızdan önemli bir şikâyet intikal etmemiş bulunmaktadır.
Soru 4. Vatandaşlarımıza Avrupaya giderken uygulanan vizenin, uluslararası antlaşmalar ve bu antlaşmalardan doğması 
gereken serbest dolaşım hakkı gereği kaldırılması için ne gibi çalışmalar yapıyorsunuz?
Cevap 4. Her devletin egemen yetkilerinden biri, topraklarına hangi yabancıların girebileceklerini belirlemektir. Bu itibarla, 
devlet kavramı tarihte ilk oluştuğu dönemlerden beri vize kavramı varolmuş ve ülkelerin ulusal sınırlarını koruma ve denetleme 
gereksinimlerinin doğal bir sonucu olarak ortaya çıkmıştır. Her ülkenin, vize rejimini kendi gereksinimlerine ve karşılıklılık 
esasına uygun olarak belirlemesi egemenlik hakkının doğal bir sonucudur. Nitekim Türkiye'de yabancıların girişini bu çerçevede 
belirli kurallara bağlamıştır.
Vize uygulamasında, karşılıklılık ve eşitlik ilkeleri yanında, ilgili ülkelerle mevcut olan siyasî, ekonomik ilişkiler de 
değerlendirilmektedir.
1976 yılından bu yana Batı ülkeleri yasa dışı göçü ve ilticacı akımını önlemek gibi gerekçelerle vatandaşlarımıza birer birer 
vize mecburiyeti getirmişlerdir. Türkiye, turizme zarar vereceği düşüncesiyle bu ülkelere zamanında karşılık vermemiştir. Ancak, 
Türkiye'ye tek taraflı vize koyan Batı Avrupa ülkelerinin bu uygulamadan vazgeçmemiş olmaları, vize işlemlerini vatandaşlarımız 
aleyhine her geçen gün ağırlaştırma eğiliminde bulunmaları; konunun basit bir turizm gelirinin dışında, Türkiye'nin imaj ve 
itibarının korunması görüşünden hareketle ele alınması ve bu ülkelere tarafımızdan vize konulması gereğini ortaya çıkarması 
sonucunda, 1989 yılından sonra vatandaşlarımıza vize uygulamaya başlayan ülkelere de aynı şekilde vize uygulanmasıyla karşılık 
verilmiştir. Bu çerçevede, İngiltere, İrlanda, Avusturya, İtalya, Portekiz, İspanya ve ABD vatandaşlarına vize konulmuş; son 
olarak, Belçika ve Hollanda vatandaşlarına vize muafiyeti uygulamasına son verilerek, 31 Aralık 1996 tarihinden itibaren vize 
uygulanması kararı alınmıştır.
Bununla beraber, bir taraftan da vatandaşlarımıza vize koyan ülkelerin bu kararlarının değiştirilmesi için girişimlerimiz 
sürdürülmektedir.
13. – Yozgat Milletvekili Kâzım Arslan'ın, DYP Yozgat İl Başkanlığının kiraladığı Özel İdare Müdürlüğüne ait binaya ilişkin 
sorusu ve İçişleri Bakanı Ülkü Güney'in yazılı cevabı (7/835)
Türkiye Büyük MilletMeclisi Başkanlığına
Aşağıdaki sorularımın İçişleri Bakanı Sayın Ülkü Güney tarafından yazılı olarak cevaplandırılmasını talep etmekteyim.
Gereğini saygılarımla arz ederim.	15.5.1996
		Dr. Kâzım Arslan
		Yozgat
1. Yozgat İl Özel İdare Müdürlüğüne ait binada kiracı olarak bulunan, DYP il Başkanlığı bugüne kadar, ne kadar kira bedeli 
ödemiştir?
2. Kira ödemeleri süresinde yapılmakta mıdır?
3. Halen İl Özel İdaresinin, bu binadan kira alacağı var mıdır?
4. Adı geçen partinin iktidarda olması bu konularda kendilerine ayrıcalık mı sağlamaktadır? Yoksa gerekli yasal işlemler 
yapılmış mıdır?
	T.C.
	İçişleri Bakanlığı	24.6.1996
	Mahallî İdareler GenelMüdürlüğü
	Sayı : B.050.MAH.0650002/(80-84)96-80534
Konu : Yozgat MilletvekiliSayın Dr. Kâzım Arslan'ın
           Yazılı Soru Önergesi
Türkiye Büyük MilletMeclisi Başkanlığına
İlgi : TBMM Başkanlığının 30.5.1996 tarih ve A.01.0.GNS.0.10.00.02-2048-7/835-1827 4864  sayılı yazısı.
İlgi yazı ekinde alınan ve tarafımdan cevaplandırılması istenilen Yozgat MilletvekilKâzım Arslan'ın, "DYP İl Başkanlığına 
kiralanan Yozgat İl Özel İdare Müdürlüğüne ait binaya ilişkin" yazılı soru önergesi ile ilgili olarak Yozgat Valiliğinden alınan 
12.6.1996 tarih ve 433 sayılı yazıda;
1. Özel İdare Müdürlüğüne ait binada kiracı olarak bulunan DYP İl Başkanlığının 1.8.1995 tarihine kadar oluşan toplam 257 
580 000 TL. olarak Yozgat İcra Müdürlüğünce takibe alındığı ve yasal faiziyle birlikte 418 000 000 TL. olarak 13.12.1995 
tarihinde tahsil edildiği, 1.8.1995 tarihinden önceki döneme ait hiç kira alacağının olmadığı,
2. 1.8.1995 -1.8.1996 dönemi için belirlenen 220 000 000 TL. kira bedelinin 19.3.1996 tarihinde 50 000 000 TL., 12.4.1996 
tarihinde 25 000 000 TL. olmak üzere toplam 75 000 000 TL.'sının yatırıldığı,
3. İçinde bulunulan kira dönemi ile ilgili olarak Özel İdarenin kira alacağının, yasal faizi ile birlikte 318 255 538 TL. olarak 
tahakkuk ettirildiği, ödenmediği takdirde yasal yollara başvurulacağı,
4. Adı geçen partinin iktidarda olmasının yasal yollara başvurmada bir engel teşkil etmediği,
belirtilmektedir.
Bilgilerine arz ederim.
		Doç. Dr. Ülkü Güney
		İçişleri Bakanı
14. – Sıvas Milletvekili Abdullatif Şener'in, ilk ve orta öğretimdeki ders ücretlerinin ne zaman artırılacağına ilişkin sorusu ve 
Millî Eğitim Bakanı Turhan Tayan'ın yazılı cevabı (7/841)
Türkiye BüyükMilletMeclisi Başkanlığına
Aşağıdaki sorumun Millî EğitimBakanı Sayın Turhan Tayan tarafından yazılı olarak cevaplandırılmasının teminini 
saygılarımla arz ederim.
		Doç. Dr. Abdullatif Şener
		Sıvas
Soru :
Millî EğitimBakanı SayınTayan, seçim öncesi ilk ve orta öğretimde ders ücretlerinin yılbaşından geçerli olmak üzere net 178 
500 TL.'na yükseltileceğini söylemişti. Seçim öncesi verdiği bu sözü ne zaman yerine getirecek?
	T.C.
	Millî Eğitim Bakanlığı	24.6.1996
	Araştırma, Planlama ve Koordinasyon
	Kurulu Başkanılğı
	Sayı : B.08.0.APK.0.03.01.00-022/1646
Konu : Soru Önergesi.
Türkiye BüyükMilletMeclisi Başkanlığına
İlgi : TBMM Başkanlığının 30.5.1996 tarih ve A.01.0.GNS.0.10.00.02-2049 sayılı yazısı.
SıvasMilletvekili Sayın Doç. Dr. Abdullatif Şener'in "İlk ve ortaöğretimdeki ders ücretlerinin ne zaman artırılacağına ilişkin" 
yazılı soru önergesi incelenmiştir.
Ders ücretlerinin artırılması; kanun değişikliğini gerektirmekte olup, bu amaçla hazırlanan Ek'teki değişiklik teklifi T.B.M.M. 
Başkanlığına sunulmuştur.
Arz ederim.
		TurhanTayan
		Millî Eğitim Bakanı
Türkiye BüyükMilletMeclisi Başkanlığına
657 sayılı DevletMemurları Kanununun 21.5.1992 tarih ve 3803 sayılı Kanunla değişik 176 ncı maddesinin değiştirilmesi 
hakkında kanun teklifi ve gerekçesi ekte sunulmuştur.
Gereğini arz ederim.
		TurhanTayan
		Millî Eğitim Bakanı
		Bursa
657 Sayılı DevletMemurları Kanununun 21.5.1992 Tarih ve 3803 Sayılı Kanunla
Değişik 176 ncı Maddesinin Değiştirilmesi Hakkında Kanun Tasarısı
MADDE 1. – 657 sayılı DevletMemurları Kanununun 21.5.1992 tarih ve 3803 sayılı Kanunla değişik 176 ncı maddesi 
aşağıdaki şekilde değiştirilmiştir.
Madde 176. – Bu Kanunun değişik 89 uncu maddesine göre kendilerine ders görevi verilenlere ders saat ücreti;
a) Gündüz öğretimi için      20
b) Gece öğretimi için          30
Gösterge rakamının bu kanuna göre belirlenen maaş katsayısı ve taban aylığı katsayısı toplamı ile çarpımından oluşan 
miktardan az olmamak üzere, her yıl ocak ayının ilk haftasında Bakanlar Kurulunca tespit edilen miktarlar üzerinden ödenir.
Millî Eğitim Bakanlığına bağlı eğitim ve öğretim kurumlarında, kadrosuz olarak ders ücreti karşılığı görev verilen usta 
öğreticilerle, özel eğitime muhtaç öğrencilerin eğitim ve öğretim gördüğü kurumlarda görevli öğretmen ve yöneticilere bu ücret, % 30 
fazlasıyla ödenir.
Kurumların eleman yetiştirmek üzere açtıkları meslekî okullarda, eğitim merkezlerinde, kurs, seminer ve hizmet içi eğitim 
faaliyetlerinde ücretle ders vermek üzere yükseköğretim kurumlarından görevlendirilen öğretim elemanlarına 2914 sayılı Kanun 
hükümlerine göre, öğretmen ve diğer memurlara ise, gece ücreti üzerinden ders ücreti ödenir.
2914 sayılı Kanun uyarınca ders ücreti alan öğretim elemanları dışında kalan yüksekokul ve akademi personelinin ders ücreti 
ile konferans ücretleri her yıl bütçe kanunlarında gösterilir.
GEÇİCİ MADDE 1. – Bu Kanunun yürürlüğe girdiği tarihten itibaren 1996 yılı sonuna kadar ders saat ücreti, 1 inci maddede 
belirtilen gösterge rakamının maaş ve taban aylığı katsayısı toplamının çarpımından oluşan miktarlar üzerinden ödenir.
MADDE 2. – Bu Kanun yayımı tarihinde yürürlüğe girer.
MADDE 3. – Bu Kanun hükümlerini BakanlarKurulu yürütür.
GEREKÇE
21 inci Yüzyılda gelişmiş ülkeler arasında yer alabilmenin önşartı bilgiye dayalı bir toplum oluşturabilmeye bağlıdır. Bilgi 
toplumunu meydana getirecek genç kuşaklara millî ve çağdaş temellerde değer ve düşünceler ile üstün becerilerin kalıcı bir biçimde 
kazandırılması, ancak eğitim yoluyla mümkün bulunmaktadır.Bu sebeple, istenilen beceri ve değerlerin kazandırılması için 
hazırlanacak ileriye dönük programlarda, eğitim sisteminin çağdaş bir yapıya kavuşturulması yanında, eğitim çalışanlarının nitelik 
ve statülerinin iyileştirilmesi ve toplumda hayat boyu eğitim kavramının yerleştirilmesine özel önem verilmesi gerekmektedir.
Öğretmenlerin hayat boyu eğitim kavramını yerleştirmesi, öğrencilerini bilgi toplumunun bir üyesi haline getirmesi için 
yapmakta oldukları çalışmalar oldukça yoğun bir çabayı gerektirmektedir.
Öğretmenin ders ve çalışma yükü; ders hazırlama, araç-gereç hazırlama, nöbet, okul içi toplantıları, sınıf rehber öğretmenliği, 
eğitsel kol çalışmaları, ders dışı sosyal ve kültürel faaliyetler, sınav kâğıdı, ödev okuma ve düzeltme gibi çalışmalarının tümünü 
kapsamaktadır.
Ek ders saat ücretinin günün ekonomik şartları ve verilen hizmetin karşılığı olarak yetersiz kalması, öğretmenlerin bu dersleri 
okutmakta istekli davranmamalarına genç yaşta emekli olarak en verimli çağlarında sistemin dışına çıkmalarına, dolayısıyla da 
öğretmen sıkıntısının çekilmesine ve eğitimin aksamasına neden olmaktadır.
Ek ders ücretinin gösterge rakamının yükseltilmesiyle öğretmenlerin, Millî Eğitim Bakanlığına bağlı eğitim kurumlarında 
kadrosuz olarak sadece ders ücreti karşılığı görev yapan usta öğreticilerin ve hizmet içi eğitim kurs ve seminerlerinde ders vermekle 
görevlendirilen öğretmen ve diğer personelin durumları biraz daha iyileştirilmiş olacaktır.Böylece erken emeklilik de kısmen 
önlenerek, öğretmen açığı kapatılmış, eğitimde niteliğin yükseltilmesine katkıda bulunulmuş olacaktır.
15. —Erzincan Milletvekili Tevhit Karakaya’nın, Erzincan Merkeze bağlı bazı kasaba ve köylere teröristlerce yapılan 
saldırılar sonucunda meydana gelen zararlara ilişkin sorusu ve İçişleri Bakanı Ülkü Güney’in yazılı cevabı (7/856)
Türkiye Büyük Millet Meclisi Başkanlığına
Aşağıdaki sorularımın Sayın İçişleri Bakanı tarafından yazılı olarak cevaplandırılmasına delaletlerinizi saygıyla arz 
ederim.	15.5.1996
		Tevhit Karakaya
		Erzincan
Erzincan Merkeze bağlı Yaylabaşı Kasabası ile Konakbaşı, Ortayurt, Tepecik köyleri 1993 yılından bugüne değişik tarihlerde 
teröristlerin saldırısına uğramış, bu saldırılarda altı kişi hayatını kaybetmiş, evler yakılmış vatandaşlarımız maddî ve manevî 
zarara uğratılmışlardır.
1. Yaylabaşı Kasabası ile Konakbaşı, Ortayurt, Tepecik köylerine yapılan baskınlarla ilgili olarak İçişleri Bakanlığı inceleme 
ve soruşturma açmış mıdır? Açılmışsa, bu olayda ihmal veya kusuru olanlar hakkında ne yapılmıştır?
2. Baskınlar sonucunda zarara uğrayan vatandaşlarımıza tazminat ödenmiş midir?
3. Bu yerleşim birimlerinin güvenliği konusunda herhangi bir tedbir uygulama düşünülmekte midir?
4. Baskını gerçekleştiren teröristlerden yakalanan var mıdır?
5. Kasabasını, köyünü teröristlere karşı koruyan, nöbet tutan vatandaşlarımızdan mermi parası alınmakta mıdır?
6. Bu bölgeler için de köy koruculuğu düşünülmekte midir?
	T. C.
	İçişleri Bakanlığı
	Jandarma Genel Komutanlığı	20.6.1996
	HRK :7500-134-96/ASYŞ.Ş.ŞİK.(61706)
Konu :Yazılı Soru Önergesi.
Türkiye Büyük Millet Meclisi Başkanlığına
(Genel Sekreterliği)
İlgi :T.B.M.M. Başkanlığının 30 Mayıs 1996 gün ve Sayı :A.01.0.GNS.0.10.00.02-2044 sayılı yazısı.
1. Erzincan Milletvekili Tevhit Karakaya’nın; 15.5.1996 tarihinde, Merkeze bağlı Yaylabaşı Kasabası ile Konakbaşı, Ortayurt, 
Tepecik köylerine terör örgütünce 1993 yılının değişik günlerinde saldırıda bulunulması olayı ile ilgili olarak T.B.M.M. 
Başkanlığına vermiş olduğu yazılı soru önergesi incelenmiş olup, elde edilen sonuçlar müteakip maddelere çıkarılmıştır.
2. Soru :“Yaylabaşı Kasabası ile Konakbaşı, Ortayurt, Tepecik köylerine yapılan baskınlarla ilgili olarak İçişleri Bakanlığı 
inceleme ve soruşturma açmış mıdır? Açılmışsa, bu olayda ihmal veya kusuru olanlar hakkında ne yapılmıştır?”
Cevap :Terör örgütünce eylem düzenlenen üç yerleşim biriminde hayatını kaybeden vatandaşlarımızın yanısıra, (1) subay 
şehit olmuş, (4) terörist ise ölü olarak ele geçirilmiştir.Olaylara, güvenlik güçlerince zamanında müdahale edilmiştir. Ancak; 
yerleşim birimlerinin güvenlik güçlerine olan mesafeleri, kuvvetleri ve olayların özellikleri göz önüne alındığında, imkânlar 
ölçüsünde mümkün olan yapılmıştır. Bu nedenle soruşturma açılan veya ihmal ve kusuru olan herhangi bir personelin bulunması 
sözkonusu değildir.
3. Soru :“Baskınlar sonucunda zarara uğrayan vatandaşlarımıza tazminat ödenmiş midir?”
Cevap : Baskınlar sonucunda Sosyal Yardımlaşma ve Dayanışma Vakfından; Yaylabaşı Kasabasından üç aileye 476 milyon 
TL., Konakbaşı Köyünden dört aileye 80 milyon TL., Tepecik Köyünden ise bir aileye 25 milyon TL. zararları oranında yardım 
yapılmıştır.
4. Soru :“Bu yerleşim birimlerinin güvenliği konusunda herhangi bir tedbir uygulama düşünülmekte midir?”
Cevap :Terör örgütünce eylem düzenlenen köylerden; Tepecik Köyü dışındakilerde Gönüllü Köy Koruculuğu sistemi mevcut 
olup, Tepecik Köyününde müracaatı halinde, bu müracaatları değerlendirilmeye alınacaktır.Anılan köylerin güvenliğinin 
sağlanmasında; Gönüllü Köy Koruculuğu sistemi dışında, J. Karakolu ve bir tabur kadar kuvvetle emniyet ve asayiş görevlerine 
devam edilmektedir.
5. Soru :“Baskını gerçekleştiren teröristlerden yakalanan var mıdır?”
Cevap :Ortayurt Köyüne eylem için gelen teröristlerden (4)’ü ölü olarak ele geçirilmiştir.
6. Soru :“Kasabasını, köyünü teröristlere karşı koruyan, nöbet tutan vatandaşlarımızdan mermi parası alınmakta mıdır?”
Cevap :Nöbet tutan Gönüllü Köy Korucularından para alınmamaktadır.Ancak yasak olmasına rağmen, usulsüz bir şekilde 
(düğün, avlanma gibi) silahını kullananlara rastlandığında kanunlar çerçevesinde işlem yapılarak, sarfettiği fişeğin parası 
ödettirilmektedir.
7. Soru :“Bu bölgeler için de köy koruculuğu düşünülmekte midir?”
Cevap :Erzincan İlinde; Gönüllü Köy Koruculuğu sistemi çerçevesinde tahsis edilen 3 683 adet silah, talep eden köylere 
verilmiş olup, halen bu sistem başarı ile uygulanmaktadır.
Bilgilerinize arz ederim.
		Doç. Dr. Ülkü Güney
		İçişleri Bakanı
16. —İstanbul Milletvekili Bülent Akarcalı’nın, Ziraat Bankası Satınalma Müdürlüğü tarafından yapılan bir ihaleye ilişkin 
sorusu ve Devlet Bakanı Rüşdü Saracoglu’nun yazılı cevabı (7/869)
Türkiye Büyük Millet Meclisi Başkanlığına
Aşağıdaki sorumun Devlet Bakanı Sayın Rüştü Saracoğlu tarafından yazılı olarak cevaplandırılmasını rica ederim.
		Bülent Akarcalı
		İstanbul
Ziraat Bankası Satın Alma Müdürlüğünün 5.2.1996 tarihinde yapmış olduğu satınalma ihalesinde gereklere uyulmadığı ve 
Teftiş Kuruluna yapılan başvuru sonucunda da bir inceleme yapılmadığı sözkonusudur.
1. Bu ihaleye fesat karışmış mıdır?
2. Bu ihalenin Teftiş Kurulunca gerçekten incelenip incelenmediği konusunu araştırmayı düşünür müsünüz?
	T. C.
	Devlet Bakanlığı	21.6.1996
	Sayı :B.02.0.002/15-1064
Türkiye Büyük Millet Meclisi Başkanlığına
İlgi :TBMM Başkanlığının 10.6.1996 gün ve A.01.0.GNS.0.10.00.02-2217 sayılı yazısı.
İstanbul Milletvekili Sayın Bülent Akarcalı’nın ilgi yazı ekinde alınan 7/869 sayılı yazılı soru önergesinde yer alan sorularla 
ilgili olarak hazırlanan cevabî yazı ekte sunulmuştur.
Bilgilerinizi ve gereğini arz ederim.
		Dr. Rüşdü Saracoglu
		Devlet Bakanı
	T. C.
	Ziraat Bankası
	Genel Müdürlüğü	20.6.1996
	Sermaye :20.000.000.000.000 Türk Lirası
	Telgraf Adresi :Zerbank
	Sayı :B.02.2.TZB.0.32-109451/292
Konu :İhale Hakkında.
Devlet Bakanlığına
(Sayın Rüşdü Saracoglu’na)
İlgi :11.6.1996 tarih ve B.02.0.002/15-940 sayılı yazınız;
İstanbul Milletvekili Sayın Bülent Akarcalı’nın 7/869 sayılı soru önergesi ile ilgili olarak Bankamızca hazırlanan cevap 
aşağıda belirtilmiştir.
T.C. Ziraat Bankası Merkez ve taşra teşkilatı ile ilgili her türlü demirbaş, işletme malzemesi ve sair malzeme ve maddelerin 
alım, satım, onarım, bakım, kiralama, finansal kiralama hizmet satınalmaları T. C. Ziraat Bankası Satınalma ve Satış Yönetmeliği 
hükümleri esaslarına göre yapılmakta olup, ayrıca; Bankamız ihaleyi yapıp yapmamakta, tekliflerden herhangi birini tercihte, 
yeniden teklif istemekte tamamen serbest olup 2886 sayılı yasaya bağlı değildir.
Söz konusu önergede bilgi istenilen 5.2.1996 tarihli ihale; Bankamız hastanesi ve sağlık ünitelerinde kullanılmak üzere ameliyat 
malzemesi satınalınması ihalesi olup, konu edilen husus  Bankamız hastanesindeki doktorların kullandıkları ameliyat önlükleri ile 
ilgilidir.
İhale T.C. Resmî Gazete’de birer gün ara ile iki defa yayımlanmış, beş firma süresi içinde kapalı teklif mektubu ve numune 
vermek suretiyle ihaleye iştirak etmiştir.
Kapalı teklif mektupları Satınalma Komisyonunda açılmış, verilen numuneler rumuzlandırılarak bu konuda görüş bildirilmek 
amacıyla Bankamız doktorlarına gönderilmiştir.
Bankamız doktorları tarafından incelenerek, görüşleri doğrultusunda düzenlenen rapora (Ek :1) istinaden, Satınalma 
Komisyonunca numunesi beğenilen firmadan indirim istenmiş ve firmanın indirim yapması üzerine Komisyonca düzenlenen 
satınalma kararı Genel Müdür tarafından onaylanarak alım gerçekleştirilmiştir.
İhaleye teklif veren firmalar ile vermiş oldukları fiyat tablosu (Ek :2) ekte sunulmuş olup, tablonun incelenmesinden de 
anlaşılacağı üzere,
250 adet (Bay) ameliyat forması yeşil renkli alt üst takım ile 250 adet (Bayan) ameliyat forması yeşil renkli alt üst takım 1 000 
000 TL. birim fiyattan,
500 adet ameliyat gömleği (Boks gömleği) 1 100 000 TL. birim fiyattan, 
Olmak üzere toplam 1 050 000 000 TL.’sına Acar Kundura -Sabri Acar firmasından satınalınmıştır.
Bilgi edinilmesini müsaadelerinize arz ederiz.
TÜRKİYE CUMHURİYETİ
ZİRAAT BANKASI
	Metin Akpınar	Salih Şevki Doruk
	Genel Müdür	Yönetim Kurulu Başkanı 
	Yardımcısı	Genel Müdür Vekili
Rapor
EKG ve Efor cihazları için istenen kâğıtlar şu anda mevcut cihazlarımıza tek uygun olanıdır. İstemi yapılmayan kâğıtlar 
makinalarımızda tek tek defalarca denenmiş olup, bu kâğıtları ya makinalar kabul etmemekte veya parazitli çekmektedir.
Elektrotlardan da aletlerin çıkışına tek uygun olanı hastanın göğsündeki kılları fazla tıraş etmeden parazitsiz çeken elektrotlar 
tercih edilmiştir.
Ameliyat forması ve ameliyat gömleklerinden rumuzlandırılarak gönderilen numunelerden gömlek ve formaları kullanacak tüm 
cerrahlarca (bay-bayan) denenerek yapılan değerlendirme sonucu içinde hareket olanağı en fazla olan, en az terleten ve 
yıkandığında en az çeken B1 ve B2 rumuzlu ameliyat forması ve gömleklerinin olduğuna karar verilmiştir.
Saygılarımla.		8.3.1996
		Opr. Dr. A. Salim Mimaroğlu
		Baştabip
	Sıra 	Ameliyathane	Miktar Birimi	Firma	Rumuz	Fiyatı	Tutarı
	1	Ameliyat Forması (Bay)
		Yeşil Alt Üst Tk.	250 Adet	Temsa	A-1	594 000	148 500 000
			250 Adet	Özyürek	E-1	685 000	171 250 000
			250 Adet	Teknik Bilim	F-1	1 273 000	318 250 000
			250 Adet	Acar	B-1	1 000 000	250 000 000
			250 Adet	Censer	C-1	1 150 000	287 500 000
			250 Adet	Censer	C-1	770 000	192 500 000
			250 Adet	Censer	C-1	600 000	150 000 000
	Sıra 	Ameliyathane	Miktar Birimi	Firma	Rumuz	Fiyatı	Tutarı
	2	Ameliyat Forması (Bayan)
		Yeşil Alt Üst Tk.	250 Adet	Temsa	A-1	594 000	148 500 000
			250 Adet	Özyürek	E-1	685 000	171 250 000
			250 Adet	Teknik Bilim	F-1	1 273 000	318 250 000
			250 Adet	Acar	B-1	1 000 000	250 000 000
			250 Adet	Censer	C-1	1 150 000	287 500 000
			250 Adet	Censer	C-1	770 000	192 500 000
			250 Adet	Censer	C-1	600 000	150 000 000
	3	Ameliyat Gömleği
		Boks Gömleği	500 Adet	Temsa	A-2	824 000	412 000 000
			500 Adet	Özyürek	E-2	625 000	312 500 000
			500 Adet	Teknik Bilim	F-2	1 255 000	627 500 000
			500 Adet	Acar	B-2	1 100 000	550 000 000
			500 Adet 	Censer	C-2	1 050 000	525 000 000
			500 Adet 	Censer	C-2	680 000	340 000 000
			500 Adet 	Censer	C-2	550 000	275 000 000
			500 Adet 	Özbekler	D-2	350 000	170 000 000
Censer firması Bay-Bayan ameliyat forması ile ameliyat gömleği ihalesine 3 ayrı numune ve alternatif fiyatla katılmıştır.

17.—Tekirdağ Milletvekili Bayram Fırat Dayanıklı’nın, Demirler Köyüne bir ilköğretim okulu yapılmasının düşünülüp 
düşünülmediğine ilişkin sorusu ve Millî Eğitim Bakanı Turhan Tayan’ın yazılı cevabı (7/880)
		24 Mayıs 1996
Türkiye Büyük Millet Meclisi Başkanlığına
Aşağıdaki sorularımın yazılı olarak Millî Eğitim Bakanı Sayın Turhan Tayan tarafından yanıtlanmasını saygılarımla arz 
ederim.
		Dr. B. Fırat Dayanaklı
		Tekirdağ
Demirler Köyü Saray’ın Yuvalı, Kurtdere, Karapürçek, Kadıköy, Sofular, Sinanlı, Servi köylerinin arasında merkezi durumda 
olan ve Tarım Kredi Kooperatifi tarafından merkez kabul edilmiş bir yerleşim birimidir. Demirler Köyünün merkez olmasına rağmen 
Kadıköy, Kurtdere ve Yuvalı köylerine 8 sınıflı ilköğretim okulları yapılması söz konusudur.
Devletin imkânları Demirler Köyünden diğer köylere aktarılmıştır. Merkez olan bu köye yapılacak bir ilköğretim okuluyla 
ihtiyacın giderilebilmesi mümkündür. Demirler Köyü Devlete 28 dekar okul arsası ile okula gelir temin etmek için okul adına 
tapulandırılmış 43 dekar arazisi ile okulun bütün ihtiyaçları mahallî imkânlarla temin edilmiş olacağından devlete yükü 
olmayacaktır. Bu nedenle;
1. Demirler Köyüne ilköğretim okulu yapılması düşünülmekte midir?
2. Kadıköy, Kurtdere ve Yuvalı köylerine yapılacak okullar devletimize ne kadara mal olacaktır?
3. Bu okulların ne zaman tamamlanması planlanmıştır?
	T. C.
	Millî Eğitim Bakanlığı
	Araştırma Planlama ve Koordinasyon Kurulu Başkanlığı	24.6.1996
	Sayı :B.08.0.APK.0.03.01.00-022/1651
Konu :Soru Önergesi.
Türkiye Büyük Millet Meclisi Başkanlığına
İlgi :T.B.M.M. Başkanlığının 10.6.1996 tarih ve A.01.GNS.0.10.00.02-2213 sayılı yazısı (7/880-1966)
Tekirdağ Milletvekili Sayın Bayram Fırat Dayanıklı’nın “Demirler Köyüne bir ilköğretim okulu yapılmasının düşünülüp 
düşünülmediğine ilişkin” yazılı soru önergesi incelenmiştir.
1. Halen 3 derslik 1 ilkokulu, 1 öğretmeni ve 20 öğrencisi bulunan Demirler Köyünde yeni bir ilköğretim okulu yapılması talebi 
önümüzdeki yıllarda değerlendirilecektir.
2. Yuvalı Köyünde uygun arsa temin edilemediğinden 8 derslikli ilköğretim okulunun ihalesi yapılamamıştır.
Kadıköy ve Kurtdere ilköğretim okullarının her birinin maliyeti 1996 yılı birim fiyatlarına göre 36 000 000 000 TL.’dir.
3. Ödenek sorunu çıkmadığı takdirde Kadıköy ve Kurtdere ilköğretim okulları 1997 yılında tamamlanıp hizmete 
açılabilecektir.
Arz ederim.
		Turhan Tayan
		Millî Eğitim Bakanı
18. —Karaman Milletvekili Zeki Ünal’ın, SSKemeklilerine ilişkin sorusu ve Çalışma ve Sosyal Güvenlik Bakanı Emin Kul’un 
yazılı cevabı (7/889)
Türkiye Büyük Millet Başkanlığına
Aşağıdaki sorumun Çalışma ve SosyalGüvenlik Bakanı Sayın Emin Kul tarafından yazılı olarak cevaplandırılmasını 
saygılarımla arz ederim.
		22.5.1996
		Zeki Ünal
		Karaman
Basından öğrendiğim kadarıyla, Çalışma Bakanlığının yaptırdığı araştırmaya göre, 2.5. milyon SSK emeklisinin 450 bininin 
şaibeli olduğu iddia edilmektedir.
Bu iddia doğru mudur?
	T. C.
	Çalışma ve Sosyal Güvenlik Bakanlığı
	Sosyal Güvenlik Kuruluşları Genel Müdürlüğü	25.6.1996
	Sayı :B.13.0.SGK-0-13-xx-01/3400-015595
Konu :Yazılı Soru Önergesi.
Türkiye Büyük Millet Meclisi Başkanlığına
İlgi :10.6.1996 tarih, A.01.0.GNS.0.10.00.02-2218 sayılı yazınız.
Karaman Milletvekili Zeki Ünal tarafından hazırlanan “Sosyal Sigortalar Kurumu emeklilerine” ilişkin 7/889 Esas No.’lu yazılı 
soru önergesi Bakanlığımca incelenmiştir.
Sosyal Sigortalar Kurumunca, 1996/Mayıs ayı itibariyle 2 406 928 emekli, dul ve yetime aylık ödenmektedir. Bunlardan 506 
sayılı SosyalSigortalar Kanununun 92 nci maddesine göre; malullük, yaşlılık ve ölüm sigortaları ile iş kazalarıyla meslek 
hastalıkları sigortasından aylık bağlanmasına hak kazananlara bu aylıklardan yüksek olanın tümü, eksik olanın yarısı 
ödenmektedir.Emeklilere ödenmekte olan sosyal yardım zammı ise sadece fazla ödemeye imkân veren dosyadan yapılmaktadır.
Aylık bağlanması esnasında aylık talebinde bulunan sigortalı veya haksahibinin beyanları esas alınmaktadır.Beyanlarında 
başka bir dosyadan aylık aldıklarını bildirmeyen veya yanlış bilgi verenler Kurumca yersiz ödeme yapılmasına neden 
olmaktadırlar.
Ancak, aylık bağlama işlemlerinin kısmen bilgisayar ortamında yapılmasına başlanıldığı tarihten itibaren emekli dosyalarının 
kontrolleri sırasında iki ayrı dosyadan tam aylık aldığı tespit edilen 3702 kişi ile sosyal yardım zammı ödendiği tespit edilen 8995 
kişiye yapılan ödemeler durdurularak yersiz ödemeler ilgililerden tahsil edilmiştir.
Ayrıca ölüm aylığı almakta iken evlenen dul eş ile evlenen veya çalışmaya başladıkları halde bu durumlarını Kuruma 
bildirmeyen toplam 1330 kişinin almakta oldukları aylıkları kesilerek bunlara yapılan haksız ödemelerin ilgililerden tahsil edilmesi 
cihetine gidilmiştir.
Öte yandan, emekliler hakkında yapılan ihbar ve şikâyetler Sigorta Teftiş Kurulu Başkanlığınca değerlendirilmektedir.Yapılan 
teftişler sonucunda aylık hakkı doğmadığı halde Kurumdan aylık almakta olanların tespit edilmesi halinde aylıkları kesilerek 
yapılan ödemeler kendilerinden tahsil edildiği gibi ilgililer hakkında gerekli kanunî işlemler yapılmaktadır.
Ayrıca, Sosyal Sigortalar Kurumundan aylık almakta olan 450 bin emeklinin şaibeli olduğu yolunda ileri sürülen iddianın 
gerçekle ilgisi bulunmamakla birlikte araştırmalar sürdürülmektedir. 
Bilgilerinize arz ederim.
		Emin Kul
		Çalışma ve Sosyal Güvenlik Bakanı
19. —Adana Milletvekili Erol Çevikçe’nin, bostan alıcı ve satıcılarının vergilendirilmesinde tam yıl hayat standardı 
uygulamasından vazgeçilmesine ilişkin sorusu ve Maliye Bakanı Lutfullah Kayalar’ın yazılı cevabı (7/896)
Türkiye Büyük Millet Meclisi Başkanlığına
Aşağıda yer alan sorularımın Maliye Bakanı tarafından yazılı olarak yanıtlanmasını saygı ile arz ederim.
		Erol Çevikçe
		Adana
Adana Bostan Alıcı ve Satıcılar Odasına kayıtlı 500’ün üstünde, Haziran ayı ile Kasım ayları arasında Karpuz ve Kavun 
komisyonculuğu yapan esnaf var. Bu esnaflar; Adana Vedat Dalokay Hal Kompleksinde çalıştıkları (Haziran -Kasım) sürenin rusum 
ve vergisini, Haziran -Kasım aylarının kira tutarını, Adana Büyükşehir Belediyesine ödemektedirler. Çalışmadıkları dönemlerin 
rusum ve vergisini, kira tutarını ödememektedirler.
213 sayılı Vergi Usul Kanununun 161 inci maddesine göre; Bostan Alıcı ve Satıcılar Odasının en önemli sorunlarının bir 
parçası olan aşağıdaki sorularımın yanıtlanması gerekir düşüncesindeyim.
Sorular :
1. Bostan Alıcı ve Satıcılar Odası, Haziran -Kasım ayları arasında (karpuz -kavun, mevsimi) mevsimlik çalıştıklarından, 
vergi daireleri, niçin bu esnaflara tam yıl hayat standardı uygulamaktadır.Gelir vergisi, geçici ve diğer vergiler yıllık olarak, niçin 
tahsil edilmektedir?
2. 6ay çalışıp, çalıştıkları günlerin, rusum, vergi ve kiralarını ödeyen, Bostan Alıcı ve Satıcılar Odası mensuplarının, 
çalışmadıkları 6 ay için tam yıl hayat standardı uygulaması Anayasanın eşitlik ilkesine ters düşmekte midir, düşmemekte midir?
Adana’da 500, Türkiye’de binlerce esnafı ilgilendiren, Bostan Alıcı ve Satıcılar Odası mensupları için, mevsimlik hayat 
standardı uygulaması yapılamaz mı?
Bostan Alıcı ve Satıcılar Odası mensubu, tüm Türkiye’deki esnafların mağdur edilmemesi için çalışmalarınız var mıdır? 
Varsa hangi aşamadadır?
	T. C.
	Maliye Bakanlığı
	Gelirler Genel Müdürlüğü	25.6.1996
	Sayı :B.07.0.GEL.0.40/4086-177-28415
Türkiye Büyük Millet Meclisi Başkanlığı
Genel Sekreterliği
(Kanunlar ve Kararlar Dairesi Başkanlığına)
İlgi :10.6.1996 tarih ve A.01.0.GNS.0.10.00.02-7/896-2004/5355 sayılı yazınız.
Adana Milletvekili Erol Çevikçe’nin Bakanlığımıza yönelttiği ve Bakanlığımızdan yazılı olarak cevaplandırılmasını istediği 
7/896-2004 sayılı yazılı soru önergesinde yer alan hususlara ilişkin açıklamalar aşağıda yapılmıştır.
Bilindiği gibi, gelir vergisi sistemimiz beyan esasına dayanmaktadır. Sistemin bu özelliği nedeniyle mükellef beyanının bir 
kısım oto-kontrol araçları ile kontrol edilmesi ve ödenmesi gereken verginin güvence altına alınması bir zorunluluktur. Bu nedenle 
asgarî ziraî kazanç esası ve emsal kira bedeli ve hayat standardı esası gibi oto kontrol araçları vergi sistemimizde yer almıştır. Söz 
konusu araçların tamamı, vergi mükelleflerinin kazançlarının, vergi incelemesi dışında, gerçek tutarlarının kavranılmasını 
sağlamaya yöneliktir. Bir oto-kontrol aracı olan hayat standardı esasında da gerçek usulde vergilendirilen ticarî ve meslekî kazanç 
sahiplerinin harcamalarından hareket edilerek vergi incelemesi yapılmaksızın gerçek gelirlerinin kavranması amaçlanmaktadır.
Bu  amaçla, 193 sayılı Gelir Vergisi Kanununa 31.12.1982 tarihli ve 2772 sayılı Kanunun 15 inci maddesiyle “Hayat Standardı 
Esası” başlığı altında mükerrer 116 ncı madde eklenmiştir.Ayrıca, anılan Kanuna 3689 sayılı Kanunun 7 nci maddesiyle eklenen 
geçici 35 inci maddeyle, hayat standardı esası yeniden düzenlenmiş ve gerçek usulde vergilendirilen ziraî kazanç erbabı, hayat 
standardı esası uygulaması dışında bırakılmıştır.
Aynı Kanununun geçici 35 inci maddesinin 2 nci fıkrasının (a) bendinde, “Hayat standardı temel gösterge tutarı; faaliyetin 
yapıldığı takvim yılı sonunda geçerli olan ve 16 yaşından büyük sanayi kesiminde çalışan işçiler için uygulanan asgarî ücretin 
yıllık brüt tutarının, birinci sınıf tacirler için 3,1 katı, ikinci sınıf tacirler için 1,8 katı, serbest meslek erbabı için de 2,8 katıdır.” 
denilmiştir.
Aynı fıkranın (d) bendinde de “Bu fıkranın (a) ve (c) bentlerinde yer alan gösterge tutarları; 3030 sayılı Kanun uyarınca 
büyükşehir belediyesi olan illerin, büyükşehir belediye sınırları içinde faaliyette bulunan mükellefler için % 25 oranında artırılarak, 
kalkınmada öncelikli yörelerde faaliyette bulunan mükelleflerde ise birinci derecede öncelikli yörelerde %50 oranında, ikinci 
derecede öncelikli yörelerde % 40 oranında indirilerek dikkate alınır.’’ hükmü yer almıştır.
Öte yandan, aynı maddenin 3946 sayılı Kanunun 27 nci maddesiyle değiştirilen bent hükmüyle, ilk defa işe başlayan 
mükelleflerde işe başlanılan yılda, götürülük şartlarını haiz olanlardan kendi isteği ile götürü usulden gerçek usule geçen 
mükelleflerde ise, gerçek usulde vergilendirilmeye başlandığı yıldan itibaren 3 yıl süre ile faaliyette bulunulan yörede uygulanan 
temel gösterge tutarının yarısının uygulanacağı hükme bağlanmıştır.
Görüleceği üzere hayat standardı esası uygulamasında ülke şartları göz önünde bulundurulmuş, bir taraftan kalkınmada 
öncelikli yöreler ile yeni işe başlayanlar ve ayrıca götürü usulden kendi isteği ile gerçek usule geçen mükelleflerde indirimli 
uygulamaya gidilmiştir.
Diğer taraftan, 213 sayılı Vergi Usul Kanununun 161 inci maddesinin birinci fıkrasında vergiye tabi olmayı gerektiren 
muamelelerin tamamen durdurulması ve sona ermesinin işi bırakmayı ifade edeceği belirtilmiş, aynı maddenin ikinci fıkrasında ise 
işlerin herhangi bir sebep yüzünden geçici bir süre durdurulmasının ise işi bırakma sayılmayacağı hükme bağlanmıştır.
Bu hükümler çerçevesinde, bostan alım-satım faaliyetleri ile ilgili olarak senenin belli aylarında kavun-karpuz satışının olması, 
diğer aylarda hiç satışın olmaması bu tür faaliyetlerin normal ve mutad işleyiş tarzı olup, bu durum faaliyetin kıst olması anlamına 
gelmemektedir. Dolayısıyla, bostan alım-satım faaliyetinden dolayı hayat standardı esasının kıst uygulanması söz konusu 
olmayıp tam olarak uygulanacaktır.
Diğer taraftan hayat standardı uygulaması geçici bir düzenleme olup, Gelir Vergisi Kanununun 3689 sayılı Kanunla değişik 
geçici 35 inci maddesi gereğince 31.12.1999 tarihinde sona erecektir.
Bilgi edinilmesini arz ederim.
		Lutfullah Kayalar
		Maliye Bakanı
20. —Sıvas Milletvekili Musa Demirci’nin, Sıvas -Gürün ve Kangal ilçelerine kadastro müdürlüğü kurulmasına ilişkin Devlet 
Bakanı Ünal Erkan’dan sorusu ve Devlet Bakanı Ayfer Yılmaz’ın yazılı cevabı (7/904)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Ünal Erkan tarafından yazılı olarak cevaplandırılmasını arz ederim.
	22.5.1996
		Musa Demirci
		Sıvas
Sorularım:
1. Sıvas İli Gürün ve Kangal ilçelerine Kadastro Müdürlüğü kurulması düşünülüyor mu? Ne zaman kurulacak?
2. Sıvas İli genelinde % kaç oranında Kadastro çalışması bitirilmiştir. Tüm ildeki çalışmaların ne zaman tamamlanması 
planlanıyor?
	T. C.
	Devlet Bakanlığı	20.6.1996
	Sayı :B.02.013/S-246
Türkiye Büyük Millet Meclisi Başkanlığına
İlgi :10.6.1996 tarih ve A.01.0.GNS.0.10.00.02-7/904-2012/5390 sayılı yazınız.
Sıvas Milletvekili Sayın Musa Demirci tarafından verilen yazılı soru önergesinin cevabı ektedir.
Bilgilerinize arz ederim.
		Ayfer Yılmaz
		Devlet Bakanı
Soru 1. Sıvas İli Gürün ve Kangal ilçelerine Kadastro Müdürlüğü kurulması düşünülüyor mu? Ne zaman kurulacak?
Soru 2. Sıvas İli genelinde % kaç oranında Kadastro çalışması bitirilmiştir. Tüm ildeki çalışmaların ne zaman tamamlanması 
planlanıyor?
Cevap 1. Başbakanlığın 11.6.1996 gün 22263 sayılı Resmî Gazetede yayınlanan “1997 Yılı Bütçe Çağrısı” genelgesi 
uyarınca, yeni ünite kurulamamaktadır.
Cevap 2. Sıvas İli genelinde, kadastro çalışmaları devam eden 16 adet mahalle ve 8 adet köy hariç olmak üzere,
a) Şehir Kadastrosu %76.58
b) Köy Kadastrosu %22.40
İl genelindeki kadastro çalışmalarının, imkânlar ölçüsünde en kısa sürede tamamlanmasına çalışılacaktır.
30.4.1996 SONUÇLARINA GÖRE SIVAS İLİNDE KADASTRO DURUMU
RAPOR TARİHİ 12.6.1996
			(**)			(**)	
		Toplam	Biten			Devam	Üreti. Parsel	Üreti. Dönüm
SIVAS
	Mah.	34	34	%	100.00	0	21.891	104.945
	Köy	149	91	%	61.07	1	94.867	1.350.304
DİVRİĞİ
	Mah.	27	27	%	100.00	0	4.828	23.258
	Köy	110	66	%	60.00	0	57.736	428.488
GEMEREK
	Mah.	5	3	%	60.00	2	5.855	88.021
	Köy	37	10	%	27.02	2	19.026	145.324
GÜRÜN
	Mah.	13	4	%	30.76	0	1.412	13.552
	Köy	62	0	%	.00	1	0	0
HAFİK
	Mah.	4	4	%	100.00	0	6.307	39.841
	Köy	83	13	%	15.66	0	32.762	289.937
İMRANLI
	Mah.	8	4	%	50.00	4	1.915	5.743
	Köy	105	4	%	3.80	0	4.294	14.490
KANGAL
			(**)			(**)	
		Toplam	Biten			Devam	Üreti. Parsel	Üreti. Dönüm
	Mah.	7	1	%	14.28	2	1.009	19.231
	Köy	112	6	%	5.35	0	5.743	191.003
KOYULHİSAR
	Mah.	6	5	%	83.33	1	4.460	11.224
	Köy	47	0	%	.00	0	0	0
SUŞEHRİ
	Mah.	11	11	%	100.00	0	5.545	35.809
	Köy	69	23	%	33.33	1	15.557	122.095
ŞARKIŞLA
	Mah.	7	7	%	100.00	0	6.199	97.057
	Köy	97	29	%	29.89	0	40.816	393.782
YILDIZELİ	
	Mah.	9	4	%	44.44	4	2.766	19.523
	Köy	126	15	%	11.90	1	15.335	179.124
ZARA
	Mah.	8	8	%	100.00	0	11.975	86.379
	Köy	133	12	%	9.02	0	27.913	205.269
AKINCILAR
	Mah.	1	1	%	100.00	0	3.124	22.190
	Köy	32	9	%	28.12	0	6.496	53.292
Sİ. ALTINYAYLA
	Mah.	3	1	%	33.33	0	1.166	16.751
	Köy	16	1	%	6.25	1	1.224	21.205
DOĞANŞAR
	Mah.	5	1	%	20.00	2	322	376
	Köy	25	0	%	.00	0	0	0
GÖLOVA
	Mah.	7	3	%	42.85	1	1.226	8.562
	Köy	29	1	%	3.44	0	88	420
ULAŞ
	Mah.	3	3	%	100.00	0	932	2.914
	Köy	40	5	%	12.50	1	6.127	104.939
İL TOPLAMI
	Mah.	158	121	%	76.58	16	80.932	595.376
	Köy	1 272	285	%	22.40	8	327.983	3.499.672
21. — Karaman Milletvekili Zeki Ünal’ın, GAP Projesine ilişkin sorusu ve Devlet Bakanı Abdülkadir Aksu’nun yazılı cevabı 
(7/914)
Türkiye Büyük Millet Meclisi Başkanlığına
Aşağıdaki sorularımın Devlet Bakanı Sayın Abdülkadir Aksu tarafından yazılı olarak cevaplandırılmasını saygılarımla arz 
ederim.	29.5.1996
		Zeki Ünal
		Karaman
1. GAP için bugüne kadar, ne kadar para harcanmıştır? Bitirilebilmesi için ne kadar daha kaynağa ihtiyaç vardır?
2. GAP hangi tarihte bitirilecektir?
3. Bittiği  zaman üretilen elektrik enerjisi ile sulanacak saha ne kadar olacaktır?GAP bitirildiği zaman, ekonomiye sağlayacağı 
katma değer ne olacaktır?
4. GAPbölgesinde bugüne kadar kaç kişi veya firma arazi satın almıştır? Ve bunların isimleri nedir?
	T. C.
	Devlet Bakanlığı	24.6.1996
	Sayı :B.02.0.004/0687
Türkiye Büyük Millet Meclisi Başkanlığına
Karaman Milletvekili Sayın Zeki Ünal’ın şahsıma tevcihen vermiş olduğu 7/914-2057 esas nolu soru önergesinde yer alan 
soruların cevapları ilişikte sunulmuştur.
		Abdülkadir Aksu
		Devlet Bakanı
Karaman Milletvekili Sayın Zeki Ünal’ın T.B.M.M. Başkanlığına Vermiş Olduğu Soru Önergesi Cevapları
Soru 1. GAP için bugüne kadar, ne kadar para harcanmıştır? Bitirilebilmesi için ne kadar daha kaynağa ihtiyaç vardır?
Cevap 1. GAPMaster Planında öngörülen sosyo-ekonomik hedeflerin gerçekleştirilebilmesi için, ağırlıklı bir şekilde kamu 
finansman kaynaklarından olmak üzere, 1995 sonu itibariyle kümülatif nakdî harcama miktarı, 1996 yılında GAP’a yapılan yatırım 
tahsisi ve 1996 yılından sonraki dönemde projenin tamamlanması için gerekli olan ek finansman ihtiyacı aşağıdaki tabloda sektörel 
bazda ve ayrıntılı olarak gösterilmiştir. 1995 yılı sonu itibariyle projenin nakdî gerçekleşme oranı yüzde 38,3’tür.
Ocak 1996 Fiyatlarıyla Milyar TL.
		Toplam	1995 Sonu	1996 Yılı	1996 Sonrası
	Sektörler	Maliyet	Km. Harcama	Yat. Tahsisi	Tahmini İhtiyaç
	Tarım	572 923	49 851	6 405	516 666
	Enerji	608 682	423 876	14 412	170 394
	Maden	43 938	37 215	1 251	5 472
	İmalat	84 586	33 969	57	50 560
	Ulaşım	419 048	113 548	5 271	300 229
		Toplam	1995 Sonu	1996 Yılı	1996 Sonrası
	Sektörler	Maliyet	Km. Harcama	Yat. Tahsisi	Tahmini İhtiyaç
	Turizm	3 181	738	17	2 426
	Konut	18 311	5 477	106	12 728
	Eğitim	37 725	14 179	2 281	21 265
	Sağlık 	12 488	8 862	921	2 705
	Diğer Kamu Hizmetleri	92 052	36 551	5 234	50 267
	TOPLAM	1 892 934	724 266	35 956	1 132 712
Soru 2. GAP hangi tarihte bitirilecektir?
Cevap 2. Güneydoğu Anadolu Projesi (GAP)mahiyeti itibariyle uzun vadeli, kapsamlı ve entegre bir bölgesel kalkınma projesidir. 
Proje, 1985 -2005 dönemini kapsayacak şekilde planlanmıştır. Proje kapsamında yer alan sosyo-ekonomik makro büyüklüklere 
ulaşılması ve öncelikli sektörel projelerin tamamlanabilmesi için hedef yıl olarak 2005 yılı öngörülmüştür. Uygulamalar bu 
istikamette sürdürülmektedir. 
Soru 3. Bittiği  zaman üretilen elektrik enerjisi ile sulanacak saha ne kadar olacaktır?GAP bitirildiği zaman, ekonomiye 
sağlayacağı katma değer ne olacaktır?
Cevap 3. GAP, finansman darboğazı aşılarak tamamlandığında, 7460 megavatın üzerinde bir kurulu kapasiteyle yılda 27 milyar 
kilovat-saatlik elektrik enerjisi üretilmesi ve 1,7 milyon hektarın üzerinde arazinin sulanması öngörülmektedir.
Proje öngörüldüğü şekliyle tamamlandığında hedef yılı itibariyle, Ocak 1996 sabit fiyatlarıyla yaklaşık 870 trilyon TL. katma 
değer sağlayacağı tahmin edilmektedir.
Soru 4. GAPbölgesinde bugüne kadar kaç kişi veya firma arazi satın almıştır? Ve bunların isimleri nedir?
Cevap 4. GAP Bölge Kalkınma İdaresi Başkanlığında konu ile ilgili olarak sadece 142 000 hektarlık Şanlıurfa ve Harran 
ovalarıyla sınırlı bilgi mevcuttur. Buna göre;
1. Arazi toplulaştırma çalışmaları nedeniyle, 3083 sayılı “Sulama Alanlarında Arazi Düsenlenmesine Dair Kanun” hükümlerine 
dayanarak; Tarım Reformu Genel Müdürlğünce, 22.3.1991 tarih ve KTD.T.3.1./664-1463 sayılı, 3.4.1991 tarih ve KTD.1/731-1625 
sayılı, 21.5.1991 tarih ve KTD.G.931 sayılı yazılarla 142 000 hektarlı Şanlıurfa ve Harran ovalarında arazi devir temlik ve 
satışları Bölge Müdürlüğünün iznine bağlanmıştır. Bu süre içerisinde genellikle akrabalar arasında olmak üzere, fazla yekûn 
tutmayan satışlar yapılmıştır.Adı geçen bölgede 3083 sayılı yasa hükümlerine göre hiç kimsenin 200 hektardan fazla arazisi 
bulunmamaktadır.
2. Bölgede yabancılar ve şirketler gayri menkul satın almamışlardır.
22. —Kocaeli Milletvekili Şevket Kazan’ın, mahallî idarelere yapılacak yardım ve ödemeler tertibinden Kocaeli belediyelerine 
ayrılan miktara ilişkin sorusu ve Maliye Bakanı Lutfullah Kayalar’ın yazılı cevabı (7/927)
Türkiye Büyük Millet Meclisi Başkanlığına
Aşağıdaki sorumun Maliye Bakanı Lutfullah Kayalar tarafından yazılı olarak cevaplandırılması hususunda gereğini 
saygılarımla arz ve talep ederim.
		Şevket Kazan
		Kocaeli
Soru : “Mahallî idarelere yapılacak yardım ve ödemeler” tertibindeki ödenekten tüm Kocaeli Belediyelerine öngörülen miktarlar 
nedir?

	T. C.
	Maliye Bakanlığı
	Bütçe ve Malî KontrolGenel Müdürlüğü	24.6.1996
	Sayı :B.07.0.BMK.0.11.013/600-11820
Konu :Yazılı Soru Önergesi.

Türkiye Büyük Millet Meclisi Başkanlığına
İlgi :T.B.M.M. Başkanlığı Genel Sekreterliği Kanunlar ve Kararlar Dairesi Başkanlığı ifadeli 10.6.1996 tarih ve Kan. Kar. Md. 
A.01.0.GNS.0.10.00.02-7/927-2143/5792 sayılı yazıları.
Kocaeli Milletvekili Sayın Şevket Kazan’ın 7/927 esas nolu yazılı soru önergesinde yer alan sorulara ilişkin cevaplar aşağıda 
sunulmuştur.
Bilindiği üzere mahallî idarelere yapılacak yardım ve ödemeler için her yıl Bakanlığım bütçesinde toplu bir ödenek 
ayrılmaktadır. Bu ödenek, yılı içerisinde belediyelerin nüfusları, malî kaynakları, kalkınmışlık dereceleri, turistik durumları ve 
çeşitli acil ihtiyaçları dikkate alınarak kullanılmaktadır.
Bu ödeneğin tahsisindeki öncelikli amaç, belediyelerin özgelirleriyle karşılayamadıkları zorunlu bazı harcamalarının 
karşılanabilmesidir. Dolayısıyla Bakanlığım bütçesinde yer alan bu toplu ödeneğin kullanımı, malî yıl başında bir programa 
bağlanamamakta, ancak yıl içerisindeki ihtiyaçların değerlendirilmesi suretiyle kullanılmaktadır.
1995 yılında Kocaeli İlindeki belediyelere yapılan yardım miktarı ise toplam 23 milyar 50 milyon liradır.
Bilgilerine arz olunur.
		Lutfullah Kayalar
		Maliye Bakanı
23. —Yozgat Milletvekili Kâzım Arslan’ın, Meclisin bazı bölümlerinde yer alan uyarı levhalarına ilişkin sorusu ve Türkiye 
Büyük Millet Meclisi Başkanı Mustafa Kalemli’nin yazılı cevabı (7/982)
Türkiye Büyük Millet Meclisi Başkanlığına
Aşağıdaki sorularımın Sayın Meclis Başkanı tarafından yazılı olarak cevaplandırılmasını talep etmekteyim.
Gereğini saygılarımla arz ederim.	7.6.1996
		Dr. Kâzım Arslan
		Yozgat
1. Meclisin bazı bölümlerinde yer alan “Sayın Milletvekillerinden başkalarının girmemesi” ile ilgili uyarı levhaları ne işe 
yaramaktadır?
2. Fiilen uygulanmadığına göre kaldırılması daha uygun olmaz mı?
3. Mesela :“Bu lokantada sadece sayın üyelerin kendilerine servis yapılır” ikaz levhasına rağmen, herkese servis yapılan 
lokantaların, bir tanesi sadece gerçekten üyelere ayrılabilir mi?
	Türkiye Büyük Millet Meclisi
	Genel Sekreterliği
	Kanunlar ve Kararlar Dairesi Başkanlığı	25.6.1996
	KAN. KAR. MD.
	Sayı :A.01.0.GNS.0.10.00.02-7/982-2235/5974
Sayın Kazım Arslan Yozgat Milletvekili
İlgi :7.6.1996 tarihli yazılı soru önergeniz.
Meclisin bazı bölümlerinde yer alan uyarı levhalarına ilişin ilgi önergenizde yer alan sorularınız aşağıda cevaplandırılmıştır.
Bilgilerinizi rica ederim.
Saygılarımla.
		Mustafa Kalemli
		Türkiye Büyük Millet Meclisi
		Başkanı
Cevap 1,2. Türkiye Büyük Millet Meclisinde “Sayın Milletvekillerinden başkalarının girmemesi” ile ilgili uyarı levhaları, 
TBMM İdare Amirliğinin talimatları ile yazdırılıp gerekli yerlere konulmuş ve uzun zamandan beri kullanılmaktadır.
Bu levhalar, TBMM’ne gelen  ziyaretçilerin, kulislere girip üyelerimizi rahatsız etmemeleri, gereksiz yere dolaşmamaları ve 
milletvekili yanında olmadan lokantalara girmelerinin önlenmesi bakımından caydırıcı olmaktadır. Bu nedenle söz konusu 
levhaların kalmasında yarar vardır.
Cevap 3. 19 uncu Dönemde 22 Ocak 1992 tarih ve 8 sayılı Başkanlık Divanı Kararına göre, TBMM ana bina alt zemin kattaki 
lokanta, sadece milletvekillerimizin yemek yemeleri için tahsis ve tefriş edilmiştir.
Ancak; 20 nci Dönemde milletvekili sayısı ile ziyaretçilerin artması neticesinde, bu kural üyelerimiz tarafından bozularak, 
kendilerine ayrılan lokantaya misafir getirmeye başlamışlardır.
Milletvekillerimize tahsis edilmiş olan lokantaya misafir getirilmemesi için İdare Amirliğince zaman zaman duyurular 
yapılmaktadır.



TUTANAĞIN SONU






















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












