



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

69’uncu Birleşim
23 Nisan 2019 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- BAŞKANLIĞIN GENEL KURULA SUNUŞLARI
A) Çeşitli İşler
1.- Cumhurbaşkanı Recep Tayyip Erdoğan’ın Genel Kurulu
teşrifleri

IV.- ÖZEL GÜNDEM
A) 23 Nisan Görüşmeleri
1.- Türkiye Büyük Millet Meclisinin kuruluşunun 99’uncu
yıl dönümünün ve Ulusal Egemenlik ve Çocuk Bayramı’nın kutlanması, günün anlam
ve öneminin belirtilmesi görüşmeleri

V.- OTURUM BAŞKANLARININ KONUŞMALARI
1.- Oturum Başkanı TBMM Başkanı Mustafa Şentop’up,
Ankara ili Çubuk ilçesi Akkuzulu Mahallesi’nde CHP Genel Başkanı Kemal
Kılıçdaroğlu’na, Ankara Milletvekili Levent Gök ve milletvekillerine yönelik
saldırıyı kınadığına ve geçmiş olsun dileğinde bulunduğuna ilişkin konuşması


VI.- AÇIKLAMALAR
1.- Sakarya Milletvekili Engin Özkoç’un, Ankara ili
Çubuk ilçesi Akkuzulu Mahallesi’nde CHP Genel Başkanı Kemal Kılıçdaroğlu’na
yönelik linç girişimini şehit aileleriyle, toplumsal tepkiyle ilişkilendirmeye
çalışanları kınadıklarına, vicdana ve sağduyuya davet ettiklerine ilişkin
açıklaması

VII.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu’nun,
KHK’lerle rütbeleri alınan TSK personelinden iade olanların sayısına,
Takipsizlik ve beraat alan ve ilgili komisyonlarca
göreve iadesinde sakınca görülmeyerek göreve iadesi yapılan kişi sayısına,
KHK’lerle rütbesi alınan Emniyet Genel Müdürlüğü
personelinden rütbesi iade edilenlerin sayısına,
KHK’lerle TSK’dan rütbesi alınan kişilerden başvuru
hakkı olanların sayısına,
KHK’lerle Emniyet Genel Müdürlüğünden rütbesi alınan
kişilerden başvuru hakkı olanların sayısına,
15 Temmuz 2016 tarihinden sonra KHK’lerle ihraç
edilenlerin sayısına ve kurumlara göre dağılımına, 
İşe iade taleplerinin OHAL Komisyonunca değerlendirilme
kriterlerine,
İşe iade talebi OHAL Komisyonu tarafından kabul edilen
kamu personeli sayısına,
OHAL Komisyonuna işe iade talebiyle müracaat edenlerin
sayısına,
Takipsizlik ve beraat alan ve ilgili komisyonlarca göreve
iadesinde sakınca görülmeyen kişilerin sayısına,
KHK’yle ihraç edilip OHAL Komisyonu incelemesi sonucu
görevine iade edilen kişilerin sayısına,
KHK’ler kapsamında öğrencilikleri sona erenlerden
öğrencilik hakkını geri alanlara, 
KHK’ler kapsamında öğrencilikleri sona erenlerden
başvuru hakkı bulunanlara,
KHK’lerle ihraç edilen Enerji ve Tabii Kaynaklar
Bakanlığı personelinden göreve iade edilenlerin sayısına, 
KHK’lerle ihraç edilen Hazine ve Maliye Bakanlığı
personelinden göreve iade edilenlerin sayısına,
KHK’lerle ihraç edilen Gümrük ve Ticaret Bakanlığı
personelinden göreve iade edilenlerin sayısına, 
KHK’lerle ihraç edilen Millî Savunma Bakanlığı
personelinden göreve iade edilenlerin sayısına, 
KHK’lerle ihraç edilen Millî Eğitim Bakanlığı personelinden
göreve iade edilenlerin sayısına,
KHK’lerle ihraç edilen Adalet Bakanlığı personelinden
göreve iade edilenlerin sayısına,
KHK’lerle ihraç edilen İçişleri Bakanlığı personelinden
göreve iade edilenlerin sayısına,
KHK’lerle ihraç edilen Dışişleri Bakanlığı
personelinden göreve iade edilenlerin sayısına, 
İlişkin soruları ve Cumhurbaşkanı Yardımcısı Fuat
Oktay’ın cevabı (7/9732), (7/9736), (7/9738), (7/9742), (7/9745), (7/9756),
(7/9757), (7/9761), (7/9764), (7/9831), (7/9833), (7/9915), (7/9916), (7/9919),
(7/9924), (7/9927), (7/9929), (7/9932), (7/9935), (7/9937), (7/9940)

2.- İstanbul Milletvekili Mustafa Sezgin Tanrıkulu’nun,
695 sayılı KHK’yle rütbesi alınan Türk Silahlı Kuvvetleri personeli sayısına,
695 sayılı KHK’yle Enerji ve Tabii Kaynaklar Bakanlığından
ihraç edilen personel sayısına,
695 sayılı KHK’yle Çalışma ve Sosyal Güvenlik
Bakanlığından ihraç edilen personel sayısına, 
695 sayılı KHK’yle gazetelere yönelik yapılan işlem
sayısına,
695 sayılı KHK’yle Maliye Bakanlığından ihraç edilen
personel sayısına,
695 sayılı KHK’yle bakanlıklar dışındaki kurum ve
kuruluşlardan ihraç edilen personel sayısına,
695 sayılı KHK’yle Ulaştırma, Denizcilik ve Haberleşme
Bakanlığından ihraç edilen personel sayısına,
695 sayılı KHK’yle Adalet Bakanlığından ihraç edilen
personel sayısına, 
695 sayılı KHK’yle Gümrük ve Ticaret Bakanlığından
ihraç edilen personel sayısına, 
695 sayılı KHK’yle İçişleri Bakanlığından ihraç edilen
personel sayısına,
695 sayılı KHK’yle YÖK ve üniversitelerden ihraç edilen
personel sayısına, 
695 sayılı KHK’yle vakıflara yönelik yapılan işlem
sayısına, 
695 sayılı KHK’yle Millî Eğitim Bakanlığından ihraç
edilen personel sayısına, 
695 sayılı KHK’yle federasyonlara yapılan işlem
sayısına,
695 sayılı KHK’yle derneklere yapılan işlem sayısına,
695 sayılı KHK’yle Millî Savunma Bakanlığından ihraç
edilen personel sayısına, 
695 sayılı KHK’yle Tarım ve Orman Bakanlığından ihraç
edilen personel sayısına,
695 sayılı KHK’yle Sağlık Bakanlığından ihraç edilen
personel sayısına,
695 sayılı KHK’yle özel sağlık kuruluşlarına yönelik
yapılan işlemlere,
695 sayılı KHK’yle Dışişleri Bakanlığından ihraç edilen
personel sayısına,
695 sayılı KHK’yle Millî Eğitim Bakanlığından
öğrencilikle ilişiği kesilenlerin sayısına, 
695 sayılı KHK’yle Gençlik ve Spor Bakanlığından ihraç
edilen personel sayısına,
695 sayılı KHK’yle Aile ve Sosyal Politikalar
Bakanlığından ihraç edilen personel sayısına,
695 sayılı KHK’yle Çevre ve Şehircilik Bakanlığından
ihraç edilen personel sayısına,
695 sayılı KHK’yle Orman ve Su İşleri Bakanlığından
ihraç edilen personel sayısına,
695 sayılı KHK’yle Bilim, Sanayi ve Teknoloji
Bakanlığından ihraç edilen personel sayısına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/9739), (7/9740), (7/9770), (7/9774), (7/9780), (7/9791),
(7/9804), (7/9805), (7/9816), (7/9825), (7/9826), (7/9849), (7/9857), (7/9866),
(7/9876), (7/9887), (7/9901), (7/9906), (7/9931), (7/9941), (7/9951), (7/9961),
(7/9977), (7/9984), (7/9987), (7/10003)

3.- İstanbul Milletvekili Mustafa Sezgin Tanrıkulu’nun,
692 sayılı KHK’yle Enerji ve Tabii Kaynaklar Bakanlığından ihraç edilen
personel sayısına,
692 sayılı KHK’yle rütbesi alınan Türk Silahlı
Kuvvetleri personeli sayısına,
692 sayılı KHK’yle Çalışma ve Sosyal Güvenlik
Bakanlığından ihraç edilen personel sayısına, 
692 sayılı KHK’yle Maliye Bakanlığından ihraç edilen
personel sayısına,
692 sayılı KHK’yle Ulaştırma, Denizcilik ve Haberleşme
Bakanlığından ihraç edilen personel sayısına, 
692 sayılı KHK’yle bakanlıklar dışındaki kurum ve
kuruluşlardan ihraç edilen personel sayısına,
692 sayılı KHK’yle Adalet Bakanlığından ihraç edilen
personel sayısına, 
692 sayılı KHK’yle İçişleri Bakanlığından ihraç edilen
personel sayısına,
692 sayılı KHK’yle Gümrük ve Ticaret Bakanlığından
ihraç edilen personel sayısına, 
692 sayılı KHK’yle Millî Eğitim Bakanlığından ihraç
edilen personel sayısına,
692 sayılı KHK’yle Millî Savunma Bakanlığından ihraç
edilen personel sayısına,
692 sayılı KHK’yle madalyası alınanlara,
692 sayılı KHK’yle Tarım ve Orman Bakanlığından ihraç edilen
personel sayısına, 
692 sayılı KHK’yle Sağlık Bakanlığından ihraç edilen
personel sayısına,
692 sayılı KHK’yle YÖK ve üniversitelerden ihraç edilen
personel sayısına,
692 sayılı KHK’yle Dışişleri Bakanlığından ihraç edilen
personel sayısına,
692 sayılı KHK’yle Gençlik ve Spor Bakanlığından ihraç
edilen personel sayısına,
692 sayılı KHK’yle Bilim, Sanayi ve Teknoloji
Bakanlığından ihraç edilen personel sayısına,
692 sayılı KHK’yle Aile ve Sosyal Politikalar
Bakanlığından ihraç edilen personel sayısına,
692 sayılı KHK’yle Çevre ve Şehircilik Bakanlığından
ihraç edilen personel sayısına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/9737), (7/9749), (7/9767), (7/9783), (7/9793), (7/9794),
(7/9811), (7/9818), (7/9821), (7/9845), (7/9883), (7/9890), (7/9897), (7/9904),
(7/9939), (7/9947), (7/9964), (7/9976), (7/9980), (7/9988)

4.- İstanbul Milletvekili Mustafa Sezgin Tanrıkulu’nun,
689 sayılı KHK’yle Enerji ve Tabii Kaynaklar Bakanlığından ihraç edilen
personel sayısına,
689 sayılı KHK’yle gazetelere yönelik yapılan işlem
sayısına, 
689 sayılı KHK’yle Maliye Bakanlığından ihraç edilen
personel sayısına,
689 sayılı KHK’yle Ulaştırma, Denizcilik ve Haberleşme
Bakanlığından ihraç edilen personel sayısına,
689 sayılı KHK’yle bakanlıklar dışındaki kurum ve
kuruluşlardan ihraç edilen personel sayısına, 
689 sayılı KHK’yle Adalet Bakanlığından ihraç edilen
personel sayısına,
689 sayılı KHK’yle Gümrük ve Ticaret Bakanlığından
ihraç edilen personel sayısına,
689 sayılı KHK’yle Millî Eğitim Bakanlığından ihraç
edilen personel sayısına, 
689 sayılı KHK’yle vakıflara yönelik yapılan işlem
sayısına,
689 sayılı KHK’yle Millî Savunma Bakanlığından ihraç
edilen personel sayısına,
689 sayılı KHK’yle derneklere yapılan işlem sayısına,
689 sayılı KHK’yle Tarım ve Orman Bakanlığından ihraç
edilen personel sayısına,
689 sayılı KHK’yle Sağlık Bakanlığından ihraç edilen
personel sayısına,
689 sayılı KHK’yle özel sağlık kuruluşlarına yönelik
yapılan işlemlere,
689 sayılı KHK’yle YÖK ve üniversitelerden ihraç edilen
personel sayısına 
689 sayılı KHK’yle Dışişleri Bakanlığından ihraç edilen
personel sayısına,
689 sayılı KHK’yle dergilere yönelik yapılan işlem
sayısına,
689 sayılı KHK’yle Gençlik ve Spor Bakanlığından ihraç
edilen personel sayısına,
689 sayılı KHK’yle Çevre ve Şehircilik Bakanlığından
ihraç edilen personel sayısına 
689 sayılı KHK’yle Orman ve Su İşleri Bakanlığından
ihraç edilen personel sayısına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/9743), (7/9779), (7/9787), (7/9790), (7/9796), (7/9815),
(7/9823), (7/9842), (7/9854), (7/9881), (7/9882), (7/9895), (7/9902), (7/9934),
(7/9936), (7/9949), (7/9959), (7/9966), (7/9991), (7/9995)

5.- İstanbul Milletvekili Mustafa Sezgin Tanrıkulu’nun,
693 sayılı KHK’yle rütbesi alınan Türk Silahlı Kuvvetleri personeli sayısına,
693 sayılı KHK’yle Çalışma ve Sosyal Güvenlik
Bakanlığından ihraç edilen personel sayısına,
693 sayılı KHK’yle gazetelere yönelik yapılan işlem
sayısına,
693 sayılı KHK’yle Ulaştırma, Denizcilik ve Haberleşme
Bakanlığından ihraç edilen personel sayısına,
693 sayılı KHK’yle Adalet Bakanlığından ihraç edilen
personel sayısına,
693 sayılı KHK’yle İçişleri Bakanlığından ihraç edilen
personel sayısına,
693 sayılı KHK’yle Millî Eğitim Bakanlığından ihraç
edilen personel sayısına,
693 sayılı KHK’yle derneklere yapılan işlem sayısına,
693 sayılı KHK’yle Millî Savunma Bakanlığından ihraç
edilen personel sayısına, 
693 sayılı KHK’yle Tarım ve Orman Bakanlığından ihraç
edilen personel sayısına,
693 sayılı KHK’yle Dışişleri Bakanlığından ihraç edilen
personel sayısına,
693 sayılı KHK’yle YÖK ve üniversitelerden ihraç edilen
personel sayısına, 
693 sayılı KHK’yle haber ajanslarına yönelik yapılan
işlem sayısına,
693 sayılı KHK’yle Bilim, Sanayi ve Teknoloji
Bakanlığından ihraç edilen personel sayısına,
693 sayılı KHK’yle Çevre ve Şehircilik Bakanlığından
ihraç edilen personel sayısına, 
693 sayılı KHK’yle Orman ve Su İşleri Bakanlığından
ihraç edilen personel sayısına, 
693 sayılı KHK’yle Enerji ve Tabii Kaynaklar
Bakanlığından ihraç edilen personel sayısına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/9744), (7/9763), (7/9777), (7/9798), (7/9808), (7/9820),
(7/9853), (7/9878), (7/9885), (7/9899), (7/9943), (7/9944), (7/9971), (7/9973),
(7/9986), (7/9992), (7/10004)

6.- İstanbul Milletvekili Mustafa Sezgin Tanrıkulu’nun,
701 sayılı KHK’yle televizyon kuruluşlarına yönelik yapılan işlem sayısına,
701 sayılı KHK’yle gazetelere yönelik yapılan işlem
sayısına,
701 sayılı KHK’yle Çalışma ve Sosyal Güvenlik Bakanlığından
ihraç edilen personel sayısına,
701 sayılı KHK’yle Maliye Bakanlığından ihraç edilen
personel sayısına,
701 sayılı KHK’yle bakanlıklar dışındaki kurum ve
kuruluşlardan ihraç edilen personel sayısına,
701 sayılı KHK’yle Adalet Bakanlığından ihraç edilen
personel sayısına, 
701 sayılı KHK’yle Ulaştırma, Denizcilik ve Haberleşme
Bakanlığından ihraç edilen personel sayısına,
701 sayılı KHK’yle Gümrük ve Ticaret Bakanlığından
ihraç edilen personel sayısına,
701 sayılı KHK’yle YÖK ve üniversitelerden ihraç edilen
personel sayısına, 
701 sayılı KHK’yle İçişleri Bakanlığından ihraç edilen
personel sayısına,
701 sayılı KHK’yle Millî Eğitim Bakanlığından ihraç
edilen personel sayısına,
701 sayılı KHK’yle derneklere yapılan işlem sayısına, 
701 sayılı KHK’yle rütbesi alınan Türk Silahlı
Kuvvetleri personeli sayısına, 
701 sayılı KHK’yle Millî Savunma Bakanlığından ihraç
edilen personel sayısına,
701 sayılı KHK’yle Tarım ve Orman Bakanlığından ihraç
edilen personel sayısına,
701 sayılı KHK’yle Sağlık Bakanlığından ihraç edilen
personel sayısına,
701 sayılı KHK’yle Dışişleri Bakanlığından ihraç edilen
personel sayısına, 
701 sayılı KHK’yle Millî Eğitim Bakanlığından
öğrencilikle ilişiği kesilenlerin sayısına,
701 sayılı KHK’yle rütbesi alınan Jandarma Genel
Komutanlığı personeli sayısına,
701 sayılı KHK’yle Gençlik ve Spor Bakanlığından ihraç
edilen personel sayısına,
701 sayılı KHK’yle rütbesi alınan Emniyet Genel
Müdürlüğü personeli sayısına, 
701 sayılı KHK’yle Aile ve Sosyal Politikalar
Bakanlığından ihraç edilen personel sayısına, 
701 sayılı KHK’yle Çevre ve Şehircilik Bakanlığından
ihraç edilen personel sayısına, 
701 sayılı KHK’yle Orman ve Su İşleri Bakanlığından
ihraç edilen personel sayısına,
701 sayılı KHK’yle Enerji ve Tabii Kaynaklar
Bakanlığından ihraç edilen personel sayısına, 
701 sayılı KHK’yle Bilim, Sanayi ve Teknoloji
Bakanlığından ihraç edilen personel sayısına, 
İlişkin soruları ve Cumhurbaşkanı Yardımcısı Fuat
Oktay’ın cevabı (7/9747), (7/9772), (7/9773), (7/9775), (7/9788), (7/9800),
(7/9810), (7/9812), (7/9822), (7/9827), (7/9863), (7/9874), (7/9888), (7/9891),
(7/9905), (7/9913), (7/9938), (7/9946), (7/9957), (7/9958), (7/9960), (7/9974),
(7/9978), (7/9989), (7/9996), (7/10002)

7.- İstanbul Milletvekili Mustafa Sezgin Tanrıkulu’nun,
697 sayılı KHK’yle televizyon kuruluşlarına yönelik yapılan işlem sayısına,
697 sayılı KHK’yle Maliye Bakanlığından ihraç edilen
personel sayısına,
697 sayılı KHK’yle Ulaştırma, Denizcilik ve Haberleşme
Bakanlığından ihraç edilen personel sayısına, 
697 sayılı KHK’yle YÖK ve üniversitelerden ihraç edilen
personel sayısına, 
697 sayılı KHK’yle Millî Eğitim Bakanlığından ihraç
edilen personel sayısına,
697 sayılı KHK’yle Millî Savunma Bakanlığından ihraç
edilen personel sayısına, 
697 sayılı KHK’yle rütbesi alınan Türk Silahlı
Kuvvetleri personeli sayısına, 
697 sayılı KHK’yle Tarım ve Orman Bakanlığından ihraç
edilen personel sayısına,
697 sayılı KHK’yle Sağlık Bakanlığından ihraç edilen
personel sayısına,
697 sayılı KHK’yle Çevre ve Şehircilik Bakanlığından
ihraç edilen personel sayısına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/9750), (7/9778), (7/9807), (7/9824), (7/9860), (7/9889),
(7/9893), (7/9903), (7/9910), (7/9981)

8.- İstanbul Milletvekili Mustafa Sezgin Tanrıkulu’nun,
675 sayılı KHK’yle rütbesi alınan Emniyet Genel Müdürlüğü personeli sayısına,
675 sayılı KHK’yle gazetelere yönelik yapılan işlem
sayısına,
675 sayılı KHK’yle Adalet Bakanlığından ihraç edilen
personel sayısına, 
675 sayılı KHK’yle Millî Eğitim Bakanlığından ihraç edilen
personel sayısına, 
675 sayılı KHK’yle haber ajanslarına yönelik yapılan
işlem sayısına, 
675 sayılı KHK’yle Gümrük ve Ticaret Bakanlığından
ihraç edilen personel sayısına,
675 sayılı KHK’yle Tarım ve Orman Bakanlığından ihraç
edilen personel sayısına,
675 sayılı KHK’yle Enerji ve Tabii Kaynaklar
Bakanlığından ihraç edilen personel sayısına, 
675 sayılı KHK’yle Millî Savunma Bakanlığından ihraç
edilen personel sayısına,
675 sayılı KHK’yle Sağlık Bakanlığından ihraç edilen
personel sayısına,
675 sayılı KHK’yle İçişleri Bakanlığından ihraç edilen
personel sayısına,
675 sayılı KHK’yle YÖK ve üniversitelerden ihraç edilen
personel sayısına,
675 sayılı KHK’yle Millî Eğitim Bakanlığından
öğrencilikle ilişiği kesilenlerin sayısına,
675 sayılı KHK’yle Dışişleri Bakanlığından ihraç edilen
personel sayısına, 
675 sayılı KHK’yle dergilere yönelik yapılan işlem
sayısına,
675 sayılı KHK’yle Gençlik ve Spor Bakanlığından ihraç
edilen personel sayısına, 
675 sayılı KHK’yle Bilim, Sanayi ve Teknoloji
Bakanlığından ihraç edilen personel sayısına,
675 sayılı KHK’yle Çevre ve Şehircilik Bakanlığından
ihraç edilen personel sayısına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/9765), (7/9784), (7/9819), (7/9832), (7/9836), (7/9838),
(7/9852), (7/9858), (7/9875), (7/9894), (7/9920), (7/9923), (7/9953), (7/9954),
(7/9967), (7/9972), (7/9982), (7/10000)

9.- İstanbul Milletvekili Mustafa Sezgin Tanrıkulu’nun,
683 sayılı KHK’yle televizyon kuruluşlarına yönelik yapılan işlem sayısına,
683 sayılı KHK’yle Maliye Bakanlığından ihraç edilen
personel sayısına, 
683 sayılı KHK’yle bakanlıklar dışındaki kurum ve
kuruluşlardan ihraç edilen personel sayısına,
683 sayılı KHK’yle Sağlık Bakanlığından ihraç edilen
personel sayısına, 
683 sayılı KHK’yle İçişleri Bakanlığından ihraç edilen
personel sayısına,
683 sayılı KHK’yle Çevre ve Şehircilik Bakanlığından
ihraç edilen personel sayısına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/9766), (7/9789), (7/9802), (7/9900), (7/9914), (7/9994)

10.- İstanbul Milletvekili Mustafa Sezgin
Tanrıkulu’nun, 668 sayılı KHK’yle televizyon kuruluşlarına yönelik yapılan
işlem sayısına,
668 sayılı KHK’yle gazetelere yönelik yapılan işlem
sayısına, 
668 sayılı KHK’yle haber ajanslarına yönelik yapılan
işlem sayısına,
668 sayılı KHK’yle Millî Savunma Bakanlığından ihraç
edilen personel sayısına, 
668 sayılı KHK’yle özel sağlık kuruluşlarına yönelik
yapılan işlemlere, 
668 sayılı KHK’yle yayınevi ve dağıtım kanallarına
yönelik yapılan işlemlere,
668 sayılı KHK’yle dergilere yönelik yapılan işlem
sayısına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/9768), (7/9786), (7/9840), (7/9865), (7/9942), (7/9950),
(7/9969)

11.- İstanbul Milletvekili Mustafa Sezgin
Tanrıkulu’nun, 679 sayılı KHK’yle Çalışma ve Sosyal Güvenlik Bakanlığından
ihraç edilen personel sayısına,
679 sayılı KHK’yle Ulaştırma, Denizcilik ve Haberleşme
Bakanlığından ihraç edilen personel sayısına,
679 sayılı KHK’yle Maliye Bakanlığından ihraç edilen
personel sayısına, 
679 sayılı KHK’yle bakanlıklar dışındaki kurum ve
kuruluşlardan ihraç edilen personel sayısına, 
679 sayılı KHK’yle Adalet Bakanlığından ihraç edilen
personel sayısına, 
679 sayılı KHK’yle Gümrük ve Ticaret Bakanlığından
ihraç edilen personel sayısına, 
679 sayılı KHK’yle Millî Eğitim Bakanlığından ihraç
edilen personel sayısına, 
679 sayılı KHK’yle Enerji ve Tabii Kaynaklar
Bakanlığından ihraç edilen personel sayısına,
679 sayılı KHK’yle Tarım ve Orman Bakanlığından ihraç
edilen personel sayısına, 
679 sayılı KHK’yle Millî Savunma Bakanlığından ihraç
edilen personel sayısına,
679 sayılı KHK’yle derneklere yapılan işlem sayısına,
679 sayılı KHK’yle Sağlık Bakanlığından ihraç edilen
personel sayısına,
679 sayılı KHK’yle İçişleri Bakanlığından ihraç edilen
personel sayısına,
679 sayılı KHK’yle YÖK ve üniversitelerden ihraç edilen
personel sayısına,
679 sayılı KHK’yle rütbesi alınan Emniyet Genel
Müdürlüğü personeli sayısına, 
679 sayılı KHK’yle Gençlik ve Spor Bakanlığından ihraç
edilen personel sayısına,
679 sayılı KHK’yle Bilim, Sanayi ve Teknoloji
Bakanlığından ihraç edilen personel sayısına,
679 sayılı KHK’yle Aile ve Sosyal Politikalar
Bakanlığından ihraç edilen personel sayısına,
679 sayılı KHK’yle Orman ve Su İşleri Bakanlığından
ihraç edilen personel sayısına, 
679 sayılı KHK’yle Çevre ve Şehircilik Bakanlığından
ihraç edilen personel sayısına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/9769), (7/9785), (7/9792), (7/9803), (7/9817), (7/9828),
(7/9835), (7/9847), (7/9856), (7/9879), (7/9880), (7/9898), (7/9917), (7/9926),
(7/9965), (7/9970), (7/9979), (7/9983), (7/9997), (7/9998)

12.- İstanbul Milletvekili Mustafa Sezgin
Tanrıkulu’nun, 672 sayılı KHK’yle Çalışma ve Sosyal Güvenlik Bakanlığından
ihraç edilen personel sayısına,
672 sayılı KHK’yle Ulaştırma, Denizcilik ve Haberleşme
Bakanlığından ihraç edilen personel sayısına,
672 sayılı KHK’yle Maliye Bakanlığından ihraç edilen
personel sayısına,
672 sayılı KHK’yle bakanlıklar dışındaki kurum ve
kuruluşlardan ihraç edilen personel sayısına,
672 sayılı KHK’yle Enerji ve Tabii Kaynaklar
Bakanlığından ihraç edilen personel sayısına,
672 sayılı KHK’yle Millî Eğitim Bakanlığından ihraç
edilen personel sayısına, 
672 sayılı KHK’yle Gümrük ve Ticaret Bakanlığından
ihraç edilen personel sayısına, 
672 sayılı KHK’yle Tarım ve Orman Bakanlığından ihraç
edilen personel sayısına, 
672 sayılı KHK’yle Millî Savunma Bakanlığından ihraç
edilen personel sayısına,
672 sayılı KHK’yle Sağlık Bakanlığından ihraç edilen
personel sayısına, 
672 sayılı KHK’yle YÖK ve üniversitelerden ihraç edilen
personel sayısına,
672 sayılı KHK’yle İçişleri Bakanlığından ihraç edilen
personel sayısına,
672 sayılı KHK’yle Dışişleri Bakanlığından ihraç edilen
personel sayısına,
672 sayılı KHK’yle Gençlik ve Spor Bakanlığından ihraç
edilen personel sayısına,
672 sayılı KHK’yle Bilim, Sanayi ve Teknoloji
Bakanlığından ihraç edilen personel sayısına,
672 sayılı KHK’yle Aile ve Sosyal Politikalar
Bakanlığından ihraç edilen personel sayısına,
672 sayılı KHK’yle Çevre ve Şehircilik Bakanlığından
ihraç edilen personel sayısına, 
İlişkin soruları ve Cumhurbaşkanı Yardımcısı Fuat
Oktay’ın cevabı (7/9771), (7/9781), (7/9797), (7/9809), (7/9814), (7/9829),
(7/9841), (7/9850), (7/9873), (7/9892), (7/9918), (7/9921), (7/9956), (7/9975),
(7/9985), (7/9993), (7/10001)

13.- İstanbul Milletvekili Mustafa Sezgin
Tanrıkulu’nun, 670 sayılı KHK’yle Ulaştırma, Denizcilik ve Haberleşme
Bakanlığından ihraç edilen personel sayısına,
670 sayılı KHK’yle Millî Savunma Bakanlığından ihraç
edilen personel sayısına,
670 sayılı KHK’yle İçişleri Bakanlığından ihraç edilen
personel sayısına, 
İlişkin soruları ve Cumhurbaşkanı Yardımcısı Fuat
Oktay’ın cevabı (7/9776), (7/9871), (7/9922)

14.- İstanbul Milletvekili Mustafa Sezgin
Tanrıkulu’nun, 677 sayılı KHK’yle gazetelere yönelik yapılan işlem sayısına,
677 sayılı KHK’yle Maliye Bakanlığından ihraç edilen
personel sayısına,
677 sayılı KHK’yle bakanlıklar dışındaki kurum ve
kuruluşlardan ihraç edilen personel sayısına, 
677 sayılı KHK’yle Millî Eğitim Bakanlığından ihraç
edilen personel sayısına, 
677 sayılı KHK’yle Millî Savunma Bakanlığından ihraç
edilen personel sayısına, 
677 sayılı KHK’yle derneklere yapılan işlem sayısına,
677 sayılı KHK’yle Sağlık Bakanlığından ihraç edilen
personel sayısına,
677 sayılı KHK’yle YÖK ve üniversitelerden ihraç edilen
personel sayısına,
677 sayılı KHK’yle dergilere yönelik yapılan işlem
sayısına,
677 sayılı KHK’yle Gençlik ve Spor Bakanlığından ihraç
edilen personel sayısına,
677 sayılı KHK’yle Aile ve Sosyal Politikalar
Bakanlığından ihraç edilen personel sayısına,
677 sayılı KHK’yle Orman ve Su İşleri Bakanlığından
ihraç edilen personel sayısına 
İlişkin soruları ve Cumhurbaşkanı Yardımcısı Fuat
Oktay’ın cevabı (7/9782), (7/9795), (7/9806), (7/9837), (7/9877), (7/9884),
(7/9896), (7/9930), (7/9962), (7/9968), (7/9990), (7/9999)

15.- İstanbul Milletvekili Mustafa Sezgin
Tanrıkulu’nun, 686 sayılı KHK’yle bakanlıklar dışındaki kurum ve kuruluşlardan
ihraç edilen personel sayısına,
686 sayılı KHK’yle Millî Eğitim Bakanlığından ihraç
edilen personel sayısına, 
686 sayılı KHK’yle İçişleri Bakanlığından ihraç edilen
personel sayısına, 
686 sayılı KHK’yle YÖK ve üniversitelerden ihraç edilen
personel sayısına, 
686 sayılı KHK’yle Dışişleri Bakanlığından ihraç edilen
personel sayısına,
686 sayılı KHK’yle rütbesi alınan Emniyet Genel
Müdürlüğü personeli sayısına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/9799), (7/9839), (7/9911), (7/9933), (7/9952), (7/9963)

16.- İstanbul Milletvekili Mustafa Sezgin
Tanrıkulu’nun, 667 sayılı KHK’yle sendikalara yönelik yapılan işlemlere,
667 sayılı KHK’yle vakıflara yönelik yapılan işlem
sayısına,
667 sayılı KHK’yle konfederasyonlara yapılan işlem
sayısına, 
667 sayılı KHK’yle federasyonlara yapılan işlem
sayısına,
667 sayılı KHK’yle derneklere yapılan işlem sayısına,
667 sayılı KHK’yle özel üniversitelere yönelik yapılan
işlemlere,
667 sayılı KHK’yle öğrenci yurtlarına yönelik yapılan
işlemlere, 
667 sayılı KHK’yle eğitim kurumlarına yönelik yapılan
işlemlere,
İlişkin soruları ve Cumhurbaşkanı Yardımcısı Fuat
Oktay’ın cevabı (7/9843), (7/9862), (7/9870), (7/9872), (7/9886), (7/9928),
(7/9945), (7/9948)
17.- İstanbul Milletvekili Mustafa Sezgin
Tanrıkulu’nun, 669 sayılı KHK’yle Millî Savunma Bakanlığından ihraç edilen
personel sayısına, 
669 sayılı KHK’yle İçişleri Bakanlığından ihraç edilen
personel sayısına,
İlişkin soruları ve Cumhurbaşkanı Yardımcısı Fuat
Oktay’ın cevabı (7/9869), (7/9925)
18.- İstanbul Milletvekili Mustafa Sezgin
Tanrıkulu’nun, 673 sayılı KHK’yle Millî Eğitim Bakanlığından öğrencilikle
ilişiği kesilenlerin sayısına ilişkin sorusu ve Cumhurbaşkanı Yardımcısı Fuat Oktay’ın
cevabı (7/9955)
23 Nisan 2019 Salı
BİRİNCİ OTURUM
Açılma Saati: 14.04
BAŞKAN: Mustafa ŞENTOP
KÂTİP ÜYELER : İshak GAZEL
(Kütahya), Rümeysa KADAK (İstanbul)
-------0-------
BAŞKAN
- Türkiye Büyük Millet Meclisinin 69’uncu Birleşimini açıyorum.
Şimdi
İstiklal Marşı’mız okunacaktır.
(İstiklal
Marşı)
III.- BAŞKANLIĞIN GENEL KURULA SUNUŞLARI
A) Çeşitli İşler
1.- Cumhurbaşkanı Recep Tayyip Erdoğan’ın Genel Kurulu
teşrifleri
BAŞKAN
– Değerli milletvekillerimiz, muhterem Cumhurbaşkanımız dinleyici locasındaki
yerlerini alarak yüce Meclisimizi teşrif etmişlerdir. Kendilerine Meclisimiz
adına “Hoş geldiniz.” diyorum. (AK PARTİ ve MHP sıralarından alkışlar) 
Sayın
milletvekilleri, gündemimize göre, Genel Kurulun 18 Nisan 2019 tarihli 68’inci
Birleşiminde alınan karar uyarınca Türkiye Büyük Millet Meclisinin kuruluşunun
99’uncu yıl dönümünün ve Ulusal Egemenlik ve Çocuk Bayramı’nın kutlanması ve
günün anlam ve öneminin belirtilmesi amacıyla yapacağımız görüşmelere
başlıyoruz. 
IV.- ÖZEL GÜNDEM
A) 23 Nisan Görüşmeleri
1.- Türkiye Büyük Millet Meclisinin kuruluşunun 99’uncu
yıl dönümünün ve Ulusal Egemenlik ve Çocuk Bayramı’nın kutlanması, günün anlam
ve öneminin belirtilmesi görüşmeleri
BAŞKAN
– Sayın Cumhurbaşkanım, siyasi partilerimizin çok kıymetli genel başkanları,
sayın milletvekilleri, kıymetli misafirler; millî iradenin tecelligâhı olan
Türkiye Büyük Millet Meclisinin kuruluşunun 99’uncu yıl dönümünü anmak, Ulusal
Egemenlik ve Çocuk Bayramı’nı kutlamak üzere bu özel oturumda bir araya gelmiş
bulunuyoruz. Çatısı altında gururla bulunduğumuz bu yapı yalnızca bir bina
değildir; bu çatının altında yankılanan, işgal teşebbüsüne karşı istiklal
iradesinin, istilacılara karşı hürriyet mücadelesinin ve bütün bunları milletle
birlikte yapma ısrarının gür sesidir. Dolayısıyla bu Meclis, mirası istiklal,
mizacı hürriyet, temeli millî irade olan bir yüce abidedir. Bu Meclis, yüce ve
mukaddestir. Zira, milletin ve vatanın en zor günlerinde teşekkül etmiş,
Türkiye’yi istiklale taşıyan Millî Mücadele iradesinin merkezi olmuştur. Gazi
Mustafa Kemal Atatürk’ün tarihî önderliğinde milletimiz, o güne kadarki
kahramanlıklarının özeti, o günden sonraki cesaretinin ön sözü sayılacak bir
dirençle kurtuluşunu elde etmiştir. Bu vesileyle, Gazi Mustafa Kemal Atatürk’ü,
mesai ve silah arkadaşlarını, Birinci Meclisin her biri şeref numunesi
üyelerini ve kurtuluşa yüreklerini koyan aziz şehitlerimizi rahmetle, minnetle
ve şükranla yâd ediyorum. 
Bu
Meclis yüce ve mukaddes olduğu için, 15 Temmuz gecesi milletimizi bizar ve
demokrasimizi tarumar etmek isteyen hain darbe girişimine, millî iradenin
tecelli ettiği Türkiye Büyük Millet Meclisini bombalayacak kadar alçalmış
darbecilere karşı milletimiz ve bu Meclisin kahraman üyeleri direnmiş, o
ihanete geçit vermemişlerdir. Bu vesileyle 15 Temmuzda girişilen darbe
teşebbüsüne karşı eşine az rastlanır bir liderlik sergileyen Sayın
Cumhurbaşkanımıza şükranlarımızı arz ediyor, o gece şehit olan vatan evlatlarını
rahmetle, gazilerimizi de minnetle anıyorum.
Sayın
Cumhurbaşkanım, sayın milletvekilleri; dünyanın büyük dönüşümler yaşadığı,
köklü değişimlere şahit olduğumuz bir dönemde yaşıyoruz. Bu büyük dönüşüm ve
değişim hem tarihî mirası hem de coğrafi konumu sebebiyle Türkiye’ye büyük
görevler yüklemektedir. Dünyanın en çok komşuya sahip ülkelerinden birisi
olarak Türkiye, bölgesinde ve dünyada olup bitenlere geçmişte hiç rastlanmadığı
ölçüde müdahil olmakta, iddialarını ve iradesini her fırsatta, her zeminde ısrarlı
bir biçimde dile getirmektedir. Türkiye'nin bölgesinde ve dünyada gittikçe
artan bir etkinliğe sahip olması tesadüfi değildir. Türkiye, bu güce, gayretli
milleti, basiretli idaresi, yerli ve millî politikaları ve en önemlisi de köklü
demokrasi geleneği sayesinde ulaşmıştır. 
Kuruluşunun
99’uncu yıl dönümünü coşkuyla kutladığımız ve istiklal gayretiyle Millî
Mücadele’yi yürüten Birinci Meclis, tıpkı bugün olduğu gibi, milletimizin bütün
renklerini bir zenginlik olarak bünyesinde barındıran bir yapıya sahipti.
Farklı kökenlere ve kimliklere sahip birçok isim, memleketin bir kısmı işgal
edilmişken Ankara’da bir araya gelmişti. Hepsinin ortak ideali ise esaret
altında değil, bu cennet vatanın üstünde bağımsız bir şekilde yaşamaktı.
Birinci Meclisten devraldığımız mirasın önemli bir parçası da işte bu istek ve
iradedir. 
Bu
vesileyle bir daha tekrar etmekte fayda görüyorum ki Türkiye ancak
farklılıklarını çatışma bahanesi değil, zenginleşme imkânı olarak gören bir
anlayışla ilerleyebilir. Dar ve daraltıcı bir bakış açısıyla bu ülkeye bakmak,
geçmişte acısını çektiğimiz bir illettir. 1920 ruhundan bize miras kalan
anlayış, farklılıklarımıza rağmen Türkiye’den yana olmayı, aynı bayrak altında
eşit vatandaşlar olarak yaşama iradesini zorunlu kılmaktadır.
Köklü
bir seçim ve Parlamento geleneğine sahip bir ülke olarak Türkiye için sivil
siyasetin dışında zemin, demokrasiden başka çare, diyalog içermeyen bir söylem
arayışında olmak bu ülkenin geleceğini baltalamaktır. Bu sebeple, hangi düzeyde
olursa olsun, neyi amaçlarsa amaçlasın, ne tür bir kisveye bürünürse bürünsün,
fikirlerini hâkim kılmak veya rakiplerini zayıf düşürmek için şiddeti bir
yöntem olarak benimseyenler, şiddetle arasına mesafe koyamayanlar bu ülkenin ve
milletin aleyhine çalışmaktadırlar. 
Sayın
Cumhurbaşkanım, sayın milletvekilleri; kuruluşunun 99’uncu yıl dönümünü
kutladığımız yüce Meclisimiz Türkiye’nin zor günlerden çıkışına rehberlik etmiş
bir kurumdur. O günlerde top sesleri Polatlı’dan duyulurken ya da işgalin
karanlığı her ufku bürümüşken “Ya istiklal ya ölüm!” şiarını yükselten, merhum
Akif’in “Hakkıdır, Hakk’a tapan milletimin istiklal.” mısralarıyla tamamlanan
İstiklal Marşı’nı defalarca ayakta alkışlayan bu Gazi Meclisin ruhu neyse, şu
an bizi bir araya getiren Meclisin ruhu da odur ve bu ruh, bu istiklal arzusu
bizim en büyük iftihar tablomuzdur.
İşte
bu sebeple Türkiye büyük bir ülkedir ve milletimiz yeryüzünün en mümtaz
milletlerindendir. Türkiye, nereden geldiğini de nereye ilerleyeceğini de çok
iyi bilmektedir. Tarihin bütün karmaşık ve bunalımlı dönemeçlerinde öne çıkıp
düzen sağlayan bir topluluk olarak milletimiz bugün de insanlık değerlerinin
safında, her türlü haksızlığın ve zulmün karşısındadır. İnsanlık değerlerinin
safında olmayı erdem, haksızlığa karşı çıkmayı vazife bilen aziz milletimizin
temsilcileri de bu yüce Mecliste aynı tavrı takınmaktadırlar. Bunun en güzel
örneği, 15 Martta Yeni Zelanda’da gerçekleşen katliam karşısında, Mecliste
grubu bulunan bütün partilerimizin ortak bir bildiriye imza atmasıdır. Bütün
parti gruplarımıza, gösterdikleri bu tavır dolayısıyla teşekkür ediyorum.
Yeri
gelmişken şunu da belirtmeliyim ki bugün Batı’da İslam’a, Müslümanlara ve genel
olarak yabancılara karşı hastalıklı bir düşmanlık yükselmektedir. Bu tehlikeli
tırmanış uluslararası camianın ve özellikle de Batılı hükûmetlerin ve karar
alıcıların ciddiyetle üzerinde durması gereken bir boyuta ulaşmıştır. Dahası,
İslam karşıtlığının giderek Türkiye düşmanlığına evrildiğini teessüfle
görmekteyiz.
Bazı
Batılı hükûmetler, İslam dünyasına ve Türkiye’ye yönelik bu düşmanlığın ne
kadar büyük bir tehlike olduğunu görmek bir yana, kimi zaman Türkiye’ye karşı
dostlukla bağdaşmayan tavırlar sergilemektedirler. Bu, sonuçsuz kalmaya mahkûm,
adil ve dostane olmaktan uzak, Türkiye’nin özgül ağırlığını hesaplayamamaktan
kaynaklanan tavrın gözden geçirilmesi, bir an evvel karşılıklı saygıya ve
menfaate dayalı ilişki tarzının benimsenmesi gerekir.
En
zor şartlar altında bile haricî müdahalelere boyun eğmeyen Türkiye’nin bugün
eriştiği güç görmezden gelinerek dayatmacı politikalara mecbur bırakılmak
istenmesi bu ülkenin ruhunu ve önemini kavrama eksikliğinden kaynaklanmaktadır
ve büyük bir hatadır. Hele de Türkiye’ye yönelik dayatmaların bir parçası olmak
üzere terörün ve teröre müzahir yapıların desteklenmesi, başarılı olmak bir
yana, Türkiye’nin haklı öfkesini celbetmektedir. 
Türkiye,
haritaları cetvelle çizilmiş, anayasaları cebren yapılmış, idarecileri özel
olarak yetiştirilmiş, köksüz ve hedefsiz, nevzuhur devletlere benzemez. Bu
yüzden Türkiye’yle sağlıklı ve verimli ilişki kurmanın tek yolu bu ülkenin ve
milletimizin hassasiyetlerini kavramaktan, samimi bir yaklaşım geliştirmekten
geçer.
Sayın
Cumhurbaşkanım, sayın milletvekilleri; bugün sadece Millî Egemenlik Bayramı
değil, aynı zamanda çocuklarımızın bayramı. Milletin ve vatanın istikbali olan
çocuklarımızı daima bir kıymet olarak hayatımızın, gelecek planlarımızın en
hayati kısmına yerleştirmeliyiz. Çocuklarına ve gençlerine önem vermeyen bir
millet yok olmanın eşiğindedir. Bu yüzden çocuklarımızı ve gençlerimizi millî
ve manevi değerlerimizle donatıp kendi ayakları üzerinde duran, istiklal ve
hürriyet âşığı, çağın gerektirdiği donanıma ve niteliklere sahip fertler olarak
yetiştirmeliyiz. Çocuklarımızla ilgili çabamızı modern hayatın ve dijital
dönüşümlerin doğurduğu yeni sonuçları göz önüne alarak güncellemeliyiz. 
Ayrıca,
çocuk suçluluğunda ve çocukları hedef alan suçlarda bir artış görülmektedir. Bu
hususlarda, özellikle çocuklara yönelik suçlarda Türkiye Büyük Millet Meclisi
başta olmak üzere bütün kurum ve kuruluşlarımız daha etkin bir çalışma
yapmalıdır. Çocuklara yönelik suçlarda katı, tavizsiz ve hızlı süreçler
yürütülmelidir çünkü çocuklar bize geleceğin ve Allah’ın emanetleridir.
Sayın
Cumhurbaşkanım, sayın milletvekilleri; bugün bu vatanda ve bu bayrağın altında
yaşayan hür bir millet, bölgesel ve küresel anlamda sözüne kulak verilen güçlü
bir devlet isek bunu istiklal, hürriyet ve aziz milletimiz için gayret
göstermiş kimselere borçluyuz. Bu vesileyle Türkiye Büyük Millet Meclisinin
kuruluşunun 99’uncu yıl dönümünde tekrar, başta ilk Meclis Başkanımız, Millî
Mücadele’nin lideri ve cumhuriyetimizin banisi Gazi Mustafa Kemal Atatürk ve
Birinci Mecliste kurtuluş mücadelesine omuz veren bütün milletvekillerimiz
olmak üzere, bu çatı altında görev yapmış olan, vatan, millet, bayrak ve devlet
uğruna şehit düşen, gazi olan, son olarak 15 Temmuz hain darbe ve işgal
girişimine karşı dururken makamların en yücesine ulaşan her bir vatan evladını
rahmetle, minnetle, şükranla anıyorum.
Bu
düşüncelerle milletimizin Ulusal Egemenlik ve Çocuk Bayramı’nı kutluyor; her
geçen yılın demokrasimizin kökleşmesine, milletimizin refah ve selametine,
devletimizin kudretine, yeniden büyük Türkiye davamızın muzafferiyetine katkı
yapması temennisiyle hepinizi en kalbî duygularımla selamlıyorum. (AK PARTİ,
MHP ve İYİ PARTİ sıralarından alkışlar)
Sayın
milletvekilleri, alınan karar gereğince, Türkiye Büyük Millet Meclisinde temsil
edilen siyasi parti grubu başkanlarına onar dakika süreyle, ayrıca Türkiye
Büyük Millet Meclisinde grubu bulunmayan siyasi parti temsilcilerinden birer
kişiye üçer dakikayı geçmemek üzere söz vereceğim. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkanı Mustafa Şentop'up,
Ankara ili Çubuk ilçesi Akkuzulu Mahallesi’nde CHP Genel Başkanı Kemal Kılıçdaroğlu’na,
Ankara Milletvekili Levent Gök ve milletvekillerine yönelik saldırıyı
kınadığına ve geçmiş olsun dileğinde bulunduğuna ilişkin konuşması
BAŞKAN
- Buna başlamadan, söz sırasını okutmadan bir kısa açıklama yapmak istiyorum. 
Değerli
arkadaşlar, geçtiğimiz pazar günü Çubuk’un Akkuzulu Mahallesi’nde CHP Genel
Başkanı Sayın Kemal Kılıçdaroğlu’na, Meclis Başkan Vekilimiz, mesai arkadaşım
Sayın Levent Gök’e ve bazı milletvekili arkadaşlarımıza yönelik müessif bir
saldırı gerçekleşmiştir, bu saldırıyı kınıyorum. Şiddet yoluyla siyasi netice
elde etmeye çalışmak, şiddeti meşrulaştırmak veya desteklemek kabul
edilemeyecek bir tavırdır ve bu, Türkiye’ye yakışmamaktadır. Sayın Kemal
Kılıçdaroğlu’na, Sayın Levent Gök’e ve diğer milletvekili arkadaşlarımıza
geçmiş olsun dileklerimi iletiyorum. Bir daha bu tür hadiselerin yaşanmaması en
büyük temennimizdir. (AK PARTİ, CHP, HDP ve İYİ PARTİ sıralarından alkışlar)
Sayın
Özkoç’un bir söz talebi vardı.
Buyurun.
VI.- AÇIKLAMALAR
1.- Sakarya Milletvekili Engin Özkoç'un, Ankara ili
Çubuk ilçesi Akkuzulu Mahallesi’nde CHP Genel Başkanı Kemal Kılıçdaroğlu’na
yönelik linç girişimini şehit aileleriyle, toplumsal tepkiyle ilişkilendirmeye
çalışanları kınadıklarına, vicdana ve sağduyuya davet ettiklerine ilişkin
açıklaması
ENGİN
ÖZKOÇ (Sakarya) – Sayın Başkan, değerli milletvekili arkadaşlarım;
Cumhuriyetimizin kurucusu Gazi Mustafa Kemal Atatürk’ün çocuklarımıza hediye
ettiği 23 Nisan Bayramı’nı grubumuz adına kutluyor, hepinize saygılar
sunuyorum.
Millî
birlik ve beraberliğimize yapılan saldırılarda, Türkiye Büyük Millet Meclisinin
geleneği doğrultusunda, grup başkanlarımız ve gruplarımız, birliğimizi bozan bu
tür karşı saldırılara karşı bir üzüntü ifadesi olarak söz alırlar ve bunu dile
getirirler. Az önce makamınızda yaptığımız konuşmada, bu sözleri onar dakika
kürsüden vereceğiniz için arkadaşlarımızın kendilerini orada ifade edeceğini,
Sayın Genel Başkanımızınsa bu konuşmayı kendisinin yapacağından grubumuz adına
bana söz vereceğinizi ifade ettiğiniz için söz almış bulunuyorum.
Genel
Başkanımıza, 21 Nisan 2019 tarihinde Çubuk’ta katıldığı şehit cenazesinde linç
girişiminde bulunulmuştur. Bunun adı linçtir, kınıyoruz. Elimizdeki görüntüler
ve tanık ifadeleri bu gerçeği tüm çıplaklığıyla ortaya koymaktadır. Bugün,
siyasetin ortak olması, lincin hesabının sorulması gereken gündür. İtidal
çağrısı yapılıyorsa Sayın Genel Başkanımız Kemal Kılıçdaroğlu, Türk siyasetinin
gördüğü en itidalli, en soğukkanlı, barış ve kardeşlikten yana iradesini en
açık şekilde ortaya koyan liderdir. 
Ülkenin
birlik ve beraberliğe ihtiyacı varsa bunun gereği en büyük acıda ortak
olmaktır. Şehidimiz, bir parti için değil, bir hane için değil, vatanımız için
canını ortaya koymuş evladımızdır, hepimizin evladıdır. Bir şehidin acısında
ortak olamayacaksak millet olarak hiçbir noktada yan yana gelemeyiz. Biz, şehit
cenazelerine böyle bakıyoruz. Şehit bizim şehidimizdir, hepimizin şehididir ve
biz, evladını bayrağımıza sarılı tabutuyla kucaklayan her ailenin yanında
olacağız. 
Bu
linç girişimini şehit aileleriyle, bir toplumsal tepkiyle ilişkilendirmeye
çalışanları kınıyor, vicdana ve sağduyuya davet ediyoruz. Linç girişimiyle
ilgili hukuki sürecin sonuna kadar takipçisi olacağız. Mecliste bu konuda bize
yakın ilgi gösteren bütün milletvekillerine saygılarımızı sunarak hepinize
teşekkür ediyorum. (CHP ve İYİ PARTİ sıralarından alkışlar)
BAŞKAN
– Teşekkür ederim. 
IV.- ÖZEL GÜNDEM (Devam)
A) 23 Nisan Görüşmeleri (Devam)
1.- Türkiye Büyük Millet Meclisinin kuruluşunun 99’uncu
yıl dönümünün ve Ulusal Egemenlik ve Çocuk Bayramı’nın kutlanması, günün anlam
ve öneminin belirtilmesi görüşmeleri (Devam)
BAŞKAN
– Değerli arkadaşlar, söz sırasını okuyorum: Adalet ve Kalkınma Partisi Meclis
Grubu Başkanı Ankara Milletvekili Sayın Mehmet Naci Bostancı, Cumhuriyet Halk Partisi
Genel Başkanı ve Meclis Grubu Başkanı İzmir Milletvekili Sayın Kemal
Kılıçdaroğlu, Halkların Demokratik Partisi Eş Genel Başkanı ve Meclis Grubu
Başkanı İstanbul Milletvekili Sayın Pervin Buldan, Milliyetçi Hareket Partisi
Genel Başkanı ve Meclis Grubu Başkanı Osmaniye Milletvekili Sayın Devlet
Bahçeli’nin yerine Manisa Milletvekili Grup Başkan Vekili Sayın Erkan Akçay,
İYİ PARTİ Meclis Grubu Başkanı Edirne Milletvekili Sayın Orhan Çakırlar’ın
yerine Kocaeli Milletvekili Grup Başkan Vekili Sayın Lütfü Türkkan, Türkiye
İşçi Partisi Genel Başkanı ve İstanbul Milletvekili Sayın Erkan Baş, Saadet
Partisi adına Konya Milletvekili Sayın Abdulkadir Karaduman, Demokrat Parti
Genel Başkanı ve Afyonkarahisar Milletvekili Sayın Gültekin Uysal, Büyük Birlik
Partisi Genel Başkanı ve Ankara Milletvekili Sayın Mustafa Destici. 
İlk
söz, Adalet ve Kalkınma Partisi Meclis Grubu Başkanı Ankara Milletvekili Sayın
Mehmet Naci Bostancı’ya aittir. 
Buyurun
Sayın Bostancı. (AK PARTİ sıralarından alkışlar) 
ADALET
VE KALKINMA PARTİSİ MECLİS GRUBU BAŞKANI MEHMET NACİ BOSTANCI (Ankara) – Sayın
Cumhurbaşkanım, Sayın Başkan, kıymetli milletvekilleri; Türkiye Büyük Millet
Meclisinin 99’uncu açılış yıl dönümü için buradayız. Amacımız, cumhuriyetin
temellerinin atıldığı günü anmak, bugüne ve yarına sonuçlar çıkarmak. 
Meclis
açıldığında imparatorluk toprakları işgal altındadır, başkent İstanbul 16
Martta işgal edilmiştir. Galip devletler Osmanlı toprakları üzerinde pay kapma
yarışındadır. Erzurum’daki, sayısı 20 bini bile bulmayan kolordu hariç düzenli
ordu yoktur. Çeşitli vilayetlerdeki müdafaayihukuk cemiyetleri ortak güç
oluşturmaktan uzaktır. Anadolu yorgun ve yoksuldur, evlatlarını “hey
onbeşliler”e varıncaya kadar yedi cephede kaybetmiştir. Halide Onbaşı ve Rus
diplomat Frunze; bunların tanıklıkları iç paralayıcıdır. Kimi elitler utanç
verici mandacılığa eğilim göstermektedir. Bu zorlu şartlarda, Meclis açılmadan
bir yıl önce Mustafa Kemal Anadolu’da bir millî direniş hareketi için Samsun’a
çıkmış; Havza, Amasya üzerinden Erzurum ve Sivas Kongreleriyle ortak bir saf
oluşturmaya başlamıştır. Hedef Ankara’da Millî Mücadele’yi yürütecek Meclistir
çünkü milletin istikbalini yine milletin azim ve kararı kurtaracaktır. O
yüzden, Türkiye Büyük Millet Meclisi merkezli cumhuriyetin temellerinin
atıldığı Kuvayımilliye hareketini, Mustafa Kemal’in lider olarak oynadığı
tarihî rolü, silah arkadaşlarının eşsiz fedakârlıklarını hepimiz tekraren
takdir, minnet ve hürmetle anıyoruz. 
Fakat
tarihî olayları sadece anmak yetmez, bizlere ve gelecek kuşaklara gösterdiği
yolu her daim hatırlamak gerek. Meclisin açıldığı o cuma gününden bize kalan
tarihî mirasın en başında şüphesiz “Milletin istikbalini yine milletin azim ve
kararı kurtaracak.” ilkesi vardır. Bu, üstünde hangi kıyafet olursa olsun
mandacılığı “Acaba bu tür hamiliklerden siyasi fayda sağlar mıyım?” diye bir an
dahi düşünmeksizin reddetmek anlamına gelir. Büyük güçler dâhil tüm ülkelerle
ilişkiler kurulurken karşılıklı saygı ve çıkar esasını savunmak, her tür
dayatmaya karşı ortak davranmak şu Meclisin atmosferinde soluklanan her nefes
sahibinin kaçınılmaz tarihî sorumluluğudur. Ortak kaderimiz ve geleceğimiz için
takip edilen millî politikaların sonu mutlaka selamete ve felaha erişecektir.
Bu yolda maruz kalınan çeşitli meydan okumalar karşısında toplumsal hayata
karşılık gelen hassasiyetleri iç siyasetin rekabet konusu yapmamak, ortak safı
tahkim etmek, Kuvayımilliye ruhunun ve 23 Nisan’da açılan bu Meclisin onurudur,
görevidir. Bu millet, en zorlu yoksulluk ve yokluk şartlarında imkânsızı mümküne
çeviren bir ruha, vefakârlığa ve dayanışma bilincine sahiptir. Bunu dün
göstermiştir, bugün de o insanların torunları aynı çizgidedir. Bu millet,
ışıltısını yitirse de bir imparatorluğun, bir dünya gücünün çocuklarıdır.
Arkalarındaki tarihî miras, bir yük değil, bir imkândır. O tarihî çizgiyi
muhakkak en gerçekçi şekilde, kararlılıkla geleceğe uzatacaklardır.
Doksan
dokuz yıl önce Meclisimizde kalpaklılar, fesliler ve sarıklılar vardır. Onlar,
bütün o sembollerin ima ettiği farklılıkları aşmış, ortak bir dayanışma ruhunda
bir araya gelmiş, her türlü tartışma ve müzakereyi milletin kurtuluşu ve
yeniden ayağa kalkması istikametinde yapmışlardır. Bize bırakılan miras, siyasi
rekabeti aynı şekilde yapmak, ancak Türkiye'nin ortak kaderi ve geleceğini her tür
mülahazanın ötesinde bir üst değer olarak tutmaktır. Ortak kader ve gelecek
için hassasiyet ve siyaset bu ülkenin kurumlarında kayıtlıdır. O yüzden temel
kurumlara karşı dikkatli ve itinalı bir dil gerekir. Bu kurumlardan biri olarak
Meclis, millet iradesinin tecelli yeridir. Meclisin çeşitli müzakerelerle
aldığı kararları eleştirmek elbette mümkündür fakat kurumsal itibarına halel
getirecek şekilde, kimi kararlarını “darbe” olarak tanımlamak asla kabul
edilemez. Unutulmasın ki Meclisin sözü, milletin nihai sözüdür. Kararının
“demokrasi dışı” eleştirisi, doğrudan milletimize, onun karar ve tercihlerine
karşı söylenmiş bir söz hükmündedir.
Bugün
bizi burada özel oturumla bir araya getiren, Meclise karşı duyduğumuz ortak
saygı değil midir? Bu saygı, eleştirel dilin ötesinde, milletin kader
birlikteliğinin tecelli yeri olarak burayı görmemizin neticesi değil midir? Tam
da buna inandığımız, 99’uncu yılda bunu bir kez daha ifade etmek istediğimiz
için burada değil miyiz?
Öte
yandan, cumhuriyet ve demokrasilerde kural bellidir: Yöneticileri halk seçer ve
geri çağırır. Tüm seçimli makamlar kimseye mülk değildir, bütün seçimlerde olan
da budur. Seçim sonuçlarına hukukun imkânları ölçüsünde itiraz yolları elbette
vardır, bunları kullanmaktan dolayı kimse suçlanamaz. “1 oyla dahi olsa seçimi
kazanmak” hukukunda şüphesiz ki altın oy yoktur; bütün oylar eşittir ve kural,
her bir oyun hakkını korumak ahlakında kayıtlıdır. Tüm makamlar seçimle el
değiştirmeye açıkken siyasi rekabet tartışmalarını “otoriterlik” “totaliterlik”
“diktatörlük” kavramlarıyla yürütmek kendi içinde bir çelişkidir.
Diktatörlüklerde seçimlerin bir önemi yoktur, bizde önemi var. Diktatörlüklerde
makamlar el değiştiremez, bizde değiştirir. Diktatörlüklerde göstermelik
seçimlerin hukuka ihtiyacı yoktur, bizde hukuk yolları herkes için ihtiyaçtır.
Diktatörlüklerde muhalefet ya yoktur ya da haşmetmeâblarının muhalefetidir,
bizde herhâlde herkes teyit eder ki ne haşmetmeâb vardır ne de onun kaçınılmaz
sonucu haşmetmeâblarının muhalefeti vardır. Diktatörlüklerde muhalefetin
iktidar tasavvuru olmaz, bizde muhalefetin her zaman böyle bir tasavvuru ve yol
haritası olmuştur, olacaktır.
Türkiye
16 Nisan referandumuyla sistemi değiştirmiştir. Artık, Cumhurbaşkanlığı hükûmet
sistemi vardır. Bu sistem, farklı kesimlerin iş birliklerine imkân vermesi
bakımından toplumsal açıdan bütünleştiricidir. Orta Doğu coğrafyasındaki
küresel hayaletin toplumsal fay hatlarını tahrik eden siyaseti dikkate
alındığında bu çok önemli bir işlevdir. İktidar meşruiyeti daha büyük bir toplumsal
onaya bağlanmıştır. Yasama ve yürütmenin teorideki ayrılığı, pratikteki
birlikteliği yeni sistemle daha net, daha gerçekçi bir ayrılmaya tabi
tutulmuştur. Bu Meclis, yasaların yegâne kaynağıdır; toplumun sinir uçlarını
temsil eden niteliği, bu görevi en yüksek vasıfta yapmasına imkân vermektedir.
Her yeni sistem süreç içinde herkesin el birliği, görüş ve eleştirileriyle
tekemmül eder. Pratiği olmayan bir reddiyecilik yerine cumhuriyet ve
demokrasimizi kanatlandıracak, Meclis dâhil her demokratik kurumun gücünü
artıracak bir çizgide sürece pozitif katkı vermek önemlidir.
Cumhurbaşkanı,
milletin birliğinin ve dirliğinin sembolüdür. Bugün Sayın Erdoğan
Cumhurbaşkanıdır, yarın bu ülkenin başka evlatları bu göreve gelecektir. Sistem
değişikliği sebebiyle kazandığı siyasi mahiyet, hepimiz için ortak değerdeki
makama karşı ölçüsüz bir dilin kullanılabileceği anlamına gelmez. Süreç içinde
muhalefetteki kimi siyasi kişiliklerin Cumhurbaşkanlığı kurumuna karşı uygun
dil ve tutumları, şüphesiz, aynı şekilde gördükleri mukabele kanaatimce genel
bir memnuniyet yaratmıştır. 
Berat
gecesi 4 evladımızın teröristler tarafından şehit edilmesi bizleri milletçe
üzmüştür. Şehitlerimize Allah’tan rahmet, milletimize başsağlığı diliyorum. 
Çubuk’ta
şehidimizin cenaze töreninde meydana gelen müessif olay asla kabul edilemez.
Sayın Genel Başkana ve CHP temsilcilerine bir kez daha “Geçmiş olsun.” diyorum.
Sayın Cumhurbaşkanımızın “Türkiye ittifakı” ve “kızgın demiri soğutmak”
sözleriyle siyasi iklimin normalleşmesine çağrıda bulunduğu bir siyasi
atmosferde bu olayın yaşanması ayrıca dikkate değerdir. Türkiye’nin her tür
gerilimi akıl ve sorumluluk çizgisinde aşmaya, beyanların bu istikamette
oluşmasına ihtiyacı vardır. Öte yandan, toplumsal kutuplaşma yerine
kucaklaşmanın yolu kurumları ortak değer çizgisinde tutmaktan, siyasal dilin
kollarını uzatmaktan geçer. Biz bu ülkenin ortak aklından, fikrinden her zaman
faydalandık.
(Mikrofon
otomatik cihaz tarafından kapatıldı) 
BAŞKAN
– Sayın Başkan, buyurunuz. 
ADALET
VE KALKINMA PARTİSİ MECLİS GRUBU BAŞKANI MEHMET NACİ BOSTANCI (Devamla) - Her
tür eleştiri ve teklifin kışkırtıcılıktan, itham ve isnatlardan uzak olması,
asabiyet duygusuna seslenmek yerine tüm toplumun vicdanında karşılık bulması
önemlidir. 
Değerli
arkadaşlar, bizim iddiamız, siyasetimiz, temel meselemiz toplumumuzun
vicdanıyla çağa tanıklık etmektir. Küresel ölçekteki insani dramlar,
haksızlıklar, adaletsizlikler karşısında Türkiye'nin yükselen eylemi ve sesi
hepimizin onur kaynağıdır. Bir eli Avrupa’da, diğer eli Asya’da olan ülkemizin
yüzü herkese dönüktür, sırtımız ise hiç kimseye dönük değildir. 
Türkiye
modernleşiyor, şehirleşiyor, dünyayla daha fazla temas kuruyor. Yolculuğumuzun
istikameti kesinlikle modern dünyadır, bizim de saygın müktesebatımıza
katıldığımız, evrensel değerleri dikkate alan bir millîliktir. Mevlâna’nın
pergeli gibi olduğumuzu her daim hatırlıyoruz. 
Avrupa
merkezli olmak üzere küresel ölçekteki yabancı düşmanlığı, İslamofobi ve Sri
Lanka’daki kilise saldırıları gibi gelişmeler bizleri endişelendiriyor.
Dünyadaki egemen merkez siyasetlerin husumetin doğurduğu popülerlikten pay
kapmaya çalışmaları endişemizi daha da artırıyor ancak diğer yandan,
Avustralya’daki katliamın ardından ortaya konulan haysiyetli insani tavır ise
ümitlendiriyor. Yerimiz, küresel ölçekte insanlığın, adaletin ve hakkaniyetin
safıdır. 
Buradan
aziz milletimize, Sayın Cumhurbaşkanımıza, Meclisimizi oluşturan tüm partilerin
saygıdeğer genel başkanlarına, milletvekillerine hürmetlerimi sunarken tarihî
önemdeki bu ülkenin siyasi yolculuğunun hayırlara vesile olmasını diliyorum.
Elbette bu dileğin failleri, kendilerine düşen sorumluluklarıyla birlikte
hepimiziz. 
Teşekkür
ederim. (AK PARTİ ve İYİ PARTİ sıralarından alkışlar) 
BAŞKAN
– Teşekkür ederim Sayın Bostancı. 
Şimdi,
söz sırası Cumhuriyet Halk Partisi Genel Başkanı ve Meclis Grubu Başkanı İzmir
Milletvekili Sayın Kemal Kılıçdaroğlu’na aittir.
Buyurun
Sayın Kılıçdaroğlu. (CHP sıralarından ayakta alkışlar, İYİ PARTİ sıralarından
alkışlar)
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (İzmir) –
Sayın Başkan, değerli milletvekilleri, televizyonları başında bizi izleyen
saygıdeğer vatandaşlarımız ve geleceğimiz, umudumuz olan sevgili çocuklar;
Cumhuriyet Halk Partisi adına 23 Nisan Ulusal Egemenlik ve Çocuk Bayramı’nızı
kutluyor, bu güzel günün bahar günlerinin ışıltısıyla taçlanmasını, ülkemize
aydınlık, huzur ve adalet dolu günlerin müjdecisi olmasını diliyorum. 
Sevgili
çocuklar ve değerli milletvekilleri; Gazi Mustafa Kemal Atatürk’ün 19 Mayıs
1919’da Samsun’a ayak basarak başlattığı kurtuluş mücadelesinin 100’üncü
yılındayız. Önümüzdeki dört yıl boyunca da Türkiye Cumhuriyeti’nin kuruluşu da
dâhil olmak üzere çok önemli 100’üncü yıl kutlamaları gerçekleştireceğiz.
Örneğin, gelecek yıl yani 2020’de “Hâkimiyet bilakayduşart milletindir.”
denilerek açılan Gazi Meclisimizin 100’üncü yılını kutlayacağız. 2021’de sadece
düşmanın değil, milletin makûs talihinin de yenildiği, İnönü zaferlerinin,
“Hattı müdafaa yoktur sathı müdafaa vardır, o satıh bütün vatandır.” emriyle
kazanılan Sakarya Zaferi’nin 100’üncü yılını kutlayacağız. Bu kutlamalar bizi
Büyük Taarruz’un ve Başkomutanlık Meydan Muharebesi’nin 100’üncü yılına
ulaştıracak. 2022 yılında, başarıyla sonuçlanan Kurtuluş Savaşı’nın 100’üncü
yılını kutlayacağız. Ve nihayetinde, 2023 yılında Türkiye Cumhuriyeti’nin
kuruluşunun 100’üncü yılı.
Önümüzdeki
bu dört yıllık süreç bir kutlamalar dönemidir. Bu yılla birlikte önümüzdeki
dört yıl, tüm yurttaşlarımızın da katılımıyla hepimiz için yeni bir arınma
dönemidir; gerçeklerle yüzleşme, bu güzel ülkemizin kuruluş harcına katılmış,
temellerine kazınmış ve Türkiye'mizin, Türkiye'nin, günümüzün sorunlarına da
çözüm üretecek felsefeyi yeniden keşfetme dönemidir. Bu felsefeyi üç sözcükle
özetleyebiliriz: Hak, hukuk ve adalet. (CHP sıralarından alkışlar) 
Değerli
milletvekilleri, biliyorsunuz ki Kurtuluş Savaşı’mızın planlaması ve sürdürülmesi,
Türkiye Cumhuriyeti’mizin kuruluşu Anadolu ve Rumeli Müdafaa-i Hukuk Cemiyetine
dayanır yani kuruluş da kurtuluş da hukuka dayandırılmıştır. Mustafa Kemal
Atatürk Türkiye Büyük Millet Meclisinin açılışından bir gün sonra yani 24 Nisan
1920’de Mecliste yaptığı konuşmada “müdafaa-i hukuk”u bütün ayrıntılarıyla
anlatır. Mustafa Kemal Atatürk’e göre “müdafaa-i hukuk” yani hakların
müdafaası, sadece işgal güçlerine karşı Türk milletinin haklarının müdafaası
anlamına gelmez; hakların müdafaası, egemenliğin kayıtsız şartsız millete ait
olması nedeniyle her bir vatandaşın hakkının ve hukukunun savunulduğu bir
yönetim anlayışını ifade eder. Mustafa Kemal için tek doğru yol ise millî
iradeyi egemen kılacak millî bir Meclisin yani Türkiye Büyük Millet Meclisinin açılmasıdır.
Dolayısıyla tereddütsüz şunu söyleyebiliriz: Türkiye Cumhuriyeti’nin temelinde
her bir vatandaşın hakkını ve hukukunu korumayı amaç edinen bir ruh vardır. 
Değerli
Başkan, saygıdeğer milletvekilleri; Millî Mücadele’yi yönetmesi nedeniyle dünyada
“Gazi Meclis” unvanına sahip tek Parlamento olan Türkiye Büyük Millet Meclisi,
kurulduğu ilk günden itibaren, tarihin kendisine yüklediği sorumluluğun gereği
olarak yetkileri konusunda titiz davranmıştır. Bu bağlamda şu örneği vermem
yeterlidir: 1924 Anayasası Türkiye Büyük Millet Meclisinde görüşülürken
Başkanlığa bir önerge verilir. Önergenin konusu şudur: Meclis kendiliğinden
seçimlerin yenilenmesine karar verebileceği gibi, Cumhurbaşkanı da hükûmetin
değerlendirmesini aldıktan sonra, gerekçesini Meclise ve millete bildirmek
şartıyla seçime karar verebilir. Yani önergeyle, Kurtuluş Savaşı zaferinin
Başkomutanı, Türkiye Cumhuriyeti’nin kurucusu Mustafa Kemal Atatürk’e Meclisi
fesih yetkisi verilmek istenir. Genç bir milletvekili olan Mahmut Esat Bey -Mahmut
Esat Bozkurt- kürsüye çıkar ve doğrudan Mustafa Kemal Atatürk’e yönelik olarak
şunları ifade eder: “Dünyanın hangi köşesinde hangi devlet teşkilatında
hâkimiyetin kayıtsız şartsız milletin olduğu anlayışının tecellisi Meclisi
feshedebilmektedir? ‘Hâkimiyet kayıtsız şartsız milletindir.’ diyoruz, sonra bu
kadar büyük bir kuvveti Cumhurbaşkanı feshedebilmektedir. Bunu doğru
bulmuyoruz.” diye açıkça ifade eder. Şükrü Saracoğlu kürsüye çıkar, aynı
şekilde “Bize tarih, hukuk, ihtilal açıkça gösteriyor ki bugün Millet
Meclisinin kişiliğinde toplanmış haklarından hiçbir şey geriye doğru
döndürülemez.” diye açıklama yapar. Önerge oylanır ve Türkiye Büyük Millet
Meclisi, Cumhurbaşkanına Meclisi feshetme yetkisini reddeder. Gerek Mahmut Esat
Bozkurt gerek Şükrü Saracoğlu’nun doğrudan atıf yaptığı olgu, “Hâkimiyet
bilakayduşart milletindir.” gerçeğidir. Bu gerçeğin altını bir kez daha çizmek
zorundayız. 
Değerli
milletvekilleri, egemenliğin kullanılmasının hiçbir surette, hiçbir kişiye,
zümreye veya sınıfa bırakılmaması için kuvvetler ayrılığı ilkesi getirilmiştir.
Bütün demokrasilerin ana omurgasını kuvvetler ayrılığı ilkesi oluşturmaktadır.
Yani yasama, yürütme ve yargı, demokrasinin olmazsa olmazıdır. Kuvvetler
ayrılığı, aynı zamanda gücün demokratik kurallar içinde denetlenmesidir. Bu
nedenledir ki çeşitli defalar askerî darbeler ve farklı müdahalelerle egemenlik
milletten alınmak istenmişse de Türkiye Büyük Millet Meclisi er geç aslına
dönmüştür. Ancak üzülerek ifade edeyim ki son Anayasa değişikliğiyle Türkiye Büyük
Millet Meclisi kendi yetkilerini kısıtlamış, çağdaş demokrasilerin vazgeçilmez
kuralı olan kuvvetler ayrılığı ilkesi fiilen ortadan kalkmıştır. 
Bugün
yaşadığımız acı gerçeği, fazla ayrıntıya girmeden, sadece 6 madde hâlinde Büyük
Millet Meclisinin saygıdeğer üyelerine sunmak isterim. 
Bir:
Türkiye Büyük Millet Meclisinin yetkileri kısıtlanmış, denge ve denetleme
mekanizmaları yok edilmiş, denetimsiz bir yürütme organı yani iktidar
yaratılmıştır. 
İki:
Cumhurbaşkanı, kararnameler yoluyla Meclisin yasama yetkisine fiilen ortak
olmuştur. 
Üç:
Yargı bağımsızlığı ve tarafsızlığı fiilen sona ermiştir. 
Dört:
Partili Cumhurbaşkanı, devleti ve milleti temsil etmek yerine, belli bir siyasi
görüşün temsilcisi hâline gelmiştir. Bu da denge unsuru olması gereken Cumhurbaşkanlığı
makamının denge unsuru olmaktan çıkmasına yol açmıştır. 
Beş:
Tek kişiye Parlamentoyu fesih yetkisi verilmiş, milletin Meclisinin geleceği
bir kişinin iki dudağının arasından çıkacak sözcüğe bırakılmıştır. 
Altı:
Meclisin bütçe hakkı ve yetkisi fiilen alınmıştır. 
Değerli
milletvekilleri, bu adımların 15 Temmuz hain darbe girişimine karşı Gazi Meclis
unvanına yakışan bir direniş sergileyen Meclis tarafından atılmış olması ise
başka bir hazin tablodur. 
Değerli
milletvekilleri, yine üzülerek ifade edeyim ki bugün ortaya çıkan tablo şudur:
Gerçekleşen son Anayasa değişiklikleriyle, denetlenen, hesap veren şeffaf bir
iktidar yoktur; yargı bağımsız değildir; Parlamentonun yürütme organını
denetleme yetkisi büyük ölçüde elinden alınmıştır. Oysa demokrasilerde halka
hesap vermek temel kuraldır. Yasama, yargı ve yürütme gücünü yani egemenliği
bir kişiye teslim ettiğinizde hukukun üstünlüğü yok olur, üstünlerin hukuku
geçerli olur. Yani egemenlik bir kişiye, bir zümreye veya bir sınıfa bırakılmış
olur. 
Sekiz
yıl önce, bu kürsüde, bir 23 Nisan konuşmasında şunları söylemiştim: Türkiye
Cumhuriyeti’nin demokratikleşme tarihi, bu Meclisin yetkilerini savunma ve
genişletme tarihidir. Bugün dahi bu yüce Meclisin yetkilerine göz dikenler bu
hususu hiçbir zaman akıllarından çıkarmasınlar. 
Değerli
milletvekilleri, hepimizin ortak talebi çağdaş, demokratik bir hukuk düzenini
inşa etmektir. 
(Mikrofon
otomatik cihaz tarafından kapatıldı) 
BAŞKAN
– Sayın Başkan, buyurun.
CUMHURİYET
HALK PARTİSİ GENEL BAŞKANI VE MECLİS GRUBU BAŞKANI KEMAL KILIÇDAROĞLU (Devamla)
– Bunun yolu, darbe hukukundan arınmış, hepimizin kitapçığı elimize aldığımızda
“Bu benim anayasamdır.” diyebileceği bir anayasayı uzlaşma kültürü içinde
tartışarak kabul etmemizdir. Bunu yaptığımızda çocuklarımıza, demokratik
standartları yüksek, yaşanabilir bir Türkiye bırakacağız. Sadece çocuklarımız
için değil, Türkiye Büyük Millet Meclisinin tarihine ve tarihin kendisine
yüklediği sorumluluğun gereğini de yerine getirmiş olacağız. 
Türkiye
Büyük Millet Meclisinin bu tarihî görevi yerine getirmesi dileğiyle tümünüzü
saygıyla selamlıyorum. (CHP sıralarından ayakta alkışlar, İYİ PARTİ
sıralarından alkışlar)
BAŞKAN
– Teşekkür ederim Sayın Kılıçdaroğlu.
Şimdi,
söz sırası Halkların Demokratik Partisi Eş Genel Başkanı ve Meclis Grubu
Başkanı İstanbul Milletvekili Sayın Pervin Buldan’a aittir.
Buyurun
Sayın Buldan. (HDP sıralarından ayakta alkışlar)
HALKLARIN
DEMOKRATİK PARTİSİ EŞ GENEL BAŞKANI VE MECLİS GRUBU BAŞKANI PERVİN BULDAN
(İstanbul) – Sayın Başkan, değerli milletvekilleri; bugün Türkiye Büyük Millet
Meclisinin 99’uncu kuruluş yıl dönümü. Bu vesileyle sizleri ve ekranları
başında bizleri izleyen tüm yurttaşlarımızı saygıyla selamlıyorum.
Hukuksuz
bir biçimde cezaevinde tutulan Sevgili Selahattin Demirtaş, Sevgili Figen
Yüksekdağ, İdris Baluken, Sırrı Süreyya Önder, Selma Irmak, Sebahat Tuncel ve
Sevgili Gültan Kışanak başta olmak üzere, ismini buradan sayamadığım binlerce
arkadaşımızı da bu vesileyle saygı ve sevgiyle selamlıyorum.
Ülkemizdeki
hukuksuzlukların son bulması için yüz altmış yedi gündür açlık grevinde olan,
bu Parlamentonun üyesi, Hakkâri Milletvekilimiz Sevgili Leyla Güven’i de
buradan saygı ve sevgiyle selamlıyorum. Ne yazık ki bu 23 Nisanı da Mecliste
temsil edilmesi gereken halk iradesinin cezaevlerinde tutulduğu, halk iradesine
yönelik gasbın sürdüğü, demokratik temsiliyetin engellendiği bir süreçle
karşılıyoruz. Oysa Meclis 23 Nisan 1920’de kurulduğunda çoğulculuk esasına
dayanıyordu, özellikle 21 Anayasası daha ademimerkeziyetçi bir yönetim ilkesini
öngörüyordu. Ne yazık ki 24 Anayasası’yla birlikte bu çoğulculuk esası terk
edildi ve yerine tekçi, otoriter sistem inşa edildi, geriye yüz yıllık acı,
yoksulluk, geri kalmışlık, adaletsizlik ve eşitsizlik bırakıldı; ulus devletin
kurucu ideolojisine bağlılık yemini edilirken insanlık değerlerinden ise
giderek uzaklaşıldı. Bu değerler, resmî ideoloji tarafından ayrımcılık ve ret
politikalarıyla heba edildi. Farklılıkların reddi üzerine kurulan otoriter
sistemle birlikte, halka ait olması gereken egemenlik devletin eline geçti,
halk iradesi sürekli geri plana itildi. Her bir kimliğin ve rengin kendisini
içinde bulacağı demokratik temsiliyet ve cumhuriyetin demokratikleşmesi
talepleri darbelerle, baskılarla sürekli engellendi. Çoğulculuk esasına kapalı
bu sistemde Kürtler, Türkler, Aleviler, Sünniler, Ermeniler, Süryaniler,
Araplar, Çerkezler, Lazlar, kadınlar, gençler, emekçiler kendi geleceğini
güvende hissetmiyor, yarınlarına umutla bakamıyor. 
Adalet
çökerse ülke çöker. Adalete dayanmayan kuvvet zalimdir. İşte, bugün bizim karşı
karşıya olduğumuz ortamın karşılığı tam da budur. Adaletin sadece muktedirler
için geçerli olduğu, mazlumların payına ise adaletsizliğin düştüğü bir ülkede
yaşıyoruz. Milyonlarca öğrencinin geleceğini çalanlar serbest bırakılırken
“Çocuklar ölmesin.” diyen bir eğitimci anne, Ayşe Öğretmen bu 23 Nisanda
bebeğiyle cezaevine konuldu. Bu mudur adalet? Bir el rabia yaparken diğer el
Rabia Naz’ın ölüm gerçeğini gizlemeye çalışıyorsa hangi adaletten söz
edebiliriz? Soma katliamında 301 işçinin ölümüne neden olanlar serbest
bırakılırken Roboski’de 34 insanı katledenler, Gezi’de Berkin’i, Diyarbakır’da
Kemal Kurkut’u vuranlar, daha geçen hafta Diyarbakır’da göz göre göre Recep
Hantaş’ı katledenler aramızda gezerken hangi adaletten bahsedebiliriz? Cinsel
istismara maruz bırakılan kadın ve çocuklar yerine, istismarcının yanında yer
alan erkek yargı mı adalet dağıtacak? 
Sayın
Cumhurbaşkanı “Kucaklaşalım.” derken aynı saatlerde Gebze’de, Kızıltepe’de
adalet arayan beyaz tülbentli anneler, insanlıktan nasibini almamış resmî
görevlilerin saldırısına uğradı, itilip kakıldılar, yerlerde sürüklendiler.
Diyarbakır’da milletvekillerimize polis saldırdı, halkın temsilcilerine sokak
ortasında işkence yapıldı. Yüz yıllık sistem anneleri yerlerde sürüklüyorsa
artık sözün bittiği yerdeyiz, insanlığın yerlerde sürüklendiği bir noktadayız. 
Sayın
Kılıçdaroğlu’na örgütlü, planlı bir linç saldırısı düzenlendi, yeni bir Madımak
denemesi yapıldı. Bu karanlık saldırıyı normal bir protestoymuş gibi meşrulaştırmaya
çalışan resmî ağızların tavrı, hukuk dışılığın geldiği noktayı gösterir. Sayın
Kılıçdaroğlu’na ve Sayın Levent Gök’e bir kez daha geçmiş olsun dileklerimizi
iletiyoruz. 
Sormak
istiyorum: Bir ülke nasıl bu hâle gelebilir, getirilebilir? İktidar uğruna
toplumun arasına nefret tohumu ve kötülük ekenler, kendinden olmayanı terörist
ilan edenler, bu ülkeyi çok tehlikeli bir yere doğru sürüklüyor. Halkları karşı
karşıya getirmeye çalışan bu tuzağa karşı herkesin dikkatli ve uyanık olması
gerekir. 
Sayın
Başkan, değerli milletvekilleri; ülke, hiçbir dönem bu kadar
kutuplaştırılmamıştı. Halk bundan duyduğu rahatsızlığı 31 Mart seçimlerinde
sandığa çok net olarak yansıttı. Toplum, adaletsizliğe de yoksulluğa da
ayrımcılığa da irade gasbına da “Artık yeter.” dedi ve kendi geleceği için yeni
bir dönemin, değişimin önünü açtı. Halk “Bu düzen değişecek.” dedi.
“Ankara’daki katı merkeziyetçiliğe karşı, kentlerimizi, biz, farklılıklarımızla
birlikte demokrasiyle yöneteceğiz.” dedi. Halkın mesajı çok açık ve nettir. Bu
mesajı almayanlar, sandıktan çıkan iradeye saygı duymak yerine seçim
sonuçlarını değiştirmek için yirmi üç gündür ülkeyi ve toplumu germeye devam
ediyor. Bundan ülke ve demokrasi kazanmayacak. “İstanbul’da usulsüzlük var.”
diyenlere sormak istiyorum: İstanbul’da usulsüzlük değil, halk iradesi var.
Asıl usulsüzlük bölgede yapıldı. Buna neden sessiz kalıyorsunuz? Gerçekten
anlamakta zorluk çekiyoruz.
Bitlis’te,
Şırnak’ta, Siirt’te, Hakkâri’de ve daha birçok yerde ahırlara, boş binalara,
milletvekili binalarına seçmen yazdırıldı. On binlerce güvenlik görevlisi bu
kentlerde seçim sonuçlarını değiştirmek için seçmen olarak kaydırıldı.
Şırnak’ta 4 bin asker, polis oyuyla halkın iradesinin önü kesildi. Ertesi gün
tanklarla Şırnak sokaklarında zafer kutlaması yapıldı. Demokrasi o tankların
paletleri altında ne yazık ki ezildi. Darbeyle mücadele ettiğini iddia edenler,
Şırnak’ta tanklara sırtını dayayarak seçim zaferi ilan etti. Tarih buna da
şahit oldu. Halkımızın kazandığı Diyarbakır Bağlar, Van Tuşba, Çaldıran, Edremit,
Erzurum Tekman ve Kars Dağpınar Belediye Başkanlıkları YSK darbesiyle
gasbedildi. Belediye eş başkan adaylarımızın adaylığını kabul edip kazandığında
mazbata vermemek, halka karşı kurulan bir pusudur. YSK, kendini halkın yerine
koyarak kazandığımız belediyeleri hak etmeyenlere teslim etti. Bu hırsızlığı,
bu utanmazlığı tarih ve halkımız asla unutmayacaktır. Biz bu irade
hırsızlığının peşini asla bırakmayacağız. Yasal zeminde, uluslararası hukuk da
dâhil girişimlerimiz devam edecek. Mazbataları gasbedilen belediye
başkanlarımız halkımızın meşru belediye başkanlarıdır, hak etmeden o koltuğa
oturanlar ise halkımızın nezdinde meşru değildir. Parlamentoya sormak
istiyorum: Egemenlik kayıtsız şartsız halkın ise halkın seçtiği belediye
başkanlarının mazbataları neden gasbedildi? Egemenlik kimde? Bunun sorulması ve
sorgulanması gerekir.
Halk
iradesini çalan kayyumların neler yaptığına tüm dünya tanık oldu. Diyarbakır
kayyumu halkın parasıyla belediye binasında kendisine ihtişamlı bir saray
kurdu. Bir yanda kendisine şatafatlı saray kuranlar, diğer yanda ise tanzim
kuyruklarına, işsizliğe ve yoksulluğa mahkûm edilen halk gerçeği var. Bir yanda
halkın kaynaklarını babasının parası gibi kullananların şatafatlı düğünleri,
diğer tarafta ise tahtakurularıyla yaşamaya zorlanan havaalanı işçileri “Günde
üç öğün simit yerseniz asgari ücretiniz cebinizde kalır.” denilerek âdeta dalga
geçilen yoksul halk var. İşte beka söyleminin ardına gizlenen gerçek de budur.
Diyarbakır’daki kayyumun saray bekasıdır. Ankara’daki iktidarın koltuk
bekasıdır. İstanbul’da sonuçları değiştirmek isteyen rantçı düzenin rant
bekasıdır. Halk 31 Martta buna “hayır” dedi. Değişim mesajını almayanlar,
sonucu bozmaya çalışanlar mutlaka aşılacaktır. Bu çok nettir. Halk değişim
gücünü göstermiştir. Cesaret ve umut daha da artmıştır. Korku politikasının
sonuç vermeyeceğini göstermiştir. Halk demokrasi yolunu açmıştır. Kimse bunu
tersine çeviremeyecektir. 
(Mikrofon
otomatik cihaz tarafından kapatıldı) 
BAŞKAN
– Buyurunuz. 
HALKLARIN
DEMOKRATİK PARTİSİ EŞ GENEL BAŞKANI VE MECLİS GRUBU BAŞKANI PERVİN BULDAN
(Devamla) – Sayın Başkan, değerli milletvekilleri; halkın sandıkta hukuksuzluk
ve adaletsizliğe gösterdiği itirazı, bu Parlamentonun bir üyesi olan Sevgili
Leyla Vekilimiz yüz altmış yedi gündür açlık grevini sürdürüyor. Leyla
arkadaşımız “Hukuksuzluklar bitsin, demokrasinin ve barışın önü açılsın.” diye
açlık grevinde. Yüz yılın sonunda bu ülkede bir kadın vekil ve yüzlerce insan
temel hak ve özgürlükler için, hukuk için bedenini açlığa yatırmışsa, tek
çıkarımız bedenimiz, açlığımız olmuşsa bu devletin yüz yıllık aklını, yüz
yıllık pratiklerini ve geldiği son noktayı sorgulaması gerekir. Hukuksuzluktan
medet uman bir anlayışın çağımız dünyasında ve halkımızın vicdanında yeri
olamaz, meşruiyeti olamaz. Bu hatalardan dönülmesi, yüzleşilmesi ve hukuk
çizgisine dönülmesi gerekir. 
Buradan
bir kez daha Parlamentoyu ve iktidarı, yaşamı artık kritik noktaya gelen Leyla
Vekilimizin sesini duymaya, gerekli hukuki, demokratik adımları atmaya
çağırıyoruz yoksa yarın çok geç olabilir.
Değerli
milletvekilleri, bu 23 Nisanda ne yazık ki çocukların kutlayabileceği bir
bayramdan söz edemeyiz. Cezaevlerine atılan, şiddete ve cinsel istismara
uğrayan, sokakta, tarlada çalıştırılan, ana dilinde eğitim görmeyen çocuklar bu
ülkenin kanayan yarasıdır. Meclisin, çocukların yaşam hakkı ve ana dilde eğitim
hakkı başta olmak üzere tüm haklarını güvence altına alan bir ortamı yaratmamış
olması en büyük demokrasi ayıbıdır. Bu konunun siyasetüstü tutularak
Parlamentonun adım atması çocuklara karşı tarihî bir sorumluluktur. Buradan
çağrı yapıyorum: Gelin, Mecliste çocuk hakları daimî komisyonunu bir an önce
kuralım, ikinci bir adım olarak da çocuk hakları bakanlığının kurulması için
yasal süreci başlatalım.
(Mikrofon
otomatik cihaz tarafından kapatıldı)
HALKLARIN
DEMOKRATİK PARTİSİ EŞ GENEL BAŞKANI VE MECLİS GRUBU BAŞKANI PERVİN BULDAN
(Devamla) – Bitiriyorum Başkan.
BAŞKAN
– Buyurun.
HALKLARIN
DEMOKRATİK PARTİSİ EŞ GENEL BAŞKANI VE MECLİS GRUBU BAŞKANI PERVİN BULDAN
(Devamla) – Son olarak Sayın Cumhurbaşkanına ve tüm siyasi partilere şu çağrıyı
yapmak istiyorum: Ülkemizin ihtiyacı acil demokrasidir, acil barıştır, acil
adalettir, acil özgürlüktür. Halk, kutuplaşma değil, dayanışma ve birliktelik;
ayrımcılık değil, eşitlik; nefret değil, sevgi; esaret değil, özgürlük; sömürü
değil, emeğin hakkını; hukuksuzluk değil, adalet; savaş değil, barış istiyor,
normalleşme istiyor. Kürt sorununu, inançlar sorununu barışla, demokrasiyle
çözen, adaleti tesis eden, farklılıkları anayasal güvence altına alan, barışçıl
bir dış politikayı esas alan demokratik cumhuriyetle ancak krizlerden
çıkabiliriz, başka çıkış yolu yoktur. Asla tekleştirilmeyecek farklılıklarımız
en büyük zenginliğimiz ve gücümüzdür. 
Sözlerimi
sevgili Yaşar Kemal’in sözleriyle sonlandırmak istiyorum: “Bir bahçede hep aynı
çiçekten olursa o bahçe güzel olmaz. Sen, ben, o varız diye güzel bu bahçe.
Koparma farklı çiçekleri, kalsın renkleriyle kokularıyla.”
Hepinizi
sevgiyle saygıyla tekrardan selamlıyorum. (HDP sıralarından alkışlar) 
BAŞKAN
– Teşekkür ederim.
Sayın
Bostancı…
MEHMET
NACİ BOSTANCI (Ankara) – Sayın Başkanım, özel bir gündemle toplandığımızı
biliyorum. Sayın Genel Başkanın burada yapmış olduğu konuşmadaki birçok görüş
ve değerlendirmeye katılmıyoruz ama bunları burada tartışacak değilim. Çeşitli
mecralarda cevaplarımız mevcuttur, kayda geçmesi için söz aldım.
Teşekkürler.
BAŞKAN
– Şimdi söz sırası, Milliyetçi Hareket Partisi Genel Başkanı ve Meclis Grubu
Başkanı Osmaniye Milletvekili Sayın Devlet Bahçeli’nin yerine Manisa Milletvekili
Grup Başkan Vekili Sayın Erkan Akçay’a aittir. 
Buyurun
Sayın Akçay. (MHP ve AK PARTİ sıralarından alkışlar) 
MİLLİYETÇİ
HAREKET PARTİSİ GRUP BAŞKAN VEKİLİ ERKAN AKÇAY (Manisa) – Sayın Başkan, değerli
milletvekilleri; Türkiye Büyük Millet Meclisinin 99’uncu kuruluş yıl dönümü
münasebetiyle toplanmış bulunuyoruz. Bu kutlu günde aziz milletimizi ve
muhterem heyetinizi Milliyetçi Hareket Partisi adına saygıyla selamlıyorum. 
Asırlar
boyu nice şanlı, saadetli, güçlü ve esenlik içinde dönemler yaşadık; cihanşümul
medeniyetler kurduk, büyük ve güzel işler başardık. Ancak son iki yüzyıl içinde
maalesef nice felaketler, nice fecaatler, nice vatan kayıpları yaşadığımız,
nice beka tehditleriyle karşı karşıya kaldığımız da bir hakikattir. Tarihin
sayfaları 19’uncu asırdan 20’nci asra çevrilirken gönlümüzü bir sızı kaplar,
teskin edilemez bir hüzün hissederiz; birleşip saldıran düşmanların karşısında
gerileyen devlet, devrilen kale burçları, kaybedilen vatan toprakları, maruz
kaldığımız katliamlar ve yüz yıldan fazla süren göçler. 
Bundan
yüz yıl evvel ülkemiz, İngiltere, Fransa, İtalya ve Yunanistan tarafından işgal
edilmişti; ordularımız dağıtılmış, silahları elinden alınmıştı; emperyalist
devletler vatan topraklarını bir sırtlan gibi paylaşmıştı. Uzun savaş yıllarında
nüfusumuz erimiş, milletimiz yoksul ve bitap düşmüştü; memleketimiz harap
olmuş, ekonomi çökertilmişti. Türk milleti öz vatanında boğulmak isteniyordu.
Bu vahim ortamda ülke işgale uğrarken, devlet çökertilirken buna karşı
yürütülen kurtuluş faaliyetleri içimizden baltalanmaya çalışılmıştır.
Kuvayimilliye’ye karşı işgalcilerin teşvik ettiği Kuvayiinzibatiye gönderilmiş,
mahallî isyanlar çıkartılmıştır. İşgalcilerin insafına ve iş birliğine sığınan
bir kısım zelil iş birlikçi siyasetçiler, bazı Babıali bürokratları müstevliye
boyun eğerek barış ve himaye elde edeceklerini umabilmişlerdir. 
Bu
ağır şartlar altında, Hatay Dörtyol’da Kara Mehmet Çavuş, İzmir’de Hasan
Tahsin, Ayvalık’ta Ali Çetinkaya, Ödemiş’te Kuvayimilliye müfrezeleri
tarafından işgalcilere atılan ilk kurşunlar Kurtuluş Savaşı’nın işaret
fişekleri olmuştur. 22 Haziran’da Amasya’da “Milletin bağımsızlığını yine
milletin azim ve kararı kurtaracaktır.” beyanı ilan edildi. 23 Temmuzda Erzurum
Kongresi’nde “Millî sınırlar içinde vatan bir bütündür, parçalanamaz.”
haykırışı dünyaya duyuruldu. Balıkesir’de, Nazilli’de, Alaşehir’de toplanan
kongrelerle Kuvayimilliye düzenli istiklal ordusuna dönüştü, cepheler kuruldu.
Heyetimilliye, millî hâkimiyet için teşkilatlandı. Sivas Kongresi’yle manda ve
himayenin kabul edilmeyeceği, millî iradenin bütün vatan topraklarında hâkim
kılınacağı kararına varıldı. Ve Türkiye Büyük Millet Meclisi doksan dokuz yıl
önce memleketin dört bir yanından gelen vatan millet sevdalısı kahramanların
dualarıyla, azim ve iradesiyle açıldı. 23 Nisan 1920’de Gazi Mustafa Kemal
Atatürk’ün liderliğinde Büyük Millet Meclisi, hâkimiyetin kayıtsız şartsız
millete ait olduğunu bütün dünyaya ilan etmiştir. Onlar, Ulus’taki mütevazı
binada, okullardan getirtilen tahta sıralarda, isli gaz lambaları altında,
kâğıt kıtlığı nedeniyle bakkallardan toplanan kese kâğıtlarına yazılan
tutanaklarla, Polatlı’dan gelen top sesleri içinde memleketin kaderine sahip
çıktılar. Bu yüce Meclis, İstiklal Savaşı’mızı yöneten Gazi Meclistir. Türkiye
Büyük Millet Meclisi, milletimizin bağımsızlığına ve geleceğine yönelik
saldırılar karşısında neleri göze alıp başarabileceğinin mümtaz bir
numunesidir, Türk milletinin kendini yönetme şuurunun timsalidir. Aziz
milletimiz, bu Meclisle ümitleri boğan felaketlerden gözleri kamaştıran
zaferler çıkarmıştır. Gazi Meclis yoklukları aştı, zorlukları yendi, işgal ve
esareti yok etti ve zaferini de 29 Ekim 1923’te cumhuriyetle taçlandırdı. 
23
Nisan, Türk milletinin bağımsız, millî birlik içinde yaşama iradesidir; etnik
köken, dil, din, mezhep, yöre ayrımı yapmaksızın tam bağımsızlık ve millî
devlet ülküsünde birleştiğimiz gündür; teslimiyet belgelerini yırtıp atan
cesaretin, manda ve himaye çağrılarını reddeden haysiyetin sesidir. 
Muhterem
milletvekilleri, Türkiye Cumhuriyeti’nin kurumsal hafızası Türkiye Büyük Millet
Meclisidir. Kurtuluş Savaşı’nı bu Meclis yapmıştır, ülkemizin kalkınma ve
gelişme hamleleri bu çatı altında biçimlenmiştir, demokrasi bu sıralarda
gelişmiş ve memlekete yayılmıştır. Son altmış yıl içinde bazı darbe ve vesayet
girişimlerine maruz kalan bu yüce çatı, 15 Temmuz 2016 gecesi FETÖ’cü hainler
tarafından bombalandı. Alçak darbe girişimi, millî iradeyi boğma, vatanı
parçalama, ülkeyi emperyalistlere teslim etme girişimiydi. Bizler o gece bu
çatı altında toplanarak millet iradesine, Meclisimize sahip çıktık. 
100’üncü
yaşına girerken Türkiye Büyük Millet Meclisi, kuruluş felsefesine bağlı olarak
yeni bir vizyona sahiptir. Bugün itibarıyla Türkiye, içinden geçtiğimiz tüm
sıkıntılı dönemlere rağmen çok partili demokratik siyasi hayatı önemli ölçüde
kökleştirmiş ve kurumlaştırmıştır; millî irade hâkim kılınmıştır. 
Türkiye
16 Nisan 2017 Anayasa referandumuyla Cumhurbaşkanlığı hükûmet sistemini kabul
etmiş, 24 Haziran 2018 seçimleriyle bu yönetim sistemi yürürlüğe girmiştir. 31
Mart seçimleri de bu doğrultuda neticelenmiş, sistem kararlı bir şekilde büyük
Türk milleti tarafından teyit ve tescil edilmiş, mühür vurulmuştur. Şimdi, bu
sistemin bütün kurum ve kurallarıyla yerleşip işlemesi dönemindeyiz. Buna katkı
vermek hepimizin görevidir. Bu sistem, daha uzlaşmacı ve iş birliklerine imkân
veren bütünleştirici bir sistemdir. İktidar daha büyük ve kapsamlı şekilde
millet onayına bağlanmıştır. Yeni dönemde söz daha büyük çoğunlukla yine
milletindir. Milletin sözünü koruyup kollama, bu sözün gereğini yerine
getirenleri denetleme ve dengeleme görevi Meclisimizindir. Siyaset, demokratik
bir yarış, rekabettir aynı zamanda. Bu yarış ve rekabet uzlaşmazlığa,
düşmanlığa ve kör dövüşüne dönüşemez. 
Muhterem
milletvekilleri, dünyada ve bölgemizde yaşanan sancılar, belirsizlikler ve
endişe verici hadiselerin ortaya çıkardığı tehdit ve tehlikelere karşı birlik
ve beraberliğimizi tahkim edip güçlü olmak, uyanık olmak mecburiyetimiz vardır.
Bekamıza yönelik tehdit ve tehlikeleri hiçbir gerekçeyle görmezden gelemeyiz.
Bu hassasiyet ve sorumluluk, her şeyden ve herkesten önce Meclisimizin
mensuplarında olmalıdır tıpkı 23 Nisan 1920 Meclisi gibi. Millî iradeye sadakat
millî egemenliğe bağlılığın ve meşruiyetin şartıdır. Türkiye Büyük Millet
Meclisinin bu hakikat üzerine inşa edildiği asla unutulmamalıdır. 
Bu
düşüncelerle 23 Nisan Ulusal Egemenlik ve Çocuk Bayramı’nı kutluyor, başta Gazi
Mustafa Kemal Atatürk olmak üzere tüm millî mücadele kahramanlarını,
şehitlerimizi, Gazi Meclisin tüm üyelerini rahmet ve minnetle anıyorum. 
Muhterem
heyetinizi saygıyla selamlıyorum. (MHP ve AK PARTİ sıralarından alkışlar)
BAŞKAN
– Teşekkür ederim Sayın Akçay.
Şimdi
söz sırası, İYİ PARTİ Meclis Grubu Başkanı Edirne Milletvekili Sayın Orhan
Çakırlar’ın yerine Kocaeli Milletvekili Grup Başkan Vekili Sayın Lütfü
Türkkan’a aittir. 
Buyurun
Sayın Türkkan. (İYİ PARTİ ve CHP sıralarından alkışlar)
İYİ
PARTİ GRUP BAŞKAN VEKİLİ LÜTFÜ TÜRKKAN (Kocaeli) – Sayın Başkan, değerli
milletvekilleri; Türkiye Büyük Millet Meclisinin kuruluşunun 99’uncu yıl
dönümünde İYİ PARTİ Grubu adına söz aldım, yüce Parlamentoyu saygıyla
selamlıyorum. 
Yüce
Meclisimizin ilk Başkanı olan Gazi Mustafa Kemal Atatürk’ün bu anlamlı günü
armağan ettiği başta çocuklarımız olmak üzere, milletimizin 23 Nisan Ulusal
Egemenlik ve Çocuk Bayramı’nı kutluyorum. Gazi Mustafa Kemal Atatürk ve
Kurtuluş Savaşı’mızı idare eden ilk Meclisin saygıdeğer üyelerini, aziz
şehitlerimizi rahmet ve minnetle anıyorum. 
Sayın
Başkan, değerli milletvekilleri; geçtiğimiz günlerde Çubuk’ta linç girişiminde
bulunulan Cumhuriyet Halk Partisi Genel Başkanı Sayın Kemal Kılıçdaroğlu’na
yapılan bu alçak girişimi kınıyorum. (İYİ PARTİ ve CHP sıralarından alkışlar)
Görünen ve henüz arkası tespit edilemeyen bu girişimin tüm faillerinin bir an
önce yakalanarak adalete teslim edilmelerini tüm Türk milletiyle beraber bizler
de bekliyoruz. (İYİ PARTİ ve CHP sıralarından alkışlar) 
Sayın
Başkan, değerli milletvekilleri; doksan
dokuz yıl önce bugün açılan Meclisimizin açılışı, kurtuluş mücadelemizin en
önemli safhalarından biri olmuştur. Osmanlı İmparatorluğu’nun Birinci Dünya
Savaşı’ndan yenik çıkmasının ardından Mondros Mütarekesi’ne rağmen ülkenin
işgal edilmesi üzerine, Mustafa Kemal Paşa 19 Mayıs 1919’da Samsun’a çıkmış,
Amasya Tamimi ile Erzurum ve Sivas Kongrelerinde alınan kararlar ulusun
egemenliğini yine ulusun sağlayacağını ortaya koymuştur. Bu amacı yerine
getirmek için, Gazi Mustafa Kemal Atatürk’ün 19 Mart 1920’de yayımladığı
genelgeyle Ankara’da olağanüstü yetkili bir Meclisin toplanacağı duyurulmuştur.
Genelgede, ulusun bağımsızlığını ve devletin kurtarılmasını sağlayacak
önlemleri düşünüp uygulamak üzere, ulusça olağanüstü yetki verilecek bir
Meclisin Ankara’da toplantıya çağrılması ve dağıtılmış olan mebuslardan Ankara’ya
gelebileceklerin de bu Meclise katılmaları istenmiştir. Gazi Mustafa Kemal
Atatürk, 22 Nisan 1920’de, Türkiye Büyük Millet Meclisinin açılışını duyurduğu
genelgesinde ise bundan böyle bütün sivil ve askerî makamların ve bütün ulusun
emir alacağı en yüksek katın bu Meclis olduğunu kaydetmiştir. 
Sayın Başkan, değerli milletvekilleri; 23 Nisan 1920’de Meclisimiz, tam
bağımsızlık konusundaki azim ve kararlılığımızı tüm dünyaya ilan etti. O günün
koşullarında, daha cumhuriyet ilan edilmeden Meclis, en üst makam ve merci
olarak ilan edildi. Doksan dokuz yıllık süreçte, Türkiye Büyük Millet Meclisi,
her türlü memleket meselesinin çözümü için en üst çatı oldu. Milletimiz,
kendisinin temsil edildiği yüce Meclise her zaman güvendi ve saygı duydu. Millî
egemenlik, Türkiye Büyük Millet Meclisi çatısı altında vücut buldu. 
Sayın Başkan, değerli milletvekilleri; bugün Meclis Genel Kurulunda Gazi
Mustafa Kemal Atatürk’ün güzel sözlerinden biri yazıyor: “Egemenlik kayıtsız
şartsız milletindir.” Yüce Meclis bu sözün anlam kazandığı yerdir. Ancak üzülerek ifade etmek gerekirse Kurtuluş Savaşı’mızı
yöneten bu Meclis, bugünkü yetkileri büyük ölçüde elinden alınmış bir
Meclistir. 
Ülkemiz
16 Nisan 2017 tarihinde Anayasa değişikliği halk oylaması için sandık başına
gitmiş, “Parlamenter sisteme devam mı edelim, Cumhurbaşkanlığı hükûmet
sistemine mi geçelim?” sorusunun cevabını bulmak için oy kullanmıştır; sonuç
olarak ülkemizde artık Cumhurbaşkanlığı hükûmet sistemine geçilmiştir. Bu
sistem birçok yeniliği de beraberinde getirmiş, yeni sistemle yürütmenin başı
başbakan değil, Cumhurbaşkanı olmuştur; Meclisin son Başbakanı da Sayın
Binali Yıldırım olmuştur. Meclisin bütçe yapma yetkisi büyük oranda elinden
alınmış, artık Cumhurbaşkanlığı tarafından hazırlanan bütçenin müzakere edildiği
bir yer hâline getirilmiştir bu Meclis. Bunun yanında, bakanları denetleme için
gensoru verme hakkı da tarihe karışmış, âdeta Meclisin denetim yetkisi
tırpanlanmıştır; denetimden bu kadar kaçmak istemenin altındaki sebep de soruya
matuf bir meseledir. Ayrıca, yeni sistemde hükûmetlerin Meclisten güvenoyu
olmasına da gerek duyulmamıştır. Her şeyden önemlisi, bugün ülkeyi yönetenler,
sayın bakanlarımız, bırakın millete hesap vermeyi yasama organının asil unsuru
olan milletvekillerinin soru önergelerine dahi cevap vermekten imtina
etmektedir. 
Sayın
Başkan, değerli milletvekilleri; bugün “torba yasa” denen, içinde zaman zaman
sorunların çözümüne yönelik maddelerin de olduğu ama kaşla göz arasında bazı
maddeler de eklenerek torbadan çorbaya çevrilen yasa teklifleri çıkıyor artık
Meclisten; tüm itirazlarımıza, uyarılarımıza rağmen böyle çalışmaya da devam
ediliyor. Hiçbir güç, kaynağını nereden aldığını iddia ederse etsin milletin
üzerinde vesayet kuramaz, kurmaya çalıştığı vesayetin kaynağı olarak da bizzat
milletin kendisini gösteremez. Milletin efendisi yine millettir. “Sandıktan
çıktım, ne istersem yaparım” anlayışı “ulusal egemenlik” kavramıyla da
bağdaşmaz. Milletin önüne geçebilecek hiçbir kuvvet yoktur. Bunun en yakın
örneğini, 15 Temmuz gecesi yüce milletimiz göstermiş ve kanıtlamıştır.
İnsanlarımız, elinde her türlü savaş yani ölüm makinesi olan tanklı, tüfekli,
ağır silahlı hava ve kara araçları olan asker kılığına girmiş FETÖ’cü hainlere
karşı kendi bedenlerini siper etmişler, vatan uğruna şehit olmuşlardır. Dünyada
eşi benzeri olmayan bir cesaret örneği sergileyen milletimizin egemenlik
hakkını elinden almaya kalkmak tam bir aptallık ve cahillik örneğidir. Türkiye
Cumhuriyeti Türk milletinin egemenliğini kendi eliyle kullanmasından doğup
gelişmiştir. Egemenliği milletin elinden almak artık düşünülemez. Bugün
yargının bağımsızlığı, Meclisin yasama ve denetim işlevini yerine getirmesi,
erkler ayrılığı gibi konularda büyük sorunlar olduğu görülmektedir. 
Önemli
hususlardan bir tanesi de adaletin ve hukukun üstünlüğü ilkesinden taviz
verilmemesi, bunun millî egemenliğin perçinleşmesi için oldukça ehemmiyet
taşımasıdır. 
Bu
değerlendirmemize ek olarak Cumhurbaşkanlığı hükûmet sistemiyle birlikte
tecrübe ediyoruz ki her konuda Cumhurbaşkanının karar vermesi, her sorunun
Cumhurbaşkanı tarafından çözülmesi gerekiyor. Devletin işleyişiyle ilgili en
küçük sorumluluk bile Cumhurbaşkanının omuzlarında. Bir kişi devletin başı da
olsa bu kadar sorumluluğun altından nasıl kalkabilir? Cumhurbaşkanı her kim
olursa olsun, bütün kararları vererek, bütün işleri tek başına yaparak ülkeyi
başarılı bir şekilde yönetebilir mi? Hatta daha önemlisi, bu kadar sorumluluğun
bir kişide toplanması o kişinin sağlığını bile tehdit eder hâle gelebilir. Bu
konular yeniden gözden geçirilmeli, sorumlulukların ve yetkilerin önemli bir
kısmı dağıtılmalı, dikkat çektiğimiz bu noktaları Parlamento çatısı altında
tekrar müzakere etmeliyiz.
Sayın
Başkan, değerli milletvekilleri; İYİ PARTİ Grubu olarak milletvekillerinin
etkin yasama faaliyetleri yapabildiği, kanun tekliflerini müzakere edebildiği,
milletin vermiş olduğu denetleme yetkisini tam anlamıyla kullanabildiği bir
Meclisin millî iradeyi tam olarak temsil edeceğine inanıyoruz. 
Bunlara
ek olarak, Parlamento milleti ayrıştıran, ötekileştiren sözlerin söylendiği bir
mabet olma hâlinden çıkarılmalı, millî birlik ve beraberliğin her zaman
dillendirildiği bir zemin olma özelliğini muhafaza etmelidir görüşündeyiz,
çünkü ayrıştırıcı söylemler ülkemizde hiçbir siyasetçinin işine yaramaz. Bu
kötü siyaset dili, içinde bulunduğumuz dönemde sadece ve sadece birlik ve
beraberliğimizi bozmak isteyenlerin ekmeğine yağ sürer. Bütün siyasetçilerin,
devlet adamlarının bu kaygımıza ortak olduğunu düşünüyoruz. 
Sayın
Başkan, değerli milletvekilleri; 23 Nisan, aynı zamanda dünya çocuklarına
armağan edilmiş ilk ve tek bayramdır. Bu anlamlı günde şu soruyu sormamız
gerekiyor: Bugün biz siyasiler birbirimize kin ve öfke duymadan siyaset
yapılan, kutuplaşmanın olmadığı bir Türkiye bırakabiliyor muyuz çocuklarımıza?
Bunun cevabını vermek için, lütfen, herkesin bir kez daha kendileriyle
yüzleşmesi gerekiyor. Çocuklarımızın ufkunu kin ve nefretle değil sevgi ve
dürüstlükle şekillendirirsek iyi yetişirler; onlar kazanır, ülkemiz kazanır. 
(Mikrofon
otomatik cihaz tarafından kapatıldı)
BAŞKAN
– Sayın Türkkan, buyurun. 
İYİ
PARTİ GRUP BAŞKAN VEKİLİ LÜTFÜ TÜRKKAN (Devamla) – Onları adaletli yaşamayı
öğrendikleri, dünyayı sorguladıkları bireyler olarak yetiştirmeliyiz.
Çocuklarımıza barış ve sevginin egemen olduğu bir Türkiye, bir dünya
bırakmalıyız. İşte, bu yüzdendir ki çetin günlerden geçtiğimiz bu zaman
diliminde Sayın Cumhurbaşkanının bizlerce toplumsal mutabakat anlamına gelen
“Türkiye ittifakı” sözlerine önem atfediyoruz. Bunun bir söylemden fiile
geçmesi için gerekli adımların bizzat Cumhurbaşkanı tarafından da atılmasını
bekliyoruz. 
Ulusal
egemenliğimiz, geçmişimizden emanetimiz, geleceğimize mirasımızdır. 23 Nisan
Ulusal Egemenlik ve Çocuk Bayramı kutlu olsun. 
Yüce
Parlamentoyu saygıyla selamlıyorum. (İYİ PARTİ ve CHP sıralarından alkışlar)
BAŞKAN
– Teşekkür ederim Sayın Türkkan. 
Şimdi
söz sırası, Türkiye İşçi Partisi Genel Başkanı ve İstanbul Milletvekili Sayın
Erkan Baş’a aittir. 
Buyurun
Sayın Baş. (HDP sıralarından alkışlar)
TÜRKİYE
İŞÇİ PARTİSİ GENEL BAŞKANI ERKAN BAŞ (İstanbul) – Teşekkür ediyorum Sayın
Başkan.
Ekranları
başında bizleri izleyen, başta tüm işçiler, emekçiler olmak üzere, alın teriyle
yaşayan ülkemizin onurlu insanlarını Türkiye İşçi Partisi ve şahsım adına en
içten devrimci duygularla selamlıyorum. 
Emperyalist
işgale ve iş birlikçi padişah tarafından temsil edilen saltanat düzenine karşı,
halkın birleşik iradesini temsil eden Türkiye Büyük Millet Meclisinin 99’uncu
kuruluş yıl dönümünü kutluyorum.
Sözlerime
başlarken tüm Meclis iradesine karşı alçakça bir planın parçası olarak
gördüğümüz Cumhuriyet Halk Partisi Genel Başkanı Sayın Kemal Kılıçdaroğlu’na
dönük saldırıyı kınıyor, Kılıçdaroğlu’na ve tüm CHP’li yurttaşlarımıza geçmiş
olsun dileklerimizi iletiyoruz. (CHP sıralarından alkışlar) 
Yine
bu vesileyle, yüz altmış yedi gündür açlık grevini sürdüren Hakkâri
Milletvekilimiz Sayın Leyla Güven’e en içten dayanışma duygularımızı iletiyor
ve Leyla Güven’in sesinin duyurulması mücadelesinde kolluk kuvvetlerinin
saldırılarına uğrayan tüm HDP’li milletvekili arkadaşlarımıza geçmiş olsun
dileklerimizi iletmek istiyoruz. 
Değerli
arkadaşlar, 99’uncu kuruluş yıl dönümünü kutladığımız Mecliste 1985 yılından bu
yana özel oturumlar yapılıyor ve bu oturumların önemli bir özelliği tüm siyasi
partilerin eşit temsil hakkına sahip olmasıdır fakat ne yazık ki bugün,
Mecliste grubu olmayan partilerin söz hakkı üç dakikayla kısıtlanmış durumda.
Biz bu durumu, önce Türkiye emekçi halklarına sonra da tüm milletvekillerinin
takdirlerine sunarak sözlerimize başlamak durumundayız ve maalesef kısıtlanmış
söz hakkıyla konuşacağız. Dolayısıyla, eğer sözlerimiz kısıtlanmasaydı doksan
dokuz yıl sonra bugün 23 Nisanda bağımsızlık iradesinin öneminden söz etmek,
halkın egemenliğinden ve çocuklarımızdan söz etmek isterdik. 
23
Nisan 1920’de kurulan Mecliste buluşan iradenin Anadolu’nun yoksul halklarının
kanıyla, canıyla, alın teriyle emperyalist işgale direnerek ortaya koyduğu yeni
bir ülke kurma inancının eseri olduğunu anlatmak isterdik ve arkadaşlar,
örneğin Meclisin kuruluşunun sadece emperyalist işgale karşı değil, bu
işgalcilerle iş birliği yapan padişaha ve saray iktidarına karşı anlamlı bir
karşı duruş olduğunu burada paylaşmak isterdik. 
Eğer
söz hakkımız kısıtlanmamış olsaydı Çocuk Bayramı’nı kutlarken 2 milyon çocuğun
çalışmak zorunda olduğunu, yüzde 78’inin kayıt dışı çalıştırıldığını bu
kürsüden ifade etmek isterdik.
Eğer
söz hakkımız engellenmemiş olsaydı 23 Nisan Çocuk Bayramı’nda bu kürsüde Rabia
Naz’a ne oldu diye sormak isterdik ve -TÜİK verilerine göre- on yılda 482 bin
kız çocuğunun devlet eliyle evlendirilmesinin sorumlusu kimdir diye söylemek
isterdik.
Söz
hakkımız kısıtlanmasaydı işçi çocukları da patron çocukları kadar özgürce ve
mutlu yaşamaya hak sahibidir demek isterdik. Ama maalesef değerli arkadaşlar,
sözlerimiz kısıtlanmış durumda. 
(Mikrofon
otomatik cihaz tarafından kapatıldı) 
BAŞKAN
– Buyurun Sayın Baş.
TÜRKİYE
İŞÇİ PARTİSİ GENEL BAŞKANI ERKAN BAŞ (Devamla) – Dolayısıyla burada cumhuriyeti
kuran yoksulların bağımsızlık düşünün, nasırlı elleriyle yarattıkları
değerlerin zenginlerin kasalarına, tarikatların gerici emellerine ve sarayın
şatafatına kurban edildiğini konuşamıyoruz. Fabrikalarımızın, tarlalarımızın,
ormanlarımızın, akarsularımızın peşkeş çekilmesini konuşamıyoruz. Maalesef
süremiz kısıtlandı ve doksan dokuz yıl sonra sadece tutanağa geçmesi için
birkaç çift laf söylemek durumunda kalıyoruz. 
O
yüzden, doksan dokuz yıl sonra 23 Nisan’da tutanağa şunların geçmesini
istiyoruz: Kim ne yaparsa yapsın, bu ülkenin emekçi insanları, ezilen,
horlanan, yoksul bırakılan halkımız zorbalara boyun eğmeyecek; 23 Nisan 1920’de
emperyalist işgale ve iş birlikçi saray iktidarına karşı yan yana gelip yeni
bir ülke kurma iradesini ortaya koyan Türkiye halkları, yine aynı kararlılıkla
yan yana gelecek, paranın, patronların iktidarını, onların iktidarına
simgeleyen saray düzenine son verecektir.
Hepinizi
saygıyla selamlıyorum. (CHP ve HDP sıralarından alkışlar) 
BAŞKAN
– Teşekkür ederim Sayın Baş.
Şimdi
söz sırası, Saadet Partisi adına Konya Milletvekili Sayın Abdulkadir
Karaduman’a aittir.
Buyurun
Sayın Karaduman. (CHP ve HDP sıralarından alkışlar)
SAADET
PARTİSİ GENEL BAŞKANI ADINA ABDULKADİR KARADUMAN (Konya) – Sayın Başkan,
değerli milletvekilleri, kıymetli misafirler; hepinizi saygı ve muhabbetle
selamlıyorum. 
Türkiye
Büyük Millet Meclisimizin 99’uncu kuruluş yıl dönümünü tebrik ediyorum. 
Öncelikle,
Ankara’nın Çubuk ilçesinde Sayın Kemal Kılıçdaroğlu ve Sayın Levent Gök’e
yapılan saldırıyı ve bu saldırıya zemin hazırlayan kutuplaştırıcı,
ötekileştirici ve düşmanlaştırıcı söylemleri bütün nefretimizle kınıyoruz. (CHP
sıralarından alkışlar) 
Bu
saldırının aslında Sayın Genel Başkan ve Sayın Levent Gök’ün şahsında birlik ve
beraberliğimize, toplumsal barış ve huzurumuza ve de Millet Meclisine yönelik
olduğunu ifade ediyor, ülkemiz ve milletimize ve Meclisimize geçmiş olsun
dileklerimizi sunuyoruz. (CHP sıralarından alkışlar) 
Bugün
23 Nisan 2019, 3 ayrı bayramı bir arada yaşıyoruz: Türkiye Büyük Millet
Meclisimizin açılışının 99’uncu yıl dönümü, Ulusal Egemenlik Bayramı ve Çocuk
Bayramı. Bu 3 bayramımız da ülkemize ve insanımıza hayırlı olsun.
Meclisimizin
açılışının 99’uncu yıl dönümü. Kurtuluş Savaşı, Lozan Antlaşması, cumhuriyetin
ilanı ve 3 dönem: Tek partili yıllar, çok partili yıllar ve AK PARTİ’li yıllar.
Parlamenter sistem ve de toplumsal barışa ve huzurumuza çok büyük katkılar
sağlayan, hukukun üstünlüğü ve çoğulcu demokrasiden asla taviz vermeyen
Cumhurbaşkanlığı hükûmet sistemi… Aslında tam da burada tüm sistemler, yasalar
ve sözleşmeler temel hak ve özgürlüklerin güvencesi olduklarında anlamlı
olacaktır.
Buradan
hareketle yine öncelikli gayemiz sözü muhkem kılmaktır yani güçlendirmektir.
Zira, sözün muhkem kılınmasıyla sadece muhkem olanın söz söyleyebilmesi elbette
ki aynı şey değildir. 51 kişinin 49 kişiye tahakkümü milletin egemenliği olmasa
gerektir. Hukukun üstünlüğü, demokrasi ve insan haklarına giden yol, 99 kişiye
karşı 1 kişinin temel hak ve özgürlüklerini korumaktan geçer. Bu kavramlara
sahip çıkan Meclisimiz, tarih boyunca bütün siyasi iktidarların kendisi gibi
düşünmeyenleri terörize ve kriminalize etmesine, haksızlık ve adaletsizliği
hükûmet etme biçimi hâline getirmesine asla müsaade etmemiştir. Aksi hâlde…
Ülkemiz geleceği parlak bir ülkedir, hep öyle kalmaya da devam edecektir. 
(Mikrofon
otomatik cihaz tarafından kapatıldı)
BAŞKAN
– Buyurun.
SAADET
PARTİSİ GENEL BAŞKANI ADINA ABDULKADİR KARADUMAN (Devamla) –Yine bu vesileyle,
özellikle, bu Çocuk Bayramı’na kavuşamayan Giresun’un Eynesil ilçesinde
ölümünde birçok şaibe bulunan 11 yaşındaki Rabia Naz’ın; Cizre’de öldürülen ve
cansız bedeni derin dondurucuda saklanan Cemile’nin; Samsun’un Tekkeköy
ilçesinde açlık sebebiyle yaşamını yitiren 2,5 aylık Kübra’nın; Meriç Nehri’nde
boğularak hayatını kaybeden Ayşe Öğretmenin 3 yaşındaki Halil Münir adlı çocuğunun
ve 11 yaşındaki Abdulkadir Enes’in; Eren Bülbül’lerin, Yasin Börü’lerin, Berkin
Elvan’ların ve KHK’lerle anne ve babasından ayrı bırakılan çocuklarımızın;
cezaevlerinde doğmak ve büyümek zorunda kalan çocuklarımızın; ülkemizde küçük
yaşta çalıştırılan yüz binlerce işçi çocuğumuzun… 
BAŞKAN
– Sayın Karaduman, buyurun, bir dakika… 
SAADET
PARTİSİ GENEL BAŞKANI ADINA ABDULKADİR KARADUMAN (Devamla) – …babaları ülkemiz
için şehit olmuş bütün çocuklarımızın ve tüm ülke çocuklarının, ülkemizin ve
insanımızın 23 Nisan Ulusal Egemenlik ve Çocuk Bayramı’nı bir kere daha tebrik
ediyorum. 
Herkese
iyi günler. 
Teşekkür
ediyorum. (CHP ve İYİ PARTİ sıralarından alkışlar)
BAŞKAN
– Teşekkür ederim Sayın Karaduman. 
Şimdi
söz sırası, Demokrat Parti Genel Başkanı ve Afyonkarahisar Milletvekili Sayın
Gültekin Uysal’a aittir. 
Buyurun
Sayın Uysal. (İYİ PARTİ sıralarından alkışlar)
DEMOKRAT
PARTİ GENEL BAŞKANI GÜLTEKİN UYSAL (Afyonkarahisar) – Sayın Başkan, çok
saygıdeğer Genel Kurul ve televizyonları başında bizleri izleyen aziz milletim;
öncelikle hepinizi saygıyla selamlıyorum.
Türkiye
Büyük Millet Meclisinin 99’uncu kuruluş yıl dönümünü, Millî Egemenlik ve Çocuk
Bayramı’mızı da ayrıca tebrik ediyorum.
Sözlerimin
başında, birkaç gün evvel saldırıya uğrayan Cumhuriyet Halk Partisi Genel
Başkanı Sayın Kılıçdaroğlu’na karşı yapılan bu müessif saldırıyı kınıyor,
şiddet ve terörün müsamaha ve tereddüt kabul etmeyeceği anlayışı içerisinde bu
yüce Meclisin bir ortak değer hâlinde şiddeti ve terörü kınayan bir ortak tavır
almasını da düşünce olarak sizlerle paylaşıyorum. (CHP ve İYİ PARTİ
sıralarından alkışlar) 
Bir
asra yakın süredir millî egemenliğimizin sureti olmuş, büyük milletimizin büyük
işler başarmış Meclisinin kuruluşunun ve millî egemenliğin ebediyetini
vurgularcasına geleceğe, çocuklarımıza armağan edilen 23 Nisanın manevi
mahiyetini bugünlerde daha çok anlıyoruz. Büyük Atatürk “Bütün cihan bilmelidir
ki artık bu devletin ve bu milletin başında hiçbir kuvvet yoktur, hiçbir makam
yoktur.” diyerek millet iradesinin abidesi kabul ettiğimiz yüce Meclisimizin
niteliğini de en veciz bir biçimde ifade etmiştir. Yüce Meclisimiz, Kurtuluş
Savaşı’nın kazanılmasında oynadığı rolle “gazi”lik sıfatını haiz olmuş,
muhakkak ki zafere giden yolda tetikleyici bir vazife görmüştür; bu bakımdan
hem kuruluşun hem kurtuluşun hem egemenliğin hem de tüm farklılıkları reddedip
bir olmayı başarmış bir milletin bütünlük sembolüdür. Bu aziz millet bir cihan
harbinin ardından hiçbir hegemonyayı, hiçbir manda ve himayeyi, kimsenin
üstünlüğünü kabul etmediği için, etmeyeceği için kutlu bir mücadeleye girişmiş
ve hamdolsun galip ayrılmıştır. 
Atatürk’ün
beyan ettiği ve 21 Anayasası’yla kanuni kayda alınan millî egemenlik ilkesi,
sadece yabancı birtakım kaynaklardan, halk hareketlerinden, doktrinlerden kopya
edilen, onlara heves edilerek alınan bir ilke değildir. Bu ilke, Türk
toplumunun kendine has gelişiminin iki yüz yıllık tarihî tecrübesinin ürünüdür.
Ne acıdır ki 99’uncu yılında, cihana kafa tutmuş, bir devletin kurtuluşuna
liderlik etmiş, nice düşman ve tertipleri yenmiş yüce Meclisimiz güçsüz
bırakılmış, millî egemenliğin simgesi olma vasfından uzaklaştırılmıştır.
(Mikrofon
otomatik cihaz tarafından kapatıldı) 
BAŞKAN
– Sayın Başkan, bir dakika…
Buyurun.
DEMOKRAT
PARTİ GENEL BAŞKANI GÜLTEKİN UYSAL (Devamla) – Kurtuluş mücadelemizin parolası
“Hâkimiyetimilliye, istiklalitâmme”dir. Hâkimiyetimilliye esasının vücut bulmuş
şekli olan Gazi Meclisimiz “Hâkimiyetişahsiye” diyen, bir şahsın ve zümrenin
hâkimiyetini evla gören bir anlayışın dayatmasıyla tarihi geriye doğru
akıtırcasına niteliklerini kaybetmeye başlamıştır. Unutulmaması gereken, bu
Meclisin milletin egemenliğini tesis etmek gayretiyle kurulduğudur. Burası,
birilerine yeni yetkiler ihdas etmek birilerinin kudretini artırma yeri
değildir. Milletimiz bizlere vekâletini kendi hak ve üstünlüklerini muhafaza
etmemiz için emanet etmiştir. 
Temennimiz,
bugün kurucularını şükranla andığımız, varlığına minnet duyduğumuz yüce
Meclisimizin, kurucu ruh ve akla yani egemenliği bilakayduşart millete teslim eden
seciyesine erişmesidir. 
(Mikrofon
otomatik cihaz tarafından kapatıldı) 
BAŞKAN
– Sayın Başkan, bir dakika…
Buyurun.
DEMOKRAT
PARTİ GENEL BAŞKANI GÜLTEKİN UYSAL (Devamla) – Türkiye Büyük Millet Meclisinin
en önemli vazifesi, manevi şahsına sıkı sıkıya bağlı, mündemiç
fonksiyonlarından bütçe hakkı başta olmak üzere varlık sebeplerine sahip
çıkmaktır. 
Hür
fikriyatın egemen olduğu nesiller büyük işler başarmıştır, başaracaktır. En
büyük misali ise büyük ve baki Türkiye Cumhuriyeti devletidir. Millî egemenlik
en yüce hürriyettir. Bu vesileyle, çocuklarımıza bırakabileceğimiz en yüce
hatıra da, miras da şüphesiz ki millî egemenliktir. 
Hürriyetçi
demokratlar olarak bizlerin gayreti millî egemenliği muhafaza etmek,
çocuklarımız aracılığıyla ebediyete taşımaktır. 
Tüm
bu duygu ve düşüncelerle, tüm çocuklarımızın bayramını kutluyor, millî
hâkimiyetin kayıtsız şartsız ve ortaksız sahibi yüce milletimizi saygıyla
selamlıyor, başta büyük Atatürk olmak üzere baki bir devlet kurma hayaliyle bu
vatan için emek vermiş herkesi, kanları canlarıyla vatan toprağının hamuruna
karışan şehitlerimizi…
(Mikrofon
otomatik cihaz tarafından kapatıldı) 
DEMOKRAT
PARTİ GENEL BAŞKANI GÜLTEKİN UYSAL (Devamla) -… “demokrasi” diyerek millî
egemenliği perçinleyen demokrasi şehitlerimizi saygı ve rahmetle anıyor;
tekrar, Türkiye Büyük Millet Meclisinin 99’uncu kuruluş yıl dönümünü ve Millî
Egemenlik ve Çocuk Bayramını tebrik ediyor, tüm yüce Meclisi saygıyla
selamlıyorum. (CHP ve İYİ PARTİ sıralarından alkışlar) 
BAŞKAN
– Teşekkür ederim Sayın Uysal.
Şimdi
söz sırası, Büyük Birlik Partisi Genel Başkanı ve Ankara Milletvekili Sayın
Mustafa Destici’ye aittir. 
Buyurun
Sayın Destici. (AK PARTİ sıralarından alkışlar) 
BÜYÜK
BİRLİK PARTİSİ GENEL BAŞKANI MUSTAFA DESTİCİ (Ankara) – Sayın Başkan, değerli
milletvekilleri, kıymetli vatandaşlarımız; varlığıyla ve mensubu olmaktan gurur
duyduğumuz, Kurtuluş Savaşı’mızı kazanan, cumhuriyetimizi kuran Gazi
Meclisimizin siz değerli üyelerini saygıyla selamlıyorum. 
Milletimizin
her bir ferdinin 23 Nisan Ulusal Egemenlik ve Çocuk Bayramı’nı tebrik ediyorum.

23
Nisanı çocuklarımıza, istikbalimizin umut ışıklarına armağan eden Türkiye Büyük
Millet Meclisimizin ilk Başkanı ve cumhuriyetimizin kurucusu Gazi Mustafa Kemal
Atatürk başta olmak üzere silah arkadaşlarını, ilk Meclisimizin değerli
üyelerini, tüm şehitlerimizi ve gazilerimizi rahmetle, minnetle, şükranla ve
saygıyla yâd ediyorum. 
Değerli
milletvekilleri, önümüzdeki yıl Türkiye Büyük Millet Meclisinin açılışının
100’üncü yılını kutlayacağız. Yüce Meclisin 27’nci Dönem üyeleri belki de
Türkiye’yi 2023’e, cumhuriyetin 100’üncü yılına taşıyacak. Bu yolculukta
milletimizin bizden en büyük beklentisinin, tüm dünyada örnek gösterilecek, tüm
dünya milletlerinin gıptayla baktığı kalitede bir demokrasi, insan hakları,
eğitim, hukuk, güvenlik, refah düzeyi ve sosyal adaleti hayata geçirmemiz
olduğunu düşünüyorum. 
Saygıdeğer
arkadaşlar, önemli problemlerimiz var. Küresel emperyalizmin, sınırları,
yönetimleri, rejimleri, nüfus ve demografik yapıları değiştirdiği, bölgeye ait
kaynakları ele geçirmek dışında hiçbir amaca hizmet etmeyen, hiçbir değer
yargısı ve kural tanımayan uygulamalarla masum insanları öğüten bir bataklığa
çevirdiği coğrafyamızda, bir taraftan varlığımızı güçlendirerek muhafaza etme
mücadelesi verirken diğer taraftan sınırlarımızın ötesindeki mağdur ve mazlum
halklara ve milletlere de kucak açmaktayız. Bir yandan, kendilerince, bizi
hizada tutmak için bir sopa gibi başımızın üstünde tuttukları, onlarca yıl on
binlerce cana mal olan terör belasıyla uğraşırken diğer yandan, ülke
ekonomisini hedef alan açık, örtülü yaptırımlara maruz kalmaktayız. Bakınız,
yarın Ermeni diasporası başta olmak üzere ABD Senatosu ve bazı Avrupa
ülkelerinin parlamentoları ya da devlet başkanları, kendi tarihî geçmişlerindeki
katliamlara, soykırımlara bakmadan Türkiye’ye sözde Ermeni soykırımı iftirası,
çamuru atarak güya siyasi itibarımızla oynayacaklar ve politik manevra
alanımızı daraltmaya çalışacaklar. 
(Mikrofon
otomatik cihaz tarafından kapatıldı) 
BAŞKAN
– Sayın Destici, buyurun, bir dakika…
BÜYÜK
BİRLİK PARTİSİ GENEL BAŞKANI MUSTAFA DESTİCİ (Devamla) - Lakin unutmasınlar ki
bu iftira, bu çamur bu asil Türk milletinin üzerinde tutmaz.
Kıymetli
milletvekilleri, birlik olmak dışında ikinci bir çaremiz yok. Bize Martin Luther’in
“Ya birlikte kardeş gibi yaşamayı öğreneceğiz ya da aptallar gibi hep birlikte
yok olacağız.” cümlesini hatırlatan, tahammülsüzlüğü, sevgisizliği, nefreti bir
kenara atıp el ele vermek dışında ikinci bir çaremiz yok. Birbirimize
sarılmanın aslında vatanımıza sarılmak olduğunu, değerlerimize sarılmak
olduğunu, istikbalimize sarılmak olduğunu anlamak dışında ikinci bir çaremiz
yok. Bu topraklarda yaşayabilmek için güçlü olmak, güçlü olmak içinse adaletli
olmak dışında bir seçeneğimiz yok. Milletimizi muasır medeniyet seviyesine
yükseltmek hedefi de, “İnsanların en hayırlısı insanlara faydalı olandır.”
hadisişerifi de aslında bize aynı yönü göstermektedir. Bu istikamete birlikte
adım atmak dışında bir yolumuz yok. 
(Mikrofon
otomatik cihaz tarafından kapatıldı)
BAŞKAN
– Sayın Destici, buyurun, bir dakika…
BÜYÜK
BİRLİK PARTİSİ GENEL BAŞKANI MUSTAFA DESTİCİ (Devamla) - Atalarımızdan
aldığımız şekilde yani özgür ve tam bağımsız Türkiye’yi devredeceğimiz sevgili
çocuklarımızı sevgiyle kucaklıyor ve gözlerinden öpüyor, bayramlarını
kutluyorum.
Bu
vesileyle, tekrar, Türkiye Büyük Millet Meclisinin açılışının 99’uncu yıl
dönümünün milletimiz için hayırlara vesile olmasını Yüce Rabb’imden niyaz
ediyorum.
Tabii,
burada, birkaç gün önce şehitler diyarı Çubuk’taki şehit cenazemizde
protestoların önüne geçen, hiçbir gerekçeyle izahı mümkün olmayan, Sayın Kemal
Kılıçdaroğlu’na, Meclis başkan vekilimize ve grubuna yönelik saldırıya varan bu
müessif hadiseyi bir kere daha kınıyorum ve reddediyorum. (CHP sıralarından
alkışlar) 
Bir
ikincisi, dün akşam Suriye Azez bölgesinde tuzaklı bir patlayıcının patlaması
sonucu 3’ü ağır olmak üzere 5 polisimiz yaralanmıştır. Kendilerine Allah’tan
acil şifalar niyaz ediyorum. Şehitlerimizi bir kere daha rahmetle anıyorum. 
(Mikrofon
otomatik cihaz tarafından kapatıldı)
BÜYÜK
BİRLİK PARTİSİ GENEL BAŞKANI MUSTAFA DESTİCİ (Devamla) – Gazilerimize
Rabb’imden acil şifalar niyaz ediyorum. Kahraman ordumuza, güvenlik güçlerimize
başarılar, muvaffakiyetler diliyorum. Rabb’im her daim yâr ve yardımcıları
olsun diyorum.
Saygılarımla.
(AK PARTİ sıralarından alkışlar) 
BAŞKAN
– Teşekkür ederim Sayın Destici.
Sayın
milletvekilleri, Türkiye Büyük Millet Meclisinin kuruluşunun 99’uncu yıl
dönümünün ve Ulusal Egemenlik ve Çocuk Bayramı’nın kutlanması ve günün anlam ve
öneminin belirtilmesi amacıyla yapılan konuşmalar tamamlanmıştır. 
Denetim
konuları ve kanun teklifleri ile komisyonlardan gelen diğer işleri sırasıyla
görüşmek için 24 Nisan 2019 Çarşamba günü saat 14.00’te toplanmak üzere
birleşimi kapatıyorum.
Kapanma Saati: 15.46



