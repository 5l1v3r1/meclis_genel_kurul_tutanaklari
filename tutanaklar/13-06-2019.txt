



TBMM Tutanak Müdürlüðü





TÜRKİYE BÜYÜK MİLLET MECLİSİ
TUTANAK DERGİSİ

89’uncu Birleşim
13 Haziran 2019 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Fahrettin Yokuş’un, Türk
sporunun sorunlarına ilişkin gündem dışı konuşması
2.- Karabük Milletvekili Niyazi Güneş’in, 6 Haziran
Karabük’ün il oluşunun 24’üncü seneidevriyesine ilişkin gündem dışı konuşması
3.- İstanbul Milletvekili Erkan Baş’ın, grubu olmayan
siyasi partilerin Meclis çalışmalarına etkin katılımının sağlanmasına ilişkin
gündem dışı konuşması 

III.- AÇIKLAMALAR
1.- Çanakkale Milletvekili Bülent Turan’ın, İstanbul
Milletvekili Erkan Baş’ın gündem dışı yaptığı konuşmasındaki bazı ifadelerine
ilişkin açıklaması
2.- Kocaeli Milletvekili İlyas Şeker’in, Kocaeli’de
düzenlenen Sosyal Medya Araçlarının Medeniyet ve Değerlerimiz Üzerindeki
Etkileri konulu Birinci Gençlik Sempozyumu’na ilişkin açıklaması
3.- Mersin Milletvekili Ali Cumhur Taşkın’ın, 2018-2019
eğitim öğretim yılının sona ermesiyle öğrencilerin alacağı karnenin başarı ya
da başarısızlık belgesi olmadığına, 15-16 Haziran tarihlerinde yapılacak olan
Yükseköğretim Kurumları Sınavı’na girecek öğrencilere başarılar dilediğine
ilişkin açıklaması
4.- Uşak Milletvekili Özkan Yalım’ın, Cumhuriyet Halk
Partisi olarak memurlara, polislere, öğretmenlere, sağlık çalışanlarına ve
imamlara 3600 ek gösterge verilinceye kadar konunun takipçisi olacaklarına
ilişkin açıklaması
5.-  Mersin Milletvekili Hacı Özkan’ın, 2018-2019
eğitim öğretim yılının sona ermesiyle tatile giren, karne sevinci yaşayan
çocukları ve gençleri kutladığına, öğretmenlere fedakârlıkları için teşekkür
ettiğine ilişkin açıklaması
6.- Mersin Milletvekili Baki Şimşek’in, inşaat
sektöründe ciddi sıkıntılar yaşandığına ilişkin açıklaması
7.- Osmaniye Milletvekili Mücahit Durmuşoğlu’nun,
Tunceli kırsalında çıkan çatışmada şehit düşen hemşehrisi Ökkeş Ede’ye ve
Kütahyalı Emre Üçkan’a Allah’tan rahmet dilediğine, Kuzey Irak’ta yürütülen
Pençe Harekâtı’na kararlı şekilde devam edildiğine ilişkin açıklaması
8.- Bursa Milletvekili Atilla Ödünç’ün, 16 Haziran
Pazar günü kutlanacak olan Babalar Günü’nü tebrik ettiğine ilişkin açıklaması
9.- Ankara Milletvekili Servet Ünsal’ın, toplumda
kutuplaşma ve ayrışma yaratma çabasında olan Önder Gökçekaya hakkında işlem
yapılıp yapılmayacağını İçişleri Bakanından öğrenmek istediğine ilişkin
açıklaması
10.- Gaziantep Milletvekili İmam Hüseyin Filiz’in,
Gaziantep ilinde Suriyelilere bağlı olarak artan nüfus karşısında yetersiz kalınan
sağlık hizmetlerinde eksikliklerin giderilebilmesi için Sağlık Bakanının
gereğini yerine getirmesini beklediklerine ilişkin açıklaması
11.- Ankara Milletvekili Nihat Yeşil’in, yazarların,
milletvekillerinin, gazetecilerin ve iş insanlarının haksız yere cezaevlerinde
yattığına ilişkin açıklaması
12.- Kahramanmaraş Milletvekili Ali Öztunç’un,
Kahramanmaraş ilinin köy ve mahalle yollarının perişanlık içerisinde olduğuna
ilişkin açıklaması
13.- İstanbul Milletvekili Tülay Kaynarca’nın,
Askeralma Kanunu Teklifi’nin milletin beklentisiyle şekillendiğine ilişkin
açıklaması
14.- Bursa Milletvekili Emine Yavuz Gözgeç’in, halkın
seçimden sonra insanları işinden edenlerin, nefret suçu işleyenlerin, yargı
mercilerini “çete” diyerek hedef gösterenlerin kim olduğunu ferasetiyle
bulacağına inandığına ilişkin açıklaması
15.- Kahramanmaraş Milletvekili Sefer Aycan’ın, büyük
dava adamı Dündar Taşer’i rahmetle andığına, 15-16 Haziran tarihlerinde
yapılacak olan Yükseköğretim Kurumları Sınavı’na girecek öğrencilere başarılar
dilediğine ve kalıcı insan gücü planlamasının yapılması gerektiğine ilişkin
açıklaması
16.- Bursa Milletvekili Refik Özen’in, 13 Haziran
münzevi ve mütecessis fikir işçisi Cemil Meriç’i ebediyete irtihalinin 32’nci seneidevriyesinde
rahmetle andığına ilişkin açıklaması
17.- Adana Milletvekili Müzeyyen Şevkin’in, hastane
yetersizliği nedeniyle Adana ilinin Yüreğir, Seyhan, Ceyhan ve Karataş ilçelerinde
yaşanan sorunlara ilişkin açıklaması
18.- Uşak Milletvekili İsmail Güneş’in, 14 Haziran
Dünya Kan Bağışçıları Günü’ne ilişkin açıklaması
19.- İzmir Milletvekili Tamer Osmanağaoğlu’nun, büyük
Türk milletinin ulusal güvenliği sağlamak adına her türlü adımı atacak iradeye
ve kudrete sahip olduğuna, 14 Haziran Türk milliyetçisi Dündar Taşer’i Hakk’ın
rahmetine kavuşmasının 47’nci seneidevriyesinde rahmetle andığına ilişkin
açıklaması
20.- Denizli Milletvekili Yasin Öztürk’ün, 14 Haziran
Türk milliyetçisi Dündar Taşer’i vefatının 47’nci yıl dönümünde rahmetle
andıklarına ilişkin açıklaması
21.- Mersin Milletvekili Olcay Kılavuz’un, 13 Haziran
büyük mütefekkir Cemil Meriç’i vefatının 32’nci, 14 Haziran Türk milliyetçisi
Dündar Taşer’i vefatının 47’nci yıl dönümünde rahmetle andığına, 15-16 Haziran
tarihlerinde yapılacak olan Yükseköğretim Kurumları Sınavı’na girecek öğrencilere
başarılar dilediğine ilişkin açıklaması
22.- Kahramanmaraş Milletvekili İmran Kılıç’ın,
2018-2019 eğitim öğretim yılının sona ermesiyle tatile giren öğretmen ve öğrencilere
iyi tatiller dilediğine ve insanın kendi ırkını kutsayıp diğer yeryüzü ırklarını
sömürmesinin insanlığın en büyük problemi olduğuna ilişkin açıklaması
23.- Yozgat Milletvekili Ali Keven’in, Yozgat
çiftçisine sertifikalı tohum kullanım desteği ödemesinin ne zaman yapılacağını
Tarım ve Orman Bakanından öğrenmek istediğine ilişkin açıklaması
24.- İstanbul Milletvekili Serap Yaşar’ın, “Mudanya
Belediyesi Suriyelilere sahili yasakladı.” haberine ilişkin açıklaması
25.- Konya Milletvekili Abdulkadir Karaduman’ın, 13
Haziran büyük mütefekkir Cemil Meriç’i vefatının 32’nci seneidevriyesinde
rahmetle andığına, Saadet Partisi Genel Başkanı Temel Karamollaoğlu’nun
pasaportuna “terör” şerhinin kim tarafından konulduğunu ve makam aracının geçiş
üstünlüğünün kaldırılıp, koruma polislerinin kimin talimatıyla geri çekildiğini
İçişleri Bakanından öğrenmek istediğine ilişkin açıklaması
26.- İstanbul Milletvekili Yavuz Ağıralioğlu’nun, Orta
Doğu’da ısınan süreç içerisinde Amerika Birleşik Devletleri’yle olan ilişkilerimizin
bozulmaya devam ettiğine ve Türk devletinin istikbaline dair egemenlik haklarımızın
bir toz zerresi kadar olanının bile feda edilemeyeceğine ilişkin açıklaması
27.- Sakarya Milletvekili Muhammed Levent Bülbül’ün,
Suriye’deki İdlib Gerginliği Azaltma Bölgesi’ne yapılan havan saldırısı sonucu
yaralanan Mehmetçiklere Allah’tan şifa dilediğine, Antalya ili Muratpaşa
ilçesinde hastanede meydana gelen patlama sonucu hayatını kaybeden vatandaşa
Allah’tan rahmet dilediğine, 14 Haziran Türk milliyetçisi Dündar Taşer’i
vefatının 47’nci, 13 Haziran büyük mütefekkir Cemil Meriç’i vefatının 32’nci
yıl dönümünde rahmetle andıklarına, Tunceli ilinde gerçekleştirilen Dünya
Rafting Şampiyonası’na, 15-16 Haziran tarihlerinde yapılacak olan Yükseköğretim
Kurumları Sınavı’na girecek öğrencilere başarılar dilediğine ilişkin açıklaması
28.- İstanbul Milletvekili Hakkı Saruhan Oluç’un, AKP
iktidarının 31 Mart yerel seçimlerinde kaybettiği belediyeleri çalıştırmayacağı
beyanına ve enkaz hâline getirilen Yüksekova Belediyesi çalışanlarının,
Yüksekova halkının mağduriyetinin acilen çözülmesi gerektiğine ilişkin
açıklaması
29.- Kocaeli Milletvekili Haydar Akar’ın, bayram
yoğunluğu nedeniyle Bursa ili Mudanya ilçesi sahillerinde yaşanan olumsuzluklar
üzerine belediyenin tedbirler aldığına ve Belediye Başkanı Hayri Türkyılmaz’ın
konuya ilişkin açıklamalarına, Kuzey Marmara Otoyolu nedeniyle Kocaeli ili
Kandıra ilçesinde yaşanan çevre katliamının durdurulması için Çevre ve
Şehircilik Bakanlığı, Tarım ve Orman Bakanlığı ile Kocaeli Valiliğine
seslendiğine ilişkin açıklaması

30.- Çanakkale Milletvekili Bülent Turan’ın, 13 Haziran
büyük mütefekkir Cemil Meriç’i vefatının 32’nci yıl dönümünde rahmetle andığına
ilişkin açıklaması
31.- Ağrı Milletvekili Abdullah Koç’un, Dicle
Vadisi’nin baraj suyu altında kalmasıyla hayvan ile bitki türlerinin besin ve
habitatlarının yok edilmesiyle çevresel yıkımın gerçekleşeceğine ilişkin
açıklaması
32.- Ordu Milletvekili Cemal Enginyurt’un, Ordu ilinde
2/B arazilerinin fiyat tespitinde yapılan hatanın giderilebilmesi için Tarım ve
Orman Bakanlığının çalışma yapmasını beklediklerine ilişkin açıklaması
33.- Adana Milletvekili Tulay Hatımoğulları Oruç’un,
Giresun Milletvekili Sabri Öztürk’ün HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
34.- Adana Milletvekili Müzeyyen Şevkin’in, işsizliğin
Türkiye’nin kanayan yarası olduğuna ve memlekette genç beyinler işsizlikten
ülkeyi terk ederken devletin tüm olanaklarından sınırsız yararlanmış, misyonunu
tamamlamış iktidarın eskilerinin hangi teknik ve mesleki becerileriyle
atandıklarını öğrenmek istediğine ilişkin açıklaması
35.- Hatay Milletvekili Serkan Topal’ın, Hatay
Milletvekili Hüseyin Şanverdi’nin CHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
36.- Van Milletvekili Muazzez Orhan’ın, 21 Kasım 2016
tarihinde Van ilinde başlayan eylem ve etkinlik yasağının hukuka aykırı şekilde
uzatıldığına, Van Valisi tarafından Türkiye Cumhuriyeti Anayasası’nın 34’üncü
maddesinin askıya alındığına ilişkin açıklaması
37.- Kırıkkale Milletvekili Halil Öztürk’ün, Kırıkkale
ilinde meydana gelen yağış sebebiyle Kırıkkale merkez köylerinde, Sulakyurt
ilçe merkezi ve köyleri ile Yahşihan ilçe merkezinde yaşanan mağduriyetin
giderilmesi gerektiğine ilişkin açıklaması
38.- Malatya Milletvekili Mehmet Celal Fendoğlu’nun,
Malatya ilinde Türkiye’nin kuru kayısı üretiminin yüzde 90’ının üretildiğine,
kayısı üreticileri ve çiftçilerinin KAYISIBİRLİK’in tekrar kurulmasını ve
kayısının hak ettiği değeri alabilmesini Ticaret Bakanından talep ettiklerine
ilişkin açıklaması
39.- Gaziantep Milletvekili Mahmut Toğrul’un, eğitimden
sağlığa, ekonomiden sosyal yaşama dair hemen hemen her alanda sorunlarla
boğuşan Gaziantep ili için Hükûmetin çözüm üretmeyi düşünüp düşünmediğini
öğrenmek istediğine ilişkin açıklaması
40.- Amasya Milletvekili Mustafa Levent Karahocagil’in,
3 Kasım 2002 öncesi demokratik hak ve hürriyetlerin askıya alındığına, ülke
emanetini omuzlamak üzere yola çıkan AK PARTİ’nin “önce millet” dediğine
ilişkin açıklaması
41.- Muş Milletvekili Mensur Işık’ın, AKP iktidarının
bugüne kadar ayrımcı politikalar uyguladığına, Muş Valisinin siyasi iktidarın
bir uzantısı olduğuna ve Türkiye tarihine kara bir leke olarak geçeceğine
ilişkin açıklaması
42.- Aydın Milletvekili Hüseyin Yıldız’ın, Aydın ili
Çıldır Havaalanı’nın sivil havacılığa açılması yönünde herhangi bir çalışmanın
olup olmadığını Ulaştırma ve Altyapı Bakanından öğrenmek istediğine, İstanbul
üçüncü havalimanı ihale şartnamesine uyulmadığına ilişkin açıklaması
43.- Kahramanmaraş Milletvekili İmran Kılıç’ın, 13
Haziran büyük mütefekkir Cemil Meriç’in vefatının 32’nci yıl dönümüne ilişkin
açıklaması

44.- Şırnak Milletvekili Nuran İmir’in, Şırnak ili Cudi
Dağı eteklerinde meydana gelen yangına askerî operasyon gerekçesiyle köy
halkının ve itfaiyenin müdahale etmesine izin verilmediğine ilişkin açıklaması
45.- Kocaeli Milletvekili Ömer Faruk Gergerlioğlu’nun,
önemli sorun hâline gelen anne baba tutukluluğuna çözüm bulunması için
yetkilileri göreve davet ettiğine ilişkin açıklaması
46.- Tekirdağ Milletvekili İlhami Özcan Aygun’un, 15-16
Haziran tarihlerinde yapılacak olan Yükseköğretim Kurumları Sınavı’na girecek
öğrencilere başarılar dilediğine, Sudan’a yapılan yatırımların akıbetinin ne
olacağını Tarım ve Orman Bakanından öğrenmek istediğine ilişkin açıklaması
47.- Ağrı Milletvekili Abdullah Koç’un, gerek dağcılık
sporuna gerekse bölge halkının gelirine önemli katkı sağlayacak olan Cilo ve
Sat Dağları ile Ağrı Dağı’nın yasaklı durumunun sona erdirilmesini talep
ettiğine ilişkin açıklaması

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
siyasi partilerin Meclisin artan çoğulcu yapısını dikkate alarak çalışma
yapmasının yararlı olacağına ilişkin konuşması

V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 13/6/2019 tarihinde İYİ PARTİ
Grup Başkan Vekili İstanbul Milletvekili Yavuz Ağıralioğlu tarafından, 2003
sonrası dönemde ağırlıklı olarak uygulanan kamu özel iş birliği (KÖİ) modeli
projelerin Hazineye ve milletimize maliyetinin açık ve net bir şekilde
kamuoyuyla paylaşılması, varsa kamunun uğratıldığı zararın tespit edilmesi ve
gerekli bütçe önlemlerinin alınmasına dair sürecin araştırılması amacıyla
verilmiş olan Meclis araştırması önergesinin ön görüşmelerinin, Genel Kurulun
13 Haziran 2019 Perşembe günkü birleşiminde yapılmasına ilişkin önerisi
2.- HDP Grubunun, 26/4/2019 tarihinde Ankara
Milletvekili Filiz Kerestecioğlu Demir ve 20 milletvekilinin, Giresun’un
Eynesil ilçesinde hayatını kaybeden Rabia Naz başta olmak üzere çocuk ölümlerinde
etkili ve yeterli soruşturma yapılması için alınacak önlemlerin belirlenmesi
amacıyla verilmiş olan (10/1108) esas numaralı Meclis Araştırması Önergesinin
ön görüşmelerinin, Genel Kurulun 13 Haziran 2019 Perşembe günkü birleşiminde
yapılmasına ilişkin önerisi
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Suriye’deki iç savaşın Hatay’a etkilerinin incelenerek
olumsuz etkilerin bertaraf edilmesini sağlayıcı çözüm yollarının belirlenmesi
amacıyla verilmiş olan (10/198) esas numaralı Meclis Araştırması Önergesinin ön
görüşmelerinin, Genel Kurulun 13 Haziran 2019 Perşembe günkü birleşiminde
yapılmasına ilişkin önerisi

VI.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49 Milletvekilinin
Askeralma Kanunu Teklifi (2/1940) ve Milli Savunma Komisyonu Raporu (S. Sayısı:
69)
13 Haziran 2019 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Levent GÖK
KÂTİP
ÜYELER: Şeyhmus DİNÇEL (Mardin), İsmail OK (Balıkesir) 
----- 0 -----
BAŞKAN
– Türkiye Büyük Millet Meclisinin 89’uncu Birleşimini açıyorum.
Toplantı
yeter sayısı vardır, görüşmelere başlıyoruz.
Değerli
milletvekilleri, gündeme geçmeden önce üç sayın milletvekilimize gündem dışı
söz vereceğim. Konuşma süreleri beşer dakikadır. 
Gündem
dışı ilk söz, Türk sporunun sorunları hakkında söz isteyen Konya
Milletvekilimiz Sayın Fahrettin Yokuş’a aittir. 
Buyurun
Sayın Yokuş. (İYİ PARTİ sıralarından alkışlar) 
Süreniz
beş dakika. 
II.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Fahrettin Yokuş’un, Türk
sporunun sorunlarına ilişkin gündem dışı konuşması
FAHRETTİN
YOKUŞ (Konya) – Sayın Başkan, değerli milletvekilleri; sözlerime başlarken
hepinizi saygı ve sevgiyle selamlıyorum. 
Bugün
Türk demokrasisinin kara bir günü. Gazeteci Yazar Yavuz Selim Demirağ şu
saatlerde Sincan Cezaevine girmek üzere. Malumunuz bu gazeteci kardeşimiz,
yaklaşık bir ay önce Ankara’da bir grup çetenin beyzbol sopalarıyla yaptığı
saldırı sonucu ağır yaralanmıştı. Ona saldıran alçaklar sokaklarda gezerken,
onlara ceza verilmezken bu kardeşimiz cezaevine girdi. Suçu fikir suçu.
Efendim, Sayın Cumhurbaşkanımıza “Kaşının üstünde gözü var.” demiş, fikren
eleştirmiş; mahkemeler doğru dürüst kendisinden ifade bile almamış, “On bir ay
yirmi gün, gel bakalım yat.” demiş. Ve şimdi bu kardeşimiz “Ben bu cezayı
şerefle çekerim. Niye biliyor musunuz? Ben Türkiye Cumhuriyeti’nin
Cumhurbaşkanına asla hakaret etmem. Eleştiririm ama hakaret etmem. Ama adaletin
olmadığı, demokrasinin olmadığı bir ülkede bunları yaşarım.” diyor ve yaşıyor.
Yavuz Selim Demirağ, katıksız bir Türk milliyetçisi, tam bir ülkücü, dava adamı
ve 2016 yılında, FETÖ operasyonlarının şaşırttığı bir süreçte yani önüne
gelenin FETÖ’cü yapıldığı bir dönemde 10’u aşkın arkadaşıyla yine cezaevine
gönderilen bir kardeşimiz. Suçu FETÖ’cü hainlerin, alçakların hakkında yazmış
olduğu kitap ve bu kitap dolayısıyla sanki “Sen niye FETÖ’cüleri ifşa ettin,
niye sen FETÖ’cülerle iktidarın ilişkisini ifşa ettin?” denilip içeri tıkılan
bir kardeşimiz. Ve bunları söylerken gerçekten çok üzülüyorum. Ergenekon ve
Balyoz davalarının takipçisi olmuş, FETÖ kumpaslarını ortaya çıkarmış bu kişi
şimdi cezaevinde. Yazık, ülkemize yazık, demokrasimize yazık. 
Gelelim
esas konumuza: Değerli milletvekilleri, 15 Ocak 2019 günü bu kürsüden Türk
sporunun bazı sorunlarını anlatmaya çalışmıştım ama o günden bu yana değişen
bir şey yok. Bir federasyon başkanının kız sporcumuzu taciz ettiği olayla
ilgili altı aydır bir sonuç alamadık, almayı da beklemiyoruz zaten çünkü böyle
bir derdiniz yok. 
En
son, Basketbol Federasyonunun bir rezaleti var. Yıllarca Federasyon Başkanlığı
yapmış Turgay Demirel, Uluslararası Basketbol Federasyonu Başkanlığına aday
oluyor ama bizim Basketbol Federasyonu Başkanı 49 ülkeye yazı yazarak diyor ki:
“Sırp adayı destekliyoruz biz. Türk aday Turgay Demirel’e oy vermeyin.” Allah
Allah! Yahu, bu Turgay Demirel vatan haini mi? Hayır. Bu iktidarın adamı değil,
sarayın tasdiklediği adam değil. Sarayın atadığı Basketbol Federasyonu Başkanı
bunu yapıyor. Yani, hani yerli ve millîsiniz ya, vallahi helal olsun(!) Evlere
şenlik bir iktidarsınız, Türk spor tarihine bu kara lekeyi de bulaştırdınız;
Sırp bir adayı destekleyen, kendi adayını desteklemeyen Federasyon Başkanı
orada oturuyor, Bakan oturuyor, siz de burada hiçbir şey olmamış gibi
oturuyorsunuz, ne güzel(!) Yahu, kardeşim, Eurovision şarkı yarışmalarında bile
“Kardeş ülkeler bize puan vermedi.” diye kıyameti koparan bir Türk milletiyiz
biz ya! Yazıklar olsun iktidarınıza da yönetim anlayışınıza da! 
Daha
hangisini anlatayım? Ben burada her ay sporla ilgili bir şeyler anlatacağım, bu
ilk ama o kadar çok yanlışınız var ki. 
Futbol
Federasyonu seçimlerimizi yaptık. Maşallah ya, sarayın müteahhidini Futbol
Federasyonu Başkanı yaptık. 
FEHMİ
ALPAY ÖZALAN (İzmir) - Delegeler yapıyor, delegeler. 
FAHRETTİN
YOKUŞ (Devamla) – Delegeler yapmış.
FEHMİ
ALPAY ÖZALAN (İzmir) - Delegeler yapıyor, evet.
FAHRETTİN
YOKUŞ (Devamla) - Vay bu delegelere vay! Vay bu delegelere vay!
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Yokuş. 
FAHRETTİN
YOKUŞ (Devamla) – Delegelerin iradesi sarayda toplanmış. 
FEHMİ
ALPAY ÖZALAN (İzmir) – Sen de futbolu konuşuyorsan artık biz çıkalım buradan
yani!
FAHRETTİN
YOKUŞ (Devamla) – Eğer ben futbolu senden iyi bilmiyorsam…
FEHMİ
ALPAY ÖZALAN (İzmir) – Benden! 127 defa A Millî Takım forması giydim ben. 
FAHRETTİN
YOKUŞ (Devamla) - …futbolun sorunlarını senden iyi bilmiyorsam vallahi ben boşa
konuşuyorum. Çıkalım bir televizyona, sana öğreteyim.
BAŞKAN
– Sayın Yokuş, Genel Kurula hitap edin lütfen, şahsileştirmeyelim, Genel Kurula
hitap edin.
FAHRETTİN
YOKUŞ (Devamla) – Oradan laf atma, oradan laf atma!
BAŞKAN
– Siz Genel Kurula hitap edin.
FAHRETTİN
YOKUŞ (Devamla) – Ve bu Federasyonun içinde bir futbol adamı var; o da vallahi,
Hülya Koçyiğit Hanımefendi’nin, açılımcı Hülya Koçyiğit Hanımefendi’nin eşi, eş
kadrosundan Futbol Federasyonu… Hep müteahhit, esnaf… Bir de hakkını yemeyelim,
Mehmet Baykan var. Bakanlığını yöneten adam hem divan üyesi oluyor hem yönetime
seçiliyor. Niye? Kardeşim, hukuk, kural, adalet tanımıyorsunuz. Bu Futbol Federasyonunu
da müteahhitlere teslim ettiniz. Zaten Basketbol Federasyonunun hâli ortada.
Hangi federasyondan bahsedeyim? Keşke zaman olsa da size ben bir saat şurada
Türk sporunun sorunlarını anlatsam da o sporun içinden gelenler de bunları
öğrense.
(Mikrofon
otomatik cihaz tarafından kapatıldı) 
BÜLENT
TURAN (Çanakkale) – Bu üslupla kimse dinlemez sizi Fahrettin Bey.
FAHRETTİN
YOKUŞ (Devamla) – Daha anlatacağım çok şey var, bir dakika verebilir misiniz?
BAŞKAN
– Tamamlayalım, selamlayalım ama Sayın Yokuş.
FAHRETTİN
YOKUŞ (Devamla) – Erzurum’da Kayak Federasyonu tesisi var. Mayıs ayının 11’inde
2 çocuğumuz boğularak öldü, 2 Erzurumlu yiğit boğularak öldü; vallahi
kapattılar, soruşturma moruşturma yok. Sorumlusu kim? Saray. Niye? Kayak
Federasyonu Başkanlığı böyle istiyor. Başka? “Sporu anladım.” diyen kişiler şu
Sayıştay raporlarını bir okusunlar Allah aşkına! Türkiye'de stadyumların nasıl
devredildiğini, nelerin yapıldığını… Ha, onlar okumuyorsa ben hazırlayayım bari
onlara sunayım diyorum; Türk sporu dâhil, Türk milletinin her meselesini,
yaptığınız her yanlışı burada size bıkmadan usanmadan anlatmaya devam edeceğim.

Başkanım,
teşekkür ediyorum, hepinize saygılar sunuyorum. (İYİ PARTİ sıralarından
alkışlar)
BÜLENT
TURAN (Çanakkale) – Temiz dille anlat dinleyelim. Bu üsluba kim ne cevap
verecek?
BAŞKAN
– Gündem dışı ikinci söz, Karabük ilimizin il oluşu nedeniyle Karabük
Milletvekilimiz Sayın Niyazi Güneş’e aittir.
Buyurun
Sayın Güneş. (AK PARTİ sıralarından alkışlar)
Süreniz
beş dakika.
2.- Karabük Milletvekili Niyazi Güneş’in, 6 Haziran
Karabük’ün il oluşunun 24’üncü seneidevriyesine ilişkin gündem dışı konuşması
NİYAZİ
GÜNEŞ (Karabük) – Sayın Başkanım, değerli milletvekilleri; Karabük ilimizin il
oluşunun seneidevriyesindeyiz. Bu vesileyle söz almış bulunuyorum. Yüce
heyetinizi hürmetle saygıyla selamlıyorum.
3
Nisan 1937 tarihinde Demir Çelik Fabrikalarının temeli atıldığında
Safranbolu’ya bağlı 13 haneli bir köyden ibaret olan Karabük, Demir Çelik
Fabrikalarının gelişmesi, büyümesi ve ülke ekonomisine katkısının yükselmesiyle
birlikte il olma yolunda hızlı bir trend yaşamıştır. 6 Haziran 1995 tarihinde
il olan Karabük, 13 haneli bir köyden bugün 250 bini aşan nüfusuyla mütevazı
bir il konumundadır. Karabük; Safranbolu, Yenice, Eskipazar, Ovacık ve Eflani
ilçelerini bünyesine alarak ülkemizin 78’inci ili olmuştur. Karabük, ülkemizde
şehirleşme ve sanayileşmenin birlikte kurulduğu nadir şehirlerden biridir. 
İlk
Türk demiri 10 Eylül 1939’da Demir Çelik Fabrikalarında “Fatma” isimli yüksek
fırında üretilmiştir. Demir Çelik Fabrikaları uzun yıllar boyunca ülkemizdeki
endüstriyel atılımlara öncülük etmiş, Türk sanayisinin öncüsü ve okulu
olmuştur. Öyle ki adını tarih kitaplarına “fabrikalar kuran fabrika” olarak
yazdırmış, ülkemizin sanayisine, yurdun dört bir yanına unutulmaz eserler
kazandırmıştır. 
Karabük
ilimiz her bölgeden insanımızın bir arada yaşama tecrübesini en güzel şekilde
sergilediği bir şehirdir; Türkiye’nin özeti durumundadır. Ülkemizin dört bir
yanından iş bulmak maksadıyla gelen kardeşlerimizin bir arada yaşama kültürünü
en güzel sergiledikleri yerlerden biridir. 
Ülkemizin
her bölgesinde Karabük’ün ve Karabüklü ağır sanayi işçisinin alın teri ve emeği
vardır. Kısaca, Türkiye'nin harcında Karabük’ün demiri ve çeliği bulunmaktadır.
Dünya miras kenti Safranbolu geleneği temsil etmektedir. Karabük moderniteyi,
Safranbolu geleneği temsil ediyor; İkisi bir arada yaşıyor, birbirinin
mütemmimi durumunda. 
2007
yılında kurulan Karabük Üniversitemiz şehrimize ayrı bir nitelik kazandırmış
-üretim şehrinin yanında- 50 bini aşan öğrencisiyle “eğitim şehri” unvanını da
alarak ülkemizin tercih edilen üniversiteleri arasında olmuştur.
Yine
doğal güzellikleriyle ve ormanlarıyla ülkemizin doğa turizminin ve orman
endüstrisinin can damarı olan Yenice ilçemiz, her geçen gün katma değerini
yükseltmekte ve gelişimini sürdürmektedir. Karabük Keltepe Kayak Merkezi,
Kültür Yolu Projesi ve doğa güzellikleriyle ülkemizin turizm hamlesine bundan
sonra da daha fazla katkı sağlayacaktır.
Karabüklü
hemşehrilerimizin kurduğu sivil toplum kuruluşları hemşehrilerimiz arasında
birlik ve beraberliği sağlamanın yanı sıra dayanışma kültürüne de katkı
vermektedir.
Değerli
milletvekilleri, ülkemiz ve bölgemiz için çok önemli bir proje olan Filyos
Limanı’na değinmek istiyorum. Bu proje her ne kadar Zonguldak, Bartın ve
Karabük’ü doğrudan ilgilendiriyor olsa da Filyos Limanı Anadolu’nun kuzeyden
dış dünyaya açılan kapısıdır. 2020 yılında tamamlandığında 25 milyon ton
kapasiteye sahip olacak Filyos Limanı, ülkemizin 3 büyük limanından 1’idir.
(Mikrofon
otomatik cihaz tarafından kapatıldı)
BAŞKAN
– Buyurun, devam edin.
NİYAZİ
GÜNEŞ (Devamla) – 2016 yılı sonunda temelleri atılan Filyos Limanı’nın
tamamlanması sadece Karabük’ü değil tüm bölgeyi denize ulaştıracak, bu sayede
bölge sanayicimizin ihracat potansiyelini de artıracaktır. Bu sebeple Karabük
halkı olarak Filyos Liman Projesi’nden beklentimiz büyüktür. Karabük’ün yıllara
sâri ticari ve sanayi kültürüyle Filyos Liman Projesi’ne verebileceği katkı,
oluşacak kurullarda yer alma beklentimiz en büyük arzumuzdur.
Sayın
milletvekilleri, sözlerime son verirken Karabük’ün kuruluşunda 1937 yılında ilk
harcın konmasındaki kurucu iradeyi, başta Gazi Mustafa Kemal Atatürk olmak
üzere, şükranla, minnetle ve rahmetle anıyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
NİYAZİ
GÜNEŞ (Devamla) – 1990’lı ve 2000’li yılların başında içine düştüğü finansal
sıkıntılar sebebiyle ikinci kez kapanmanın eşiğine gelen KARDEMİR’in özellikle
2002 yılından sonra AK PARTİ’nin tek başına iktidara gelmesi ve siyasi
iktidarının görünmesi bu zorlu süreci atlatması için fırsat olmuş, yeniden
atılıma geçmiş ve üretim kapasitelerini artırarak teknolojisini yenilemiştir. O
dönemde Başbakanımız Sayın Cumhurbaşkanımız Recep Tayyip Erdoğan’a ve buradan
bölgenin diğer milletvekillerine de şükranlarımızı sunuyoruz. 
Ayrıca,
1995 yılında Karabük’ün il olmasında katkı sunan o günkü siyasi iradeyi
şükranla yâd ediyoruz.
VE
her şeyden önemlisi, tüm zor dönemlerde hiçbir zaman desteğini esirgemeyen
Karabük halkına da buradan şükranlarımı arz ediyorum ve hepinizi hürmetle
saygıyla selamlıyorum. (AK PARTİ sıralarından alkışlar) 
BAŞKAN
– Gündem dışı üçüncü söz, grubu olmayan siyasi partilerin Meclis çalışmalarına
etkin katılımı hakkında söz isteyen İstanbul Milletvekilimiz Sayın Erkan Baş’a
aittir.
Buyurun
Sayın Baş. (HDP sıralarından alkışlar) 
Süreniz
beş dakika.
3.- İstanbul Milletvekili Erkan Baş’ın, grubu olmayan
siyasi partilerin Meclis çalışmalarına etkin katılımının sağlanmasına ilişkin
gündem dışı konuşması 
ERKAN
BAŞ (İstanbul) – Teşekkür ediyorum Sayın Başkan.
Değerli
arkadaşlar, hepinizi saygıyla selamlıyorum. 
Şimdi,
bu gündem dışı söz talebine aslında salı günü Meclis Başkanlığına sunduğumuz
bir teklif sonrasında başvurmuştum ama bir tesadüf oldu, dün burada yaptığım
konuşmadan sonra AKP grup başkan vekili bir söz istedi ve aslında bu konuşmanın
zeminini de tekrar oluşturmuş oldu.
Şimdi,
yeni bir sataşmaya mahal vermeyeyim, tutanaklardan okuyorum, dün ben
konuştuktan sonra Sayın Bülent Turan şöyle söylemiş: “Sayın komünist arkadaşın
ithamına ufak bir cevap vermek isterim. Israrla ‘Noter gibi çalışıyorsunuz,
geleni onaylıyorsunuz.’ dedi. Muhtemelen çalışmaları takip edemedi arkadaşımız.
Sadece kürsüde söz hakkı varken geldi ve tekrar ayrılacak.” 
Şimdi
arkadaşlar, bakın, ben iddia ediyorum, Meclis tutanaklarıyla sabittir, bu
Mecliste en fazla bulunan Genel Başkan benim. İki: En fazla bulunan
milletvekillerinden biri de benim. 
HAYDAR
AKAR (Kocaeli) – Bülent Turan’dan çok bulunduğuna ben şahidim. 
ERKAN
BAŞ (Devamla) - Şimdi, sevgili arkadaşlar, bunu da yanlış anlamayın. Bakın,
övünmek için falan söylemiyorum; bu, bizim görevimiz; bu, bizim vazifemiz.
Ayrıca, şimdi sizin yüzlerce kişiden oluşan milletvekillerinizin yaptığı işi,
biz 2 kişiyle yapmaya çalışıyoruz. Dolayısıyla hem genel başkanlık yapmaya
çalışıyoruz hem grup başkanlığı yapmaya çalışıyoruz hem milletvekilliği yapmaya
çalışıyoruz; bu, görevimiz.
Şimdi,
bunu niye söylüyorum? Ben düşündüm; bir milletvekili yalan söylemez, hele bir
grup başkan vekili ucuz siyasi polemikler için olmadık bir şeyi söylemez; demek
ki arkadaşlar gerçekten bizi göremiyorlar. Peki, niye göremiyorlar? İşte,
arkadaşlar, bu İç Tüzük yüzünden göremiyorlar. Bu İç Tüzük yüzünden Mecliste
grubu olmayan partiler çalışmalara istedikleri gibi katılamıyorlar.
HAYDAR
AKAR (Kocaeli) – Bravo, haklısın. 
ERKAN
BAŞ (Devamla) - O yüzden öncelikli olarak sizlerden ricamız, bu İç Tüzük’ün
sadece grubu olan partilere göre hazırlanmış bir İç Tüzük olduğunu kabul edelim
ve derhâl değiştirelim arkadaşlar, derhâl değiştirelim. Şimdi, hepimiz
övünüyoruz: “Meclis artık çok partili oldu, daha işlevli çalışacak.” diyoruz.
Peki, bu İç Tüzük Meclisin bu çok partili hâline uygun mu?
Değerli
arkadaşlarım, özellikle Meclis Başkanlığı başkan vekilleri, grup başkan vekili
arkadaşlar; hepimiz pratik olarak ne yaşandığını biliyoruz. Bakın, gündem dışı
konuşmaları bile gruplar kendi arasında paylaşıyor. Şahıslar adına konuşmaları
gruplar kendi arasında paylaşıyor. Kanun görüşmeleri sırasında değişiklik
önergesinde gruplara ayrıcalık tanınmış, bizim görüşmeden önce önerge verme
hakkımız var, onu da gruplar kapatma önergesiyle ortadan kaldırıyorlar.
Komisyonlara üye olma şansımız yok, Danışma Kurulunda temsil edilemiyoruz.
Peki, arkadaşlar, bu, milletvekilleri arasında bir eşitsizlik yaratmıyor mu?
Yani grubu olan milletvekili ile grubu olmayan milletvekili arasında halka
karşı sorumlulukta fark mı var? Yani bakın, net söylüyorum: Sadece İç Tüzük’e
bağlı kalsak, sadece Meclis teamüllerine bağlı kalsak biz neredeyse “Bu Meclise
gelmeyin.” denilen pozisyondayız. Hatta, bakın, dikkat edin, grubu olmayan 9 ya
da 10 bağımsız milletvekili var, neredeyse arkadaşlarımız Parlamentoya gelemez
durumdalar; gelmiyorlar, etkili olamadıkları için gelmiyorlar. Biz biraz daha
inatçıyız, biraz daha halkın yüzüne nasıl bakacağız kaygısı taşıyoruz, o yüzden
elimizden geldiğince burada bu çalışmalara katılmak istiyoruz. 
Sevgili
arkadaşlar, sorun, sadece grubu olmayan siyasi partilerin sorunu değildir;
sorun, Meclise nasıl yaklaştığımız sorunudur. Bu Meclis, Meclisin tüm
vekillerinin halka karşı sorumlulukları olduğunu önsel olarak kabul eden ve
hepsine eşit yaklaşan bir İç Tüzük’e ihtiyaç duymaktadır. Yani biz bir kere bu
eşitliği bir sağlayalım, bütün milletvekilleri çalışma yapabilecek hâle gelsinler,
ondan sonra da bırakalım halkımız takdir etsin hangi milletvekili çalışıyor,
hangi milletvekili çalışmıyor.
Bir de arkadaşlar, bunlar gelip geçici süreçler yani
bugün grubu olan partinin yarın grubu olmayabilir, bugün grubu olmayan partinin
yarın grubu olur, yarın burada çoğunluk olur; bunları gözeterek eşitlikçi bir
yaklaşımla bu sorunu çözmemiz gerekiyor. 
Şimdi, sevgili arkadaşlar, peki çare ne? Yani
“Konuşuyorsun, şikâyet ediyorsun da çare, önerin var mı?” İki tane somut çare,
önerimiz var arkadaşlar. Bir: İç Tüzük, eşitlikçi ve özgürlükçü biçimde
yorumlanabilir. Bir kere burada bütün milletvekillerinin böyle bir yaklaşımda
ortaklaşması gerekiyor. Neyi kastediyorum? Şahıs adına yapılan konuşmalar.
Şahıs adına yapılan konuşmalarda önceliği grubu olmayan partilerin
milletvekillerine, bağımsız milletvekillerine vermek mümkündür. Gündem dışı
konuşmalarda bu Parlamentoda grubu olmayan milletvekillerinin, bağımsız
milletvekillerinin olduğunu düşünmek gerekir. 
(Mikrofon otomatik cihaz tarafından kapatıldı)
ERKAN BAŞ (Devamla) - Sayın Başkan, toparlayayım. 
BAŞKAN – Buyurun, devam edin. 
ERKAN
BAŞ (Devamla) – İkincisi değerli arkadaşlar: Sonuçta bu sorunlar sadece bizim
ülkemizde yaşanmıyor. Biz oturduk, Meclis araştırma biriminden de rapor
istedik; hep birlikte çalıştık dünyada bu sorun nasıl çözülmüş, dünya
parlamentolarında, başka ülkelerde bu sorun nasıl çözülmüş diye. Ve bu
örnekleri değerlendirdikten sonra, bizim mevcut durumumuza en uygun olduğunu
düşündüğümüz İç Tüzük’e bir fıkra eklenmesi önerisini salı günü Meclis
Başkanlığına verdik. Bakın, çare aslında çok basit eğer burada hep beraber
karar verirsek yapılacak şey şudur, diyeceğiz ki: “Siyasi parti gruplarına
mensup olmayan bütün milletvekilleri karma grup çatısı altında bir araya gelir
ve karma grup da siyasi parti gruplarının haklarıyla, sorumluluklarıyla eşit
haklara ve sorumluluklara sahiptir.” Bir ilk adım olarak bizim tüm milletvekili
arkadaşlarımıza, siyasi parti gruplarına çağrımız budur. Bir İç Tüzük
değişiklik teklifi verdik; gelin, bu İç Tüzük değişiklik teklifi bizim olmaktan
çıksın, tüm Meclise ait bir İç Tüzük değişiklik teklifi olsun diyorum. 
Teşekkür
ediyorum. (CHP ve HDP sıralarından alkışlar) 
BAŞKAN
– Sayın Turan, yerinizden bir söz talebiniz oldu. 
Buyurun.

III.- AÇIKLAMALAR
1.- Çanakkale Milletvekili Bülent Turan’ın, İstanbul
Milletvekili Erkan Baş’ın gündem dışı yaptığı konuşmasındaki bazı ifadelerine
ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; hepinizi saygıyla
selamlıyorum. 
Sayın
vekilin ifade ettiği dünkü -tırnak içerisinde- sataşma, aslında grubumuza
dönük, Askerlik Yasası’yla ilgili “Noter görevi görüyorsunuz, gelen metni aynen
geçiriyorsunuz.” demeye ilişkin bir cevaptı. Şu doğru bir yaklaşım değil Sayın
Başkanım: Siz bir ithamda bulunuyorsunuz, biz polemik uzamadan, büyük bir
gündem olmadan cevap verdiğimizde de buna ilişkin bir alınganlık
gösteriyorsunuz. Bu doğru değil yani bir insan bir şey diyorsa buna ilişkin
cevabımızı vermek durumundayız. 
Tabii,
Tüzük’te sözlerimizi kesen, grubu olmayan partilere imkân sağlamayan maddeleri
tartışalım, konuşalım ve daha çoğulcu, daha katılımcı bir Tüzük’ü hep beraber
yapalım; bu, başka bir gündem maddesi. Fakat tartışmanın konusu “Noter gibi
görev yapıyorsunuz.” iddiasıydı. 
Bir
daha söylüyorum: Askerlik bizim ortak meselemiz. 1927 tarihli bir kanun var. Bu
kanun şimdiye kadar yüzden fazla defa revize edilmiş, değiştirilmiş, eklenmiş,
çıkarılmış vesair. Şu anda bunu görüşmek istiyoruz fakat bu görüşmeyi yaparken
de -tüm kamuoyunun takip ettiği gibi- Bakanımız tüm partilerle görüşüyor;
bizler, grup başkan vekilleri bir araya gelip görüşüyoruz. 
(Mikrofon
otomatik cihaz tarafından kapatıldı)
BAŞKAN
– Toparlayınız Sayın Turan.
BÜLENT
TURAN (Çanakkale) – 84 madde az bir sayı değil, tüm yasal konuşmalar da
değerlendirilse belki iki ay sürer. Ama uzlaşı zemininde beraber tartışarak
ülkemizin en iyi bir modelle beraber askerlik sorununu çözelim ve bu kanunu
geçirelim istiyoruz. Uzlaşı niyetimizden dolayı ki daha -tırnak içerisinde-
yavaş gidip anlayıp dinleyip ziyaretler yapmaya çalışıyoruz. Sayın konuşmacının
da bu konudaki emeğimizi takdir etmesini bekleriz. Noter gibi bu işi yapacak
olsaydık kimseyle konuşmadan görüşmeden sadece oylama yapabilirdik. Ama bir
daha diyorum: Askerlik ortak paydamız, tüm partilerin kanaatlerini alıyoruz;
ciddi anlamda çalışmalar yaptık, revizeler söz konusu. Bugün de Savunma
Bakanımız tüm partileri ziyaret edecek ve çıkacak ortak kanaate göre -ümit
ediyorum- 84 madde arzu edilirse bir saatte biter, arzu edilip bitmezse haftaya
biter. Ama ok yaydan çıktı tabiri caizse. Gelin, hep beraber, uzlaşı zemininde,
birbirimizi itham ederek “noter gibi” falan diyerek değil anlaşarak, konuşarak
en iyi kanunu beraber çıkaralım diyorum Sayın Başkanım.
BAŞKAN
– Peki, teşekkür ediyorum.
ERKAN
BAŞ (İstanbul) – Sayın Başkan, tutanaklara geçsin diye söylüyorum.
BAŞKAN
– Buyurun Sayın Baş.
ERKAN
BAŞ (İstanbul) – Şimdi, ben, özellikle sataşma olmasın diye tutanaktan okudum
Bülent Bey’in ifadelerini.
BAŞKAN
– Biliyorum, dün de tartışmıştık zaten bu konuyu.
ERKAN
BAŞ (İstanbul) – Dün de tartıştık. Gerçekten iki başlık vardı. Bir tanesi,
benim bir eleştirime yanıt verdi, başüstüne. Ben, noter gibi çalışıyorsunuz
dedim, “Hayır, noter gibi çalışmıyoruz.” dedi. İsterim ki bunu uzun uzun
tartışalım bir gün gündem hâline getirelim ama şimdi konu o değil.
İkincisi:
Onun bana bir ithamı vardı Parlamentoya gelmediğim, çalışmaları takip
etmediğimle ilgili.
BÜLENT
TURAN (Çanakkale) - Az geldi Sayın Başkan çünkü çok yoğun genel başkan, o
yüzden.
BAŞKAN
– Sayın Turan, lütfen…
ERKAN
BAŞ (İstanbul) – Sanıyorum, bunu şimdi gündem hâline getirmediğine göre
düzeltme ihtiyacı hissetti. Teşekkür ediyorum kendisine.
BAŞKAN
– Teşekkür ederim, sağ olun.
ERKAN
BAŞ (İstanbul) – Üçüncüsü de: Arkadaşlar, şimdi elimde bir rakam var. Şu ana
kadar 27’nci Dönemde 21 kere kanun yapmışız, tamamı AKP Grubunun önerilerinden
oluşuyor, muhalefetin herhangi bir kanun teklifi henüz Parlamentodan geçmedi.
Bunu da Genel Kurulun takdirine bırakıyorum. 
BÜLENT
TURAN (Çanakkale) - Sayın Başkan, daha fazla gelmesi lazım genel başkanın.
BAŞKAN
– Teşekkür ederim.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
siyasi partilerin Meclisin artan çoğulcu yapısını dikkate alarak çalışma
yapmasının yararlı olacağına ilişkin konuşması
BAŞKAN
- Şimdi, tabii, Meclisimizde bu dönem gerçekten çoğulculuk yapısı daha da
arttı. Tüm siyasi partilerimizin bu artan çoğulculuk yapısını dikkate alarak
varsa eksikliklerin giderilmesi konusunda bir anlayış içerisinde çalışmalar yapmasının
ben yararlı olacağını ben de düşünüyorum.
Hepinize
teşekkür ederim.
Şimdi
değerli arkadaşlarım, sisteme giren milletvekillerimize yerlerinden birer
dakikayla söz vereceğim. Bu sözlerin ardından da sayın grup başkan vekillerinin
söz taleplerini karşılayacağım.
Sayın
Şeker…
III.- AÇIKLAMALAR (Devam)
2.- Kocaeli Milletvekili İlyas Şeker’in, Kocaeli’de
düzenlenen Sosyal Medya Araçlarının Medeniyet ve Değerlerimiz Üzerindeki
Etkileri konulu Birinci Gençlik Sempozyumu’na ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkan.
11
Haziran Salı günü seçim bölgem Kocaeli’de 5 üniversite, Büyükşehir Belediyesi
ve Körfez Belediyesinin desteğiyle, Körfez Fen Lisesinin öncülüğünde 16 proje
okulunun katılımıyla “Sosyal Medya Araçlarının Medeniyet ve Değerlerimiz
Üzerindeki Etkileri” konulu Birinci Gençlik Sempozyumu yapıldı, 36 öğrenci
bildiri verdi. Yediden yetmişe sosyal medya arkadaşlığının arttığı günümüzde
sosyal medyadaki kirli bilgilere ve yıkıcı gücüne dikkat çekilmesi, bilinçli
sosyal medya okuryazarlığına sahip olunması, sosyal medyayı doğru kullanma ve
kaliteli zaman geçirme konusunda aile ve gençlerin bilinçlendirilmesi
konularının işlendiği bu sempozyumu önemsediğimi ifade etmek istiyorum. 
Birinci
Gençlik Sempozyumu’nda emeği geçen Kocaeli İl Millî Eğitim Müdürlüğüne, Körfez
İlçe Müdürlüğüne, Fen Lisesi Müdürü ve öğretmenlerine, sempozyum sorumlusu
Neslihan Gülçebi’ye teşekkür ediyor, saygılarımı sunuyorum. 
BAŞKAN
– Sayın Taşkın…
3.- Mersin Milletvekili Ali Cumhur Taşkın’ın, 2018-2019
eğitim öğretim yılının sona ermesiyle öğrencilerin alacağı karnenin başarı ya
da başarısızlık belgesi olmadığına, 15-16 Haziran tarihlerinde yapılacak olan
Yükseköğretim Kurumları Sınavı’na girecek öğrencilere başarılar dilediğine
ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
2018-2019
eğitim öğretim yılı yarın sona erecek ve 18 milyon öğrencimiz karne heyecanı
yaşayacak. Öncelikle, tatili hak eden, başta sevgili öğrencilerimiz olmak
üzere, öğretmenlerimiz, idarecilerimiz ve velilerimiz için yaz tatilinin
hayırlı olmasını diliyorum.
Buradan
karne heyecanını çocuklarıyla beraber yaşayan velilerimize seslenmek istiyorum:
Karne bir başarı ya da başarısızlık belgesi değil, eksik yanlarımızı görmemizi
sağlayan bir araçtır. Başarısız öğrenci yoktur, her çocuğun çok iyi olduğu bir
alan mutlaka vardır. Eğitimin amacı, çocuğun bu yeteneğini keşfedip
geliştirmektir. 
Öte
yandan, hafta sonu yapılacak üniversite sınavı 2019 YKS’ye, Yükseköğretim
Kurumları Sınavı’na girecek öğrencilerimize de buradan başarılar diliyorum.
Genel
Kurulu saygıyla selamlıyorum.
BAŞKAN
– Sayın Yalım…
4.- Uşak Milletvekili Özkan Yalım’ın, Cumhuriyet Halk
Partisi olarak memurlara, polislere, öğretmenlere, sağlık çalışanlarına ve
imamlara 3600 ek gösterge verilinceye kadar konunun takipçisi olacaklarına
ilişkin açıklaması
ÖZKAN
YALIM (Uşak) – Teşekkür ediyorum Sayın Başkanım.
Değerli
vatandaşlarımız, biliyorsunuz 24 Haziran seçimleri öncesi “İlk yüz günde ve
ikinci yüz günde yapacağız.” diye sözler verildi. AK PARTİ Genel Başkanı ve
birçok bakan verdi bu sözleri. Bunları billboardlarda ve TV’lerde yayınladılar.
Bu vaatlerden bir tanesinde ise “Memurlarımıza, polislerimize,
öğretmenlerimize, sağlık çalışanlarımıza ve imamlarımıza 3600 ek gösterge
verilecek.” dendi ama sözler tutulmadı. Değil yüz gün, değil iki yüz gün,
neredeyse üç yüz altmış beş gün geçti. Biz Cumhuriyet Halk Partisi olarak,
memurlarımıza, polislerimize, öğretmenlerimize, sağlık çalışanlarımıza ve
imamlarımıza 3600 ek gösterge verilinceye kadar bu konunun takipçisi olacağız
diyorum.
Çok
teşekkür ederim.
BAŞKAN
– Sayın Özkan…
5.-  Mersin Milletvekili Hacı Özkan, 2018-2019 eğitim
öğretim yılının sona ermesiyle tatile giren, karne sevinci yaşayan çocukları ve
gençleri kutladığına, öğretmenlere fedakârlıkları için teşekkür ettiğine
ilişkin açıklaması
HACI
ÖZKAN (Mersin) – Teşekkürler Sayın Başkan.
Yarın
18 milyona yakın öğrencimiz ve tabii ki ailelerimiz ve öğretmenlerimiz karne
heyecanı yaşayacak. Eğitim öğretim yılını tamamlayarak tatile giren ve karne sevinci
yaşayan çocuklarımızı ve gençlerimizi kutluyor, öğretmenlerimize fedakârlıkları
için teşekkür ediyorum. Bu süreçte, bizlere düşen, karne sonuçları ne olursa
olsun çocuklarımızın öz güvenini zedeleyecek tutumlardan özenle kaçınmalı,
çocuklar üzerinde yıkıcı etkiler oluşturacak tepkiler yerine yapıcı ve teşvik
edici yaklaşımları benimsemeliyiz.
Çocuklarımızın
uzun yaz tatili sürecini iyi bir şekilde değerlendirmesi gerekiyor. Aileler
olarak çocuklarımızı iyi yönlendirmeliyiz. Çocuklarımız tatilde elbette ki
dinlenecekler ve spor yapacaklar ama en önemlisi onların bu tatilde kitap
okumaları ve ailelerinin destek ve sevgisini hissetmeleridir. 
Bütün
öğretmen ve öğrencilerimize aileleriyle birlikte huzur dolu bir tatil diliyor,
Genel Kurulu saygıyla selamlıyorum.
BAŞKAN
– Sayın Şimşek…
6.- Mersin Milletvekili Baki Şimşek’in, inşaat
sektöründe ciddi sıkıntılar yaşandığına ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkanım.
Sayın
Başkan, inşaat sektöründe ciddi sıkıntılar yaşanmaktadır. Özellikle yaz ayları,
müteahhitlerin konut teslimi, daire satışı, ev sahibi olmak isteyen
vatandaşların da daire almak için beklediği aylardır, kira sezonudur.
KOBİ
destek paketi açıklanmış ve yaklaşık 25 milyarlık bir teşvik paketi Sayın
Maliye Bakanı tarafından açıklanmıştır. Biz bunu olumlu buluyoruz. Bununla
beraber, inşaat sektörünün kendini toparlayabilmesi için, özellikle konut kredi
faiz oranlarının mutlaka ivedi olarak düşürülmesini ve konut alacak insanların
mali yükünün azaltılmasını; ikinci olarak, müteahhitlerin KDV alacaklarının
ödenmesini ve bir nebze olsun rahatlamalarını… 
Bir
de ayrıca, müteahhitlere dönük mutlaka ayrı bir destek paketi açıklanmalıdır
çünkü inşaat sektörü gerçekten, Türkiye’nin hem büyümesi adına hem istihdam
adına lokomotif sektörlerinden biridir. Bununla ilgili, tabii, yatırımcıların
da hataları vardır. Bundan sonraki konuta dönük yatırımların da arz-talep
dengesi göz önünde bulundurulup yapılması ve Türkiye’nin bir beton yığınına
dönüştürülmemesi gerekmektedir.
Teşekkür
ediyor, saygılar sunuyorum.
BAŞKAN
– Sayın Durmuşoğlu…
7.- Osmaniye Milletvekili Mücahit Durmuşoğlu’nun,
Tunceli kırsalında çıkan çatışmada şehit düşen hemşehrisi Ökkeş Ede’ye ve
Kütahyalı Emre Üçkan’a Allah’tan rahmet dilediğine, Kuzey Irak’ta yürütülen Pençe
Harekâtı’na kararlı şekilde devam edildiğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
11
Haziran gecesi Tunceli’de bölücü teröristlerle çıkan çatışma sonucu şehit olan
ve dün ebediyete uğurladığımız Osmaniyeli kahraman hemşehrimiz Ökkeş Ede’ye,
Kütahyalı kahramanımız Emre Üçkan’a ve tüm şehitlerimize Allah’tan rahmet
diliyorum.
Türk
Silahlı Kuvvetlerimiz tarafından 27 Mayıs 2019’da Irak’ın kuzeyindeki Hakurk
bölgesinde stratejik terör hedeflerinin etkisiz hâle getirilmesi amacıyla
başlatılan “pençe” adı verilen harekâtımız kararlı bir şekilde devam
etmektedir. On sekiz gündür devam eden Pençe Harekâtı kara ve hava
birliklerimizin yanı sıra İHA ve SİHA’larımız tarafından da desteklenmekte ve
ilk kez yerli ve millî olma özelliğini taşıyan BORA füzesi kullanılmaktadır. 
Harekâtın
başlangıcından bu yana 45 PKK’lı terörist etkisiz hâle getirilirken imha edilen
mayın sayısı 101 oldu. Teröristlerin kullandığı 126 mağara ve sığınak
kullanılamaz hâle getirildi. Harekâtımız kapsamında Hakurk’un tamamen kontrol
altına alınmasıyla bir ilk yaşanacak ve PKK Irak’ın kuzeyinde dağlık alan
kontrolü ve iddiasını kaybetmiş olacaktır. 
Harekâta
katılanlara Allah’tan muvaffakiyetler diliyor, Genel Kurulu saygıyla
selamlıyorum.
BAŞKAN
– Sayın Ödünç…
8.- Bursa Milletvekili Atilla Ödünç’ün, 16 Haziran
Pazar günü kutlanacak olan Babalar Günü’nü tebrik ettiğine ilişkin açıklaması
ATİLLA
ÖDÜNÇ (Bursa) – Teşekkür ediyorum.
Sayın
Başkan, kıymetli milletvekilleri; bu yıl 16 Haziran Pazar günü kutlayacağımız
Babalar Günü’nü şimdiden tebrik ediyorum. 
Çocukların
babalarına vereceği en güzel ve en anlamlı hediye, onlara layık evlatlar olarak
vatanına, milletine ve insanlığa hizmet eden bireyler olmasıdır. Babaların her
zaman hatırlanması; onların bir çınar ağacı gibi, dünyaya geldiğimiz andan
ayaklarımızın üzerinde duruncaya, ailemizi kuruncaya ve son nefesimizi
verinceye kadar büyük bir gurur ve özveriyle yardım ve desteğini esirgemeyen,
maddi ve manevi, her an yanı başımızda olduklarını unutmamamız gerekir. 
Kalbi
sevgi dolu, sevecen, cömert, kibar, anlayışlı, şefkatli tüm babaların ve baba
adaylarının en özel ve en anlamlı gününü kutluyor; kıymetli babamın ellerinden,
prenseslerim Zeynep ve Dilara’nın yanaklarından, tüm çocukların gözlerinden
öpüyor, saygılar sunuyorum.
BAŞKAN
– Sayın Ünsal…
9.- Ankara Milletvekili Servet Ünsal’ın, toplumda
kutuplaşma ve ayrışma yaratma çabasında olan Önder Gökçekaya hakkında işlem
yapılıp yapılmayacağını İçişleri Bakanından öğrenmek istediğine ilişkin
açıklaması
SERVET
ÜNSAL (Ankara) – Teşekkürler.
Değerli
arkadaşlar, iç işlerine bakan Sayın Soylu’ya: İktidarın yarattığı nefret ve
şiddet söylemi her geçen gün daha tehlikeli boyutlara ulaşıyor. Genel Başkan
Sayın Kılıçdaroğlu’na yönelik alçak saldırıda gözaltına alınıp serbest
bırakılan inek hırsızı saldırganın elini öperek kendini göstermeye ve gündeme
gelmeye çalışan şahıs bir kez daha şiddet ve saldırganlıkla karşımıza çıktı.
İktidar partisi mensubu olduğu bilinen Etimesgut belediye başkan aday adayı
Önder Gökçekaya elinde otomatik silahlarla poz vererek tüm yurttaşların
güvenliğinden sorumlu olması gereken İçişleri Bakanının adını anarak saldırgan
söylemini sürdürmüş ve bir başka mesajında da seçilmiş İstanbul Belediye
Başkanı Ekrem İmamoğlu’na tehdit içeren bir paylaşım yapmıştır. Toplumda
kutuplaşma ve ayrışma yaratma çabasında olan bu şahıs hakkında acaba bir işlem
yapılacak mıdır? Acaba bu ülkede savıcı olmayan bir savcı çıkacak mı?
Teşekkür
ediyorum.
BAŞKAN
– Sayın Filiz…
10.- Gaziantep Milletvekili İmam Hüseyin Filiz’in,
Gaziantep ilinde Suriyelilere bağlı olarak artan nüfus karşısında yetersiz
kalınan sağlık hizmetlerinde eksikliklerin giderilebilmesi için Sağlık
Bakanının gereğini yerine getirmesini beklediklerine ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
Gaziantep’te
son zamanlarda Suriyelilere bağlı olarak artan nüfus karşısında sağlık
hizmetleri yetersiz kalmaktadır. Küçüklü büyüklü enfeksiyon hastalıkları bir
yana TÜİK’in açıkladığı ölüm istatistikleri verisine göre bebek ölümünde binde
15 oranıyla Gaziantep bölgede ilk sırada. Suriyeli nüfusu 400 binin üzerinde.
Suriyelilerin doğum oranı Türklere göre 3 kat fazla. Yerel basında çıkan
haberlere göre çok fazla gebe olduğu için takibinin yapılamadığı, bunun erken
doğumlara yol açtığı, gebelerin hijyen olmayan ortamlarda doğum yaptığı, devlet
hastanelerinde kadın ve doğum hastalıkları uzman sayısının yetersiz olduğu ve
36 sağlıkevinde ebenin olmadığı vurgulanmaktadır. İlave olarak çocuk cerrahisi,
beyin cerrahisi, çocuk hematolojisi ve çocuk onkoloji uzmanları ve pratisyen
hekim sayılarının da yeterli olmadığı belirtilmektedir. Sağlık Bakanlığımızın
eksikliklerin giderilmesi konusunda gereğini titizlikle yerine getirmesini
bekliyor, Genel Kurulu saygılarımla selamlıyorum.
BAŞKAN
– Sayın Yeşil…
11.- Ankara Milletvekili Nihat Yeşil’in, yazarların,
milletvekillerinin, gazetecilerin ve iş insanlarının haksız yere cezaevlerinde
yattığına ilişkin açıklaması
NİHAT
YEŞİL (Ankara) – Teşekkürler Sayın Başkanım.
Siyasi
iktidar sözüm ona yargı reformuyla değişiklik yapmak isterken ne yazık ki
Cumhuriyet gazetesi yazarları, milletvekilleri -Eren Erdem, parti meclisi
üyemiz- gazeteciler, iş insanları haksız yere cezaevlerinde yatıyor. Geçtiğimiz
ay evinin önünde uğradığı saldırı sonucu ağır yaralanan Yeniçağ gazetesi yazarı
ve Türkiyem TV sunucusu Yavuz Selim Demirağ, Cumhurbaşkanına hakaret suçundan
cezaevine gireceğini bugün gazetesindeki köşesinde yazmıştır. Sayın Yavuz
Demirağ şöyle diyor: “Suçum Cumhurbaşkanına hakaret. Daha önce yazdım, FETÖ’cü
polislerin kumpasıyla tutulan fezleke, konuşma metninin kaseti bana verilmedi.
Montajsız video izletilmedi. Karar gıyabımda verildi, hâkim dinlemedi bile.
Talimatla alınan ifadeyi yeterli gördü, istinaf mahkemesi de hiçbir işlem
yapmadan onayladı.” Düşünebiliyor musunuz? Sayın Genel Başkanımıza linç
girişimi yapanlar, Sayın Demirağ ölesiye dövüldü, günlerce hastanede yattı… 
(Mikrofon
otomatik cihaz tarafından kapatıldı)
BAŞKAN
– Sayın Öztunç.
12.- Kahramanmaraş Milletvekili Ali Öztunç’un,
Kahramanmaraş ilinin köy ve mahalle yollarının perişanlık içerisinde olduğuna
ilişkin açıklaması
ALİ
ÖZTUNÇ (Kahramanmaraş) – Teşekkür ederim Sayın Başkanım.
Seçim
bölgem Kahramanmaraş’ın köy ve mahalle yolları perişanlık içerisinde. Afşin’in
Kaşanlı, Haticepınar, Koçovası, Büyüktatlı köy yolları; Elbistan’ın Sevdilli,
Kantarma, Gücük köy yolları; Ekinözü’nün Çiftlik, Ambar, Alişar, Çiftlikkale,
Nergele köy yolları; Pazarcık ilçesinin Hürriyet Mahallesi ve Payamlı Obası
içerisindeki köy yolları perişanlık içerisinde. 1960’lı yılların Türkiye
şartları içerisinde insanlar yolculuk yapmaya çalışıyorlar. Çağlayancerit’in
Bozlar-Abbasiye arasındaki Aksu Köprüsü çöktü bakımsızlıktan dolayı. Hâlâ bu
köprü yapılmıyor, neden yapılmıyor? Sorulduğu zaman da Büyükşehir Belediyesi
“Borcumuz var, borçtan dolayı çalışamıyoruz.” diyor. Bir önceki belediye AK
PARTİ’ydi bugünkü belediye de AK PARTİ. AK PARTİ’li belediye borç yaptı, AK
PARTİ’li yeni gelen belediyeyse hizmet yapamıyor, çünkü “Borç var.” diyor. 
Teşekkür
ederim. 
BAŞKAN
– Sayın Kaynarca…
13.- İstanbul Milletvekili Tülay Kaynarca’nın,
Askeralma Kanunu Teklifi’nin milletin beklentisiyle şekillendiğine ilişkin
açıklaması
TÜLAY
KAYNARCA (İstanbul) – Teşekkürler Sayın Başkan.
Değerli
milletvekilleri, Gazi Meclisimizin gündeminde yeni askerlik sistemi var. Aziz
milletimizin beklentisiyle şekillenen Askeralma Kanunu’yla birlikte zorunlu
askerlik süresi kısalıyor, kalıcı bedelli askerlikte bir aylık temel eğitim
öngörülüyor. Kanun, yedek astsubaylık gibi köklü değişiklikleri de içeriyor
yani planlı ve bilinçli bir şekilde profesyonel askerliğe geçiş hazırlıkları da
değerlendiriliyor. Bu düzenlemeler, aziz milletimizin beklentisidir yani reform
niteliğindedir ve de kanun yürürlüğe girdiğinde süresi dolan Mehmetçiklerimizin
de terhisi gerçekleşecektir.
Ben
şimdiden hayırlı olmasını diliyorum.
BAŞKAN
– Sayın Gözgeç…
14.- Bursa Milletvekili Emine Yavuz Gözgeç’in, halkın
seçimden sonra insanları işinden edenlerin, nefret suçu işleyenlerin, yargı
mercilerini “çete” diyerek hedef gösterenlerin kim olduğunu ferasetiyle
bulacağına inandığına ilişkin açıklaması
EMİNE
YAVUZ GÖZGEÇ (Bursa) – Sayın Başkan, değerli milletvekilleri; bugün sorular
sormak istiyorum. 
“Söz
namustur.” diyerek seçimden önce “Hiçbir kişinin işiyle, aşıyla oynamayacağız.”
deyip seçimden sonra insanları işinden edenler kim? Göreve gelir gelmez insana
hizmet yerine faşizan bir anlayışla ayrımcı, yasakçı zihniyetle âdeta nefret
suçu işleyenler kim? Hukuki kurallar çerçevesinde karar veren yargı mercilerini
eleştiri sınırlarını da aşıp “çete” diyerek hedef gösterenler kim? Bu soruların
cevabını halkımızın ferasetiyle bulacağına inanıyorum. 
Son
söz; gecesi sümbül kokan, Türkçesi bülbül kokan İstanbul’un maskesiz, samimi,
laf değil iş üreten Sayın Binali Yıldırım’la yıldırım hızında daha fazla
hizmetlere, güzelliklere kavuşacağına inanıyorum. 
HAYDAR
AKAR (Kocaeli) – Yirmi beş senedir neredeydiniz?
BAŞKAN
– Sayın Aycan…
15.- Kahramanmaraş Milletvekili Sefer Aycan’ın, büyük
dava adamı Dündar Taşer’i rahmetle andığına, 15-16 Haziran tarihlerinde
yapılacak olan Yükseköğretim Kurumları Sınavı’na girecek öğrencilere başarılar
dilediğine ve kalıcı insan gücü planlamasının yapılması gerektiğine ilişkin
açıklaması
SEFER
AYCAN (Kahramanmaraş) – Sayın Başkan, değerli milletvekilleri; büyük dava
adamı, sadakat örneği ağabeyimiz Dündar Taşer Bey’i rahmetle ve minnetle
anıyorum. 
Sayın
Başkan, hafta sonu üniversiteye giriş sınavı yapılacaktır. Yaklaşık 2,5 milyon
gencimiz sınava girecektir. YÖK bölümlerin kontenjanlarını henüz açıklamamışken
Türkiye’deki yükseköğrenim görmüş gençlerin yüzde 25’inin işsiz olduğuna dikkat
çekmek istiyorum. Mevcut mesleklerin hiçbirinde Türkiye’nin insan gücü açığı
yoktur. 
Bu
durumu dikkate alarak ve üniversitelerin altyapı, öğretim üyesi kapasitesini
dikkate alarak bölüm kontenjanlarının belirlenmesini istiyorum. Uzun vadede ise
ülkemiz için kalıcı insan gücü planlamasının yapılmasını ve ona göre hareket
edilmesini istiyorum. 
Tüm
gençlerimize başarılar diler, her şeyin gönüllerince olmasını dilerim. 
Saygılarımla.
BAŞKAN
– Sayın Özen…
16.- Bursa Milletvekili Refik Özen’in, 13 Haziran
münzevi ve mütecessis fikir işçisi Cemil Meriç’i ebediyete irtihalinin 32’nci
seneidevriyesinde rahmetle andığına ilişkin açıklaması
REFİK
ÖZEN (Bursa) – Teşekkür ediyorum Sayın Başkan. 
“Aydın
olmak için önce insan olmak lazım. İnsan, mukaddesi olandır. İnsan hırlaşmaz,
konuşur; maruz kalmaz, seçer. Aydın, kendi kafasıyla düşünen, kendi gönlüyle
hisseden kişi. Aydını yapan, uyanık bir şuur, tetikte bir dikkat ve hakikatin
bütününü kucaklamaya çalışan bir tecessüs.” ve “Vatanlarını yaşanmaz bulanlar
vatanlarını yaşanmazlaştıranlardır.” diyen, ülkemizin yetiştirdiği büyük
mütefekkir ve hayatını Türk insanına adayan, bu ülkenin derdiyle dertlenmiş,
münzevi ve mütecessis bir fikir işçisi Cemil Meriç’i ebediyete irtihalinin
32’nci seneidevriyesinde sevgi, saygı ve rahmetle anıyorum. Ruhu şad olsun,
mekânı cennet olsun diyor.
Genel
Kurulu saygıyla selamlıyorum. (AK PARTİ sıralarından alkışlar)
BAŞKAN
– Sayın Şevkin… 
17.- Adana Milletvekili Müzeyyen Şevkin’in, hastane
yetersizliği nedeniyle Adana ilinin Yüreğir, Seyhan, Ceyhan ve Karataş
ilçelerinde yaşanan sorunlara ilişkin açıklaması
MÜZEYYEN
ŞEVKİN (Adana) – Sayın Başkan, Adana’nın merkez ilçeleri Yüreğir ve Seyhan,
ayrıca Ceyhan ve Karataş, hemşehrilerimizin hastane yetersizliği nedeniyle
büyük sorun yaşadıkları ilçelerdir. Nüfusu 300 bine yaklaşan Yüreğir’de 2012
yılında Adana-Karataş yolu üzerinde, yıkılan devlet hastanesinin yerine yedi
yıldır bir yenisi yapılmadığı için buradaki vatandaşlarımız ölmez de sağ
kalırsa şehir hastanesine yetişiyorlar.
Yine
benzer şekilde, nüfusu 500 bine ulaşan Seyhan’da ödenek ayrıldığı söylenmesine
rağmen hâlen bir hastane yapılmamıştır. Ceyhan’da yine yılan hikâyesine dönen,
altı yıldır bitmeyen bir devlet hastanesi söz konusudur. Karataş’ta teçhizat,
doktor yetersizliği nedeniyle atıl konumda olan bir devlet hastanesi vardır.
Bizler şehir hastaneleri yerine butik veya devlet hastanelerini öneriyoruz
Sağlık Bakanlığına. 
Ayrıca,
İstanbul’da Sayın Ekrem İmamoğlu’yla her şey çok güzel olacak diyorum. 
Teşekkür
ediyorum. 
BAŞKAN
– Sayın Güneş… 
18.- Uşak Milletvekili İsmail Güneş’in, 14 Haziran
Dünya Kan Bağışçıları Günü’ne ilişkin açıklaması
İSMAİL
GÜNEŞ (Uşak) – Teşekkür ederim Sayın Başkan. 
Sayın
Başkan, değerli milletvekilleri; 14 Haziran Dünya Kan Bağışçıları Günü’dür. 2
litre ani kan kaybı insanı hayattan ederken 1 ünite kan insanı hayata bağlar.
Kan insan vücudu tarafından üretilen eşsiz ve mucizevi bir ürün olup bedeli
asla parayla ölçülemez. Hiçbir bedel almadan kan bağışı yapan tüm
vatandaşlarımızdan Allah razı olsun.
Ülkemizde
2018 yılında 2 milyon 571 bin 482 ünite kan bağışı yapılmıştır. Ülkemizde nüfus
oranına göre kan bağışı oranı yüzde 4,9’dur. İlkler şehri olan kendi şehrim
Uşak ilimizde kan bağışında bu oran yüzde 8,7’yle Türkiye ortalamasının
yaklaşık 2 katı olmuştur, 2015 yılında da Türkiye 1’incisi olmuştur. Hem Uşaklı
hemşehrilerimizin hem de tüm kan bağışçılarımızın gününü tebrik eder,
şükranlarımı sunar, Genel Kurulu saygıyla selamlarım. 
BAŞKAN
– Sayın Osmanağaoğlu… 
19.- İzmir Milletvekili Tamer Osmanağaoğlu’nun, büyük
Türk milletinin ulusal güvenliği sağlamak adına her türlü adımı atacak iradeye
ve kudrete sahip olduğuna, 14 Haziran Türk milliyetçisi Dündar Taşer’i Hakk’ın
rahmetine kavuşmasının 47’nci seneidevriyesinde rahmetle andığına ilişkin
açıklaması
TAMER
OSMANAĞAOĞLU (İzmir) – Teşekkür ederim Sayın Başkanım. 
ABD
başta olmak üzere, sadece çıkarları söz konusu olduğu zaman müttefikimiz
olduğunu dillendiren ikiyüzlü ülkelerin Türk milletine olan hasımlıklarını açık
eden adımları kabul edilemez. ABD’nin Savunma Bakan Vekili aracılığıyla,
Türkiye'nin bütün yükümlülüklerini sağlamasına rağmen ve uluslararası hukuku
yok sayan F35’lerin teslimatının iptalini gündeme getiren mektubu rezaletin
ötesinde Türk milletine yapılan bir saygısızlıktır. Hatırlatmakta fayda
görüyorum, büyük Türk milletinin kurucu iradesinin kaynağı olan Türk milleti de
büyük millettir. Ulusal güvenliğini sağlamak için her türlü adımı atacak
iradeye ve kudrete sahiptir. 
Diğer
yandan, bugün Dündar Taşer Bey'in Hakk’ın rahmetine kavuşmasının seneidevriyesi
vesilesiyle büyük Türk milliyetçisi, düşünür ve mümtaz şahsiyet Dündar Taşer’i
rahmet ve minnetle anıyorum. Manevi huzurunda hürmetle eğiliyorum. 
BAŞKAN
– Sayın Öztürk…
20.- Denizli Milletvekili Yasin Öztürk’ün, 14 Haziran
Türk milliyetçisi Dündar Taşer’i vefatının 47’nci yıl dönümünde rahmetle
andıklarına ilişkin açıklaması
YASİN
ÖZTÜRK (Denizli) – “Ülkücüler ipeğe sarılmış çelik gibidir." diyen Dündar
Taşer gerçek bir Türk milliyetçisiydi. Türk milletini iyi anlamıştır. İyi
anladığı için meseleleri iyi tahlil ederdi. Dündar Taşer’in millet tanımı,
üzerinde durulması gereken çok önemli bir noktadır. Çünkü kutuplaşmanın, fikir
çatışmalarının yoğun yaşandığı bir dönemde saldırgan bir milliyetçilikle
gençleri teşkilatlandırmak yerine birleştirici, dirliğe ve birliğe önem veren
bir millet tanımıyla gençlerin yetişmesini sağlamıştır. Taşer’e göre millet,
binlerce sene içinde kanın, imanın, duyguların birleşmesiyle yoğrulmuş ve
müşterek kıymet hükümleri hâlinde billurlaşmış müşterek davranışlar hâlinde haz
ve elemi beraber tadan, birbirinden haberi yokken de birbirleri gibi olan
varlıktır. Büyük Türkiye ülküsünün mümtaz temsilcisi, buhranlı dönemlerimizde
meselelerimizin sahibi Dündar Taşer’i vefatının 47’nci yılında rahmetle
anıyoruz. Dündar ağamız, Dündar ağabeyimiz yüreklerden hiç çıkmasın, ruhu şad,
mekânı cennet olsun. 
BAŞKAN
– Sayın Kılavuz…
21.- Mersin Milletvekili Olcay Kılavuz’un, 13 Haziran
büyük mütefekkir Cemil Meriç’i vefatının 32’nci, 14 Haziran Türk milliyetçisi
Dündar Taşer’i vefatının 47’nci yıl dönümünde rahmetle andığına, 15-16 Haziran
tarihlerinde yapılacak olan Yükseköğretim Kurumları Sınavı’na girecek
öğrencilere başarılar dilediğine ilişkin açıklaması
OLCAY
KILAVUZ (Mersin) – Sayın Başkan, değerli milletvekilleri; 13 Haziran 1987’de
Hakk’a yürüyen örnek bir Türk aydını olan büyük mütefekkir Cemil Meriç’i
vefatının 32’nci yılında rahmetle anıyorum. “Gençlik millet geleceğinin
teminatıdır.” sözüyle Türk gençliğinin üzerine yüklenen tarihî misyonu ortaya
koyan; fikir, iman, ülkü aşkını yüreğinde çelikleştiren büyük fikir ve dava
adamı Dündar Taşer’i ebediyete intikalinin 47’nci yılında rahmet, minnet ve
saygıyla yâd ediyorum. Ruhu şad olsun.
Bu
hafta sonu ÖSYM tarafından yapılacak olan, milyonlarca gencimizin üniversiteye
yerleşmek için gireceği Yükseköğretim Kurumları Sınavı’nda tüm kardeşlerime
başarılar diliyorum. Cenab-ı Allah yollarını açık eylesin. Hepsine zihin
açıklığı diliyorum.
Hepinizi
saygıyla selamlıyorum.
BAŞKAN
– Sayın Kılıç…
22.- Kahramanmaraş Milletvekili İmran Kılıç’ın,
2018-2019 eğitim öğretim yılının sona ermesiyle tatile giren öğretmen ve
öğrencilere iyi tatiller dilediğine ve insanın kendi ırkını kutsayıp diğer
yeryüzü ırklarını sömürmesinin insanlığın en büyük problemi olduğuna ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Tüm
öğretmen ve öğrencilerimize iyi tatiller diliyorum.
Malcolm
X’in hayatında hac önemli bir dönüşümdür, şöyle yazar: “Hiç böyle bir şeye
şahit olmamıştım; böyle sıcak kucaklaşmalar, ırkları ve renkleri ne olursa
olsun gerçek kardeşlik gösterilerine. Etrafımdaki her renkten insanın
sergilediği bu cana yakınlık karşısında söyleyecek söz bulamıyorum. Bunlar beni
tüm eski düşüncelerimi yeniden gözden geçirmeye ve takındığım birçok tavrı bir
kenara atmaya zorluyor.”
İnsanın
kendi ırkını kutsayıp göklere çıkararak diğer yeryüzü ırklarını küçümseyip,
aşağılayıp, ötekileştirip ezmesi, sömürmesi ve toptan değerleriyle beraber yok
etmeye çalışması ırkçılıktır ve bir Cahiliye toplumu hastalığıdır ve insanlığın
en büyük problemidir.
BAŞKAN
– Sayın Keven...
23.- Yozgat Milletvekili Ali Keven’in, Yozgat
çiftçisine sertifikalı tohum kullanım desteği ödemesinin ne zaman yapılacağını
Tarım ve Orman Bakanından öğrenmek istediğine ilişkin açıklaması
ALİ
KEVEN (Yozgat) – Teşekkür ederim Sayın Başkan.
Değerli
milletvekili arkadaşlarım, çiftçilerimize ödenen sertifikalı tohum kullanım
desteği ödemeleri hâlâ ödenmedi. Normalde ocak-şubat aylarında ödenen tarımsal destekleme
ödemeleri bu yıl dört beş ay gecikti. Diğer destekleme ödemeleri mayıs ayında
gecikmeli de olsa ödendi ancak sertifikalı tohum desteği 13 Haziran itibarıyla
ödenmedi. Tarım ve Orman Bakanına Yozgatlı çiftçiler soruyor: Yozgat çiftçisine
tohum destekleme ödemeleri ne zaman ödenecektir? Çiftçilerimiz bir an önce bu
ödemenin yapılmasını bekliyor. Yazlık, kışlık saraylara kaynak bulunabiliyorsa
çiftçilere yapılacak ödemeler için de gerekli kaynak bulunabilir diye
düşünüyorum. 
Saygılar
iletiyorum.
BAŞKAN
– Sayın Yaşar…
24.- İstanbul Milletvekili Serap Yaşar’ın, “Mudanya
Belediyesi Suriyelilere sahili yasakladı.” haberine ilişkin açıklaması
SERAP
YAŞAR (İstanbul) – Teşekkür ederim Sayın Başkanım.
Geçtiğimiz
günlerde “Mudanya Belediyesi Suriyelilere sahili yasakladı.” diye bir haber
düştü haber kanallarına. Açıkçası, bu haberin doğruluğu konusunda herhangi bir
şüphe duymuyoruz. Belediye Başkanı Hayri Türkyılmaz kişisel sosyal medya
hesabından da yabancı düşmanlığı içeren, nefret söylemi ve ayrımcılık içeren bu
dili kullanarak tekrar savundu verdiği talimatı. Seçilmiş bir belediye başkanı
olduğu ve yaptırım gücünün de bulunduğu dikkate alındığında ırk üstünlüğü ve
nefrete dayalı fikirleri yaymak anlamına gelen bu açıklamalar fikir ve ifade
özgürlüğü olarak nitelendirilemez ve hem ulusal hem de uluslararası metinlerde
suç teşkil eder. Bu tutumuyla belediye başkanı görevini kötüye kullanmaktadır.
(Mikrofon
otomatik cihaz tarafından kapatıldı)
SERAP
YAŞAR (İstanbul) - Bu ifadelerden sonra, göçmenlere yönelik herhangi bir şiddet
olayı görüldüğünde bu söylemlerin de bir etkisi olduğunu düşüneceğiz. 
Teşekkür
ederim. 
BAŞKAN
– Sayın Karaduman, söz talebiniz var. Aynı zamanda Saadet Partisinin bir
temsilcisi olduğunuz için ben sizin sürenizi biraz uzun tutacağım.
Buyurun.

25.- Konya Milletvekili Abdulkadir Karaduman’ın, 13
Haziran büyük mütefekkir Cemil Meriç’i vefatının 32’nci seneidevriyesinde
rahmetle andığına, Saadet Partisi Genel Başkanı Temel Karamollaoğlu’nun
pasaportuna “terör” şerhinin kim tarafından konulduğunu ve makam aracının geçiş
üstünlüğünün kaldırılıp, koruma polislerinin kimin talimatıyla geri çekildiğini
İçişleri Bakanından öğrenmek istediğine ilişkin açıklaması
ABDULKADİR
KARADUMAN (Konya) – Teşekkür ederim Sayın Başkanım.
Öncelikle
“Kamus namustur.” diyerek ülkemize ve insanımıza önemli ufuklar açan Cemil
Meriç’i vefatının seneidevriyesinde rahmetle anıyorum. 
Aslında,
dün de Genel Kurulda konuşulan ve tartışılan, Genel Başkanımız Sayın Temel
Karamollaoğlu’nun pasaport meselesiyle alakalı ben birkaç hususa burada dikkat
çekmek istiyorum.
Sayın
Genel Başkanımız, pasaport meselesiyle alakalı olarak, 24 Haziran seçimleri
sonrasında pasaportunu yenilemek üzere Ankara Nüfus Müdürlüğüne gider.
Başvurusu esnasında, yenileme başvurusu esnasında pasaportun verilemeyeceğini
çünkü terör isnadı olduğunu Nüfus Müdürlüğü ifade eder. Genel Başkanımız ve
çalışma ekibi ile İçişleri Bakanlığı Müsteşarlığı şifahen birtakım temaslara
geçerler ve bunun neticesinde de “terör” ibaresi kaldırılır ve pasaport
yenilenir ve kendilerine takdim edilir ama 24 Haziran seçimleri sonrasındaki
aynı süreçte makam aracının geçiş üstünlüğü kaldırılır ve kendisinin koruma
polisleri geri çektirilir. Bütün bunlardan haberdar edilen İçişleri Bakanı,
yine bugünlerde, özür dilemek yerine olayın yaşanmadığını ileri sürerek örtbas
etmeye çalışmaktadır. Tabii, biz biliyoruz ki İçişleri Bakanı fırıldak gibi
döndüğünden dünü unutmuş olabilir “Dün dündür, bugün bugündür.” diyebilir ama
biz şu soruları kendisine sormak istiyoruz: 
Eğer
bu meseleyle alakalı herhangi bir problemin yaşanmadığını söylüyorsa pasaporta
“terör” şerhi kim tarafından konulmuştur? Bunun açıklanmasını istiyoruz. 
Makam
aracının muafiyeti yani geçiş üstünlüğünün kaldırılması kimin talimatıyla
gerçekleşmiştir ve koruma polisleri kimin talimatıyla geri çektirilmiştir?
Bunun cevabını bekliyoruz. 
Eğer
İçişleri Bakanının işi yalan söylemek, insanlara haksız yere iftira atmak değil
de İçişleri Bakanlığı yapmak ise bu sorulara cevap vermeli ve açıkça özür
dilemelidir. 
Yine,
dün, aslında, İYİ PARTİ Milletvekili Sayın Metin Ergun’a da teşekkür ediyorum
bu konuyu dile getirdiler ama kendileri bu konuyu dile getirirken -ben esefle
takip ettim- insan hakları alanında önemli çalışmalar yapıyorlar… 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Karaduman. 
ABDULKADİR
KARADUMAN (Konya) – Konuşma esnasında, insan haklarıyla alakalı önemli
çalışmalar yapmış olan, birçok sivil toplum kuruluşunda görevleri bulunan hem
de bir hukukçu olan AK PARTİ Trabzon Milletvekili Sayın Salih Cora, aynen şunu
söyledi: “İngiliz pasaportu varsa ona ‘terör’ ibaresi konmuş olabilir.”
Tutanaklarda da bu, aynen bu şekilde mevcut. Kendisini insan haklarıyla ilgili
çalışma yapan birisi olarak da ben hayretle takip ettim ve bu sözünü esefle de kınadığımı
burada belirtmek isterim. Eğer kendisi bu meseleyle ilgilenmek yerine -bir
Trabzonlu olduğu için de- Trabzonlulara “Pontusçu” diyenlerle eğer mücadele
ederse kanaatimce çok daha makul bir işi yapmış olacağı düşüncesindeyim.
Ben
Genel Kurulu saygıyla selamlıyorum. 
BÜLENT
TURAN (Çanakkale) – Sayın Başkan, izin verirseniz zabıtlara geçsin diye
söylemek istiyorum. Bakınız, ortada bir iddia var pasaport meselesiyle ilgili.
Bu iddianın çok eski olduğu ortaya çıktı zaten, Sayın Genel Başkan da bunun eski
bir iddia olduğunu ifade etti sonra. Yani bir buçuk yıl önce olan bir konu
bugün gündem oldu. Bu bir defa başlı başına soru işareti. Eğer böyle bir mesele
varsa o gün gündem olması lazımdı. Kaldı ki buna ilişkin Sayın Bakan açıklama
yaptı, pasaportun kendisine verildiğini ifade etti. Biz, bırakın Genel Başkanı,
Türkiye'deki her vatandaşımızın pasaportunu almasını isteriz. Ama bu derdi, bu
sorunu Meclise getirirken, özür diliyorum, “yalancı” gibi, “fırıldak” gibi çok
böyle sokak ağzı ifadelerle taşımayı konunun çok ötesinde, şık bulmadığımızı ve
kınadığımızı ifade etmek istiyorum Sayın Başkan.
ABDULKADİR
KARADUMAN (Konya) – Sataşmaya kısa bir şekilde cevap vermek istiyorum.
HAYDAR
AKAR (Kocaeli) – Sayın Başkan…
BAŞKAN
– Değerli milletvekilleri, şimdi sayın grup başkan vekillerimizin söz
taleplerini karşılayacağım.
HAYDAR
AKAR (Kocaeli) – İzin verirseniz 60’a göre söz istiyorum. Yine bir konuşmacı
arkadaşımızın Mudanya Belediyesiyle ilgili ithamları vardı.
BAŞKAN
– Ekleyelim, yerinizden söz vereyim. Herhâlde bugün Engin Bey yetkilendirdi
sizi, orada ilave edersiniz.
HAYDAR
AKAR (Kocaeli) – Peki, teşekkür ederim.
BAŞKAN
- İYİ PARTİ Grubu adına Grup Başkan Vekilimiz Sayın Ağıralioğlu.
Buyurun.
26.- İstanbul Milletvekili Yavuz Ağıralioğlu’nun, Orta
Doğu’da ısınan süreç içerisinde Amerika Birleşik Devletleri’yle olan
ilişkilerimizin bozulmaya devam ettiğine ve Türk devletinin istikbaline dair
egemenlik haklarımızın bir toz zerresi kadar olanının bile feda edilemeyeceğine
ilişkin açıklaması
YAVUZ
AĞIRALİOĞLU (İstanbul) – Sayın Başkan, değerli milletvekilleri; Amerika
Birleşik Devletleri’nin bilhassa Orta Doğu'da ısınan süreç içerisinde bizimle
ilişkileri her geçen gün bozulmaya devam ediyor. Biz, altmış yedi yıllık NATO
müttefikiyiz, NATO’nun en büyük ordusunu besliyoruz; buna rağmen, NATO’nun
üzerimize yüklediği bütün mesuliyeti taşıyor olmamıza rağmen PYD’ye, PKK’ya,
binlerle ifade edilen rakamlarla tırlarla silah ve mühimmat sevk ediyor olması
NATO hukukunu bozmuyorsa, 
NATO hukukuna yakıştırılabiliyorsa Türk devletinin müstakil iradesiyle bozulan
hukukun beraberinde getirdiği güvenlik endişelerinden dolayı S400 alması da
NATO hukukuna halel getirmez. Hukuku karşılıklı muhafaza edeceksek Amerika
Birleşik Devletleri’nin yükümlülükleri de vardır. Sen, müttefikinin hasmına,
düşmanına silah ve mühimmat desteği yaparsan, Türkiye müstakil olarak iradesini
muhafaza etmek için, kendi güvenliğini sağlama almak için her türlü tedbiri
alır. Bu anlamda iradenin arkasında duracağız ama uluslararası ilişkiler, her
şartta her cümleyi ağzına geldiği gibi konuşabilmek demek değildir; gücünü,
kuvvetini, kudretini bilerek kurduğun cümleler, gerçekleştirebilme ihtimalin
olan tehditler üzerinden vakara döner, gerçekleştirilemez tehditler devletimiz
için de zillettir. 
Amerika
Birleşik Devletleri’nin bize F35’leri vermeme teşebbüsüne “S400 alırız.” gibi
bir meydan okumanın müstakilliğimiz anlamında anlaşılabilir tarafı vardır ama
güçlü devletler “Onu vermezsen kendim yaparım.” diyebileceği günlere alın teri
döker. İnşallah o günleri görürüz, inşallah bize verilmesi gerektiği hâlde
PYD’ye verilen tırları, silahları “Yanlışlıkla onlara verdiniz, biz onları
aldık, geldik.” diyeceğimiz kuvvetli, kudretli günlerimiz olur; birincisi bu. 
İkincisi,
NATO’daki varlığımıza rağmen, Amerika Birleşik Devletleri’nin bilhassa
İsrail’le, yanına Mısır’ı alarak, Arabistan’ı da yanına katarak…
(Mikrofon
otomatik cihaz tarafından kapatıldı) 
BAŞKAN
– Devam edin. 
YAVUZ
AĞIRALİOĞLU (İstanbul) – …Yunanistan’ı da Güney Kıbrıs Rum kesiminin arkasına
yığarak Akdeniz’deki egemenlik haklarımıza musallat olmasına göz yumamayız.
Türk ekonomisinin, Türk devletinin istikbaline dair egemenlik haklarımızın bir
toz zerresi kadar olanını bile feda edemeyiz. Kıbrıs’ta bir oldubittiye, Doğu
Akdeniz’de sular ne kadar ısınırsa ısınsın, oradaki egemenlik haklarımızın bize
sağlayacağı imkânları kullanma irademize asla kimseyi musallat ettirmeyiz. O
anlamda, içeride, iç politikada AK PARTİ’yle rekabetimize rağmen, Tayyip Bey
dâhil AK PARTİ’deki arkadaşlarımızla rakip olmamıza rağmen, dışarıda Tayyip
Bey’in şahsında ona sallanan parmağı Türk devletine sallanan parmak sayarız, bu
anlamda millî bir duruş sergileriz; devletimize sallanmış parmak sayacağımız bu
şeyin arkasında, millî bir vecibe olarak millî egemenlik haklarımızın muhafaza
edilmesi için bir güç verilmesi gereken her yerde duruşumuzla siyasi
koordinatlarımızı belirlemiş olmak için konuştum.
Teşekkür
ederim. 
BAŞKAN
– Peki.
Söz
sırası, Milliyetçi Hareket Partisi Grubu adına Grup Başkan Vekili Sayın
Bülbül’de.
27.- Sakarya Milletvekili Muhammed Levent Bülbül’ün,
Suriye’deki İdlib Gerginliği Azaltma Bölgesi’ne yapılan havan saldırısı sonucu
yaralanan Mehmetçiklere Allah’tan şifa dilediğine, Antalya ili Muratpaşa
ilçesinde hastanede meydana gelen patlama sonucu hayatını kaybeden vatandaşa
Allah’tan rahmet dilediğine, 14 Haziran Türk milliyetçisi Dündar Taşer’i
vefatının 47’nci, 13 Haziran büyük mütefekkir Cemil Meriç’i vefatının 32’nci
yıl dönümünde rahmetle andıklarına, Tunceli ilinde gerçekleştirilen Dünya
Rafting Şampiyonası’na, 15-16 Haziran tarihlerinde yapılacak olan Yükseköğretim
Kurumları Sınavı’na girecek öğrencilere başarılar dilediğine ilişkin açıklaması
MUHAMMED
LEVENT BÜLBÜL (Sakarya) – Teşekkür ediyorum Sayın Başkan.
Sayın
Başkan, değerli milletvekilleri; İdlib Gerginliği Azaltma Bölgesi’nde Suriye
rejim güçlerinin kontrol ettiği noktadan Türk Silahlı Kuvvetleri kontrolündeki
10 numaralı gözlem noktasına 35 adet havan atışıyla bir saldırı
gerçekleştirilmiştir. Yapılan havan saldırısı sonucu 3 Mehmetçik’imiz hafif
şekilde yaralanmış, gözlem noktasında bulunan teçhizat ve malzemelerden bir
kısmı zarar görmüştür. Yaralı askerlerimize Allah’tan şifa dilerken bu
saldırının bu süreçte son derece manidar olduğunu ifade ederek Türk devletinin
bu meselenin takipçisi olduğuna inancımızı dile getiriyorum. 
Yine,
Antalya Muratpaşa ilçesinde özel bir hastanenin çatı katında bulunan klima
ünitesinde meydana gelen patlama sonucu 1 vatandaşımız hayatını kaybetmiştir.
Vefat eden vatandaşımıza Allah’tan rahmet, kederli ailesine sabırlar diliyoruz.

Sayın
Başkan, değerli milletvekilleri; “Mutlak manada millî, manevi, İslami değerlere
bağlı bir gençliği ülkü ve fikirler etrafında toplayarak aksiyoner bir hareket
oluşturmak zorundayız.” diyerek ülkücü ve milliyetçi harekete fikirleriyle yön
veren, hareketimizin bugünlere gelmesinde büyük emekleri olan, yazmış olduğu
eserleriyle Türk gençliğini iyiye, doğruya ve Türk milliyetçiliği fikrine
yönelten büyük fikir ve dava adamı Dündar Taşer’i vefatının 47’nci yılında
rahmet, minnet ve duayla anıyoruz. 
Yine,
başta dil, tarih, edebiyat, felsefe ve sosyoloji alanları olmak üzere birçok
alanda yazıları ve araştırmalarıyla tanınan, Türk edebiyatının ve kültür
hayatımızın önemli değerlerinden merhum Cemil Meriç’i de vefatının 32’nci yıl
dönümünde saygı ve şükranla anıyoruz. 
(Mikrofon
otomatik cihaz tarafından kapatıldı) 
BAŞKAN
– Devam edelim. 
MUHAMMED
LEVENT BÜLBÜL (Sakarya) – Sayın Başkan, dün şehit haberiyle anmış olduğumuz
Tunceli’de Türkiye’de ilk kez Munzur Çayı’nda düzenlenmiş olan R4 Dünya Rafting
Şampiyonası 20 ülkeden yaklaşık 800 sporcunun katılımıyla gerçekleşmiştir.
Dünya çapında bir organizasyonun bu şekilde başarıyla gerçekleşmesinde emeği
geçen başta Tunceli Valimiz olmak üzere bütün yetkililere ve hassaten Tuncelili
vatandaşlarımıza tebriklerimizi ve teşekkürlerimizi sunmayı bir borç biliyoruz.
Özellikle terör olaylarıyla anmak durumunda kaldığımız illerimizde bu tarz
organizasyonların yapılması, geleceğe dair bizlerde ümitleri artırmakta ve
vatandaşımızın orada sosyal ve kültürel hayatının gelişmesi konusunda bize son
derece memnuniyet veren bir gelişme olmaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım, devam edin.
MUHAMMED
LEVENT BÜLBÜL (Sakarya) – Son olarak Sayın Başkan, 15-16 Haziran tarihlerinde
yani bu hafta sonu gerçekleştirilecek olan üniversitelere giriş sınavında,
sınava girecek olan bütün öğrencilerimize üstün başarı dileklerimizi sunuyor,
zihin açıklığı diliyoruz.
Saygılar
sunuyorum.
BAŞKAN
– Söz sırası, Halkların Demokratik Partisi Grubu adına Grup Başkan Vekili Sayın
Oluç’ta.
28.- İstanbul Milletvekili Hakkı Saruhan Oluç’un, AKP
iktidarının 31 Mart yerel seçimlerinde kaybettiği belediyeleri çalıştırmayacağı
beyanına ve enkaz hâline getirilen Yüksekova Belediyesi çalışanlarının,
Yüksekova halkının mağduriyetinin acilen çözülmesi gerektiğine ilişkin
açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Sayın
vekiller, eski ve köhnemiş bir zihniyet vardır, merkezde iktidarda olan siyasi
partiler, yerel yönetimlerde iktidarda olan farklı siyasi partileri ve onların
mensuplarını cezalandırmak için merkezden yerele aktarılan imkânları
sınırlarlar, engellerler. Bu, eskiden beri yapılan şeydir ama çok köhnemiş bir
zihniyetin yansımasıdır. Böylelikle, o yereldeki farklı yerel iktidar partisini
cezalandıracağını düşünen merkezdekiler, aslında o yerelde yaşayan halkı
cezalandırmış olurlar. Bu yaklaşım demokratik bir yerel yönetim anlayışıyla
bağdaşmaz takdir edersiniz ki; yerel demokrasiyi içermez, iç hukuka aykırıdır,
Türkiye'nin altında imzası olduğu Avrupa Yerel Yönetimler Şartı’na aykırıdır
ama buna rağmen bu tür uygulamalarla karşı karşıya kalınıyor. Maalesef,
iktidar, kaybettiği belediyeleri çalıştırmayacağını açıkça, birkaç kez beyan
etmiştir yetkili ağızlarından. 
Kayyumlarla
ilgili, biliyorsunuz, biz defalarca burada gündeme getirdik, araştırma
önergelerimizle de bunu tartıştık. Kayyumlar belediyelerde büyük bir borç
batağı bırakmışlardır ve aslında -hani eski deyimle- bir enkaz devralmıştır
seçilmiş olan yeni yönetimler. 
Şimdi,
ben genel olarak kayyumların durumuna ilişkin bir şey söylemek istemiyorum,
bunu konuştuk, konuşmaya da devam edeceğiz ama şu anda çok net bir örnek var
önümüzde, ona ilişkin bazı bilgiler vermek istiyorum: Konu Yüksekova
Belediyesi. Yüksekova Belediyesinde 31 Mart seçimlerinde Halkların Demokratik
Partisi yüzde 66 oy almış, Adalet ve Kalkınma Partisi yüzde 29 oy almış,
Cumhuriyet Halk Partisi yüzde 2 oy almış ve buna göre belediye başkanlıkları ve
belediye meclisi üyelikleri şekillenmiş.
(Mikrofon
otomatik cihaz tarafından kapatıldı) 
BAŞKAN
– Devam edelim.
HAKKI
SARUHAN OLUÇ (İstanbul) – Yüksekova Belediyesi seçim öncesinde kayyum elinde ve
680 milyon borç bırakmış kayyum Yüksekova Belediyesinde. İlginç bir uygulama da
yapmış, ona değinmek istiyoruz esas olarak: Kayyum olarak atanan o dönemin
Kaymakamı Mahmut Kaşıkçı, atandıktan sonra 5 Haziran 2017’de belediye meclisi
toplantısında iki karar alıyor. Bu kararlarla İller Bankasından kanalizasyon
inşaatı için 18 milyon Türk lirası, içme suyu inşaatı için ise 78 milyon Türk
lirası kredi kullanılıyor. Kayyum, bu projeyle ilgili tüm işlemlerin tek
yetkilisi olarak kendisini belirliyor, aldığı kredi karşılığı belediyenin tüm
gelirlerini bankaya ipotek ettiriyor. 
(Mikrofon
otomatik cihaz tarafından kapatıldı) 
BAŞKAN
– Devam edelim 
HAKKI
SARUHAN OLUÇ (İstanbul) - Kararla kredi borcuna karşılık belediyenin tüm
gelirleri ile belediye çalışanlarının maaşları ve ilçeye hizmet için
gönderilecek para da teminat olarak gösteriliyor. Bu paranın da yetmemesi
durumunda proje kapsamında yapımı tamamlanan inşaatların da İller Bankasına
rehin verilmesi kararlaştırılıyor. Şimdi, böylelikle aslında Yüksekova
Belediyesi bir enkaz hâline getirilmiş oluyor. 
Bakın,
Yüksekova Belediyesi 31 Mart seçimlerinden sonra çalışanlarına maaş ödemesi
yapamıyor çünkü İller Bankası kaynağında Yüksekova’nın bütün gelirini, yüzde
100 bütün gelirini kesiyor. Yaklaşık 300 personel var Yüksekova Belediyesinde;
bunun 78’i memur, 657’ye tabi, diğerleri işçi statüsünde. İller Bankasının,
5393 sayılı Kanun’un geçici 5’inci maddesine göre aslında en fazla yüzde 40
kesinti yapabilmesi gerekirken kayyumun aldığı bu karar nedeniyle yüzde 100’ü
kesiliyor Yüksekova’nın gelirleri. Şimdi çalışanlar mağdur, üç aydır maaş
alamıyorlar, hayatlarını geçindiremiyorlar; kredi almışlar bankalardan,
ödeyemiyorlar, bankalar haciz için kapılarına gelmiş vaziyette. Bunun üzerine
Yüksekova Belediyesi bir karar alıyor bu durumu değiştirmek için. Dün belediye
meclisinin aldığı bu kararı kaymakamlık reddediyor ve diyor ki: “Gidin, yürütmeyi
durdurma davası açın.” Şimdi, yürütmeyi durdurma davası açılır, tabii, hukuktur
ancak bu davanın açılması ve sonuçlanması da aylar sürecek bir durumdur. Yani
Yüksekova Belediyesinde çalışanlar mağdur, Yüksekova halkı mağdur, belediyenin
gelirleri yüzde 100 olarak İller Bankasında kaynaktan kesiliyor. 
Burada,
Yüksekova’da sadece Halkların Demokratik Partisinin seçmenleri yok; biraz evvel
oranları verdim, diğer partilerin de seçmenleri var. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Oluç. 
HAKKI
SARUHAN OLUÇ (İstanbul) – Şimdi, ben Mecliste grubu olan diğer partilere de
sesleniyorum: Yüksekova Belediyesinin bu sorununun acilen çözülmesi gerekiyor.
Yani Adalet ve Kalkınma Partisinin de, Cumhuriyet Halk Partisinin de burada
seçmenleri vardır, oy vermiş insanlar vardır. Bu insanların -hem belediyede
çalışanların hem de orada yaşayanların- halkın daha fazla mağdur edilmemesi
için bu konuda adım atılması gerekiyor. Yani Yüksekova’da, 31 Martta halk yüzde
66 oranında Halkların Demokratik Partisine oy verdi diye onların
cezalandırılması, bu şekilde mağdur hâle getirilmesi doğru bir tutum değildir;
iktidar bir an evvel bu tutumundan vazgeçmelidir. İller Bankasında gereken
adımlar atılmalıdır ve Yüksekova’nın bu mağduriyetinin giderilmesi için
önlemler alınmalıdır. Bu çağrıyı bir kez daha buradan dile getirmek istiyorum. 
Teşekkür
ediyorum. 
BAŞKAN
– Söz sırası, Cumhuriyet Halk Partisi Grubu adına Grup Başkan Vekili Engin
Özkoç’un yetkilendirmesiyle Sayın Haydar Akar’a aittir. 
29.- Kocaeli Milletvekili Haydar Akar’ın, bayram
yoğunluğu nedeniyle Bursa ili Mudanya ilçesi sahillerinde yaşanan olumsuzluklar
üzerine belediyenin tedbirler aldığına ve Belediye Başkanı Hayri Türkyılmaz’ın
konuya ilişkin açıklamalarına, Kuzey Marmara Otoyolu nedeniyle Kocaeli ili
Kandıra ilçesinde yaşanan çevre katliamının durdurulması için Çevre ve
Şehircilik Bakanlığı, Tarım ve Orman Bakanlığı ile Kocaeli Valiliğine
seslendiğine ilişkin açıklaması
HAYDAR
AKAR (Kocaeli) – Teşekkür ederim Sayın Başkan.
Biraz
evvel bir dakikalık konuşmalarda Mudanya Belediyesi ve belediye başkanımızla
ilgili hususlar, aslında konu kapanmış olmasına rağmen bugün Türkiye Büyük
Millet Meclisinde tekrar gündeme getirildi. Mudanya, hepimizin bildiği gibi,
hem tarih anlamında cumhuriyet tarihinin önemli kentlerinden bir tanesi hem de
Bursa’nın şirin tatil beldesi de diyebiliriz. Bursalıların nefes aldığı, denizi
kullandığı, orada vakit geçirdiği şirin bir kent aslında baktığınız zaman.
Mudanya’da bayram yoğunluğu nedeniyle sahillerinde olumsuzluklar yaşanmış,
bunun üzerine de belediye birtakım tedbirler almıştı. Bunu tabii Suriyeli
mültecilerle direkt ilişkilendiriyorlar ama orada Suriyeli olabilir, Türk
olabilir, Bursalı olabilir, Kocaelili olabilir, hiç önemli değil, herkes için geçerli
birtakım tedbirler aldırıyor belediye başkanı. Bu tedbirlerin sadece Suriyeli
mülteciler kısmı için sosyal medyada da olsa, basında da olsa bir yaygara
koparılıyor. Bunun üzerine belediye başkanımız zaten gerekli açıklamaları
yapmıştır. İsterseniz belediye başkanının açıklamasını bir özetleyeyim şöyle:
Suriyeli mültecilerin sahilde at gezdirip çadır kurmaları, iç çamaşırlarıyla
denize girmelerine yönelik şikâyetler üzerine harekete geçmiş, zabıta
ekiplerine “Benzer durumlara müdahale edin.” talimatı vermiştir. Kendisine
yöneltilen eleştirilere, düzenlediği basın toplantısıyla yanıt veren Türkyılmaz
“Birlikte yaşam kurallarına uyduktan sonra etnik kökeni, dinî inancı fark
etmez, barışın ve kardeşliğin, özgürlüklerin kenti Mudanya’da herkese yer var.”
diyerek görüşünü özetlemiştir ve Mudanya’da problemin çözüldüğünü düşünüyoruz,
burada da tekrarlamanın çok doğru olduğunu düşünmüyorum. 
Yine,
Sayın Başkan, bu sefer de Kocaeli’nin şirin bir ilçesi olan Kandıra,
Karadeniz’e kıyıları bulunan Kandıra -hem tarihsel birikimi nedeniyle hem de
güzel doğasıyla- bugünlerde bir uygulamayla karşı karşıya kaldı.
(Mikrofon
otomatik cihaz tarafından kapatıldı) 
BAŞKAN
– Devam edin. 
HAYDAR
AKAR (Kocaeli) – Kuzey Marmara Otoyolu nedeniyle bir taş ocağı açılmaya
çalışılmaktadır, hatta çalışmaları başlamıştır. Yaklaşık 2.159 meşe ağacının
kesileceği 130 dönümlük bir alanda taş ocağı yapma çalışmaları sürüyor ancak
bölgede de çok önemli, iki bin yıllık tarihî mezarlar çıkmıştır, kayalara
oyulmuş mezarlar çıkmıştır. Bu taş ocağı niçin gereklidir, bunu iyice konuşmak
lazım. Özellikle, Kuzey Marmara Otoyolu ve diğer otoyolları yapan şirketlerle
ihaleye girdiği sözleşme şartlarında gösterilen hafriyat ocaklarındaki birim
fiyat üzerinden sözleşme yapılmasına rağmen, bunlara bir imkân daha tanınıyor,
en yakındaki -talan etseler de fark etmez, doğayı yok etseler de fark etmez-
kazanç sağlayacağı noktalardan ÇED raporu olmaksızın, hiçbir kamu zararı
gözetilmeksizin taş ocağı yapma, taş çıkarma yetkileri verilmektedir. 
(Mikrofon
otomatik cihaz tarafından kapatıldı)
BAŞKAN
– Devam edin.
HAYDAR
AKAR (Kocaeli) – Bunlardan biri de bugün Kandıra Babaköy’de uygulamaya, hayata
geçmiştir. 
Buradan
Çevre ve Şehircilik Bakanlığına, Tarım ve Orman Bakanlığına, Kocaeli Valiliğine
sesleniyorum: Bu çevre katliamını durdurmalarını talep ediyorum.
Yine
Kocaeli milletvekili arkadaşlarıma da sesleniyorum: Gelin, birlikte bu çevre
katliamını durduralım. Nereden taahhüt ettiyse, nereden birim fiyatını verdiyse
ve o sözleşme gereği o ihaleyi alırken nereden getireceğini, hangi birim
fiyatla getireceğini taahhüt ettiyse oradan taşı almasını sağlayın diyorum.
Teşekkür
ediyorum Sayın Başkan.
BAŞKAN
– Söz sırası, AK PARTİ Grubu adına Çanakkale Milletvekili Grup Başkan Vekili
Sayın Bülent Turan’a aittir.
Buyurun.
30.- Çanakkale Milletvekili Bülent Turan’ın, 13 Haziran
büyük mütefekkir Cemil Meriç’i vefatının 32’nci yıl dönümünde rahmetle andığına
ilişkin açıklaması
BÜLENT
TURAN (Çanakkale) – Teşekkür ediyorum Sayın Başkan.
Bugün,
edebiyatımızın mütefekkir yazarı ve medeniyetimizin yılmaz savunucusu Cemil
Meriç’in vefatının 32’nci yıl dönümü. 
Cemil
Meriç başta tarih, dil, edebiyat, felsefe, sosyoloji olmak üzere sosyal
bilimlerin birçok alanında araştırma yapmış, önemli bir düşünce insanı olarak
edebiyat tarihimizdeki müstesna yerini almıştır. “Birleşmek ve düşünmek
zorundayız. Bu zincirleri ne zaman kıracağız? Kendi kendimize vurduğumuz bu
zincirleri kıralım artık.” diyen büyük yazar, mütercim ve kendi ifadesiyle
hayatını Türk irfanına adayan, münzevi ve mütecessis bir fikir işçisi Cemil
Meriç’i vefat yıl dönümünde rahmetle, minnetle anıyorum.
Teşekkür
ediyorum Sayın Başkanım.
BAŞKAN
– Teşekkür ederim.
Değerli
milletvekilleri, birleşime yirmi dakika ara veriyorum.
Kapanma Saati: 15.14
İKİNCİ OTURUM
Açılma Saati: 15.44
BAŞKAN: Başkan Vekili Levent GÖK
KÂTİP
ÜYELER: Şeyhmus DİNÇEL (Mardin), İsmail OK (Balıkesir) 
----- 0 -----
BAŞKAN
– Türkiye Büyük Millet Meclisinin 89’uncu Birleşiminin İkinci Oturumunu
açıyorum.
Gündeme
geçiyoruz.
Değerli
milletvekilleri, Başkanlığın Genel Kurula sunuşları vardır. 
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
V.- ÖNERİLER
A) Siyasi Parti Grubu Önerileri
1.- İYİ PARTİ Grubunun, 13/6/2019 tarihinde İYİ PARTİ
Grup Başkan Vekili İstanbul Milletvekili Yavuz Ağıralioğlu tarafından, 2003
sonrası dönemde ağırlıklı olarak uygulanan kamu özel iş birliği (KÖİ) modeli
projelerin Hazineye ve milletimize maliyetinin açık ve net bir şekilde
kamuoyuyla paylaşılması, varsa kamunun uğratıldığı zararın tespit edilmesi ve
gerekli bütçe önlemlerinin alınmasına dair sürecin araştırılması amacıyla
verilmiş olan Meclis araştırması önergesinin ön görüşmelerinin, Genel Kurulun
13 Haziran 2019 Perşembe günkü birleşiminde yapılmasına ilişkin önerisi
13/6/2019
Türkiye Büyük Millet Meclisi Başkanlığına
Danışma
Kurulu 13/6/2019 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Yavuz
Ağıralioğlu
 İstanbul

 Grup
Başkan Vekili 
Öneri:
İstanbul
Milletvekili ve İYİ PARTİ Grup Başkan Vekili Yavuz Ağıralioğlu tarafından, 2003
sonrası dönemde ağırlıklı olarak uygulanan kamu-özel iş birliği (KÖİ) modeli,
iktidarın elinde önemli bir araç olarak, ileri teknoloji gerektiren veya
hizmetin istisnai özelliklerinden kaynaklanan tercihlerin çok ötesine taşınmış
ve kaynak aktarımının bir metodu hâline gelmiştir. Bunun yanı sıra, bu model
bütçe açığının düşük görülmesine ve yükümlülüklerin uzun vadeye yayılmasına ve
hizmet maliyetlerinin artmasına da yol açmakta, ayrıca vatandaşlarımızın
hizmetler karşılığında bedel ödemesine de sebep olmaktadır. Kamu kaynaklarının
KÖİ uygulamalarıyla israfa ve ranta açık hâle getirildiği kaçınılmaz bir
gerçektir. KÖİ uygulamalarıyla şeffaflık ve hesap verilebilirlikten de
kaçıldığı düşüncesi kamuoyunda yoğun olarak tartışılmaktadır. Milletimiz,
Hazine garantili bu projelerin yatırım ve maliyet bilgilerine ulaşamayarak
kendi cebinden ödediği birçok bedelden habersiz bırakılmıştır. Bu gerekçeler
doğrultusunda, Hazineye ve milletimize bu tür projelerin maliyetinin açık ve
net bir şekilde kamuoyuyla paylaşılması, varsa kamunun uğratıldığı zararın
tespit edilmesi ve gerekli bütçe önlemlerinin alınmasına dair sürecin
araştırılması maksadıyla 13/6/2019 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin diğer önergelerin
önüne alınarak görüşmelerinin 13/6/2019 Perşembe günkü birleşimde yapılması
önerilmiştir.
BAŞKAN
– Teşekkür ederim.
(Uğultular)
BAŞKAN
– Değerli milletvekilleri, birazcık uğultu var, arkadaşlarımız konuşmalarını
sonlandırırlarsa sevinirim.
İYİ
PARTİ Grubunun önerisinin gerekçesini açıklamak üzere, öneri sahibi İYİ PARTİ
Grubu adına Bursa Milletvekilimiz Sayın İsmail Tatlıoğlu. (İYİ PARTİ
sıralarından alkışlar)
Süreniz
beş dakika Sayın Tatlıoğlu.
İYİ
PARTİ GRUBU ADINA İSMAİL TATLIOĞLU (Bursa) – Sayın Başkan, Türkiye Büyük Millet
Meclisinin saygıdeğer mensupları; hepinizi partim ve şahsım adına saygıyla selamlıyorum.
Kamu-özel
iş birliği projeleri esasında Türkiye’de 1986’dan beri uygulanan ve dünyada da
1980’den sonra uygulama alanı bulan bir yatırım şeklidir. 1980’lerden sonra
gelişmekte olan ülkelerde özel sektörün yeterli finansmana sahip olduğu, yeterli
sermaye birikimine sahip olduğu, bu nedenle kamuya ait altyapı yatırımlarına,
yüksek sermaye gücüne sahip özel sektörden de yararlanarak altyapı
yatırımlarına hız verilmesi düşüncesiyle bu model Türkiye’de, Çin’de,
Arjantin’de, Brezilya başta olmak üzere -Hindistan da dâhil- gelişmekte olan
ülkelerde yaygın olarak kullanılmıştır. Bugün baktığımızda Türkiye’de de
kamu-özel iş birliği projeleri yani halk tabiriyle yap-işlet, yap-işlet-devret,
yap-işlet-kirala şeklinde tabir edilen projeler… Yaklaşık 243 projeden
bahsediyoruz ve bu 243 projenin 62,8 milyar dolarlık bir yatırım tutarı var
yani bunları, bu projeleri kamu kendi üstlenmiş olsa yaklaşık 63 milyar
dolarlık bir yatırım yapması gerekiyor. Peki, bu projelerin getirisi ne?
Getirisi 139 milyar dolar yani 63 milyar dolar yatırım yaptığınızda 139 milyar
dolarlık bir getiriniz söz konusu. 
Peki,
projeler hangi alanlarda? Özellikle tabii ki yeni ihtiyaç duyulan alanlarda.
Enerjide 92 projemiz var, kara yolunda 42, limanlarda 23, hastanede 20,
havalimanında 19; diğer projelerle birlikte toplam 243 projeyi konuşuyoruz.
Esasında 2023 hedefleri doğrultusunda konuşulan projelere bakarsak da 325
milyar dolarlık bir portföyü konuşuyoruz. Bu 325 milyar dolar önemli bir rakam
Türkiye için. Nasıl vurgulayalım? Mesela 2019 yılı bütçesinin 2 katı. Bugün
itibarıyla 243 milyar dolarlık projelerin geliri 139 milyar, proje geliri.
Bunlar da 2019 bütçesinin yaklaşık yüzde 80’ine, 90’ına eşit bir değer. 
Esas
olarak baktığımızda, sistemin kullanılmasında bir sıkıntı yok, sistemin
varlığında da bir sıkıntı yok ama özellikle Türkiye’de sistemin işleyişinde
sıkıntı söz konusu oluyor. Ne gibi mesela? Mesela bu sistemin kamu-özel iş
birliği projelerinde temel olarak bir 5 asıl, bir de 5 yedek şirket var. Bunlar
asla değişmiyor, bu şirketlerde ana aktörler ve yardımcı aktörler olmak üzere
10’lu bir grup var. Hatta bunların ilk 5’i dünyada kamudan en çok ihale alan 5
firma olarak da geçiyor büyük projelere. 
Peki,
bir başka şekli sistemin, bu kamu-özel iş birliği projelerinin, önemli projelerin
sözleşmeleri ortada yok. Geçen bütçe görüşmelerinde de hep beraber burada şahit
olduk, Parlamentodaki bütün milletvekili arkadaşlarımız Sağlık Bakanından şehir
hastaneleriyle ilgili sözleşmenin gösterilmesini talep ettiler, Sayın Sağlık
Bakanı bunu bir türlü yapamadı yani yok. Dolayısıyla şeffaf yürütülmeyen bir
süreç var. Şeffaf yürütülmeyen sürecin ahlaki ve hukuki tarafı bir yana -ona
yine hukuki olarak ve ahlaki olarak eleştirel bir yaklaşımda bulunulur- ama
ekonomik olarak şöyle bakmak lazım: Piyasa ekonomisinin dışında gidiyor işler
yani siz kamu olarak bir alan açıyorsunuz, bir ihale yapıyorsunuz ve bu ihaleye
eşit şartlarda girme imkânı yok ve çok büyük projeleri konuşuyoruz. 
Şöyle
bir şey de var: Esasen bu firmalar normal bir müteahhitlik firması değil, bu
işler bir müteahhitlik işi değil. 
(Mikrofon
otomatik cihaz tarafından kapatıldı) 
İSMAİL
TATLIOĞLU (Devamla) – Bir dakika… 
BAŞKAN
– Devam edin. 
İSMAİL
TATLIOĞLU (Devamla) – Yani daha önce, diyelim ki 15 Temmuz Şehitler Köprüsü’nü
1974’te konuştuğumuzda, bir firmaya veya bir firmaya veya bir gruba bu ihale
ediliyordu, firmada sadece müteahhitlik birikimi aranıyordu, bir hizmet
birikimi ama bu projelerde bu aranmıyor esas olarak, daha fazla sermaye
birikimi ve de proje yönetimi aranıyor. Ama baktığımızda bu 10 firmanın 8,5
tanesi diyelim bunlardan yoksundu zamanında, bunların çoğu bilinmeyendi. Bu
projeler sayesinde bilindi ve şeffaf yürütülmüyor. O zaman, bunu, Parlamentonun
bir masanın üzerine koyup çalışması ve üzerinde konuşması gerekiyor. Biz bugün
konuşmazsak yarın savcılar konuşmak durumunda kalır. O nedenle bizim bu
önerimizi hepinizin takdirlerine sunuyorum.
Saygılar
sunarım. (İYİ PARTİ ve CHP sıralarından alkışlar)
BAŞKAN
– Öneri üzerine söz isteyen, Halkların Demokratik Partisi Grubu adına Mersin
Milletvekilimiz Sayın Rıdvan Turan. (HDP sıralarından alkışlar)
Süreniz
üç dakika Sayın Turan.
HDP
GRUBU ADINA RIDVAN TURAN (Mersin) – Sayın Başkan, değerli vekiller; hepinizi
saygıyla selamlıyorum.
Kamu-özel
iş birliği projeleri esasen 1980’lerin hemen sonrasında dünyada gündem olmaya
başladı. Çünkü İkinci Dünya Savaşı sonrasında ortaya çıkan Keynesyen iktisadın
artık tıkandığını düşünen kapitalist ideologlar bunun yerine bir alternatif
olarak neoliberal politikaları ikame ettiler. Neoliberal politikaların en
önemli başlıklarından hatta temellerinden bir tanesi de özelleştirmeydi.
Özelleştirme, esnekleştirme, kuralsızlaştırma gibi önemli konularda çalışma
hayatını yeniden düzenleyen, sermaye hareketlerini yeniden düzenleyen ve esas
olarak da devletin piyasaya müdahalesini gereksiz ve anlamsız görerek bütün
piyasa hareketini sermayenin kendi başına yapabileceğini öngören bir
tahayyüldü, tabii şu anda bu çökmüş durumda. İşte kamu-özel ortaklığının
esbabımucibesi tam da buraya dayanıyor. Dolayısıyla aslında bu, sermayeye
kaynak aktarmanın bir yöntemi olarak, neoliberalizmin öngörülerinden bir tanesi
olarak gündeme geldi yoksa sermaye de bu işi yapabilirdi, o sebeple bunların
ittifak içerisine girerek bir işi yapmaları biçiminde olmadı. IMF ve Dünya
Bankasının bizim gibi az gelişmiş ya da gelişmekte olan ülkelere dönük olarak
yazdığı reçete bu temel esasa dayalıydı. Yani kamu kaynaklarının sermayeye bir
şekilde devri ve sermayenin bu sayede yeni bir sermaye birikim rejimine
yönelmesiydi esas olan. O sebeple, eğitimden sağlığa kadar her şeyin paralı
hâle getirilmesi dünyada gündeme geldi; Türkiye’de, Arjantin’de, Brezilya’da ve
buna benzer ülkelerin tümünde. 
Şimdi,
bu derin bir mesele, ciddi bir ekonomi, politik geri planı var, zaman müsait
değil bunlara değinmek için. Ancak bunun bir boyutu olan kent hastanelerine,
şehir hastanelerine değineyim. 
Şimdi,
18 şehir hastanesinin sözleşme değeri 10,6 milyar dolardı arkadaşlar, yirmi beş
yılda 30,3 milyar dolar ödenmesi taahhüt ediliyordu. Bu, daha sonra kurulacak
olan şehir hastaneleri de dikkate alındığında, 2050 yılına kadar bütçeye 50
milyar dolar gibi devasa bir yük yüklemiş olacak ne yazık ki. Oysa, 18 şehir
hastanesi için 2018 yılında öngörülen 2,6 milyar liralık giderle memlekette 150
yataklı ve tam teşekküllü 64 hastanenin kamu eliyle yapılması mümkündü, hiç
kimseye de 5 kuruş borçlanmadan, hiç kimseye de minnet etmeden kamunun bunu
yapması mümkündü. Bu bir zorunluluk değil, bu ideolojik bir tercihti. AKP’nin
on yedi yıllık ve daha önce de…
(Mikrofon
otomatik cihaz tarafından kapatıldı)
BAŞKAN
– Devam edin. 
RIDVAN
TURAN (Devamla) – AKP öncesinde de IMF ve Dünya Bankasına dayanarak reçeteyi
oluşturmuş olan Kemal Derviş’ten bu zamana kadar bu bir ideolojik ve siyasi
tercihti, iktisadi bir tercihti, bunun sonucunda böyle bir noktaya geldik. Uzun
uzun okumayayım ama Sayıştay raporu diyor ki: “Şehir hastanelerinin yapım
sürecinde, ihale sürecinde, anlaşma çerçevesinde, ödeme formüllerinde kamu
zarara uğratılmıştır, sermayeye rant devşirilmiştir.” Sayıştayın 2018 yılında açıkça
raporu var yani Sayıştay yolsuzluğu bu anlamda belirlemiş durumda.
Size
ilginç bir şey söyleyeyim arkadaşlar, şunu bilmiyorduk: Gerçekten, Sağlık
Bakanlığıyla yapılan sözleşmenin içeriğinin ne olduğuna tam olarak vâkıf değildik.
Fakat Tabip Odası olarak açtığımız dava sonucunda bu kurumların, şehir
hastanesi yapacak o meşhur 5’linin, aynı zamanda, yıkılan kamu hastanelerinin
de onlara, o 5’liye bedelsiz…
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Turan, bitirelim.
RIDVAN
TURAN (Devamla) – Bitiriyorum, son cümlem. 
BAŞKAN
– Tamam. 
RIDVAN
TURAN (Devamla) – …bilabedel devriyle, orada AVM, vesair gibi iştiraklerde
bulunmaları bedelsiz olarak kayıt altına alınmış. Biz Tabip Odası olarak dava
açtığımız için bunu biliyoruz, kim bilir bilmediğimiz daha neler var
Dolayısıyla, bu konuda ciddi bir eksiklik var, ciddi bir yolsuzluk var; bunu
bütün halkımızın takdirine sunuyorum.
Teşekkür
ediyorum, saygılar sunuyorum. (HDP sıralarından alkışlar)
BAŞKAN
– Öneri üzerine söz isteyen, Cumhuriyet Halk Partisi Grubu adına Aydın
Milletvekilimiz Sayın Hüseyin Yıldız. 
Süreniz
üç dakika Sayın Yıldız. 
CHP
GRUBU ADINA HÜSEYİN YILDIZ (Aydın) – Sayın Başkan, değerli milletvekilleri;
hepinizi saygıyla selamlıyorum.
Değerli
arkadaşlar, Türkiye’de yapılan bu yap-işlet-devret modeli bence bir soygundur,
size 2-3 tane örnek vereceğim. 
Osman
Gazi Köprüsü yap-işlet modeliyle yapılmış bir köprüdür arkadaşlar. Şu an,
Hazineden yılda 210 milyon dolar para çıkıyor; kısa ve net, o firmaya 210
milyon dolar para ödüyorsunuz. Peki, bu ihale sistemi nasıl kuruldu? Bu ihale
olunca dediler ki o şirketlere: “Öz sermayenizi kendiniz bulacaksınız.” İhale
yapıldı, 5’li firma ihaleye girdi. Sonra bu 5’li firma bir dilekçe verdi, dedi
ki: “Şu an bankalar bize kredi vermiyor, Hazine kefil olsun.” Hazine de kefil
oldu, krediyi çektiler. 2-3 milyar dolara mal olacak şekilde ihale edildi;
hâlbuki 1,5 milyar dolara o köprü yapılabilirdi. Ne oldu? Tam yirmi iki yıl
boyunca, yirmi iki yıl boyunca her yıl 210 milyon dolar o firmalara tıkır tıkır
Hazine -yani bu köylü, gariban, yoksul, memur- para ödeyecek. Yani 2 milyar 200
milyon liraya mal olan bu köprü o firmaya 4 milyar 600 milyon lira bir kâr
sağlıyor arkadaşlar. En vahim olan şey ne biliyor musunuz? Hani övünüyorsunuz
ya üçüncü havaalanı diye arkadaşlar, şuradan göstereyim: Şu, İstanbul Havaalanı
değil, Çin Pekin Havaalanı, yeni açılacak; bizim 2 katımız arkadaşlar, maliyeti
12 milyar dolar. Peki, üçüncü havaalanı kaç paraya mal oldu biliyor musunuz arkadaşlar?
35 milyar dolara mal oldu arkadaşlar, 35 milyar dolara. Yani bu aradaki fark,
23 milyar dolar nereye gitti? Ben sizi tenzih ediyorum sayın vekillerim, size
ulaşmaz o paralar, kime gittiği belli. Ben söylemiyorum, bunu eski Türk Hava
Yolları Yönetim Kurulu Başkanı Hamdi Topçu anlatıyor; Sayın Bakan, eski Meclis
Başkanımız, şu an Büyükşehir Belediye Başkanı adayı Binali Yıldırım’a
anlatıyor, diyor ki: “Efendim, Atatürk Havaalanı’na bir pist yapalım, bir tane
ek bina yapalım. Bu üçüncü havaalanına gerek yok.” 
İSMET
YILMAZ (Sivas) – Doğru değil, doğru değil.
HÜSEYİN
YILDIZ (Devamla) – “Gerek yok.” diyor. Bunu ben demiyorum ki, bürokratınız
diyor. Yazdığı kitabı okuyun Sayın Bakanım.
İSMET
YILMAZ (Sivas) – Doğru değil.
BAŞKAN
– Sayın Yılmaz, lütfen… Sayın Yılmaz, lütfen…
HÜSEYİN
YILDIZ (Devamla) – Sayın Bakanım, yazdığı kitabı alın, okuyun. Okudum, tek tek
cümlelerini okudum, diyor ki: “Uygun değil.” Ama o lobi var ya, Sayın Bakanım,
o lobi var ya, o lobi öyle bir lobi ki, diyorlar ki: “Bir pist 15 milyar dolara
mal olacak.” Sayın Yıldırım’a diyor ki: “15 milyar dolar vermenize gerek yok.
Ben 2 milyar dolara bu pisti yaparım. Türk Hava Yolları bunu, 13 milyar doları
kâr olarak cebine koyar.” Kendisi itiraf ediyor.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Yıldız.
HÜSEYİN
YILDIZ (Devamla) – Ama o 5’li çete lobisi var ya, öyle bir sarmış ki etrafı ve
şu an üçüncü havaalanı bana göre Türkiye'nin yüz karası oldu çünkü uçaklar
oraya inmiyor arkadaşlar. Yapılan 2 pist var, yanlış yapılmış, yanlış yapılmış.
Bunu ben söylemiyorum, oradaki işletmeciler söylüyor; işletmeciler söylüyor,
ben söylemiyorum.
BÜLENT
TURAN (Çanakkale) – Kılavuzunuz yanlış, kılavuzunuz. 
HÜSEYİN
YILDIZ (Devamla) – Şimdi, şunu düşünüyorum: Bir havaalanı daha yapıyorlar
arkadaşlar, Bayburt’a saygı duyuyorum. Şimdi, 80 bin nüfuslu bir yere 2 milyon
yolcu garantisini veriyorsunuz ya arkadaşlar, 80 bin nüfuslu yere 2 milyon
yolcu garantisi veriyorsunuz. Aydın’ın nüfusu 1 milyon 200 bin, oranın yerini
bir vatandaşımız havaalanı yapılması için hibe etmiş, orayı niye kiraya
verdiniz başka yerlere? Peki, niye orayı yapmıyorsunuz da 80 bin nüfuslu bir
yere 2 milyon yolcu garantisi vererek Bayburt havaalanının çalışmasını
yapıyorsunuz?
BÜLENT
TURAN (Çanakkale) – Diğer illerle beraber kullanacaklar.
HÜSEYİN
YILDIZ (Devamla) – Değerli arkadaşlar, bu parayı bizden sonra gelen
çocuklarımız, torunlarımız ödeyecek. Ben AKP’li milletvekillerini tenzih
ediyorum burada ama başkaldırmanız gerekiyor Başkan.
(Mikrofon
otomatik cihaz tarafından kapatıldı)
BAŞKAN
– Selamlayalım.
HÜSEYİN
YILDIZ (Devamla) – Bu çeteye başkaldırmanız lazım. Arkadaşlar, bu ülke bizim
ülkemiz.
Ben
size bir örnek daha vereyim, bir örnek daha vereyim. 
BAŞKAN
– Toparlayalım Sayın Yıldız, süreniz bitiyor.
HÜSEYİN
YILDIZ (Devamla) – Değerli arkadaşlar, bu üçüncü havaalanı var ya, size
2017’den 2019’a kadar yıllık 1 milyar 350 milyon euro kira vermeleri gerekirdi.
Şimdi size soruyorum: 2019’a geldik, acaba kira aldınız mı? Hayır. 2020’de
sadece 350 milyon euro kira alacaksınız. Peki, 3,5 milyar euro kira bedelini
nasıl sildiniz? EYT’ye geldiğinde para yok diyorsunuz ama 5’li çeteye geldiği
zaman 3,5 milyar euroluk kira bedeline çizgi çektiniz değerli arkadaşlar; çizgi
çektiniz, çizgi.
BÜLENT
TURAN (Çanakkale) – Öyle değil.
HÜSEYİN
YILDIZ (Devamla) – Ben size şunu söylüyorum: Elinizi vicdanınıza koyacaksınız,
bu halkın parasını 5’li çeteden keseceksiniz arkadaşlar, başka çaresi yok.
Hepinizi
saygıyla selamlıyorum. (CHP sıralarından alkışlar) 
BAŞKAN
– Öneri üzerinde söz isteyen, Adalet ve Kalkınma Partisi Grubu adına Gaziantep
Milletvekilimiz Sayın Mehmet Sait Kirazoğlu. (AK PARTİ sıralarından alkışlar) 
Süreniz
üç dakika Sayın Kirazoğlu.
AK
PARTİ GRUBU ADINA MEHMET SAİT KİRAZOĞLU (Gaziantep) – Sayın Başkan, kıymetli
milletvekilleri; İYİ PARTİ Grubunun kamu-özel iş birliği modeli üzerindeki
Meclis araştırması önergesinin görüşülmesine ilişkin grup önerisi üzerinde AK
PARTİ Grubu adına söz almış bulunuyorum. Bu vesileyle yüce Meclisi ve aziz
milletimizi saygıyla selamlıyorum. 
Bilindiği
üzere kamu-özel iş birliği modeli, çeşitli kamu altyapı yatırımlarının
yapılmasını ve uzun dönemli bakım, işletme ve yapım hizmetlerinin sağlanmasını
amaçlamakta ve bu amaçla da devlet ve özel sektör arasında yatırım, risk,
sorumluluk ve kazancın paylaşılmasını ifade etmektedir. Kamu idaresi, bu
sözleşmelerle, kamu yararı, sunulan kamu hizmetlerinin kalitesi, fiyat
politikası ve yapılan işlerin hedeflere uygunluğunun denetlenmesi sorumluluğunu
üstlenmektedir. Yani devletin burada denetleme ve kontrol görevi her zaman ve
her şartta devam etmektedir. 
Ülkemizde
yap-işlet, yap-işlet-devret, yap-kirala-devret, işletme hakkı devri metotları
benimsenmektedir ve bu modellerle kara yolu, havaalanı, liman, yat limanı,
turizm tesisi, gümrük tesisi gibi birçok yatırım gerçekleştirilmektedir. Burada
temel amaç, bu kamu-özel iş birliği modeliyle, ödenen paraya karşılık kaliteli
ve sürdürülebilir hizmetler sunulması, yüksek maliyet gerektiren kamu
hizmetinin etkin ve ucuz temini ile modelin kamu finansmanı açısından yeni bir
imkân oluşturmasının sağlanması, her ortağın kendi uzmanlığına en uygun olan
faaliyetlere odaklanması, aynı zamanda hizmet teminindeki risklerin özel sektör
tarafından da üstlenilmesi, kamu hizmetlerinin kalite ve miktar açısından hızlı
ve etkin yürütülmesi ve aynı zamanda bilgi, deneyim ve teknolojiye ulaşımda
kolaylık sağlanması amaçlanmaktadır. 
Bu
model dünya ülkelerinin birçoğunda da başvurulan bir model olup 1984 yılında
çıkarılan 3096 sayılı Kanun’la birlikte ülkemizde de yasal altyapıya
kavuşmuştur ve uygulanmaktadır.
Şimdi,
araştırma önergesinin gerekçesinde, 2019 Yılı Cumhurbaşkanlığı Programı’nda yer
alan bilgilerden hareketle, 76 milyar ABD doları tutarında işletme hakkı devri
modeliyle yürütülen kamu-özel iş birliği projeleri olduğu belirtilerek kamunun
bu düzeyde bir gelirden vazgeçmiş olduğu ifade edilmektedir. Burada bir yanılgı
var; hâlbuki bu tutar, projelerin işletme haklarının özel sektöre devredilmesi
karşılığında kamuya ödenecek tutardır yani kamu açısından bir geliri ifade
etmektedir.
Yine,
Türkiye’de yapılan bu kamu-özel iş birliği projelerinde rekabetçi ihaleler
yapılmakta, yerli ve yabancı birçok teklif alınmakta ve son aşamasına kadar
teklifler değerlendirmeye tabi tutulmaktadır. 
HAYDAR
AKAR (Kocaeli) – Son aşamada 5’liye veriyoruz diyorsun yani. 
(Mikrofon
otomatik cihaz tarafından kapatıldı) 
BAŞKAN
– Devam edelim Sayın Kirazoğlu, toparlayalım. 
MEHMET
SAİT KİRAZOĞLU (Devamla) – Kamu-özel iş birliği yöntemiyle yaptırılan bu kamu
yatırımlarının kamu tarafından yapılması hâlinde de çok büyük yatırım
maliyetlerine katlanılacağı açıktır. Bu, bir model olarak tercih edilmekte ve
bu modelin 1986 yılından beri Türkiye’deki uygulamalarından milletimizin,
ülkemizin hem altyapısını iyileştirdiği hem refahına katkı sunulduğu açıkça
bilinmektedir. 
Yine
şunu ifade etmek gerekiyor ki Cumhurbaşkanlığı Strateji ve Bütçe Başkanlığının
her yıl yayınladığı ve bu yıl mayıs ayında yayınlanmış olan Kamu-Özel İşbirliği
Raporu’nda da bu konuyla ilgili bütün bilgiler şeffaf bir şekilde kamuoyuyla
paylaşılmaktadır.
HAYDAR
AKAR (Kocaeli) – Sözleşmeler var mı, sözleşmeler? 
MEHMET
SAİT KİRAZOĞLU (Devamla) – Ve yine kamu-özel iş birliği projeleri uluslararası
muhasebe standartlarına uygun olarak muhasebeleştirilmekte ve her yıl ilgili
bütçe kanunlarında, ilgili maddelerde garanti tutarlarına ilişkin rakamlar yer
almaktadır. 
(Mikrofon
otomatik cihaz tarafından kapatıldı) 
BAŞKAN
– Toparlayın Sayın Kirazoğlu. 
MEHMET
SAİT KİRAZOĞLU (Devamla) – Son olarak şunu söylemek istiyorum ki Türkiye’nin
kısa vadede sağlıkta, eğitimde, altyapıda, ulaştırmada çok daha fazla yatırım
yapmasına ihtiyaç bulunmakta ve 2023’e dönük, 2051’e dönük hedefleri
çerçevesinde de milletimizin refahını artırmak, ülkemizin büyüme altyapısını
oluşturmak için bu yatırımların yapılması gerekmektedir. Burada geleneksel
bütçe kaynakları dışında kamu-özel iş birliği projelerinin de bu finansman
yöntemini devreye sokarak yatırımları hızlandırma yolunda katkı sağlayacağı
açıktır. 
Ben
sözü daha fazla uzatmadan yüce Meclisi saygıyla selamlıyorum. İyi günler
diliyorum. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
(Uğultular)
Değerli
milletvekilleri, salonda bir uğultu var, onu keselim lütfen. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, 26/4/2019 tarihinde Ankara
Milletvekili Filiz Kerestecioğlu Demir ve 20 milletvekilinin, Giresun’un
Eynesil ilçesinde hayatını kaybeden Rabia Naz başta olmak üzere çocuk
ölümlerinde etkili ve yeterli soruşturma yapılması için alınacak önlemlerin
belirlenmesi amacıyla verilmiş olan (10/1108) esas numaralı Meclis Araştırması
Önergesinin ön görüşmelerinin, Genel Kurulun 13 Haziran 2019 Perşembe günkü
birleşiminde yapılmasına ilişkin önerisi
13/6/2019
Türkiye Büyük Millet Meclisi Başkanlığına
Danışma
Kurulu 13/6/2019 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Fatma
Kurtulan
 Mersin
 Grup
Başkan Vekili 
Öneri:

26
Nisan 2019 tarihinde Ankara Milletvekili Sayın Filiz Kerestecioğlu ve
arkadaşları tarafından Türkiye'de Rabia Naz olayı ve çocuk ölümleri başta olmak
üzere şüpheli ölümlerde soruşturma aşamasındaki usulsüzlüklere karşı alınması
gereken önlemlerin belirlenmesi amacıyla Türkiye Büyük Millet Meclisine
verilmiş olan (2151) sıra numaralı Meclis araştırması önergesinin diğer
önergelerin önüne alınarak görüşmelerinin 13/6/2019 Perşembe günkü birleşimde
yapılması önerilmiştir. 
BAŞKAN
– Önerinin gerekçesini açıklamak üzere, öneri sahibi Halkların Demokratik
Partisi Grubu adına Adana Milletvekilimiz Sayın Tulay Hatımoğulları Oruç. (HDP
sıralarından alkışlar)
Sayın
Oruç, süreniz beş dakika. 
HDP
GRUBU ADINA TULAY HATIMOĞULLARI ORUÇ (Adana) - Sayın Başkan, değerli
milletvekilleri; Türkiye kamuoyu Rabia Naz olayını yakinen takip ediyor,
herkesin vâkıf olduğu bir konu ve bu Meclis çatısı altında bulunan bütün
partilerin ilgilendiği bir konu. (Uğultular)
BAŞKAN
– Bir dakika Sayın Oruç. 
Değerli
arkadaşlarım, bir değerli konuşmacı konuşuyor, lütfen aramızda konuşmayalım,
bir uğultu var. 
TULAY
HATIMOĞULLARI ORUÇ (Devamla) – Bu konuyla ilgili birçok parti soru önergeleri
verdi. Biz bu meselenin detaylı bir biçimde araştırılması için Meclis
araştırması teklifimizi sunuyoruz. 
Değerli
arkadaşlar, bildiğiniz üzere, Giresun’un Eynesil ilçesinde 13 Nisan 2018
tarihinde evinin yakınlarında yaralı olarak bulunan Rabia Naz’ın ölümüyle
ilgili basına çeşitli haberler yansıdı. İlk etapta yansıyan biçimi ve ifade
edilen, bir trafik kazası sonucu yaralandığıydı; fakat daha sonra, yüksek bir
yerden düştüğü ve en nihayetinde Adli Tıp Kurumunun bedensel travma geçirdiğine
dair bir rapor verdiği bütün kamuoyu tarafından biliniyor. Ancak bu konuyla
ilgili esaslı bir araştırmanın yapılmasının engellendiği ortadadır. Çünkü
Eynesil Belediye Başkanının yeğenleri aileye ciddi biçimde tehditler savurmuş,
kuvvetle muhtemel yargıya ciddi anlamda müdahalelerde bulunulmuş, savcı henüz
araştırma sırasında araştırmayı, ortamı terk ederek oradan ayrılmış ve birçok
delilin karartıldığına dair bilgiler yansımıştır. Bu durumda bizler, eşit bir
biçimde çocuk katliamlarının araştırılmamasını, siyasilerin ya da Mecliste
çoğunluğu olan partinin yakınlarının ya da belediye başkanlarının bu şekilde bu
sürece müdahale etmesini asla ve asla doğru bulmuyoruz. Elimizi vicdanımıza
koymalıyız ve Türkiye’de yaşanan bu çocuk ölümlerinin -özellikle Rabia Naz
şahsında- araştırılması gerektiği, önlemler alınması gerektiği, sembolik değil
esasa dair, gerçekten önlemek üzere samimi bir biçimde müdahalelerin olması
gerektiği kanaatindeyiz.
Bakın,
kadın cinayetinde yitirdiğimiz Şule Çet’in, Münevver Karabulut’un katillerinin
ailelerinin nüfuzlu olmasından kaynaklı, bu konuyla ilgili araştırmalar
yapılmadı. Hatta Cem Garipoğlu’nun Münevver Karabulut’u paramparça ettiği
cinayeti hatırlayacaksınız, yüz doksan yedi gün sonra ancak teslim edildi ve yargı
önüne çıktı. 
Elbette
çocuklarla ilgili yaşanılan ihmaller sadece bununla sınırlı değildir. Bakın,
Adana Aladağ’da 11 çocuk yurt yangınında yaşamını kaybetti ama şu anda herkes
tutuksuz. Sanki Aladağ yangınından hiç kimse sorumlu değilmiş gibi herkes serbest
bırakıldı ve tutuksuz yargılama devam ediyor. İzmir Dikili’de bir yurtta 9
erkek öğrenci cinsel istismara maruz kalıyor ama bu konuyla ilgili doğru düzgün
hiçbir araştırma yapılmıyor. 
Yine
aynı şekilde, Temmuz 2017 itibarıyla 0-6 yaş grubunda 668 çocuk cezaevinde ama
bu Meclis ve bu konuya duyarlılık göstermesi gereken siyasiler bu konulara
kulağını tıkamış durumda. 
Bizler
şunu ifade etmek istiyoruz: Küçük bedenleri toprak altında olan çocuklar niye
şiddet gördüklerini, gördükleri şiddetin anlamını, tacizi ve tecavüzü
anlamlandıramadan toprağın altına girdiler. Kiminin yaşı 1, kiminin 3, kiminin
7 ve o yaşta kalakaldılar. Sevgili Nazım Hikmet Hiroşima’da atom bombasından
kâğıt gibi yanan çocuklar için yazdığı şiirde demişti ki: 
“Çalıyorum
kapınızı,
Teyze,
amca, bir imza ver.
Çocuklar
öldürülmesin,
Şeker
de yiyebilsinler.” 
O
toprak altındaki çocuklar ve şu anda ismini zikredemediğimiz, ismini
sayamayacağımız birçok çocuk buradaki vekillere “Vekil teyze, vekil amca” diye
sesleniyor, “Bizler şeker de yemek istiyoruz, oyun da oynamak istiyoruz;
gemiciklerle olmasa da bizler lolipoplarla oynamak istiyoruz, balonlarla
oynamak istiyoruz.” diyorlar. 
Ben
Meclisin bu konuda hep birlikte, hiçbir parti ayrımı gözetmeksizin gerekli
duyarlılığı göstermesini ümit ediyorum. Teşekkür ediyorum. (HDP ve CHP
sıralarından alkışlar) 
BAŞKAN
– Öneri üzerinde söz isteyen, İYİ PARTİ Grubu adına İstanbul Milletvekilimiz
Sayın Hayrettin Nuhoğlu.
Buyurun.
(İYİ PARTİ sıralarından alkışlar) 
Süreniz
üç dakika Sayın Nuhoğlu.
İYİ
PARTİ GRUBU ADINA HAYRETTİN NUHOĞLU (İstanbul) – Sayın Başkan, değerli
milletvekilleri; Rabia Naz ve çocuk ölümleri hakkında verilmiş olan önerge
üzerinde söz aldım. Öncelikle selamlarımı sunuyorum.
Uzun
süredir yakından ilgilendiğim Rabia Naz’la ilgili detaylı incelemeler yaparak
mayıs ayı başında bu kürsüden yaptığım konuşmada olayın açıklığa kavuşması için
9 tane soru sormuştum. O soruların cevaplarını ararken soruşturma dosyasına,
kamuoyu ve sosyal medyadaki bilgi kirliliğinin önlenmesi, soruşturmanın daha
sağlıklı yürütülmesi gerekçeleriyle mahkeme tarafından erişim yasağı getirildi.
Hem “intihar” diyeceksiniz hem de erişim yasağı getireceksiniz. Bu, makul bir
davranış değildir. Rabia Naz’ın intihar etmediği, bir trafik kazasında
yaralandıktan sonra evinin önüne bırakıldığı iddiasının çok daha ağırlık
kazanması ve daha ağır basmasına rağmen, bir siyasetçinin adının karışması
dolayısıyla ben de temkinli davranarak o siyasetçinin adını vermemiştim. Adı
geçen siyasetçinin yargıya başvurarak soruşturmanın her yönüyle araştırılmasını
istemesini, ayrıca bu konuda Meclis araştırması önergesi verileceğinin parti
yetkilileri tarafından açıklanmasını da olumlu bulmuştuk. Ancak, şu ana kadar
yargı soruşturmasında da araştırma önergesinde de bir gelişme olduğunu göremedik.

Biz
Rabia Naz olayının peşini elbette bırakmayacağız. Diğer taraftan, bu olayla
ilgili adı geçen siyasetçi İstanbul seçimleriyle ilgili haddini aşan iftira,
tahrik ve hezeyanlarda bulunmuştur. Bu vesileyle bu konuya kısaca değinmek
istiyorum.
Ekrem
İmamoğlu’nun Trabzonlu olmasından yola çıkarak “Pontus” benzetmesi yapmasını,
İstiklal Savaşı kahramanlarından Topal Osman Ağa’yı seçimlere alet etmesini ve
Giresunlular adına konuşmasını şiddetle ve nefretle kınıyorum. Ne demek
istiyor? Şu sözlere bakar mısınız: “Topal Osman Ağa’nın Kurtuluş Savaşı
Dönemi’nde Pontuslulara karşı, bu bölgeyi Pontuslulaştırmak isteyenlere karşı
verdiği mücadelenin bir benzerinin şu anda yine biz torunları tarafından
verilmesiyle karşı karşıyayız. Öyle anlaşılıyor ki bu projeyi yürütmek üzere
seçilenlerden biri de CHP’nin İstanbul Büyükşehir Belediye Başkan adayı Ekrem
Bey’dir.” Ve devam ediyor. 
Değerli
milletvekilleri, ayıptır, ayıp; gerçekten çok ayıptır. Ne demek istiyorsun sen?
Üstelik devletin önemli makamlarında görev aldın, uzun zaman milletvekilliği
yaptın…
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Nuhoğlu.
HAYRETTİN
NUHOĞLU (Devamla) – …bakanlıklar yaptın ama ne yazık ki devlet adamı olamadın,
devleti tanıyamadın. Kaldı ki Topal Osman Ağa’yı da tanımamışsın. İstanbul’daki
Giresunluları etkilemek için Osman Ağa’yı ağzına aldın ama hatırlatmak
istiyorum ki Topal Osman Ağa, Damat Ferit’in, Şeyhülislam Dürrizade
Abdullah’ın, Şeyhülislam Mustafa Sabrilerin yanında değil, Kuvayımilliye’nin yanında
yer alarak Mustafa Kemal Paşa’yla beraber savaşmış bir kahramandır. (İYİ PARTİ
sıralarından alkışlar)
Adı
geçen o siyasetçiye tavsiye ediyorum -adını gene vermiyorum- akıllı olmasını,
Rabia Naz olayından da leke almadan çıkmayı başarmasını diliyorum. (İYİ PARTİ
sıralarından alkışlar) 
BAŞKAN
– Öneri üzerinde söz isteyen, Cumhuriyet Halk Partisi Grubu adına Adana
Milletvekilimiz Sayın Müzeyyen Şevkin. (CHP sıralarından alkışlar) 
Süreniz
üç dakika Sayın Şevkin. 
CHP
GRUBU ADINA MÜZEYYEN ŞEVKİN (Adana) – Sayın Başkan, değerli milletvekilleri;
bugün, gene içimizi yakan bir olayla ilgili söz almış bulunmaktayım. Giresun’un
Eynesil ilçesinde, Nisan 2018’de, evinin önünde yaralı olarak bulunan ve
kaldırıldığı hastanede hayatını kaybeden 11 yaşındaki Rabia Naz yavrumuzun
şüpheli ölümüyle ilgili, aradan geçen on dört aya rağmen hâlen
aydınlatılamaması üzerine söz almış bulunuyorum.
Evet,
bu ayıp hepimizin değerli milletvekilleri, bu ayıp bu Meclisin bununla ilgili
araştırma komisyonu oluşturmamasıyla ilgilidir diye düşünüyorum. Çünkü biz
çocuklarımızı bu ülkenin geleceği için yaşatmak zorundayız ve bu karanlık
ölümleri de aydınlatmakla yükümlü olduğumuzu düşünüyorum. 
Evet,
büyük bir mücadele veren baba Şaban Vatan’ın gözaltına alınması yetmezmiş gibi,
neredeyse bir akıl hastası muamelesi görmesi gerçekten kabul edilebilir bir
durum değildir. Evladını kaybetmiş bir babaya bu muameleleri vicdanı olan
hiçbir bireyin kabul etmesi düşünülemez. 
Değerli
milletvekilleri, iki hafta önce Genel Başkanımız Sayın Kemal Kılıçdaroğlu’nu
ziyaret eden babanın anlattıkları insan olarak herkesin nutkunun tutulmasına ve
gözlerini dolduran -ne yazık ki- sahnelere neden oldu. Eldeki veriler
gösteriyor ki bu olay bir intihar değil, bir cinayettir. Çocuğun intihar
etmediği, bir trafik kazasında yaralandıktan sonra evinin önüne getirilerek
intihar süsü verildiği ve… Bir savcı veya bilirkişi değiliz ama olayı aydınlığa
çıkaracak olan Türk yargısına da buradan güvenmek istiyoruz.
Değerli
milletvekilleri, bu çocuklar hepimizin. Zonguldak Ereğli’de kaybolduktan sonra
cansız bedenleri bulunan Eylül ve Leyla çocuklarımızdan, yine Ankara Polatlı’da
ölen, Eylül’den, Yüreğir’de 3, 7 ve 9 yaşlarında öldürülen 3 çocuğumuzdan, yine
Simav’da kafası taşla ezilerek öldürülen çocuklarımızdan hepimiz sorumluyuz ve
bu vicdani yükümlülüğü taşıyoruz diye düşünüyorum. Bu çocuk istismarlarını ve
ölümlerini önlemek Meclisin elindedir. 
Evet,
olayın üzerinin örtülmesi, yargı mensuplarına siyasi baskı yapıldığı bilinen
gerçekler. Bizim amacımız birilerini burada suçlamak değil, bir babanın adalet
mücadelesinin takipçisi olmaktır. Olayı derinlemesine araştırıp şüpheli ve
karanlıkta hiçbir nokta kalmadan olayın aydınlatılması gerekmektedir. 
Cinayetin
aydınlatılmaması için siyasi baskı yapılıp hatırlı kişilerin araya girdiği
doğru mudur? Olay yeri inceleme polislerine, hastane ve doktorlarına, adli tıp
kurumlarına ve savcılığa baskı yapılmış mıdır? 
(Mikrofon
otomatik cihaz tarafından kapatıldı)
MÜZEYYEN
ŞEVKİN (Devamla) – Hemen bitiriyorum efendim.
BAŞKAN
– Tamamlayın Sayın Şevkin.
MÜZEYYEN
ŞEVKİN (Devamla) – Adı geçen siyah Doblo’nun olayda rolü var mıdır? Olay günü
oto yıkamacısında neler olmuştur? Çocuğun üzerinde bulunan talaşların yer
aldığı metruk bina neden yıkılmıştır? Savcılığın bu binayla ilgili kararı var mıdır?
Trafik kazasını yaptığı iddia edilen kişi ya da kişilerin o günkü belediye
başkanının yakınları olduğuna ilişkin baba Şaban Vatan suç duyurusunda
bulunduğu hâlde haklarında soruşturma açılmadığı doğru mudur? Şaban Vatan, adı
geçen Bakanın korumaları tarafından taciz edildiğini iddia etmektedir. Bu durum
araştırılmış mıdır? 
Mademki
AK PARTİ Grubu olarak Sayın Nurettin Canikli de bu olayın araştırılması için
önerge verdi, gelin, hep beraber, hiç bekletmeden bu araştırma önergesini bir
an önce hayata geçirelim ve bu çocuk cinayetlerine, tacizlerine son verelim
diyorum.
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Öneri üzerinde söz isteyen, Adalet ve Kalkınma Partisi Grubu adına Giresun
Milletvekilimiz Sayın Sabri Öztürk. (AK PARTİ sıralarından alkışlar)
Süreniz
üç dakika Sayın Öztürk.
AK
PARTİ GRUBU ADINA SABRİ ÖZTÜRK (Giresun) - Sayın Başkan, değerli
milletvekilleri; sözlerime başlamadan önce hepinizi saygıyla selamlıyorum. 
HDP
Grubu tarafından Rabia Naz olayı ve şüpheli çocuk ölümleriyle ilgili bir Meclis
araştırması açılması için grup önerisi verilmiş, bunun üzerine grubum adına söz
almış bulunuyorum.
Öncelikle
seçim bölgem olan Giresun’un Eynesil ilçesinde 2018 yılında 12 Nisanda vefat
eden Rabia Naz yavrumuza Allah’tan rahmet diliyorum, ailesine başsağlığı
diliyorum. 
Benim
de tanıdığım bir çocuktu, yüreğimiz yanıyor. Gerçekten ölümünden bir yıl
öncesinde Eynesil ilçesini ziyaretim sırasında bir kırtasiyede bir öğrenci
grubuyla karşılaşmış, onlara âcizane kitap hediye etmiştim, fotoğraf
çektirmiştik. Vefatından sonra o fotoğraf gözümün önünden gitmiyor. Allah bu
acıyı hiç kimseye yaşatmasın.
Biz,
Rabia Naz’ın vefatından dolayı gerek babası Şaban Vatan’ın gerek ailesinin
gerek kamuoyunun, siyasetçilerin, yazarçizerin adalet arayışını, bu konunun en
detaylı şekilde aydınlatılması isteğini saygıyla karşılıyoruz. Bu konuda
yapılan bütün samimi açıklamalar, bütün öneriler için teşekkür ediyoruz. Ancak
bir çocuğumuzun elim vefatından dolayı, bu intihar mıdır ya da bir trafik kazası
mıdır, bunun ne olduğunu şu ana kadar yargı henüz aydınlatmış değil ama bunun
aydınlatılmasını en çok biz istiyoruz. Şayet burada bir trafik kazası varsa,
burada sorumlular varsa, kim olursa olsun, makamı, mevkisi ne olursa olsun, en
sonuna kadar gidilmesini, en etkili cezaların alınmasını biz Giresunlular,
Giresun milletvekilleri olarak bizler arzu ediyoruz. O yüzden hiç kimsenin
kuşkusu olmasın.
Adaletin
amacı mutlaka maddi gerçeği ortaya çıkarmaktır, hiçbir şüpheye yer vermeyecek
şekilde maddi gerçeği ortaya çıkarmaktır. Adalet bunu ararken gözü bağlıdır, ne
mağdurun sıfatına ne de hakkında iddia olan, olacak olanın sıfatına asla
bakmaz, bakamaz. Yargı da bir yandan bağımsızdır. Biz siyasi faaliyetlerimizi
yaparken yargının bağımsızlığına da saygı göstermek zorundayız. O açıdan, bu
dosyada şu anda gizlilik kararı var ve üzerinde de o kadar şayia yayılıyor ki
üzücü şeyler de var. İnanın çok şey söylemek istiyorum, vaktim sınırlı. 
Özetle,
bakın burada polislerle ilgili iddialarla ilgili İçişleri Bakanlığımız bir
müfettiş görevlendirdi ve soruşturma yapılıyor. Yine Adalet Bakanlığımız,
Hâkimler ve Savcılar Kurulu bu konuda müfettiş görevlendirdi, soruşturma
yapılıyor. Soruşturma da devam ettiği için üzerinde menfi ya da müspet herhangi
bir şey diyemiyoruz. Zaten Anayasa’mızın 138’inci maddesi ortada. 
(Mikrofon
otomatik cihaz tarafından kapatıldı)
BAŞKAN
– Tamamlayın.
SABRİ
ÖZTÜRK (Devamla) – Dolayısıyla, biz her ne kadar yargıya müdahale edemesek de
biz her ne kadar yargı bağımsız, tarafsız olarak bu görevini icra ederken…
Rabia Naz olayından hareketle, Rabia Naz olayı ve benzer şüpheli çocuk
ölümleriyle ilgili, bu olayların sebebi, neticesi, nedenleri, bunlar elbette
araştırılabilir. Nitekim, AK PARTİ Grubumuz adına, İstanbul Milletvekilimiz
Sayın Nurettin Canikli ve arkadaşları tarafından, bu konuyla ilgili, bu
önergeyle benzer olarak, bir Meclis araştırması komisyonu kurulması önergesi
verilmiştir. Biz zaten içerik olarak buna karşı değiliz. Fakat şu anda takdir
edersiniz ki bütün kamuoyunun beklediği bir Askerlik Kanunu görüşmesi var,
Meclisin çok yoğun bir gündemi var. Bir Giresun milletvekili olarak benim kadar
bunun bir an önce aydınlığa çıkmasını başka kimse isteyemez. 
O
açıdan, biz önergeye içerik olarak karşı değiliz, ancak dileğimiz, bütün Meclis
gruplarının, parti gruplarının bir araya gelerek ortaklaşa bunun yapılması ve
bizim önergemizin de uygun bir zaman dilimi içerisinde, Meclis takvimine göre
grubumuz tarafından gündeme getirileceğini buradan ifade etmek isterim.
Kamuoyunu
saygıyla selamlarım. (AK PARTİ sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir. 
Değerli
arkadaşlar, bugün biraz vaktimiz var. 60’a göre sisteme giren arkadaşlarımıza
mümkün olduğunca söz vermeye çalışacağım. Takdir sizindir. 
Buyurun
Sayın Koç. 
III.- AÇIKLAMALAR (Devam)
31.- Ağrı Milletvekili Abdullah Koç’un, Dicle
Vadisi’nin baraj suyu altında kalmasıyla hayvan ile bitki türlerinin besin ve
habitatlarının yok edilmesiyle çevresel yıkımın gerçekleşeceğine ilişkin
açıklaması
ABDULLAH
KOÇ (Ağrı) – Teşekkür ederim. 
Hasankeyf
bölgesinde endemik ve nesli tehlike altında olan türler bulunmaktadır. Dicle
Vadisi’nde Fırat Nehri’nin barajlarla doğal yapısını kaybetmesi sonucunda
birçok endemik tür yok olacaktır, Dicle Vadisi ve Ilısu Barajı alanında balık
türlerinin dışında bölgede yaşayan bitki ve hayvan türlerinin yaşam alanları
daralacak ya da tamamen yok olacaktır. 
Hasankeyf
çevresinde 266 endemik bitki türü olduğu, bunlardan 66 türün GAP’la sınırlı ve
129 türün Türkiye’de ender olduğu tespit edilmiştir. Dicle Vadisi’nin baraj
suyu altında kalmasından dolayı bazı hayvan ve bitki türlerinin besin ve
habitatlarının yok edilmesiyle birlikte kitlesel balık ölümleri, iklimde
yumuşama ve doğal yaşamda değişim gibi birçok ekolojik ve çevresel yıkım
gerçekleşecektir. Arkeolojik kazı araştırmalarının yeterli düzeyde
yapılamayacak olması nedeniyle tarihî bazı bilgiler karanlıkta kalacaktır. 
(Mikrofon
otomatik cihaz tarafından kapatıldı) 
BAŞKAN
– Sayın Enginyurt…
32.- Ordu Milletvekili Cemal Enginyurt’un, Ordu ilinde
2/B arazilerinin fiyat tespitinde yapılan hatanın giderilebilmesi için Tarım ve
Orman Bakanlığının çalışma yapmasını beklediklerine ilişkin açıklaması
CEMAL
ENGİNYURT (Ordu) – Sayın Başkan, çok teşekkür ediyorum. 
Ordu
ilinde 2/B arazilerinin fiyat tespitinde bize göre büyük bir hata yapılmıştır.
Sahilde dönümü 5 bin lira olan yer tespiti, dağ başındaki köylerde de 5 bin
lira olarak tespit edilmiştir. Arazinin değil, köyün tamamını satsan etmeyecek
paraya bir değer tespiti yapılmıştır. 
2/B
arazileriyle ilgili bu değer tespitini doğru bulmuyoruz, gözden geçirilmesi
gerektiğini düşünüyoruz. İnşallah Tarım Bakanlığımızın da bu konuda çalışma
yapmasını bekliyoruz. 
Teşekkür
ediyorum. 
BAŞKAN
– Sayın Hatımoğulları Oruç…
33.- Adana Milletvekili Tulay Hatımoğulları Oruç’un,
Giresun Milletvekili Sabri Öztürk’ün HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
TULAY
HATIMOĞULLARI ORUÇ (Adana) – AKP milletvekilinin biraz önce Rabia Naz’la ilgili
bizim sunduğumuz araştırma önergesiyle ilgili yaptığı konuşma üzerine bir iki
şey söylemek istiyorum. 
Evet,
biz AK PARTİ Genel Başkan Yardımcısı Nurettin Canikli’nin bu konuyla
ilgilendiğini ve önerge verdiğini biliyoruz. Şunu hatırlatmak istiyoruz: Bir
çocuk ölümü ortada varken veya çocukların ölümü ortada varken bir insan
yaşamından daha önemli hiçbir şey olamaz. Sonuç itibarıyla, bu Meclis çatısında
biz bir tek işle uğraşmıyoruz. Yani Askerlik Kanunu görüşülürken başka bütün
görüşmemiz gereken meseleleri askıya alıyoruz gibi bir yaklaşım bu Meclisin
işleyişine de aykırı bir yaklaşımdır, bunu kabul etmiyoruz. Bu konuyla ilgili
sergilemiş olduğu konuşmasında duyarlılığın devamı olarak bu önergenin kabul
edilmesi gerektiğini düşünüyoruz, düşünüyorduk ancak yine her zaman olduğu
gibi, HDP’den bu teklif geldiği için reddedildiğini düşünüyoruz. 
BAŞKAN
– Sayın Şevkin… 
34.- Adana Milletvekili Müzeyyen Şevkin’in, işsizliğin
Türkiye’nin kanayan yarası olduğuna ve memlekette genç beyinler işsizlikten
ülkeyi terk ederken devletin tüm olanaklarından sınırsız yararlanmış, misyonunu
tamamlamış iktidarın eskilerinin hangi teknik ve mesleki becerileriyle
atandıklarını öğrenmek istediğine ilişkin açıklaması
MÜZEYYEN
ŞEVKİN (Adana) – Sayın Başkan, Türkiye’nin kanayan yarası işsizlik. Gerçek
işsizlik rakamları 9 milyona yaklaştı. Sağlıkta, tarımda, mühendislikte,
öğretmenlikte atama yok, emeklilikte yaşa takılanlara hak teslimi yok.
Üniversite mezunlarımız işsiz, mülakatlarda yandaş torpili var. Kadın ve
çocuklara yönelik şiddet, taciz ve tecavüzün alabildiğince arttığı bir dönemi
yaşarken iş isteyen 2 üniversite mezunu kadına “Kocan çalışıyor ya.” cevabı
travmanın derinleşmesinden başka bir işe yaramıyor. Tüm bu olumsuzluklar
yaşanırken bir de bakıyoruz ki eskilere âdeta nur yağdırılıyor. İktidarın
eskileri devletin bankalarına yönetim kurulu üyesi ya da sarayda Yüksek
İstişare Kurulu üyeliklerine getiriliyor. Memlekette genç beyinler işsizlikten
kıvranır ve ülkeyi terk ederken iflas eden iş insanları, işsiz gençler intihar
ederken, kendini yakarken devletin tüm olanaklarından sınırsız yararlanmış ve
misyonlarını tamamlamış eskiler hangi liyakatle, hangi teknik ve mesleki
becerileriyle atanıyorlar, sormak istiyorum. 
BAŞKAN
– Diğer arkadaşlarımıza daha sonra söz vereceğim. 
Şimdi
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve oylarınıza sunacağım.
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Suriye’deki iç savaşın Hatay’a etkilerinin incelenerek
olumsuz etkilerin bertaraf edilmesini sağlayıcı çözüm yollarının belirlenmesi
amacıyla verilmiş olan (10/198) esas numaralı Meclis Araştırması Önergesinin ön
görüşmelerinin, Genel Kurulun 13 Haziran 2019 Perşembe günkü birleşiminde
yapılmasına ilişkin önerisi
13/6/2019
Türkiye Büyük Millet Meclisi Başkanlığına
Danışma
Kurulu 13/6/2019 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya

 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, Suriye'deki iç savaşın
Hatay'a etkilerinin incelenerek olumsuz etkilerinin bertaraf edilmesini
sağlayıcı çözüm yollarının belirlenmesi amacıyla verilmiş olan (10/198) esas
numaralı Meclis Araştırması Önergesi’nin görüşmesinin Genel Kurulun 13/6/2019
Perşembe günlü (bugün) birleşiminde yapılması önerilmiştir.
BAŞKAN
– Teşekkür ederim. 
Önerinin
gerekçesini açıklamak üzere, öneri sahibi, Cumhuriyet Halk Partisi Grubu adına
Hatay Milletvekilimiz Sayın Serkan Topal... (CHP sıralarından alkışlar) 
Süreniz
beş dakika Sayın Topal. 
CHP
GRUBU ADINA SERKAN TOPAL (Hatay) – Teşekkür ediyorum Sayın Başkan.
Değerli
milletvekilleri, hepinize saygılarımı sunuyorum. Bizi ekranları başında izleyen
bütün hemşehrilerime, bütün vatandaşlarıma selamlarımı, saygılarımı iletiyorum.

Evet,
Hatay medeniyetlerin beşiği, hoşgörünün kenti. Hatay’ın dili sevgidir değerli
arkadaşlar. Hatay’ın siyasi görüşü de barıştır, kardeşliktir, medeniyettir,
hoşgörüdür. Vatan sevdası, bayrak sevdasıyla içselleştirilen bir halktır Hatay.
Hepimiz çok iyi biliyoruz, aslında Hatay sadece Türkiye'nin değil, aynı zamanda
Avrupa’nın da Orta Doğu ve Afrika’ya açılan sosyal, siyasal bir kapısıdır. Aynı
zamanda Hatay Türkiye'nin küçük bir numunesidir, numune. Yani, Hatay
Türkiye'nin şah damarıdır. Eğer şah damarı kesilirse ya da bir şey olursa şah
damarına, maalesef, hepimiz çok iyi biliyoruz beyin felç olur, kalp durma
noktasına gelir. Dolayısıyla, Hatay Türkiye’nin en önemli kentidir değerli
arkadaşlar ve hepimiz çok iyi biliyoruz, 2011 yılında başlayan Suriye
savaşından en çok etkilenen illerin başında Hatay geliyor. 1 milyon 600 bin
nüfusuyla, 15 ilçesiyle, birlik ve beraberlik içerisinde kardeşçe yaşamayı içselleştirmiş,
dünyada nadide kentlerden bir tanesidir Hatay değerli arkadaşlar. Ama maalesef
2011’den bugüne kadar yaklaşık 450 bin Suriyeliyi içinde barındıran bir Hatay
ve maalesef o sorunları beraberinde yaşayan bir Hatay.
Şimdi,
bu sorunları bu kürsüde defalarca dile getirdim ama maalesef bakanlar Hatay’a
gidiyor, seçim döneminde konuşmalarını yapıyor… Hatta bir gün Cumhurbaşkanı
oraya gitti. Havaalanına inerken, selden dolayı orada bir gölet oluşmuştu,
maalesef o göleti baraj zannetmişti ve “Biz baraj yaptık.” dedi. Burada
milletvekili arkadaşlarımız var, soruyorum: Reyhanlı Barajı’na ne oldu?
Bitmedi. Karaçay Barajı hâlâ bitmedi ve ovanın sıkıntısı devam ediyor.
Az
sonra bütün ilçelerin sıkıntılarını dile getireceğim ama sürekli beka sorunu
diyoruz ya arkadaşlar, bakın, geçen IŞİD’le ilişkili bir teröristin
cenazesinde, yaklaşık 7-8 bin, 10 bin kişiyle orada, Reyhanlı’da provokatif bir
eylem yapıldı. Şimdi, benim Sayın Valimizin, Sayın Kaymakamımızın iyi
niyetinden hiçbir şüphem yok, hatta değerli milletvekili arkadaşlarımdan da
herhangi bir şüphem yok ancak ben şunu merak ediyorum: Eğer spontane bir
şekilde 7-8 bin kişi toplanıyorsa devletin hiç haberi olmadan, yarın olası
herhangi bir provokatif eylem yapılırsa bir beka sorunuyla karşı karşıya değil
miyiz değerli arkadaşlar? Dün MHP’li Mersin Milletvekili arkadaşımız ne güzel
getirdi Suriyelilerle ilgili olan sorunu, teşekkür ediyorum bununla ilgili.
Şimdi,
değerli arkadaşlar, bu sorunun ivedi bir şekilde masaya yatırılması gerekiyor
ve araştırma komisyonu kurulması gerekiyor. Bakın, AK PARTİ’li milletvekili
arkadaşlara sesleniyorum, özellikle Hatay milletvekili arkadaşlara
sesleniyorum: Bütün Hatay şu an bizi izliyor. Özellikle, bütün milletvekili
arkadaşlarımızı Hatay’a davet ediyorum, samimi bir şekilde davet ediyorum.
Gerçekten, gelin, birlikte görelim, oradaki sorunları birlikte çözelim.
Bakın,
sınır kapıları kapalı. Yayladağı Sınır Kapısı, hepimiz çok iyi biliyoruz, şu
anda tır filoları… Samandağ’ın, Kırıkhan’ın, Reyhanlı’nın, Defne’nin ve
Antakya’nın birçok iş adamı şu anda maalesef batacak durumda. Tırlar şu anda
maalesef garajlarda duruyor, sayın vekillerimiz de bunu çok iyi biliyor.
Bakın,
inanın, samimi bir şekilde söylüyorum: Hatay’da işsizlik yüzde 37. Eğer “Yüzde
37 değil.” diyorsa AK PARTİ’li milletvekili arkadaşlarım, sadece Serkan Topal’a
24 bin kişi müracaat etmiş, o 24 bin kişinin sadece 2 bininin isimlerini ben
size vereyim, bunları işe alalım. Bakın, ben 24 binin sadece yüzde 10’unu size
vereyim. Hatay’da işsizlik yüzde 37 çünkü kayıt dışı var orada. Suriyeli
vatandaşlarımızın maalesef şu anda Reyhanlı nüfusundan daha fazla olduğunu
söyleyebiliriz.
(Mikrofon
otomatik cihaz tarafından kapatıldı)
BAŞKAN
– Devam edin, tamamlayalım.
SERKAN
TOPAL (Devamla) – Sayın Başkanım, Hatay çok önemli, çok teşekkür ediyorum.
Bakın,
yine, maalesef pamuk desteği dönüm başına 650 kilogramdan 500 kilograma indi,
neden 500 kilograma indi arkadaşlar, hani ekonomi iyiydi? Ayrıca, ya, 500
kilograma veriliyor ama 500 kilogramın da sadece yüzde 70’i ödeniyor. Ovadaki
çiftçimiz perişan, mazotunu alamıyor.
Bakın,
arkadaşlar, dünyanın en güzel zeytini Altınözü’nde ama zeytin üreticisi zor
durumda, perişan olmuş.
Ayrıca,
Altınözü-Antakya yolu ne zaman bitecek? Yayladağı-Antakya duble yolu ne zaman
bitecek? Samandağ-Antakya duble yolu ne zaman bitecek? Eyvallah, Arsuz-Çevlik
yolunun ihalesi yapıldı, Allah razı olsun, teşekkür ediyorum. Bu kürsüde,
yapılan her hizmete teşekkür edeceğim ama yani onun dışında bir şey yok.
Arsuz’da hastane yok, 150 bin nüfuslu Defne’de hastane yok arkadaşlar. 
(Mikrofon
otomatik cihaz tarafından kapatıldı)
BAŞKAN
– Tamamlayalım.
SERKAN
TOPAL (Devamla) – Teşekkür ediyorum Sayın Başkanım. 
150
bin nüfuslu bir ilçede nasıl hastane olmaz arkadaşlar? 
Bakın,
Samandağ’da kıyı kenar çizgisi mağdurluğu hâlâ devam ediyor. “Bir komisyon
kuralım, bu mağduriyeti, gerçekten bu sorunları çözelim.” dedik ama iktidar
tarafından tık yok, ses yok. Nerede? Şimdi, bakanlar burada yok. Maalesef
bakanlar ile milletvekilleri arasında bir kopukluk var, bakanlar zaten buraya
gelmiyor, bakanlar milletvekilleriyle görüşmüyor, bakanlar maalesef hizmet de
üretemiyor. Bunu da ifade etmek istiyorum. 
Bakın,
İskenderun’da angus ticaretiyle ilgili dün de ifade etmiştim, bir kez daha
ifade ediyorum, İskenderunlu vatandaşlarımız perişan durumda. Orada, gerçekten
bu sorunun çözülmesi gerekiyor. AK PARTİ’li milletvekili arkadaşlarımızdan
buradan destek istiyorum. 
Erzin’de
narenciye üreticisi zor durumda. Liman projesine ne oldu, burada sormak
istiyorum. Yayladağı’nda çilek deposu lazım, devlet desteğiyle mutlaka
yapılması gerektiğini burada ifade ediyorum değerli arkadaşlar. 
Antakya,
güzelim Antakya, Antiochia diğer adı, hepimiz çok iyi biliyoruz…
(Mikrofon
otomatik cihaz tarafından kapatıldı) 
BAŞKAN
– Sayın Topal, güzel bir cümleyle tamamlayalım. 
SERKAN
TOPAL (Devamla) – Çok teşekkür ediyorum Sayın Başkanım. 
Payas’ta,
Belen’de, Hassa’da, Kırıkhan’da gerçekten işsizlik sorunu var, yoksulluk sorunu
var, ekonomik kriz var. Bunları burada ifade etmek istiyorum. Antakya, Hatay’ın
kalbi -gerçi 15 ilçesi Hatay’ın kalbi- Antakya’da Uzun Çarşı eskiden cıvıl
cıvıldı, hepimiz çok iyi biliyoruz ama inanın bugün itibarıyla esnafın yüzde
30’u kepenk kapattı arkadaşlar, kepenk kapattı. 
Az
sonra, değerli milletvekili arkadaşımız, AK PARTİ’li milletvekili arkadaşımız
gelecek bu kürsüde konuşma yapacak. Ben kendilerinden şunu bekliyorum
-kendilerini seviyorum- ben bunu da ifade ediyorum, ne Türkiye’de ne dünyada
hiçbir güç, hiçbir siyasi güç Hatay’daki birlik ve beraberliği bozamaz, oradaki
provokatif eylem ne olursa olsun bozamaz ama sizlerden çözüm bekliyoruz. Az
sonra buraya çıkacaksınız, konuşma yapacaksınız, Hatay halkı da bizler de
sizden şunu bekliyoruz: Gelin, bu komisyonu kuralım, Hatay’ın sorunlarını
birlikte çözelim. 
Teşekkür
ediyor, saygılarımı sunuyorum. (CHP sıralarından alkışlar) 
BAŞKAN
– Öneri üzerinde söz isteyen, İYİ PARTİ Grubu adına Mersin Milletvekilimiz
Sayın Behiç Çelik. 
Buyurun.
(İYİ PARTİ sıralarından alkışlar) 
Süreniz
üç dakika Sayın Çelik.
İYİ
PARTİ GRUBU ADINA BEHİÇ ÇELİK (Mersin) – Sayın Başkan, değerli milletvekilleri;
konuşmama başlamadan önce hepinizi saygıyla selamlıyorum. Cumhuriyet Halk
Partisi grup önerisi üzerine İYİ PARTİ adına söz almış bulunuyorum.
Hatay,
benden önceki hatibin ifade ettiği gibi, Türkiye'nin müstesna, çok özellikli
bir vilayetidir. 1939 yılında Türkiye Cumhuriyeti’ne katılmış olan Hatay,
binlerce yıllık tarihi olan ve Hristiyan dünyası için de çok önemi olan Saint
Pierre Kilisesi’ni bünyesinde sakladığı bir vilayetimizdir. Burada özellikle şunu
yüce heyetinize hatırlatmak isterim: Hatay için Mustafa Kemal Atatürk’ün “Otuz
dokuz asırlık Türk yurdu düşman eline bırakılamaz.” demesi, Hatay’ın ne kadar
önemli bir merkezde olduğunu da aslında gösteriyor.
Şimdi,
Hatay’ı geniş boyutlarıyla burada ele almak mümkün ama ben grup önerisinin
başlığına sadık kalarak, özellikle Suriye iç savaşından yani sekiz yıllık
Suriye iç savaşından Hatay’ın nasıl etkilendiğini burada birkaç cümleyle süreye
sadık kalarak ifade etmek istiyorum. 
Hatay,
doğal olarak en çok etkilenen vilayetimizdir, buranın demografik yapısına büyük
olumsuz etkisi olmuştur Suriye savaşının. Adrese Dayalı Nüfus Kayıt Sistemi, Göç
İdaresi Genel Müdürlüğünün verdiği rakamlar sadece 240 bin Suriyelinin Hatay
vilayetinde yaşadığını gösteriyor ama kayıt dışı olan, kaydedilemeyen
Suriyelilerin sayısını maalesef bilemiyoruz. Ama şöyle bir şey daha var:
Hatay’da yaşayan Suriyelilerin, diğer illerde yaşayan Suriyelilerden farklı
olarak Hatay insanıyla daha uyumlu yaşadığını da burada devlet yetkililerinden
öğrenmiş bulunuyoruz, bu olumlu bir durumdur.
Ayrıca,
Hatay’ın jeostratejik olarak konumu itibarıyla, Zeytin Dalı Harekâtı yani
Afrin’in ordumuz tarafından tamamen ele geçirilmesinden sonra, Hatay vilayeti
ve İskenderun Körfezi’nin de ebediyen, inşallah, güvence altında
tutulabildiğini de gösteriyor. 
Burada,
özellikle Suriye iç savaşından dolaylı etkilenen, Afrin nedeniyle de kendileri
olumsuz etkilenen Amanoslardaki… 
(Mikrofon
otomatik cihaz tarafından kapatıldı) 
BAŞKAN
– Devam edelim Sayın Çelik.
BEHİÇ
ÇELİK (Devamla) – Sağ olun Sayın Başkan. 
…PKK
unsurlarının 11-12 kişi düzeyine kadar indiği, bunların da yakın zamanda
bertaraf edilebileceği tahmin edilmektedir, bu da iyi bir gelişmedir. 
Dileğimiz
şudur: Hatay’daki Suriyelilerin peyderpey Suriye’ye göç ettirilmesi, oraya
yerleştirilmesi çok önemli çünkü bu sağlandığı takdirde, Hatay’dan giden her
Suriyelinin Türkiye'ye Suriye içerisinde mevzi kazandıracağını özellikle
vurgulamak istiyorum. Dolayısıyla, Hatay bizim çok önem verdiğimiz bir vilayet
olmalıdır, olmaktadır ve olacaktır. 
Dolayısıyla,
grup önerisini desteklediğimizi buradan ifade ediyor, yüce heyetinizi tekrar
saygılarımla selamlıyorum. (İYİ PARTİ sıralarından alkışlar)
BAŞKAN
– Öneri üzerinde söz isteyen Halkların Demokratik Partisi Grubu adına Muş
Milletvekilimiz Sayın Mensur Işık. (HDP sıralarından alkışlar)
Süreniz
üç dakika Sayın Işık. 
HDP
GRUBU ADINA MENSUR IŞIK (Muş) – Teşekkür ediyorum Sayın Başkan. 
Sizi
ve Genel Kurulu saygıyla selamlıyorum. CHP’nin vermiş olduğu araştırma önergesi
üzerine partim adına söz almış bulunmaktayım. Şu an bizi izlemekte olan
halklarımızı da saygıyla, sevgiyle selamlıyorum. 
Değerli
milletvekili arkadaşlar, Hatay gerçekten Türkiye’nin küçük bir örneği. Yani
Hatay Kürtler, Türkler, Araplar, Sünniler, Alevilerin birlikte yaşamış olduğu
ve bugüne kadar da genel anlamda huzur içerisinde yaşamını beraberce
sürdürdükleri küçük bir kent. Ama maalesef AKP’nin son yıllarda özellikle
Suriye’deki iç savaşa yönelik olarak göstermiş olduğu yanlış politika, yapmış olduğu
yanlış politika, özellikle… Aslında Suriye’deki yanlış politikanın temelini ben
şuradan halkların huzurunda şöyle ifade etmek istedim: Anti Kürt politikası
yani Kürt fobisini, Kürt sorununu hâlâ fobi olarak görmeye devam etmesi ve
Kürtlere karşı beslemiş olduğu, bir türlü işin içinden çıkamadığı anti Kürt
politikasından kaynaklı Suriye’de yanlış bir bataklığa batmıştır. O yanlış
bataklık bugün Türkiye’de maalesef, yaklaşık olarak, resmî rakamlara göre 4,5
milyon Suriye’den kaçıp Türkiye’ye gelen, yerleşen insanla dolmuştur. Şimdi
bunun en yoğun olarak etkilendiği kent de tabii ki Hatay ili olmaktadır. 
CHP’nin
önergesine bu yönüyle elbette katılıyoruz. Gerçekten de yanlış politika sonucu
olsa da netice itibarıyla ülkemize gelip sığınmak zorunda kalan, iç savaştan
kaçan halklara, ülke, siyasi iktidar, ayrımcı politika olmaksızın insan onuruna
yakışır bir yaşamı vermek zorundadır. Bu yönüyle özellikle basında da zaman
zaman Suriye’den kaçıp Hatay’a gelen ve öncelikle Türkiye’nin değişik illerine
gelip sığınmak zorunda kalan Suriyeli yurttaşlar -artık “Suriyeli vatandaşlar”
diyeceğim onlara- Suriyeli halklara da aynı şekilde, siyasi iktidar, gerekli
olan, dediğim gibi, insan onuruna yakışır bir yaşamı vermek zorundadır. Bu
yönüyle, dediğim gibi, siyasi iktidarın özellikle bu konuda Suriyelilerden
bahsederken diline, üslubuna çok dikkat etmesi gerekir. Zaman zaman basında da
şöyle durumlarla karşı karşıya kalmaktayız: Özellikle bazı sahil kentlerinde ve
bazı illerde devlet idaresinde çalışan bir kısım belediye ve aynı zamanda mülki
idare amirlerinin de Suriyeli vatandaşlara, Suriyeli insanlara ayrımcı politika
dili uygulayarak toplumda farklı bir kutuplaşma yarattığına tanık olmaktayız.
Ben özellikle de idarecilerin bu konuda daha hassas davranması gerektiğini
düşünüyorum.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Işık. 
MENSUR
IŞIK (Devamla) – Teşekkür ederim Sayın Başkan.
Aynı
şekilde, Türkiye'nin Suriye politikasındaki yanlış ve çelişkili durumunu izah
etmek ve göstermek açısından ve aynı zamanda “IŞİD’le mücadele ediyorum.” diye
söylediği politikanın da gerçeklikten ne kadar uzak olduğunu gerçekten
göstermesi açısından… Biraz önce bir milletvekili arkadaşımız da belirtti, IŞİD
mensubu Abdulbasit El Sarut’un Hatay Reyhanlı’da kendisi için düzenlenen cenaze
töreninin kaymakamın ve valinin bilgisi dışında olmasını düşünmek imkânsız bir
şey. Biz şöyle değerlendiriyoruz: Reyhanlı’daki bu cenaze töreni hem kaymakamın
hem valinin bilgisi dâhilinde olmuştur ve aynı zamanda siyasi iktidarın
politikasının bir gereğidir aslında bu. Biz bunu bu şekilde değerlendiriyoruz. 
AKP’nin
bu politikasından, bu çelişkili politikasından da bir an önce vazgeçmesi
gerektiğini düşünüyor, teşekkür ediyorum. (HDP sıralarından alkışlar)
BAŞKAN
– Öneri üzerinde söz isteyen, Adalet ve Kalkınma Partisi Grubu adına Hatay
Milletvekilimiz Sayın Hüseyin Şanverdi. (AK PARTİ sıralarından alkışlar)
Süreniz
üç dakikadır Sayın Şanverdi. 
AK
PARTİ GRUBU ADINA HÜSEYİN ŞANVERDİ (Hatay) – Sayın Başkan, değerli milletvekilleri;
Cumhuriyet Halk Partisinin grup önerisi üzerinde partim adına söz almış
bulunmaktayım. Genel Kurulu saygıyla selamlıyorum. 
2011
yılında Suriye’de başlayan iç savaştan ve Esad zulmünden kaçan insanlar
ülkemize sığınmış, Hatay halkı ölümden ve zulümden kaçan insanlara kucağını
açmış, ekmeğini ve aşını paylaşmış, ensarlık görevini yapmış ve dünyaya
insanlık dersi vermiştir. Suriye’de oluşturulan güvenli bölgelerin artmasıyla
Hatay’da yaşayan Suriyeli misafir sayısı her geçen gün azalmaktadır. Sadece 2018
yılı içerisinde Hatay’dan ülkesine dönen Suriyeli sayısı 35 bindir. Hatay’da
ikamet eden Suriyeli misafirlerin sayısı abartıldığı kadar olmayıp Ulusal Adres
Veri Tabanı’na göre Suriyeli sayısı bugün itibarıyla 240.464’tür. 
Dünyada
daralan ekonomi ülkemizi de olumsuz etkilemiş, ister istemez Hatay da bu
olumsuzluktan etkilenmiştir. Suriye krizinden ilimizin ticari olarak
etkilendiği söylense de 2011 yılında ihracat için Cilvegözü Sınır Kapısı’ndan
Suriye’ye giren ticari tır sayısı 110 bin iken 2018 yılı içerisinde bu sayı 114
bin tıra çıkmıştır. 
Değerli
milletvekilleri, Hatay, Suriye krizinin etkilerini atlatabilmek anlamında
devletimizin yetki ve kabiliyetleri çerçevesinde, idarenin çalışmaları
sayesinde normalleşmesini sürdürmektedir. 2012 yılına göre turizm anlamında bir
değerlendirme yaptığımızda 240 bin olan ören yeri girişlerinin bugün 476 bin
olmasıyla, yine 300 binlerde olan geceleme sayılarının 1 milyon 400 bine
ulaşmasıyla övünmekte, Arsuz-Çevlik yolunun yapılarak turizme kazandırılmasıyla
ilgili yatırım faaliyetlerini konuşmakta, Hassa-Dörtyol Tüneli’nin yapımını
beklemekte, Erzin, Hassa, Reyhanlı, Kırıkhan organize sanayi bölgelerinin
hayata geçirilmesini konuşmakta, Reyhanlı Barajı, Tahtaköprü Barajı ve Davutlar
projesinin 2019 yılı içerisinde faaliyete geçmesi için gerekli çalışmalar
yapılmaktadır. Ayrıca, Hatay’da tarım sektöründe çalışan çiftçilerimize 2018
yılı içerisinde Tarım Bakanlığı tarafından 306 milyon TL destek sağlanmış,
Hatay ekonomisi her zaman olduğu gibi yine ilk 10’da yerini almıştır. Sayın
Serkan Topal, bilgilerinize. Evet, şu anda Hatay ekonomisi ilk 10’da. (AK PARTİ
sıralarından alkışlar)
(Mikrofon
otomatik cihaz tarafından kapatıldı)
BAŞKAN
– Tamamlayalım.
HÜSEYİN
ŞANVERDİ (Devamla) – Hatay halkı çalışkandır, Hatay halkı zorluklarla mücadele
etmesini bilen bir millettir. Hatay, Türkiye'nin en önemli kentlerinden bir
tanesidir. Hoşgörü kentidir, tarih şehridir, kültür şehridir, medeniyet
şehridir Hatay; lezzet şehridir Hatay; gerçekten Türkiye için açık hava
müzesidir Hatay. Ben herkesi, bu güzellikleri yaşamak için Hatay’a davet
ediyorum. 
Cumhuriyet
Halk Partisinin bu önerisini reddediyor, Genel Kurulu saygıyla selamlıyorum. 
Bu
arada, Hatay Milletvekilimiz Sayın Serkan Topal geçen gün bir cenazeyle ilgili
bir bilgi verdi. 
(Mikrofon
otomatik cihaz tarafından kapatıldı) 
BAŞKAN
– Devam edin, toparlayın. 
HÜSEYİN
ŞANVERDİ (Devamla) – O Suriyeli vatandaş bir futbolcu, tanınmış birisi, Özgür
Suriye Ordusunda savaşan birisidir. 
MAHMUT
TOĞRUL (Gaziantep) – IŞİD çetesidir, IŞİD çetesi ya!
HÜSEYİN
ŞANVERDİ (Devamla) – Reyhanlı’daki ve Hatay’daki, hatta tüm Türkiye’deki
Suriyeliler ona sahip çıkmıştır ve onun 4 kardeşi Özgür Suriye Ordusunda vefat
etmiştir, şehit olmuştur, babası şehit olmuştur, bundan ötürü Suriye halkı ona
sahip çıkmıştır.
Bilgilerinize
sunuyor, hepinizi saygıyla selamlıyorum. (AK PARTİ sıralarından alkışlar)
MAHMUT
TOĞRUL (Gaziantep) – Sayın Vekil, IŞİD saflarında savaşmış, IŞİD saflarında. 
TULAY
HATIMOĞULLARI ORUÇ (Adana) – Kaymakam öyle demiyor ama. Reyhanlı Kaymakamının
açıklamasıyla çelişiyorsunuz.
SERKAN
TOPAL (Hatay) – Sayın Başkanım, az önce benim söylediğim rakamlar ile
kendilerinin dile getirdiği rakamlar çelişikti, bu yüzden töhmet altında
bırakıldım. Dolayısıyla iki dakikalık…
BÜLENT
TURAN (Çanakkale) – Töhmet yok Başkanım, biz anladık. 
BAŞKAN
– Sayın Topal, herhangi bir sataşmada bulunmadı ama konuyu madem gündeme
getirdiniz, ben bir dakika süre veriyorum, bir dakikada toparlayıp konuşmanızı
bitirin. 
III.- AÇIKLAMALAR (Devam)
35.- Hatay Milletvekili Serkan Topal’ın, Hatay
Milletvekili Hüseyin Şanverdi’nin CHP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
SERKAN
TOPAL (Hatay) – Teşekkür ediyorum. 
Sayın
Vekilim, tabii ki gerçekten Hatay nadide bir şehir demiştim. Biz gerçekten
birbirimizi çok seviyoruz ama az önce sizin açıkladığınız rakamların gerçek
dışı rakamlar olduğunu hepimiz çok iyi biliyoruz. Madem gerçekten öyle bir
rakam var, o zaman gelin, hepimiz bu araştırma önergesine “evet” diyelim, hakikati,
gerçekleri öğrenelim.
Evet,
bütün bu saydıklarınızda şu ana kadar tamamlanan hiçbir hizmet yok. Evet,
Arsuz-Çevlik yoluna başlandı, başka bir şey yok değerli arkadaşlar. 
Eğer
o söylediğiniz, ilk 10’daysa o zaman neden insanlar kepenk kapatıyor? O zaman
neden tırlar şu anda garajda bekletiliyor? Neden Yayladağı Sınır Kapısı
açılmadı? 
HÜSEYİN
ŞANVERDİ (Hatay) – Hatay ekonomisi ilk 10’da.
BAŞKAN
– Karşılıklı olmasın değerli arkadaşlar.
Sayın
Topal, tamamlayın, bitirin konuşmanızı.
HÜSEYİN
ŞANVERDİ (Hatay) – Şu anda Hatay ekonomisi ilk 10’da.
SERKAN
TOPAL (Hatay) – Ben bir kez daha AK PARTİ’li milletvekillerinden destek
bekliyorum. Araştırma komisyonlarını gerçekten, gelin, kuralım, Hatay’ın
sorunlarını birlikte çözelim.
Teşekkür
ediyorum. (CHP sıralarından alkışlar)
BAŞKAN
– Hatay hepimizin; çok değerli, çok güzide bir kent. 
HÜSEYİN
YAYMAN (Hatay) – Sizi davet ediyoruz Başkanım.
BAŞKAN
- Ben de değerli milletvekillerimizin kardeşliğini görüyorum. İnşallah, en kısa
zamanda hep beraber Hatay’da yer alırız, Hatay’ın hem güzelliklerini hem
yemeklerini beraber paylaşma olanağı buluruz.
V.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, Türkiye Büyük Millet Meclisi
gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Suriye’deki iç savaşın Hatay’a etkilerinin incelenerek
olumsuz etkilerin bertaraf edilmesini sağlayıcı çözüm yollarının belirlenmesi
amacıyla verilmiş olan (10/198) esas numaralı Meclis Araştırması Önergesinin ön
görüşmelerinin, Genel Kurulun 13 Haziran 2019 Perşembe günkü birleşiminde
yapılmasına ilişkin önerisi (Devam)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
BÜLENT
TURAN (Çanakkale) – Sayın Başkan, beş komisyon var mevcut olarak, o yüzden
mümkün değil.
BAŞKAN
– Sayın Orhan, sisteme girmişsiniz…
HÜSEYİN
ŞANVERDİ (Hatay) – Sayın Başkan, kayıtlara geçmesi açısından bir kelime
söyleyeceğim.
BAŞKAN
– Bekleyin, bir saniye bekleyin.
Sayın
Orhan, buyurun.
III.- AÇIKLAMALAR (Devam)
36.- Van Milletvekili Muazzez Orhan’ın, 21 Kasım 2016
tarihinde Van ilinde başlayan eylem ve etkinlik yasağının hukuka aykırı şekilde
uzatıldığına, Van Valisi tarafından Türkiye Cumhuriyeti Anayasası’nın 34’üncü
maddesinin askıya alındığına ilişkin açıklaması
MUAZZEZ
ORHAN (Van) – Teşekkürler Sayın Başkan.
Van’da
dokuz yüz otuz beş gündür devam eden bir yasak var. Toplanma hürriyeti, düşünce
ve ifade hürriyeti hem uluslararası sözleşmelerle hem Anayasa’yla güvence
altına alınmıştır ancak vali genelgesiyle anayasal hakların askıya alındığı 1
milyonluk bir kent var. Yasada olmayan birçok talimat “Valiliğin yasaklama
kararı var.” diye partimize ve sivil toplum kuruluşlarına dayatılmaktadır.
Kapalı alanda yapılan iç etkinlikler yasal olmamasına rağmen kamera kaydına
tabi tutuluyor, zorunlu olmamasına rağmen tüm etkinlikler için tertip komitesi
oluşturulma şartı koşuluyor. 21 Kasım 2016 tarihinde Van’da başlayan bu eylem
ve etkinlik yasağı aradan geçen yıllara rağmen, aralıksız ve hukuka aykırı bir
şekilde uzatılıyor. Van’da Türkiye Cumhuriyeti Anayasası’nın 34’üncü maddesi
vali tarafından neredeyse bin gündür askıya alınmıştır. Van Valisi kendisini
yasama, yürütme ve yargı ilan etmiştir. Türkiye’de OHAL kaldırıldı deniliyor
ancak Van…
(Mikrofon
otomatik cihaz tarafından kapatıldı) 
BAŞKAN
– Bu konuşmaları bir dakikada tamamlamak durumundayız, ona göre arkadaşlarımız
konuşmalarını belirlesinler.
Sayın
Öztürk…
37.- Kırıkkale Milletvekili Halil Öztürk’ün, Kırıkkale
ilinde meydana gelen yağış sebebiyle Kırıkkale merkez köylerinde, Sulakyurt
ilçe merkezi ve köyleri ile Yahşihan ilçe merkezinde yaşanan mağduriyetin
giderilmesi gerektiğine ilişkin açıklaması
HALİL
ÖZTÜRK (Kırıkkale) – Sayın Başkan, geçtiğimiz gün seçim bölgem Kırıkkale’de
meydana gelen yağış sebebiyle özellikle Kırıkkale merkez köylerinde, Sulakyurt
ilçe merkezi ve köyleri ile Yahşihan ilçe merkezinde ciddi hasarlar meydana
gelmiştir. Ben buradan bütün hemşehrilerime geçmiş olsun dileklerimi iletirken
yine bir an önce -gerek Tarım ve Orman Bakanlığı, Gıda, Tarım ve Hayvancılık
Bakanlığı ile Karayolları Genel Müdürlüğünün ve Devlet Su İşleri Genel
Müdürlüğünün- ivedilikle zarar gören bölgelerdeki ihtiyaçların karşılanmasını
istiyorum. Yine valiliğimiz elindeki tüm imkânları kullansa da bu zarar ve ziyanın
telafisi güç, telafi edilmesi noktasında yetersiz kalmaktadır. Buradan Hükûmet
yetkililerinin dikkatini çekerek tekrar bu zararın karşılanmasını talep ederken
bunların takipçisi olacağımı iletiyor ve tüm hemşehrilerimi saygıyla
selamlıyorum.
BAŞKAN
– Sayın Fendoğlu…
38.- Malatya Milletvekili Mehmet Celal Fendoğlu’nun,
Malatya ilinde Türkiye’nin kuru kayısı üretiminin yüzde 90’ının üretildiğine,
kayısı üreticileri ve çiftçilerinin KAYISIBİRLİK’in tekrar kurulmasını ve
kayısının hak ettiği değeri alabilmesini Ticaret Bakanından talep ettiklerine
ilişkin açıklaması
MEHMET
CELAL FENDOĞLU (Malatya) – Teşekkür ederim Sayın Başkanım.
Bilindiği
üzere, Türkiye’nin kuru kayısı üretiminin yüzde 90’ınını Malatya üretiyor,
dünya kuru kayısı üretiminin de yüzde 67’sini karşılıyor. 2018 verilerine göre
Malatya’daki kuru kayısı ihracatımız 93 bin ton ve bunun ekonomimize getirdiği
rakam ise 253 milyon TL. Bugün Sayın Valimiz 2019 yılı rekoltesini açıkladı,
yaş kayısı üretiminde rekoltenin 391 bin ton olacağını, kuru kayısıda ise 87
bin ton olacağını ifade etti. Tabii, Malatya’da geçmişte kurulan bir kayısı
birliğimiz vardı, her ne hikmetse kapatıldı. Kayısı üreticilerimiz ve
çiftçilerimiz Ticaret Bakanımızdan kayısı birliğinin tekrar kurulması ve
kayısının hak ettiği değeri üretici nezdinde almasını talep ettiler.
Teşekkür
ederim.
BAŞKAN
– Sayın Toğrul…
39.- Gaziantep Milletvekili Mahmut Toğrul’un, eğitimden
sağlığa, ekonomiden sosyal yaşama dair hemen hemen her alanda sorunlarla
boğuşan Gaziantep ili için Hükûmetin çözüm üretmeyi düşünüp düşünmediğini
öğrenmek istediğine ilişkin açıklaması
MAHMUT
TOĞRUL (Gaziantep) – Teşekkür ederim Sayın Başkan.
Sayın
Başkan, Gaziantep, fıstığı, baklavası, gastronomisi, küçük sanayide el
becerisiyle bilinen ustalarıyla tanınırken, Gaziantep kültür, sanayi şehri ve
tarihî bir şehir iken bugün Forbes dergisinin iş yapmak ve yaşamak için en iyi
kentler araştırmasında, 94 başlıkta veri setine göre hazırlanan araştırmada
beşerî sermaye ve yaşanabilirlik, marka becerisi ve yenilikçilik, ticaret becerisi
ve üretim potansiyeline erişebilirlik kategorisinde 33’üncü sırada yer
almıştır. Eğitimden sağlığa, ekonomiden sosyal yaşama dair hemen hemen her
alanda sorunla boğuşan Gaziantep için Hükûmet bir şeyler yapmayı düşünüyor mu,
bunu sormak istiyorum.
Teşekkür
ediyorum.
BAŞKAN
– Sayın Karahocagil...
40.- Amasya Milletvekili Mustafa Levent Karahocagil’in,
3 Kasım 2002 öncesi demokratik hak ve hürriyetlerin askıya alındığına, ülke
emanetini omuzlamak üzere yola çıkan AK PARTİ’nin “önce millet” dediğine ilişkin
açıklaması
MUSTAFA
LEVENT KARAHOCAGİL (Amasya) – Tarih, 3 Kasım 2002 öncesi, ekonomik ve sosyal
hayata krizin egemen olduğu, birikmiş iç meselelerini çözemeyen, uluslararası
camia önünde temsil edilemeyen ve büyük itibar kaybeden ülkemizde demokratik hak
ve hürriyetler askıya alınmıştı. Toplumun talepleri karşılanamıyor,
yolsuzluklar ayyuka çıkmış, ekonomik hayat durma noktasına gelmişti, enflasyon
yüzde 100’leri geçmişti. Kısacası, milletimizin umutlarının en çok zayıfladığı
bir anda ülke emanetini omuzlamak üzere yola çıkan AK PARTİ, milletinin kararan
bahtına ak sayfa açmak için kolları sıvadı, “önce millet” dedi ve milletin
mayaladığı hamurdan doğdu. “Artık hiçbir şey eskisi gibi olmayacak.” dedik, on
yedi yıldır her şey eskisinden çok güzel oldu. Milletin emanetini emin ellere
teslim ettik. Türk milleti on yedi yılda 15 sefer AK PARTİ dedi. “Her şey
Türkiye için.” dedik, popülist politikalara tenezzül etmedik.
(Mikrofon
otomatik cihaz tarafından kapatıldı) 
BAŞKAN
– Sayın Işık...
41.- Muş Milletvekili Mensur Işık’ın, AKP iktidarının
bugüne kadar ayrımcı politikalar uyguladığına, Muş Valisinin siyasi iktidarın
bir uzantısı olduğuna ve Türkiye tarihine kara bir leke olarak geçeceğine
ilişkin açıklaması
MENSUR
IŞIK (Muş) – Sayın Başkan, AKP iktidarı bugüne kadar hep ayrımcı politikalar
uyguladı. Siyasi parti olarak kendisine yakın olan valiyi vali olarak atadı,
kaymakamı kaymakam olarak atadı, hâkim savcıyı aynı şekilde yaptı. Yine, her
ilde -özellikle bölgede de öyle- İŞKUR üzerinden de bunu yaptı ama ben size Muş
Valisinin son güzel hareketini söyleyeceğim, tırnak içerisinde söylüyorum:
Muş’taki köylülerin, tarımla uğraşan köylülerin yani fide isteyen köylülerin
GBT’si yapılarak hangi siyasi partiye yakınlarsa ona göre bir uygulama
yapılıyor. Yani HDP’ye yakın olan, HDP’ye oy çıkan köylerdeki çiftçilerin fide
talebini yerine getirmeyen bir valiyle karşı karşıyayız. Bu vali siyasi
iktidarın bir uzantısıdır, yanlıştır, yanlıştır, yanlıştır, Türkiye tarihine
kara bir leke olarak geçecektir. Bugün de bunu burada yine Meclisin ve Türkiye
halklarının huzurunda belirtmek istiyorum. 
Teşekkür
ediyorum. 
BAŞKAN
– Sayın Yıldız…
42.- Aydın Milletvekili Hüseyin Yıldız’ın, Aydın ili
Çıldır Havaalanı’nın sivil havacılığa açılması yönünde herhangi bir çalışmanın
olup olmadığını Ulaştırma ve Altyapı Bakanından öğrenmek istediğine, İstanbul
üçüncü havalimanı ihale şartnamesine uyulmadığına ilişkin açıklaması
HÜSEYİN
YILDIZ (Aydın) – Teşekkür ediyorum Sayın Başkan. 
Her
dönemde Aydın’da seçim olduğunda, genel seçimlerde özellikle her gelen bakan,
her gelen başbakan, cumhurbaşkanı Aydın’daki Çıldır Havaalanı’nın sivil
havacılığa açılacağını söylemişti. Tam on yedi yıl geçti hâlen bir çivi
çakılmadı, Ulaştırma Bakanına soruyorum: Herhangi bir çalışmanız var mı? 
Ulaştırma
Bakanına sizin aracılığınızla bir soru daha sormak istiyorum Sayın Başkanım:
Üçüncü havaalanı işletmeleri ihale şartnamesine göre, 1 Ocak 2017 yılından
itibaren devlete yıllık 1 milyar 45 milyon euro kira ödemesi gerekiyordu, 2019
yılına kadar bu kira ödenmedi. 2019 ve 2020 yıllarında yıllık sadece 350 milyon
euro olarak ödenecek diye sözleşme yaptılar. Devleti 3,5 milyar dolar zarar
ettirdiler. Sayın Bakan, hangi gerekçeyle bu firmalara 3,5 milyar euro avantaj
sağladınız? 
Teşekkür
ediyorum. 
BAŞKAN
– Sayın Şanverdi…
HÜSEYİN
ŞANVERDİ (Hatay) – Teşekkür ederim Sayın Başkanım. 
Sayın
Başkanım, Hatay Milletvekili Serkan Topal, Hatay’ın ekonomisinin ilk 10’da
olmadığını iddia etti. Ben de Hatay ekonomisinin ilk 10’da olduğunu iddia
ediyorum, yetkililerden sorabilirler. Kayıtlara geçmesi için söz aldım. 
Teşekkür
ediyorum, sağ olun. 
BAŞKAN
– Sayın Kılıç…
43.- Kahramanmaraş Milletvekili İmran Kılıç’ın, 13
Haziran büyük mütefekkir Cemil Meriç’in vefatının 32’nci yıl dönümüne ilişkin
açıklaması
İMRAN
KILIÇ (Kahramanmaraş) – Teşekkür ederim Sayın Başkanım. 
Bugün
merhum Cemil Meriç’in vefat yıl dönümüdür. Cemil Meriç muzdarip kuşağın gönül
gözü açık temsilcisidir, “Kitaptan değil, kitapsızlıktan korkmalıyız.” der.
Tarihimiz mührü sökülmemiş bir hazinedir ona göre. “Dünyanın bütün toprakları
bir tek insanın kanını akıtmaya değmez.” Şucular bucular diye değil insanları,
namuslular ve namussuzlar diye ayırmak gerekir. Düşünceye önem verilmeyen yerde
bilim adamı çıkmaz. Onun eserleri 2023 hedeflerimizin işaret taşları olmalıdır.

BAŞKAN
– Değerli milletvekilleri, birleşime on dakika ara veriyorum. 
Kapanma Saati: 17.11
ÜÇÜNCÜ OTURUM
Açılma Saati: 17.28
BAŞKAN: Başkan Vekili Levent GÖK
KÂTİP
ÜYELER: Şeyhmus DİNÇEL (Mardin), İsmail OK (Balıkesir) 
----- 0 -----
BAŞKAN
– Türkiye Büyük Millet Meclisinin 89’uncu Birleşiminin Üçüncü Oturumunu
açıyorum.
Değerli
milletvekilleri, alınan karar gereğince denetim konularını görüşmüyor ve
gündemin “Kanun Teklifleri ile Komisyonlardan Gelen Diğer İşler” kısmına
geçiyoruz.
1’inci
sırada yer alan İstanbul Milletvekili Şirin Ünal ve Adalet ve Kalkınma Partisi
Grup Başkanvekili Tokat Milletvekili Özlem Zengin ile 49 Milletvekilinin
Askeralma Kanunu Teklifi ve Millî Savunma Komisyonu Raporu’nun görüşmelerine
kaldığımız yerden devam edeceğiz.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49
Milletvekilinin Askeralma Kanunu Teklifi (2/1940) ve Milli Savunma Komisyonu
Raporu (S. Sayısı: 69) (x)
BAŞKAN
– Komisyon? Yerinde.
Dünkü
birleşimde İç Tüzük’ün 91’inci maddesine göre temel kanun olarak görüşülen 69
sıra sayılı Kanun Teklifi’nin birinci bölümü üzerindeki görüşmeler
tamamlanmıştı. Şimdi, birinci bölümde yer alan maddeleri, varsa o maddeler
üzerindeki önerge işlemlerini yaptıktan sonra ayrı ayrı oylarınıza sunacağım.
Değerli
milletvekilleri, 1’inci madde üzerinde iki önerge vardır. Aynı mahiyetteki bu
önergeleri birlikte işleme alacağım.
Türkiye Büyük Millet Meclisi Başkanlığına
Görüşülmekte
olan Askeralma Kanun Teklifi’nin 1’inci maddesinde yer alan “sayılması” ibaresi
yerine “kabul edilmesi” ibaresinin getirilmesini arz ve teklif ederiz.
 Yavuz
Ağıralioğlu İbrahim Halil Oral Feridun Bahşi
 İstanbul Ankara Antalya
 Ayhan
Erel Hüseyin Örs Hasan Subaşı
 Aksaray Trabzon Antalya
 Enez
Kaplan
 Tekirdağ
Aynı
mahiyetteki diğer önergenin imza sahipleri:
 Müzeyyen
Şevkin Haydar Akar Faruk Sarıaslan
 Adana Kocaeli Nevşehir
 Serkan
Topal Hüseyin Yıldız Servet Ünsal
 Hatay Aydın Ankara
BAŞKAN
– Komisyon aynı mahiyetteki önergelere katılıyor mu?
MİLLÎ
SAVUNMA KOMİSYONU BAŞKAN VEKİLİ REFİK ÖZEN (Bursa) - Katılmıyoruz Sayın
Başkanım. 
Aynı
mahiyetteki önergeler üzerinde söz isteyen Aksaray Milletvekilimiz Sayın Ayhan
Erel. (İYİ PARTİ sıralarından alkışlar)
Süreniz
beş dakika Sayın Erel. 
İYİ
PARTİ GRUBU ADINA AYHAN EREL (Aksaray) - Sayın Başkanım, değerli
milletvekilleri, kıymetli Komisyon üyeleri; Askeralma Kanun Teklifi’nin 1’inci
maddesi üzerinde İYİ PARTİ Grubu adına söz almış bulunmaktayım. Yüce Meclisi,
yüce Türk milletini saygıyla selamlıyorum. 
Değerli
milletvekilleri, iktidar partisi uzunca bir süredir kanun yapma işini âdeta
yangından mal kaçırırcasına bir sistematiğe bağlamıştır. Muhalefet partilerince
sunulan kanun teklifleri ise komisyonlarda sıra beklemeye devam etmektedir.
Büyük bir hızla hazırlanıp birkaç saat içinde komisyondan çıkarılan kanun
teklifleri aynı hızla Genel Kurulumuzda onaylanmaktadır. Yasama işinin bu
şekilde acele yapılmasını doğru bulmadığımızı açıkça ifade etmek istiyorum. 
Değerli
milletvekilleri, bugün görüşülen kanun teklifiyle ordu yeniden dizayn edilmekte
ve zorunlu askerlik hükümlerine dair bazı değişiklikler hedeflenmektedir.
Üzerinde görüştüğümüz kanun teklifinin kahraman Türk ordumuzu doğrudan doğruya
etkileyeceği bir gerçektir. Ülkemiz için oldukça hassas bir yasadan
bahsediyoruz. Toplumun tamamını etkileyen ve ilgilendiren kanun yapma sürecinin
verimli, etkili ve nitelikli bir yasama etkinliğine dönüşmesi, istişare,
diyalog kurma ve iş birliğiyle mümkündür. Görüşmekte olduğumuz kanun teklifiyle
erken tezkere beklentisi oluşmuştur. Şu anda askerde bulunan gençlerimizin gözü
kulağı, kalbi Meclistedir. Onlar da bir an önce bu teklifin kanunlaşmasını ve
bir an önce ailelerine kavuşmayı beklemektedir. Dolayısıyla bizim de bu
gençlerimizin bir an önce ailelerinin yanına, baba ocağına, ana kucağına
kavuşması isteğimizdir. İlga edilmek istenen 1111 sayılı Kanun 1927 yılında
yürürlüğe girmiş, bu yıldan itibaren Kore Savaşı, Kıbrıs Barış Harekâtı, kırk
yıldır süregelen terörle mücadelede destanları yazan şanlı Türk ordusunun temel
taşlarını hüküm altına almıştır. Bu ordu devlet kurmuş, vatan kurmuş ve
defalarca vatan kurtarmıştır. Şimdi, böyle bir ordunun statüsüyle,
hiyerarşisiyle, temel yapısıyla ilgili birtakım değişiklikleri içeren kanun
teklifini görüşmekteyiz. Bunu yaparken, yaşadığımız coğrafyanın taşıdığı
riskleri ve karşı karşıya bulunduğumuz tehlikeleri ve tehditleri göz ardı
edemeyiz. Çok ince eleyip sık dokumalıyız; böyle bir temel konuyu tesadüflere
ve ani kararlara bırakamayız, bir oldubittiye hiç getiremeyiz. 
Değerli
milletvekilleri, kanun teklifinde yer alan bazı maddelerle ilgili görmüş
olduğumuz eksikliklerin düzeltilmesini istediğimiz hususları da ifade etmek
istiyorum. Bayram dolayısıyla vatandaşlarımızla sohbet etme imkânı oldu;
vatandaşlarımızın basın ve medya aracılığıyla teklif hakkında edindikleri
bilgiler çerçevesinde, bedelli askerlik ücretiyle ilgili itirazlarına şahit
olduk. Biliyorsunuz ki dokuz ay önce bedelli askerlik ücreti 15 bin TL idi,
aradan dokuz ay geçmesine rağmen bu ücret 2 katından fazla bir hâle yani 30 bin
küsur liraya getirildi; vatandaşın buna itirazı vardır. Hem “Yoklama kaçağı
sayısını, bakaya sayısını azaltalım.” diyorsunuz hem de bedelli askerlik
ücretini daha bir yıl bile geçmeden, 15 bin TL’den 30 bin TL’ye çıkarıyorsunuz.
Bu konuda kamuoyu ikna olmamıştır ve söylediklerinize inanmamaktadır.
Değerli
milletvekilleri, bir hususu daha arz etmek isterim: Bu teklifte birçok maddede
belirsizlikler mevcuttur. Mesela askerlik çağının Sayın Cumhurbaşkanı
tarafından değiştirilebilecek olmasının gerekçesi açık ve net bir şekilde
kanunda yer almamaktadır; ayrıca, hangi hâllerde Sayın Cumhurbaşkanının bu
yetkiyi kullanacağı da belirtilmemiştir. Yine, ilave izin verilmesiyle ilgili
madde söz konusu belirsizliklere dikkat çekmektedir. İlave izin verilmesine
dair bir sınırlama açıkça belirtilmemiştir. Üstün başarı göstermenin şartları
da maalesef açıklanmamıştır. Yine, bu izinlerin kimler tarafından verileceği de
belirsizdir. Bu iznin bir askerlik dönemi içerisinde kaç kere verileceğine dair
bir sınırlama da bulunmamaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Erel.
AYHAN
EREL (Devamla) – Değerli milletvekilleri, son olarak, kanunlar keyfiyete ve
tercihe bırakılmış işlemlere açık olmamalıdır.
Yüce
heyetinizi saygıyla selamlıyorum. (İYİ PARTİ sıralarından alkışlar)
BAŞKAN
– Aynı mahiyetteki önerge üzerine söz isteyen Nevşehir Milletvekilimiz Sayın
Faruk Sarıaslan. (CHP sıralarından alkışlar)
Süreniz
beş dakika Sayın Sarıaslan. 
FARUK
SARIASLAN (Nevşehir) – Sayın Başkan, değerli milletvekilleri; sizleri saygıyla
selamlıyorum.
Tarihi
bilmek geçmişten ders çıkarmak için önemlidir. Sizin getirdiğiniz yasa
teklifinin aynısı Osmanlı’nın son yıllarında getirilmiş, sonuç ortada,
Osmanlı’nın çöküşü, yok oluşu… Türkiye Cumhuriyeti devletini kuran irade
Osmanlı’nın son dönemini çok iyi bildiği için ve o dönemi yaşadığı için
gençlere hitaben “Sizi yönetenler gaflet, dalalet ve hattı hıyanet içinde
olabilirler.” diye uyarıda bulunmuş.
Sene
1846, bedelişahsi uygulaması. Buna göre kura çıkıp beş yıllık zorunlu askerlik
yapmak istemeyenler bedel parası ödeyerek kendilerinin yerine bir başkasını
gönderebilecekler. Bakmışlar bu büyük tepki topluyor, sene 1865’te
bedelişahsiyi kaldırıp bedelinakdîyi getirmişler. Zorunlu askerlik yapmak
istemeyen Osmanlı zenginleri bedel akçesi ödeyerek askerlikten kurtulmuşlar.
Hani denir ya “Yırtılan Tüfekçi Bekir’in yakası.” diye; Osmanlı’da askerlik,
fakir Anadolu delikanlılarının, Türk çocuklarının işi hâline gelmiş. 
Yine,
sizin, bu kanun teklifinin 45’inci maddesinde getirdiğinizin aynısı 1846
yılında padişahın özel fermanıyla “Askerlikten muaftır.” dediği kişiler
askerlik yapmayacaklar. Yani o döneme doğru yavaş yavaş kayıyoruz. 
Şimdi,
45’inci maddede Cumhurbaşkanına verilen yetki: “Cumhurbaşkanınca gerekli
görülen sahalarda özel olarak görevlendirilen gönüllüler, Cumhurbaşkanınca
belirlenen şartlara uydukları takdirde Askerlik hizmetlerinden muaf tutulur.”
diyorsunuz. O dönemde padişahın fermanıyla her şey halloluyordu; şimdi Anayasa
var, yasalar var. Şimdi size soruyorum: Bu görevliler hangi sahada, hangi
görevleri yapacaklar, kimlerden oluşacak, sayısı ne kadar olacak, hangi
şartlara uyması gerekecek? Bu koşullar her seferinde, her göreve, her kişiye
göre değişecek mi? Biliyorsunuz, muğlak ifadelerle yasalar yapılmaz, çok muğlak
bir teklif.
Sene
1908, Balkan Harbi’nden önceki son seferberlik ilanından yaklaşık bir buçuk ay
önce harp tehlikesinin olmayışı ve hasat zamanının yaklaşmış olması gibi
gafilce sebeplerle Rumeli’den tam 75 bin asker terhis edilmiş. Daha önceden de
siyasi sebeplerden dolayı -görüntüde ise orduyu gençleştirmek adına- Rumeli’yi
iyi bilen bin kadar tecrübeli subay zorla emekli edilmiştir.
Sonuç,
bütün Balkanlar üç ayda kaybedilmiş.
30
Ekim 1918 Mondros Ateşkes Antlaşması’na göre Osmanlı Ordusu dağıtılacak. 5
Kasım 1918; İngilizleri memnun etme politikası gereği padişah Vahdettin,
ordunun onda 9’unu terhis etmiş, erleri memleketlerine göndermiş. Vahdettin’in
Şeyhülislamı Mustafa Sabri, İzmir’in işgalinden on beş gün sonra “Ordunun
görevi oruç tutmaktır.” diye bir açıklama yapmış. Sonuç, 10 Ağustos 1920,
Osmanlı’nın parçalanması, Sevr Antlaşması…
İngiltere
Dışişleri Bakanı Lord Curzon Sevr Anlaşması öncesinde şöyle diyor, tarih 20
Mart 1920: “Türkler için askerlik mesleği tümüyle kapanmıştır. Kuşkusuz,
Türkler askerlik yapmak isterlerse başka bir yere gidebilirler. Fransız Lejyonu
onları kabul edecektir ancak İngiltere buna bile karşıdır çünkü Türkler öteki
düşmanlarımızdan farklıdır, başka bir yerde bile askerlik yapmaları iyi
değildir, Türkiye’ye dönüp yeni askerlik dönemini başlatabilirler.” 
Gelelim
günümüze. En hafif deyimiyle iktidarın gafleti ve FETÖ terör örgütünün
ihanetiyle önce 2007 yılından itibaren Türk Silahlı Kuvvetlerine yönelik
Ergenekon, Balyoz ve Askerî Casusluk gibi kumpaslarla başlayan, Türk Silahlı
Kuvvetlerinin sanık, PKK’nın tanık yapıldığı bir süreç yaşadık. Bu süreçte
ordunun kozmik odasına girildi. Özellikle MİLGEM gibi projelerle güçlenen Deniz
Kuvvetleri bitirilmek istendi. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Sarıaslan.
FARUK
SARIASLAN (Devamla) – İktidar milletvekilleri, buradan özellikle sizlere
sesleniyorum: Deniz Kuvvetlerinde oynanan oyunlar hâlâ devam ediyor, Deniz
Kuvvetlerine alınacak füze konusunda “Yerli füze mi kullanalım, Amerikan yapımı
mı kullanalım?” diye tartışmalar devam ediyor. Bu konuda iktidarı ve iktidar
partisini uyarıyorum.
Eğer
bu teklif kanunlaşırsa bedelli askerlik daimî hâle gelirken askerlik süresi de
altı aya indirilecek. Bu, şu demek: Silah altındaki birçok Mehmetçik derhâl
terhis edilecek, kışlalar yarı yarıya boşaltılacak; Balkan Harbi öncesinde
olduğu gibi, tecrübeli komutanlar emekli, usta askerler de terhis edilmiş
olacak. Şimdi soruyorum: Irak’ın durumu ortada, Suriye de her geçen gün daha
kötüye gidiyor, Doğu Akdeniz’deki sorun sıcaklığını koruyor, Amerika’yla
ilişkilerimiz belli. Rusya’ya ne kadar, ne zamana kadar güveniriz? Balkan Harbi’ndeki
kışkırtıcı ve yıkıcı rolünü hiçbirimiz unutmadık.
Türkiye,
dört bir yandan kuşatılmışken neden Anayasa’daki ifadesiyle hak ve ödev olan
askerlik, hak ve ödev olmaktan çıkarılmak isteniyor.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Sarıaslan, selamlayalım. 
FARUK
SARIASLAN (Devamla) – Bitiriyorum. 
Sizi
uyarıyorum, yeni bir gaflete düşmeyin. Unutmayınız ki su uyur, düşman uyumaz. 
Hepinize
saygılar sunuyorum. (CHP ve İYİ PARTİ sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Önergeler kabul edilmemiştir. 
1’inci
maddeyi oylarınıza sunuyorum: Kabul edenler… Kabul etmeyenler… 1’inci madde
kabul edilmiştir. 
2’nci
madde üzerinde iki önerge vardır, önergeleri aykırılık sırasına göre okutup
işleme alacağım. 
Türkiye Büyük Millet Meclisi Başkanlığına
Görüşülmekte
olan Askeralma Kanunu Teklifi’nin 2’nci maddesinde yer alan “uygulanır” ibaresi
yerine “geçerlidir” ibaresinin getirilmesini arz ve teklif ederim.
 Haydar
Akar Müzeyyen Şevkin Ali Öztunç
 Kocaeli Adana Kahramanmaraş
 Serkan
Topal Faruk Sarıaslan
 Hatay Nevşehir
BAŞKAN
– Komisyon önergeye katılıyor mu? 
MİLLÎ
SAVUNMA KOMİSYONU BAŞKAN VEKİLİ REFİK ÖZEN (Bursa) – Katılmıyoruz Sayın Başkan.

BAŞKAN
– Önerge hakkında konuşmak isteyen, Kahramanmaraş Milletvekilimiz Sayın Ali
Öztunç. (CHP sıralarından alkışlar) 
Süreniz
beş dakika Sayın Öztunç. 
ALİ
ÖZTUNÇ (Kahramanmaraş) – Sayın Başkan, değerli milletvekilleri; sizleri
sevgiyle selamlıyorum. 
Komisyonumuza
birkaç önerim olacak, birincisi: Anadolu çocuğu askere gidiyor, vatan görevini
yapmaya gidiyor. Askerde bir trafik kazası oluyor; kolu kopuyor, bacağı
kopuyor, yaralanıyor bir şekilde. Tazminat verilmiyor bu askerimize. Bu
askerimiz 2330 sayılı Kanun kapsamına alınmıyor. Gazi yapılıyor ama maalesef
tazminat verilmiyor. Bu şekilde 12 bin kişi var şu anda. Bunun düzeltilmesi
gerekiyor. 
Afyon
patlamasını hatırlarsınız. Afyon patlamasından sonra oradaki gaziler ve
şehitler bu kapsama alındı özel bir yasayla, 2330’un içerisine konuldu ve bu
kapsama alındı. Bunun daimî olması gerekiyor, diğer askerlerin de bu şekilde
değerlendirilmesi gerekiyor.
Mesela,
Tekirdağ’dan, tankçı birliğinden çıkıyor asker, askerî otobüsle Suriye sınırına
gidiyor. Manisa’da, Allah göstermesin, bir trafik kazası oluyor. O asker
yaralandığı takdirde, kolu koptuğu, bacağı koptuğu takdirde Manisa’da olduğu
zaman o askere tazminat ödenmiyor ama Suriye sınırını geçtikten sonra ödeniyor.
Bu, yanlış bir uygulamadır, bunun düzeltilmesi gerekiyor. Bir öneri olarak bunu
getiriyorum. Askerlerimiz, Komisyonumuz bu konuda bir çalışma yapmalı. Sonuçta,
terör bölgesindeki asker de askerdir, diğer bölgedeki de yani terörle mücadele
eden de asker, diğer asker de askerdir. Yani Edirne’ye gitti, Edirne’de birliğinde
bir kaza meydana geldi, asansör kazası meydana geldi, ciddi bir yara aldı, ona
da tazminatının ödenmesi gerekiyor. Bu konuda bir adım atılması gerektiğini
düşünüyorum. 
Bedelli
askerlik konusunda, evet, bedelli askerlik olabilir, olmalıdır da, bunda bir
sıkıntı yok -benim şahsi görüşüm bu- ama bir ay boyunca asker gelecek; botu
var, montu var, yediği içtiği var… Hepimiz askerlik yaptık. Ben Kayseri
Jandarma Komutanlığında altı ay askerlik yaptım, devlet bize bot verdi, kıyafet
verdi, yemek verdi. Bir sürü masraf oluyor, bu masrafa bence gerek yok.
Aldığımız paranın bir kısmı zaten buraya gidecek gene. Bu bir aylık eğitimin,
bir aylık askerliğin yanlış olduğunu düşünüyorum -bu düzeltilebilir- bunun
düzeltilmesi gerektiğine inanıyorum. 
Bir
başka ricam olacak. Şöyle ki: Bakın, bir polis memuru, ismini de söyleyeyim,
Mehdi Uzun, İstanbul’da -benim hemşehrim, Ekinözlü- şehit oldu. İstanbul’da
nişanlısıyla düğün alışverişine çıkıyor, alışveriş sırasında bir hırsızlık
olayına denk geliyor. Hırsızı kovalıyor, hırsız çekiyor bıçağı, bu polisi şehit
ediyor. Şehit sayılmadı, şehit sayılmıyor. Niye? “Görevde değildin.” deniliyor.
Bu yanlış bir uygulamadır, bunun da düzeltilmesi gerekiyor. Üstelik, bakın,
Polis Vazife ve Salahiyet Kanunu ne diyor biliyor musunuz: “Polis, görevli
bulunduğu mülki sınırlar içinde, hizmet branşı, yeri ve zamanına bakılmaksızın,
bir suçla karşılaştığında suça el koymak, önlemek, sanık ve suç delillerini
tesbit, muhafaza ve yetkili zabıtaya teslim etmekle görevli ve yetkilidir. Bu
madde hükmü gereğince bir suça müdahale eden polise karşı işlenen suçlar
görevli memura karşı işlenmiş suç; müdahalede bulunan polisin işlediği suçlar
ise görevli memurun işlediği suç sayılır.” O polisi şehit eden, bıçağı sokan
hırsız polisi şehit etmekten cezaevine giriyor ama bu polis şehit sayılmıyor.
Bu, yanlış bir uygulamadır, bunun düzeltilmesi gerekiyor. Çok sayıda bu şekilde
şehit de vardır. İyi niyetli bir öneri olarak bunu da sizlere getirmek istedim.

Efendim,
bedelli askerler alındığı zaman nerelerde eğitim alacaklar? Evet “Eğitim
birliklerinin olduğu yerler.” deniliyor. Güzel, tamam ama bu eğitim birlikleri
çoğaltılabilir. Mesela benim seçim bölgeme, Kahramanmaraş’a da bedelli askerler
gelebilir. O şehirlere bir gelir getirir. Sadece Maraş için söylemiyorum
arkadaşlar, başka illere de yayılabilir. Şimdi, bildiğim kadarıyla Amasya’da
var, Erzincan’da var, Edirne’de var, Tekirdağ’da var. Yani Anadolu’nun pek
iline yayılırsa bedelli askerler, o kentlere bir gelir gelir çünkü bedelli
askere giden çoğu zaman zaten evli barklı oluyor, çoluk çocuğu oluyor, anası
gelir, babası gelir. Bizim Maraş’a 10 bin bedelli asker gelse çok güzel bir,
şehre gelir getirir. Celp celp geleceği, bir anda da olmayacağı için de her
celpte geleceği için de yükleme de olmaz. Ben bunun da değerlendirilmesi
gerektiğini, bedelli askerlerin nerelerde eğitim alacaklarının, nerede
bulunacaklarının iyi belirlenmesi gerektiğini düşünüyorum. 
Belki
konu dışında ama iki tane örnek vereceğim. Birincisi, az önce AK PARTİ’nin
Sayın Amasya Milletvekili bir konuşma yaptı: “2002 yılında ekonomi şöyle
kötüydü, bu böyle kötüydü, işte millet perişandı…” Anlattı, anlattı; evet,
eyvallah ama 2002 yılında biz iktidarda değildik, Cumhur İttifakı’ndaki
ortağınız MHP iktidardaydı. Yani bunu bize söylemeyecek, MHP’ye söyleyecek o
zaman.
İkincisi,
Sayın İçişleri Bakanı Süleyman Soylu geçtiğimiz günlerde bir tweet attı, işte
Sultangazi’de galiba “Berbere geldim, Mahmut Ustaya, yıllardır gelirim,
sıklıkla gelirim.” dedi. Fotoğrafını çekmiş.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Öztunç.
Bugün
bizim milletvekillerimiz gittiler aynı berbere. Diyor ki berber: “Vallahi Sayın
Bakan ilk kez geldi, tesadüfen girdi, yeni tanıştık. Daha önce hiç gelmiyordu.”
Bence hani İstanbul seçimini alacağız diye böyle ufak numaralara hiç gerek yok.
Zaten şurada 23 Hazirana az bir süre kaldı. 23 Haziranda vatandaş gidecek
sandığa, oyunu verecek, gereğini yapacak ve Türkiye’de, İstanbul’da her şey çok
güzel olacak. 
Teşekkürler,
saygılar. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan Askeralma Kanun Teklifi’nin 2’nci
maddesinde yer alan “uygulanır” ibaresi yerine “uygulamaya tabidir” ibaresinin
getirilmesini arz ve teklif ederim.
 Yavuz
Ağıralioğlu Feridun Bahşi Mehmet Metanet Çulhaoğlu
 İstanbul Antalya Adana
 İsmail
Ok Ayhan Altıntaş
 Balıkesir Ankara
BAŞKAN
– Komisyon önergeye katılıyor mu?
MİLLÎ
SAVUNMA KOMİSYONU BAŞKAN VEKİLİ REFİK ÖZEN (Bursa) – Katılmıyoruz Sayın
Başkanım. 
BAŞKAN
– Önerge hakkında söz isteyen, Ankara Milletvekilimiz Sayın Ayhan Altıntaş.
(İYİ PARTİ sıralarından alkışlar) 
Süreniz
beş dakika Sayın Altıntaş. 
AYHAN
ALTINTAŞ (Ankara) – Sayın Başkan, değerli milletvekilleri; hepinizi saygıyla
selamlıyorum. 
Anayasa’nın
72’nci maddesinde “Vatan hizmeti, her Türkün hakkı ve ödevidir. Bu hizmetin
Silahlı Kuvvetlerde veya kamu kesiminde ne şekilde yerine getirileceği ve
getirilmiş sayılacağı kanunla düzenlenir.” denilmektedir. Bu hükümde birçok
husus açık bırakılmıştır. “Her Türk” deyimiyle erkek veya kadın ayrımı
yapılmamış, askerlik hizmeti münhasıran Silahlı Kuvvetlere bırakılmamış, kamu
hizmetlerinin niteliği belirtilmemiş, zorunlu veya bedelli hizmet konusunda bir
sınırlama yapılmamıştır. Dolayısıyla Anayasa’mızda büyük bir esneklik
mevcuttur. 
Tarihçesine
bakacak olursak, Osmanlı’dan bugüne askerlik sistemi birçok kez değişikliğe
uğramış, bu değişlikler toplumu psikolojik ve sosyolojik olarak ciddi şekilde
etkilemiştir. Aynı zamanda Türk Silahlı Kuvvetlerinin ülkenin her bölgesinden
tüm gençleri bir araya getirerek kaynaştırması, ortak disiplin altına alması,
devlete sahip çıkma bilincini oluşturması gibi birçok hususta, askerlik hizmeti
toplum gözünde vatan borcu yanında bir olgunlaşma süreci olarak görülmeye yol
açmıştır. 13 Temmuz 2013 tarihli 6496 sayılı Kanun’la askerlik tanımı ve
Silahlı Kuvvetlerin vazifesi konularında değişiklik yapılmış, 35’inci maddedeki
“Türkiye Cumhuriyeti’ni korumak ve kollamak” ifadeleri çıkarılmıştır.
Osmanlı’da yeniçerilik ve tımarlı sipahileri gibi profesyonel askerliğin
kaldırılmasını takip eden süreçte 1846 yılından 1886 yılına kadar kura usulü
askerlik uygulanmış, 1886 yılından sonra zorunlu askerlik sistemi
getirilmiştir. Hristiyan halk için ise zorunlu askerlik yerine bedelli askerlik
uygulaması başlatılmıştır. Bu bedelli askerlik sistemi İkinci Meşrutiyet’le
birlikte kaldırılmıştır. Kısacası profesyonel askerlik ve bedelli askerlik
Osmanlı’da da uygulanmıştır.
Mevcut
durumda on iki ay zorunlu hizmet olarak uygulanan askerlik dört yıllık
yüksekokul mezunları için yedek subay olarak, diğerleri içinse er/erbaş olarak
yapılmaktadır. Dört yıllık yüksekokul mezunları isterlerse iki ay yedek subaylık
yerine altı ay kısa dönem er olarak yükümlülüklerini yerine
getirebilmektedirler. Yüksekokul mezunlarının yaklaşık yüzde 95’i kısa dönemi
tercih etmektedir. 
İhtiyaç
fazlası yükümlü sayısını eritmek amacıyla çıkarılan bedelli askerlik hizmeti
son otuz iki yılda 6 kez uygulanmıştır. Kısacası, askerlik sistemimizdeki
belirsizlikler ve aksaklıkların başlıcaları şunlardır:
1)
Askerlik Yasası aynı kalmasına rağmen hizmeti yerine getirme yöntemi birçok kez
değişmiş, âdeta bir piyango ve şans hâline dönüşmüştür.
2)
Yükümlü sayıları iyi öngörülemediği için zaman zaman yığılmalar olmuş, bu
yığılmaları eritmek için bedelli uygulamasına başvurulmuştur.
3)
Mevcut sistem karmaşıktır. On iki ay er, on iki ay yedek subay, altı ay kısa
dönem er ve bedelli askerlik imkânları gençlerin gelecek planlaması yapmalarını
engellemektedir.
4)
Askerlik sistemi eşitlikçi değildir. Toplumsal baskı ve ekonomik koşullara göre
farklı zamanlarda bedelli askerlik çıkarılmış, bedelli ücretleri mükelleflerin
gelir düzeylerinden bağımsız belirlendiği için adil uygulanmamıştır.
5)
Askerlik sisteminin zorunlu olduğu söylense de profesyonel askerliğe geçiş
yoluna hayli girilmiş, sistem aslında hem zorunlu hem gönüllü yani profesyonel
unsurlara sahip hibrit bir yapıya dönüşmüştür.
6)
Sistemdeki belirsizlik gençlerin askerlik hizmetini geciktirmesini teşvik
etmektedir. Yüksek lisans ve doktoraya kayıt yaptırarak askerliği geciktirmek
yaygın bir yöntem olmuş, lisanüstü eğitim kalitesi de bu durumdan
etkilenmiştir. 
Şimdi
oturup düşünelim: Mevcut yasa bu sorunların hangilerine çözüm getirecek ve
başka hangi sorunlara yol açacaktır? Özellikle “ordu millet” kavramına
dünyadaki 193 ülke içinde en bağlı bulunan ülkemizde böyle bir teklifin tüm
partilerin mutabakatıyla, yeterli istişareler yapılarak geçirilmesi çok
elzemdir. Ciddi iç ve dış tehditlerle karşı karşıya olduğumuz bir ortamda
hazırlanan bu teklifin devletin ilgili kurumlarının görüşleri alınarak,
verilere dayalı bilimsel yöntemlerle ve toplumun her kesiminin benimseyeceği
bir şekilde hazırlanması çok faydalı olacaktır. 
Genel
Kurulu saygılarımla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
2’nci
maddeyi oylarınıza sunuyorum: Kabul edenler… Kabul etmeyenler… 2’nci madde
kabul edilmiştir.
Sayın
İmir, sisteme girmişsiniz.
III.- AÇIKLAMALAR (Devam)
44.- Şırnak Milletvekili Nuran İmir’in, Şırnak ili Cudi
Dağı eteklerinde meydana gelen yangına askerî operasyon gerekçesiyle köy
halkının ve itfaiyenin müdahale etmesine izin verilmediğine ilişkin açıklaması
NURAN
İMİR (Şırnak) – Çok teşekkür ediyorum Sayın Başkanım.
İki
gün önce Cudi Dağı eteklerinde üç ayrı bölgede yangının meydana geldiği
haberini aldık. An itibarıyla da Mardin Ömeryan ve Doğanlı çevresinde bulunan
üç ayrı köy etrafında geceden beri yangının oluştuğu belirtiliyor. Köy halkının
ve itfaiyenin yangına müdahale etmesine de izin verilmiyormuş. Gerekçe ise
“Askerî operasyon var.” Güvenlik gerekçesi de bahane edilerek yangının
söndürülmesine izin verilmiyor. 
Bu
açıdan da buradan ilgili bakanlığa da çağrıda bulunmak istiyorum. Bu
operasyonlar sonrası çıkarılan bu bilinçli yangınlar doğamıza ve diğer
canlılara ciddi zarar vermekte, ekosistem ve kültürel miraslarımız da yok
edilmek istenmektedir. Orman Müdürlüğünü de görevini yerine getirmeye
çağırıyorum. 
Teşekkür
ediyorum.
BAŞKAN
– Sayın Gergerlioğlu…
45.- Kocaeli Milletvekili Ömer Faruk Gergerlioğlu’nun,
önemli sorun hâline gelen anne baba tutukluluğuna çözüm bulunması için
yetkilileri göreve davet ettiğine ilişkin açıklaması
ÖMER
FARUK GERGERLİOĞLU (Kocaeli) – Teşekkür ederim Sayın Başkan.
Anne
baba tutukluluklar günümüzde son derece önemli bir sorun hâline gelmiştir.
Türkiye cezaevlerinde kapasitenin üstü 60-70 bin kişi vardır ve son zamanlarda
anne baba tutukluluklar büyük aile dramlarına neden olmaktadır. Şu anda
cezaevlerinde 800’e yakın bebek ve çocuk bulunmaktadır. Aynı zamanda, anne baba
tutuklu olan insanların çocukları ortada kalmış durumdadır. Babaanne veyahut da
anneannenin yanında kalan çocuklar büyük ruhsal sıkıntılar yaşamakta, bazen de
tüm aile cezaevinde kalmak zorunda kalmaktadır. Bu soruna bir an önce çözüm
bulunması, bu büyüyen yaraya çözüm bulunması için yetkilileri göreve davet
ediyorum. 
BAŞKAN
– Sayın Aygun…
46.- Tekirdağ Milletvekili İlhami Özcan Aygun’un, 15-16
Haziran tarihlerinde yapılacak olan Yükseköğretim Kurumları Sınavı’na girecek
öğrencilere başarılar dilediğine, Sudan’a yapılan yatırımların akıbetinin ne
olacağını Tarım ve Orman Bakanından öğrenmek istediğine ilişkin açıklaması
İLHAMİ
ÖZCAN AYGUN (Tekirdağ) – Sayın Başkanım, teşekkür ediyorum.
Hafta
sonu yapılacak olan üniversite sınavında gençlerimize başarılar diliyorum
öncelikle.
Bir
de Tarım Bakanına soruyorum, daha önce de sormuştuk. Sudan’da geçtiğimiz yıl yatırımlar
yapmıştık, arazi kiralamıştık ama geçtiğimiz ay içerisinde yaşanan darbeyle
beraber, Türkiye'deki yaptırımlar orada ne olacak? Yine, aynı zamanda üç dört
gün önce de Türk Hava Yolları Sudan’a uçuşu durdurdu. İşte o zaman da demiştik
ki: “4 milyon hektar boş olan arazimiz dururken neden dışarıda üretim yaptık.”
İşte şimdi bizim haklılığımız ortaya çıktı. Önce bizim kendi boş arazilerimizi
ekmemiz, önce kendi çiftçilerimizi desteklememiz, ondan sonra eğer artıyorsa
dışarıya bakmamız gerektiğini ifade etmiştik. Haklılığımız bir defa daha ortaya
çıktı.
Teşekkür
ederim.
BAŞKAN
– Son olarak Sayın Koç…
47.- Ağrı Milletvekili Abdullah Koç’un, gerek dağcılık
sporuna gerekse bölge halkının gelirine önemli katkı sağlayacak olan Cilo ve
Sat Dağları ile Ağrı Dağı’nın yasaklı durumunun sona erdirilmesini talep
ettiğine ilişkin açıklaması
ABDULLAH
KOÇ (Ağrı) – Teşekkür ederim Sayın Başkan. 
Dağcılıkta
önemli tırmanış alanına sahip Ağrı Dağı, Cilo, Sat Dağları hâlâ tırmanışa
yasaklıdır. Bu bölgeye ait olan yaylalar da ne yazık ki yasaklı durumdadır.
Bölgede, yaklaşık olarak, yıllık 10 bin dağcı bu dağlarda tırmanış
gerçekleştirmektedir. Gerek dağcılık sporuna ve gerekse bölge halkının geçimine
ve gelirine önemli katkı sağlayacak olan bu dağlarımızın ve yaylalarının açılmasını
talep ediyorum.
Teşekkür
ediyorum.
BAŞKAN
– Değerli milletvekilleri, birleşime beş dakika ara veriyorum.
Kapanma Saati: 17.59
DÖRDÜNCÜ OTURUM
Açılma Saati: 18.03
BAŞKAN: Başkan Vekili Levent GÖK
KÂTİP
ÜYELER: Şeyhmus DİNÇEL (Mardin), İsmail OK (Balıkesir) 
----- 0 -----
BAŞKAN
– Türkiye Büyük Millet Meclisinin 89’uncu Birleşiminin Dördüncü Oturumunu
açıyorum.
VI.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- İstanbul Milletvekili Şirin Ünal ve Adalet ve
Kalkınma Partisi Grup Başkanvekili Tokat Milletvekili Özlem Zengin ile 49
Milletvekilinin Askeralma Kanunu Teklifi (2/1940) ve Milli Savunma Komisyonu
Raporu (S. Sayısı: 69) (Devam)
BAŞKAN
– 69 sıra sayılı Kanun Teklifinin görüşmelerine devam ediyoruz.
Komisyon?
Yok.
Ertelenmiştir.
Değerli
milletvekilleri, gündemimizde başka bir iş bulunmadığından, alınan karar
gereğince kanun teklifleri ile komisyonlardan gelen diğer işleri sırasıyla
görüşmek için 18 Haziran Salı günü saat 15.00’te toplanmak üzere birleşimi
kapatıyorum.
Kapanma Saati: 18.04




(x) 69 S. Sayılı Basmayazı 11/6/2019
tarihli 87’nci Birleşim Tutanağı’na eklidir.




