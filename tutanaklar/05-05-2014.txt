



TBMM Tutanak Müdürlüðü





 TÜRKİYE BÜYÜK MİLLET MECLİSİ
 TUTANAK DERGİSİ

84’üncü Birleşim
5 Mayıs 2014 Pazartesi

(TBMM
Tutanak Hizmetleri Başkanlığı tarafından hazırlanan bu Tutanak Dergisi’nde yer
alan ve kâtip üyeler tarafından okunmuş bulunan her tür belge ile konuşmacılar
tarafından ifade edilmiş ve tırnak içinde belirtilmiş alıntı sözler aslına
uygun olarak yazılmıştır.)

İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR 
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Kocaeli Milletvekili Mehmet Hilal Kaplan'ın, 1
Mayısta yaşanan olaylara ilişkin gündem dışı konuşması
2.- Kocaeli Milletvekili Lütfü Türkkan'ın, Türkiye
Kürdistan Demokrat Partisinin kurulmasına onay verilmesi ve PKK’nın son
günlerde artan şiddet olaylarına ilişkin gündem dışı konuşması
3.- İstanbul Milletvekili Süleyman Çelebi'nin, 1 Mayıs
Emek ve Dayanışma Günü’ne ilişkin gündem dışı konuşması
IV.- AÇIKLAMALAR
1.- İstanbul Milletvekili Mehmet Akif Hamzaçebi'nin,
Genel Kurul görüşmelerinin Meclis TV’den yayınlanması için Meclis Başkanlığına
başvuruda bulunduğuna ancak bunun mümkün olmayacağıyla ilgili Meclis
Başkanlığının yazısını aldıklarına ve görüşmeler İnternet’ten de yayınlanmadığı
için yayınlanana kadar ara verilmesini talep ettiğine ilişkin açıklaması
2.- İzmir Milletvekili Oktay Vural'ın, Meclis Başkanı
Cemil Çiçek Parlamentoya gönderilen fezlekeleri milletin vekillerinden
sakladığı için milletvekillerinin inceleme hakkından mahrum bırakıldığına ve
Genel Kurul görüşmelerinin TV 3’ten yayınlanması için kendilerinin de Meclis
Başkanlığına başvurduklarına ve olumsuz cevap aldıklarına ilişkin açıklaması
3.- Bingöl Milletvekili İdris Baluken'in, Meclis
Başkanlığının Genel Kurul görüşmelerinin Meclis TV’den yayınlanmamasıyla ilgili
tutumunun kabul edilemez olduğuna ilişkin açıklaması
4.- Giresun Milletvekili Nurettin Canikli'nin, Genel
Kurul görüşmelerinin İnternet’ten canlı olarak yayınlandığına, Meclis TV’nin
bugüne özel ve farklı bir uygulamasının ve görüşmelerin kamuoyundan kaçırılması
gibi bir iddianın geçerliliğinin olmadığına ilişkin açıklaması
5.- İstanbul Milletvekili Mahmut Tanal'ın, TRT Genel
Müdürlüğüyle yapılan sözleşmeye göre, Meclis soruşturması gibi önemli günlerde
Genel Kurul görüşmelerinin yayınlanması gerektiğine ilişkin açıklaması
6.- İstanbul Milletvekili Kadir Gökmen Öğüt'ün,
hayatını kaybeden Balyoz davası hükümlüsü Albay Murat Özenalp’e rahmet, ailesi
ve sevenlerine başsağlığı dilediğine ve Balyoz davasından ceza alanların
Anayasa Mahkemesine yaptıkları başvurunun bir an evvel sonuçlandırılması
gerektiğine ilişkin açıklaması
7.- Mersin Milletvekili Aytuğ Atıcı'nın, Hükûmetin,
cezaevlerinde kalan çocukların sorunlarını araştırması ve acilen çözmesi
gerektiğine ilişkin açıklaması
8.- Çanakkale Milletvekili Ali Sarıbaş'ın, Gökçeada’da
yaşanan sel felaketi nedeniyle Hükûmetin acil tedbir alması gerektiğine ilişkin
açıklaması
9.- Kayseri Milletvekili İsmail Tamer'in, 5 Mayıs Dünya
Ebeler Günü’nü kutladığına ilişkin açıklaması
10.- Burdur Milletvekili Ramazan Kerim Özkan'ın,
İnternet’teki yoğunluktan dolayı kayıt yaptıramayan ikinci basamak öğrencilerine
ÖSYM’nin ek süre vermesi gerektiğine ilişkin açıklaması
11.- İzmir Milletvekili Musa Çam'ın, TRT’nin böyle
önemli bir günde yayın yapmamasını kınayıp protesto ettiğine ve 1 Mayıs Emek ve
Dayanışma Günü’ne ilişkin açıklaması
12.- Muğla Milletvekili Nurettin Demir'in, Muğla
Seydikemer’de yaşanan dolu felaketinin giderilmesi konusunda Hükûmetin
desteğini beklediklerine ilişkin açıklaması
13.-  Bingöl Milletvekili İdris Baluken'in, HDP olarak,
1 Mayısta Taksim’e yürümek isteyenlere yönelik polis terörünün bütün
sorumluluğunun AKP Hükûmetinde olduğunu belirtmek istediklerine ve mülki
amirler ya da güvenlik güçleri hakkında herhangi bir soruşturmanın
başlatılmamış olmasını kınadıklarına ilişkin tekraren açıklaması
14.- Balıkesir Milletvekili Ahmet Duran Bulut'un,
Gökçeada’da yaşanan sel felaketi nedeniyle Hükûmetin acil tedbir alması
gerektiğine ilişkin açıklaması
15.- İzmir Milletvkili Oktay Vural'ın, İç Tüzük’e göre,
Meclis soruşturmasında hangi fiillerin hangi kanun nizamına aykırı olduğunun
gerekçe gösterilerek belirtilmesi gerektiğine ve en son verilen önergenin (9/8)
esas numaralı Meclis Soruşturması Önergesi olması sebebiyle diğer Meclis
soruşturması önergelerinin önüne alınamayacağına ilişkin açıklaması
16.- Sinop Milletvekili Engin Altay'ın, (9/8) esas
numaralı Meclis Soruşturması Önergesi’nin, (9/3), (9/4), (9/5) ve (9/6) esas
numaralı Meclis Soruşturması Önergeleri görüşüldükten sonra işleme alınması
gerektiğine ilişkin açıklaması
17.- Şırnak Milletvekili Hasip Kaplan'ın, Çevre ve
Şehircilik eski Bakanı Erdoğan Bayraktar hakkındaki takipsizlik kararı fezleke
sürecini kestiği için 4 bakanla ilgili toplu oylama yapılamayacağına, diğer 3
bakanla ilgili ayrı bir önerge verilerek (9/8) esas numaralı Meclis Soruşturması
Önergesi’nin düşmesi gerektiğine ve bu durumda (9/5) esas numaralı Meclis
Soruştarması Önergesi’nin de geri çekilmesi gerektiğine ilişkin açıklaması
18.- Giresun Milletvekili Nurettin Canikli'nin,
herhangi bir bakan hakkında soruşturma önergesi verilebilmesi için herhangi bir
fezleke ya da mahkemelerden herhangi bir bilgi, belge ve dosya gelmesine gerek
olmadığına, gerek olsa bile takipsizlik kararının kesinleşmediğine ve Danışma
Kurulu kararı ya da grup önerisiyle soruşturma önergelerinin görüşülme sırası
ve gününün değiştirilebileceğine ilişkin açıklaması
19.- Giresun Milletvekili Nurettin Canikli'nin, (9/8)
esas numaralı Meclis Soruşturması Önergesi kabul edilerek bir soruşturma
komisyonu kurulduğuna ve aynı konuda aynı iş için ikinci bir soruşturma komisyonu
kurulmasının hukuken ve fiilen mümkün olmadığına ilişkin açıklaması
20.- Sinop Milletvekili Engin Altay'ın, (9/3) esas
numaralı Meclis Soruşturması Önergesi dışındaki (9/4), (9/5) ve (9/6) esas
numaralı Meclis Soruşturması Önergeleri ile kabul edilen (9/8) esas numaralı
Meclis Soruşturması Önergesi arasında farklılıklar olduğuna ve bu önergelerin
görüşülmesinin Anayasa’nın verdiği bir hak olduğuna ilişkin açıklaması
21.- İzmir Milletvkili Oktay Vural'ın, (9/3), (9/4),
(9/5) ve (9/6) esas numaralı Meclis Soruşturması Önergelerinin görüşülmesi
gerektiğine ilişkin tekraren açıklaması
22.- Aydın Milletvekili Ali Uzunırmak'ın, İstanbul
Milletvekili Egemen Bağış’ın (9/4) esas numaralı Meclis Soruşturması Önergesi
üzerinde yaptığı konuşmasındaki bazı ifadelerine ilişkin açıklaması
23.- İstanbul Milletvekili Egemen Bağış'ın, İzmir
Milletvekili Aytun Çıray’ın sataşma nedeniyle yaptığı konuşmasındaki ve Aydın
Milletvekili Ali Uzunırmak’ın yaptığı açıklamasındaki bazı ifadelerine ilişkin
açıklaması
24.- İzmir Milletvekili Aytun Çıray'ın, İstanbul
Milletvekili Egemen Bağış’ın yaptığı açıklamasındaki bazı ifadelerine ilişkin
açıklaması
25.- Mardin Milletvekili Muammer Güler'in, Aydın
Milletvekili Bülent Tezcan’ın sataşma nedeniyle yaptığı konuşmasındaki bazı
ifadelerine ilişkin açıklaması
V.- SATAŞMALARA İLİŞKİN KONUŞMALAR
1.- Bingöl Milletvekili İdris Baluken'in, Kocaeli
Milletvekili Lütfü Türkkan’ın yaptığı gündem dışı konuşması sırasında Halkların
Demokratik Partisine sataşması nedeniyle konuşması 
2.-  İstanbul Milletvekili Mehmet Akif Hamzaçebi'nin,
Giresun Milletvekili Nurettin Canikli’nin CHP grup önerisi üzerinde yaptığı
konuşması sırasında Cumhuriyet Halk Partisine sataşması nedeniyle konuşması 
3.-Sinop Milletvekili Engin Altay'ın, Şırnak
Milletvekili Hasip Kaplan’ın usul tartışması üzerinde yaptığı konuşması
sırasında Cumhuriyet Halk Partisine sataşması nedeniyle konuşması 
4.- Giresun Milletvekili Nurettin Canikli'nin, Antalya
Milletvekili Mehmet Günal’ın (9/3) esas numaralı Meclis Soruşturması Önergesi
üzerinde yaptığı konuşması sırasında şahsına sataşması nedeniyle konuşması
5.- Şırnak Milletvekili Hasip Kaplan'ın, Antalya
Milletvekili Mehmet Günal’ın (9/3) esas numaralı Meclis Soruşturması Önergesi
üzerinde yaptığı konuşması sırasında Halkların Demokratik Partisine sataşması
nedeniyle konuşması
6.- Antalya Milletvekili Mehmet Günal'ın, Şırnak
Milletvekili Hasip Kaplan’ın sataşma nedeniyle yaptığı konuşması sırasında
şahsına sataşması nedeniyle konuşması
7.- Bingöl Milletvekili İdris Baluken'in, Antalya Milletvekili
Mehmet Günal’ın sataşma nedeniyle yaptığı konuşması sırasında Halkların
Demokratik Partisine sataşması nedeniyle konuşması
8.- Konya Milletvekili Faruk Bal'ın, Bingöl
Milletvekili İdris Baluken’in sataşma nedeniyle yaptığı konuşması sırasında MHP
Grubuna sataşması nedeniyle konuşması
9.- İstanbul Milletvekili Ali Özgündüz'ün, Mersin
Milletvekili Mehmet Zafer Çağlayan’ın (9/3) esas numaralı Meclis Soruşturması
Önergesi üzerinde yaptığı konuşması sırasında şahsına sataşması nedeniyle
konuşması
10.- İstanbul Milletvekili Mustafa Sezgin
Tanrıkulu'nun, Mersin Milletvekili Mehmet Zafer Çağlayan’ın (9/3) esas numaralı
Meclis Soruşturması Önergesi üzerinde yaptığı konuşması sırasında şahsına
sataşması nedeniyle konuşması
11.- Mersin Milletvekili Mehmet Zafer Çağlayan'ın,
İstanbul Milletvekili Ali Özgündüz’ün sataşma nedeniyle yaptığı konuşması
sırasında şahsına sataşması nedeniyle konuşması
12.- İstanbul Milletvekili Ali Özgündüz'ün, Mersin
Milletvekili Mehmet Zafer Çağlayan’ın sataşma nedeniyle yaptığı konuşması
sırasında şahsına sataşması nedeniyle konuşması
13.- Sinop Milletvekili Engin Altay'ın, Şanlıurfa
Milletvekili A. Emin Önen’in (9/4) esas numaralı Meclis Soruşturması Önergesi
üzerinde yaptığı konuşması sırasında Cumhuriyet Halk Partisine sataşması nedeniyle
konuşması
14.- Kayseri Milletvekili Mustafa Elitaş'ın, Sinop
Milletvekili Engin Altay’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
15.- İzmir Milletvekili Aytun Çıray'ın, İstanbul Milletvekili
Egemen Bağış’ın (9/4) esas numaralı Meclis Soruşturması Önergesi üzerinde
yaptığı konuşması sırasında şahsına ve Cumhuriyet Halk Partisine sataşması
nedeniyle konuşması
16.- Aydın Milletvekili Ali Uzunırmak'ın, İstanbul
Milletvekili Egemen Bağış’ın (9/4) esas numaralı Meclis Soruşturması Önergesi
üzerinde yaptığı konuşması sırasında Milliyetçi Hareket Partisine sataşması
nedeniyle konuşması
17.- İstanbul Milletvekili Mahmut Tanal'ın, İstanbul
Milletvekili Egemen Bağış’ın (9/4) esas numaralı Meclis Soruşturması Önergesi
üzerinde yaptığı konuşması sırasında Cumhuriyet Halk Partisine sataşması
nedeniyle konuşması
18.- Giresun Milletvekili Nurettin Canikli'nin,
İstanbul Milletvekili Mahmut Tanal’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
19.-  İstanbul Milletvekili Mehmet Akif Hamzaçebi'nin,
İstanbul Milletvekili Metin Külünk’ün (9/5) esas numaralı Meclis Soruşturması
Önergesi üzerinde yaptığı konuşması sırasında Cumhuriyet Halk Partisine sataşması
nedeniyle konuşması
20.-  İstanbul Milletvekili Metin Külünk'ün, İstanbul
Milletvekili Mehmet Akif Hamzaçebi’nin sataşma nedeniyle yaptığı konuşması
sırasında şahsına sataşması nedeniyle konuşması
21.-  İstanbul Milletvekili Mehmet Akif Hamzaçebi'nin,
İstanbul Milletvekili Metin Külünk’ün sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
22.-  İstanbul Milletvekili Metin Külünk'ün, tekraren,
İstanbul Milletvekili Mehmet Akif Hamzaçebi’nin sataşma nedeniyle yaptığı
konuşması sırasında şahsına sataşması nedeniyle konuşması
23.- Konya Milletvekili Faruk Bal'ın, Çanakkale
Milletvekili Mehmet Daniş’in (9/5) esas numaralı Meclis Soruşturması Önergesi
üzerinde yaptığı konuşması sırasında şahsına ve Milliyetçi Hareket Partisine
sataşması nedeniyle konuşması
24.- Aydın Milletvekili Bülent Tezcan'ın, Mardin
Milletvekili Muammer Güler’in (9/6) esas numaralı Meclis Soruşturması Önergesi
üzerinde yaptığı konuşması sırasında şahsına sataşması nedeniyle konuşması
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- BDP Grubu adına Grup Başkan Vekili Şırnak
Milletvekili Hasip Kaplan’ın, Şırnak’ta kaplıcaların bulunduğu bölgelerdeki
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/922)
2.- Osmaniye Milletvekili Hasan Hüseyin Türkoğlu ve 19
milletvekilinin, iktisadi ve idari bilimler fakültesi mezunlarının sorunlarının
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/923)
3.-  Adana Milletvekili Ali Halaman ve 19
milletvekilinin, boşanma olaylarının ve sebeplerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/924)
B) Önergeler
1.- Bursa Milletvekili Sena Kaleli’nin, (2/1978) esas
numaralı İstanbul İli Adalar İlçesi Sınırlarında Bulunan “Demokrasi ve
Özgürlükler Adasının” Adının “Demokrasi ve İnsan Hakları Adası” Olarak
Değiştirilmesi ve Adada “Demokrasi ve İnsan Hakları Müzesi” Kurulması Hakkında
Kanun Teklifi’nin geri alındığına ilişkin önergesi (4/156)
VII.- ÖNERİLER
A) Siyasî Parti Grubu Önerileri
1.- CHP Grubunun, gündemin “Özel Gündemde Yer Alacak
İşler” kısmının 2, 3, 4 ve 5’inci sıralarında yer alan (9/3), (9/4), (9/5) ve
(9/6) esas numaralı Meclis Soruşturması Önergelerinin, bu kısmın sırasıyla 1,
2, 3 ve 4’üncü sıralarına alınmasına ve bu kısımda yer alan diğer işlerin
sırasının buna göre teselsül ettirilmesine ilişkin önerisi
VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Meral Akşener'in,
büyük bir yüklenme olması sebebiyle İnternet yayınlarında aksaklık olduğuna ve
bu aksaklığın giderilmesinin takipçisi olacaklarına ilişkin konuşması
2.- Oturum Başkanı TBMM Başkan Vekili Meral Akşener'in,
(9/8) esas numaralı Meclis Soruşturması Önergesi’nin, 29/4/2014 tarihli 82’nci
Birleşimde kabul edilen siyasi parti grubu önerisiyle gündemin “Özel Gündemde
Yer Alacak İşler” kısmının 1’inci sırasına alındığı için bu önergeyi işleme
almama yönünde bir tutum sergilemesinin mümkün olmadığına ve İç Tüzük’te birden
fazla bakanın veya birden fazla fiilin bir Meclis soruşturması önergesinde yer
alıp alamayacağına dair bir kural bulunmadığına ilişkin konuşması
3.- Oturum Başkanı TBMM Başkan Vekili Meral Akşener'in,
Meclis TV’nin, tüm Türkiye’de 365 farklı noktadan yayın yapan TÜRK TELEKOM
sunucularından sorunsuz olarak İnternet üzerinden yayın yapmasının sağlandığına
ilişkin konuşması
IX.- MECLİS SORUŞTURMASI
A) Ön Görüşmeler
1.- Isparta Milletvekili Süreyya Sadi Bilgiç ve 76
Milletvekilinin; Ekonomi Eski Bakanı Mehmet Zafer Çağlayan hakkında, bir
şahıstan sağlanan miktar ve değeri tespit edilemeyen bazı maddi menfaatler
karşılığında bu şahsın İran’a altın ihracatı yapması işlerinde imtiyaz
sağladığı, Gana’dan kaçak yollarla yurda sokulmak istendiği iddia edilen 1,5
ton altınla ilgili adli ve idari soruşturmaları engelleyerek altının Dubai’ye
çıkışını sağlamaya çalıştığı ve bu eylemlerin Kaçakçılıkla Mücadele Kanununa
Muhalefet oluşturduğu, Türk Ceza Kanunu’nun 204 ve 252’nci maddelerine uyduğu;
İçişleri Eski Bakanı Muammer Güler hakkında, bir şahıstan sağlanan miktar ve
değeri tespit edilemeyen bazı maddi menfaatler karşılığında bu şahsın
araçlarına trafikte emniyet şeridini kullanma imtiyazı verdiği ve söz konusu
şahıs için koruma polisi görevlendirdiği, bu şahısla birlikte gözaltına alınan
bazı şüphelilerin ve yakınlarının yasaya aykırı olarak istisnai yoldan Türk
vatandaşlığına geçirilmesini sağladığı, bu şahısla ilgili adli veya istihbari
çalışma yapılıp yapılmadığının araştırılması için talimat verdiği, bu şahsın
usulsüzlükleri hakkında basında çıkacak haberlerin engellenmesi için
girişimlerde bulunduğu ve bu eylemlerin Türk Ceza Kanunu’nun 204, 255, 252 ve
285’nci maddelerine uyduğu; Avrupa Birliği Eski Bakanı Egemen Bağış hakkında,
bir şahıstan sağlanan miktar ve değeri tespit edilemeyen bazı maddi menfaatler
karşılığında bu şahsın turizm belgeli bir otel kiralama girişimi ile yakınlarına
vize alınması işleri için aracılık ettiği, bu şahısla ilgili bir soruşturma
olup olmadığı yönünde ilgili kurum ve kuruluşlarda araştırma yapılmasını
sağladığı ve bu şahsın faaliyeti ile ilgili basında haber yapılmasının
önlenmesi için girişimlerde bulunduğu ve bu eylemlerin Türk Ceza Kanunu’nun 255
ve 252’nci maddelerine uyduğu; Çevre ve Şehircilik Eski Bakanı Erdoğan
Bayraktar hakkında, bir suç örgütünün yönetici ve üyelerinin kendilerine
sağlanan ve miktar ve değeri tespit edilemeyen bazı menfaatler karşılığında
kişiye özel imtiyazlı imar planlarını onaylattıkları ve imar planlarına aykırı
olarak yapılan bazı projelerin usulsüzlüklerine göz yumdukları ve denetimlerden
sorunsuzca geçmelerini sağladıkları ve bu eylemlerin Türk Ceza Kanunu’nun 255
ve 257’nci maddelerine uyduğu iddialarıyla Meclis soruşturması açılmasına
ilişkin önergesi (9/8) 
2.- İstanbul Milletvekili Ali Özgündüz ve 60
Milletvekilinin; bir soruşturma dosyasında yer alan bir şüphelinin sahte
belgelerle ihracat karşılığı Halk Bankasından çektiği paralarla altın alıp
İran’a ihracat işlemlerinde kolaylık sağlamak, İstanbul Havalimanına inen bir
uçakta bulunan altınla ilgili kaçakçılık eyleminin adli ve idari soruşturmasını
engellemek, ithalat ve ihracat işlemlerine aracılık eden Halk Bankasının
komisyon oranının düşürülerek zararına yol açmak suretiyle yirmi sekiz defa
rüşvet aldığı ve bu eylemlerin Kaçakçılıkla Mücadele Kanunu’na muhalefet, Türk
Ceza Kanunu’nun 204’üncü maddesinde düzenlenen resmi belgede sahtecilik ve
252’nci maddesinde düzenlenen birden çok kez rüşvet almak suçlarına uyduğu
iddiasıyla Ekonomi Eski Bakanı Mehmet Zafer Çağlayan hakkında bir Meclis
soruşturması açılmasına ilişkin önergesi (9/3) 
3.- İstanbul Milletvekili Ali Özgündüz ve 60
Milletvekilinin; bir soruşturma dosyasında yer alan bir şüphelinin bürokratik işlerini
takip etmek, bu kişinin babasına İtalya’ya giriş vizesi ve oturma izni alınması
konusunda aracı olmak, aynı kişi hakkında ulusal bir gazetede yayımlanması
planlanan yolsuzluklarla ilgili haberin yayımını durdurmak için tavassutta
bulunmak ve söz konusu kişinin yürüttüğü otel projesine yardımcı olmak amacıyla
bu kişiden üç defa rüşvet aldığı ve bu eylemlerin Türk Ceza Kanunu’nun 252’nci
maddesinde düzenlenen birden çok kez rüşvet almak suçuna uyduğu iddiasıyla
Avrupa Birliği Eski Bakanı Egemen Bağış hakkında bir Meclis soruşturması
açılmasına ilişkin önergesi (9/4) 
4.- İstanbul Milletvekili Ali Özgündüz ve 60
Milletvekilinin; bazı iş adamlarının özellikle arazi işlerinde kolaylık
sağladığı, kültür ve tabiat varlıklarının statülerinde değişiklik yaparak
inşaatlar için özel düzenleme yapılması için uğraştığı, imara ilişkin çok sayıda
yenileme ile kendisine yakın iş adamlarına sağladığı rant ile doğrudan ve
dolaylı olarak çıkar elde ettiği ve birden çok kez rüşvet aldığı, bu eylemlerin
Türk Ceza Kanunu’nun 252’nci maddesinde düzenlenen birden çok kez rüşvet almak
ve imar mevzuatına aykırı uygulamaları nedeniyle Türk Ceza Kanunu’nun 257’nci
maddesinde düzenlenen görevi kötüye kullanmak suçlarına uyduğu iddiasıyla Çevre
ve Şehircilik Eski Bakanı Erdoğan Bayraktar hakkında bir Meclis soruşturması
açılmasına ilişkin önergesi (9/5)
5.- İstanbul Milletvekili Ali Özgündüz ve 60
Milletvekilinin; bir şahsın trafikte durdurulmaması için araçlarına trafikte
geçiş üstünlüğü kartı ve koruma polisi verilmesi, bu şahsın yakınlarının Türk
vatandaşlığına geçirilmesinin sağlanması, aynı şahsın yabancı bir ülkedeki
paravan firmalarının bankalarla olan sıkıntılarının giderilmesi için İçişleri
Bakanı sıfatıyla referans mektubu yazılması, söz konusu şahsı MASAK’ın takip etmesine
yol açan ihbarı yapan emniyet müdürünün tayininin çıkarılması ve söz konusu
şahsın usulsüzlükleri hakkında basında çıkacak haberlerin engellenmesi karşılığında
her bir iş için ayrı ayrı rüşvet aldığı ve bu eylemlerin Türk Ceza Kanunu’nun
204’üncü maddesinde düzenlenen sahte belge düzenlemek, 255’inci maddesinde
düzenlenen nüfuz suiistimali, 285’inci maddesinde düzenlenen soruşturmanın
gizliliğini ihlal, 283’üncü maddesinde düzenlenen suçluyu kayırma ve 252’nci
maddesinde düzenlenen birden çok kez rüşvet almak suçlarına uyduğu iddiasıyla
İçişleri Eski Bakanı Muammer Güler hakkında bir Meclis soruşturması açılmasına
ilişkin önergesi (9/6)
X.- USUL HAKKINDA GÖRÜŞMELER
1.- (9/8) esas numaralı Meclis Soruşturması
Önergesi’nin, (9/3), (9/4), (9/5) ve (9/6) esas numaralı Meclis Soruşturması
Önergeleriyle sırasının değiştirilerek öne alınmasının ve Çevre ve Şehircilik
eski Bakanı Erdoğan Bayraktar hakkındaki takipsizlik kararı nedeniyle (9/8)
esas numaralı Meclis Soruşturması Önergesi’nin geri çekilmesinin İç Tüzük
hükümlerine uygun olup olmadığı hakkında
XI.- YAZILI SORULAR VE CEVAPLARI
1.- Ankara Milletvekili Özcan Yeniçeri'nin, teknik
şartname hazırlama süreçlerine ilişkin sorusu ve Gençlik ve Spor Bakanı Akif
Çağatay Kılıç'ın cevabı (7/38566)
2.- Ankara Milletvekili Özcan Yeniçeri'nin, madde
bağımlısı gençlerin yaşadıkları sorunlar ve kötü koşullarla ilgili gençlere
uyarıcı mesajlar verecek haber ve programlar hazırlanması ve medya desteği
sağlanması amacıyla yürütülen çalışma ve projelere ilişkin sorusu ve Gençlik ve
Spor Bakanı Akif Çağatay Kılıç'ın cevabı (7/38567)
3.- Ankara Milletvekili Özcan Yeniçeri'nin, gençlerin
sivil toplum kuruluşlarının faaliyetlerine katılımının özendirilmesine yönelik
çalışma ve projelere,
Temel hak ve özgürlüklere yönelik eğitici faaliyetlerin
artırılmasına yönelik çalışma ve projelere ilişkin,
Soruları ve Gençlik ve Spor Bakanı Akif Çağatay
Kılıç'ın cevabı (7/38568), (7/38574)
4.- Ankara Milletvekili Özcan Yeniçeri'nin, gençlerin
dezavantajlı bireylere yönelik farkındalıklarının artırılmasına yönelik çalışma
ve projelere ilişkin sorusu ve Gençlik ve Spor Bakanı Akif Çağatay Kılıç'ın
cevabı (7/38569)
5.- Ankara Milletvekili Özcan Yeniçeri'nin, kadına
yönelik şiddetin önlenmesi ve bu konuda gençler arasında farkındalığın artırılmasına
yönelik çalışma ve projelere ilişkin sorusu ve Gençlik ve Spor Bakanı Akif
Çağatay Kılıç'ın cevabı (7/38570)
6.- Ankara Milletvekili Özcan Yeniçeri'nin, gençlerin
doğada daha fazla zaman geçirmelerine yönelik çalışma ve projelere ilişkin
sorusu ve Gençlik ve Spor Bakanı Akif Çağatay Kılıç'ın cevabı (7/38571)
7.- Ankara Milletvekili Özcan Yeniçeri'nin, gençlik
doğa kamplarının sayısının artırılmasına yönelik çalışma ve projelere ilişkin
sorusu ve Gençlik ve Spor Bakanı Akif Çağatay Kılıç'ın cevabı (7/38572)
8.- Ankara Milletvekili Özcan Yeniçeri'nin, ailelere ve
gençlere danışmanlık hizmeti sağlanmasına ilişkin sorusu ve Gençlik ve Spor
Bakanı Akif Çağatay Kılıç'ın cevabı (7/38573)
9.- Ankara Milletvekili Özcan Yeniçeri'nin, milli ve
manevi değerlerin gençlere tanıtılmasına yönelik çalışma ve projelere ilişkin
sorusu ve Gençlik ve Spor Bakanı Akif Çağatay Kılıç'ın cevabı (7/38575)
10.- Ankara Milletvekili Özcan Yeniçeri'nin, suç
işleyen gençlerin topluma kazandırılmasına yönelik çalışma ve projelere ilişkin
sorusu ve Gençlik ve Spor Bakanı Akif Çağatay Kılıç'ın cevabı (7/38576)
11.- Ankara Milletvekili Özcan Yeniçeri'nin, ailevi
değerlerin gençler tarafından korunmasını sağlamaya yönelik çalışma ve
projelere ilişkin sorusu ve Gençlik ve Spor Bakanı Akif Çağatay Kılıç'ın cevabı
(7/38577)
12.- Ankara Milletvekili Özcan Yeniçeri'nin, gençlerin
sanat faaliyetlerine katılımının artırılmasına yönelik çalışma ve projelere
ilişkin sorusu ve Gençlik ve Spor Bakanı Akif Çağatay Kılıç'ın cevabı (7/38578)
13.- Ankara Milletvekili Özcan Yeniçeri'nin, evrensel
etik ilkeler ve ahlaki değerler konusunda gençlerin bilinçlendirilmesine
yönelik çalışma ve projelere ilişkin sorusu ve Gençlik ve Spor Bakanı Akif
Çağatay Kılıç'ın cevabı (7/38579)
14.- Ankara Milletvekili Özcan Yeniçeri'nin, engelli
bireylerin sosyal dışlanmasının önlenmesine yönelik çalışma ve projelere
ilişkin sorusu ve Gençlik ve Spor Bakanı Akif Çağatay Kılıç'ın cevabı (7/38580)
15.- Ankara Milletvekili Özcan Yeniçeri'nin,
gençlerimizin uluslararası alanda rekabet gücünün artırılmasına yönelik çalışma
ve projelere ilişkin sorusu ve Gençlik ve Spor Bakanı Akif Çağatay Kılıç'ın
cevabı (7/38581)
16.- Ankara Milletvekili Özcan Yeniçeri'nin,
uluslararası gençlik dernekleriyle işbirliğinin artırılmasına yönelik çalışma
ve projelere ilişkin sorusu ve Gençlik ve Spor Bakanı Akif Çağatay Kılıç'ın
cevabı (7/38582)
17.- Ankara Milletvekili Özcan Yeniçeri'nin, gençlerin
uluslararası rekabet gücünün artırılmasına yönelik çalışma ve projelere ilişkin
sorusu ve Gençlik ve Spor Bakanı Akif Çağatay Kılıç'ın cevabı (7/38583)
18.- Ankara Milletvekili Özcan Yeniçeri'nin, tersine
beyin göçünün sağlanmasına yönelik çalışma ve projelere ilişkin sorusu ve
Gençlik ve Spor Bakanı Akif Çağatay Kılıç'ın cevabı (7/38584)
19.- Ankara Milletvekili Özcan Yeniçeri'nin, gençlik
değişim programlarının yaygınlaştırılmasına yönelik çalışma ve projelere
ilişkin sorusu ve Gençlik ve Spor Bakanı Akif Çağatay Kılıç'ın cevabı (7/38585)
20.- Ankara Milletvekili Özcan Yeniçeri'nin, kırsal
alanda yaşayan gençlerin uluslararası faaliyetlere katılımının teşvikine yönelik
çalışma ve projelere ilişkin sorusu ve Gençlik ve Spor Bakanı Akif Çağatay
Kılıç'ın cevabı (7/38586)
21.- Ankara Milletvekili Özcan Yeniçeri'nin, 2002-2014
yılları arasında, yıllara göre Bakanlık ile bağlı kurum ve kuruluşların taraf
olduğu davalara ilişkin sorusu ve Gençlik ve Spor Bakanı Akif Çağatay Kılıç'ın
cevabı (7/38587)
22.- Ankara Milletvekili Özcan Yeniçeri'nin, 2002-2014
yılları arasında, yıllara göre Bakanlık ve bağlı kurum, kuruluşlar bünyesinde
görev yapan kadrolu ve sözleşmeli avukatlara ilişkin sorusu ve Gençlik ve Spor
Bakanı Akif Çağatay Kılıç'ın cevabı (7/38588)
23.- İstanbul Milletvekili Durmuşali Torlak'ın, bağlı,
ilgili veya ilişkili kurum ve kuruluşlarda çalıştırılan taşeron işçilere ilişkin
sorusu ve Gençlik ve Spor Bakanı Akif Çağatay Kılıç'ın cevabı (7/38589)
24.- İstanbul Milletvekili Kadir Gökmen Öğüt'ün, dikey
geçiş sınavı ile lisans programlarına geçen ön lisans öğrencilerinin Kredi ve
Yurtlar Kurumundan burs veya kredi alamamasına ilişkin sorusu ve Gençlik ve
Spor Bakanı Akif Çağatay Kılıç'ın cevabı (7/38739)
25.- Ankara Milletvekili Özcan Yeniçeri'nin,
Türkiye'deki yabancı uyruklu gençlere yönelik faaliyet gösteren sivil toplum kuruluşları
ile işbirliğini arttırmaya yönelik çalışma ve projelere,
Türkiye'deki yabancı uyruklu gençlere yönelik faaliyet
gösteren sivili toplum kuruluşları ile işbirliğini arttırmaya yönelik çalışma
ve projelere,
Türkiye'deki yabancı uyruklu öğrencilere kültürümüzü
tanıtmak amacıyla tarihi geziler düzenlenmesine yönelik çalışma ve projelere
ilişkin
Soruları ve Gençlik ve Spor Bakanı Akif Çağatay
Kılıç'ın cevabı (7/38740), (7/38744), (7/38745) 
26.- Ankara Milletvekili Özcan Yeniçeri'nin,
dezavantajlı gençlerin ve çocukların topluma kazandırılmasına yönelik çalışma
ve projelere ilişkin sorusu ve Gençlik ve Spor Bakanı Akif Çağatay Kılıç'ın
cevabı (7/38741)
27.- Ankara Milletvekili Özcan Yeniçeri'nin, gençlik
faaliyetleri konusunda gençliğin bilgilendirilmesini sağlamaya yönelik çalışma
ve projelere ilişkin sorusu ve Gençlik ve Spor Bakanı Akif Çağatay Kılıç'ın
cevabı (7/38742)
28.- Ankara Milletvekili Özcan Yeniçeri'nin, 2002-2014
yılları arasındaki gençlik ve izcilik kamplarına ilişkin sorusu ve Gençlik ve
Spor Bakanı Akif Çağatay Kılıç'ın cevabı (7/38743)
29.- İstanbul Milletvekili Mustafa Sezgin
Tanrıkulu'nun, kamu kurum ve kuruluşlarında işe alım mülakatlarında ayrımcılık
yapıldığı iddialarına ilişkin sorusu ve Çevre ve Şehircilik Bakanı İdris
Güllüce'nin cevabı (7/40205)
30.- Ankara Milletvekili Aylin Nazlıaka'nın, bağlı,
ilgili ya da ilişkili kuruluşlara karşı vatandaşlar tarafından açılan davalara
ilişkin sorusu ve Maliye Bakanı Mehmet Şimşek’in cevabı (7/40238)
31.- İstanbul Milletvekili Mustafa Sezgin
Tanrıkulu'nun, İller Bankası Genel Müdürü hakkındaki iddialara ilişkin sorusu
ve Çevre ve Şehircilik Bakanı İdris Güllüce'nin cevabı (7/40301)
32.- Kocaeli Milletvekili Lütfü Türkkan'ın, Kocaeli'de
kurulması planlanan amonyak depolama tankına ilişkin sorusu ve Çevre ve
Şehircilik Bakanı İdris Güllüce'nin cevabı (7/40302)
33.- Ankara Milletvekili İzzet Çetin'in, ipotekli tarım
arazilerine ilişkin sorusu ve Çevre ve Şehircilik Bakanı İdris Güllüce'nin
cevabı (7/40458)
34.- Ankara Milletvekili Özcan Yeniçeri'nin, Van-Erciş
depremi sonrasında inşa edilen TOKİ konutlarıyla ilgili sorunların giderilmesine
yönelik yürütülen çalışmalara ilişkin sorusu ve Çevre ve Şehircilik Bakanı
İdris Güllüce'nin cevabı (7/40461)
35.- Iğdır Milletvekili Sinan Oğan'ın, SİT alanlarıyla
ilgili usulsüzlük yapıldığı iddialarına ilişkin sorusu ve Çevre ve Şehircilik
Bakanı İdris Güllüce'nin cevabı (7/40463)
36.- Giresun Milletvekili Selahattin Karaahmetoğlu'nun,
kamu ve özel sektör tarafından girişilen HES projelerine ilişkin sorusu ve
Orman ve Su İşleri Bakanı Veysel Eroğlu’nun cevabı (7/40534)
37.- Ankara Milletvekili Aylin Nazlıaka'nın, Bakanlığın
Ar-Ge çalışmalarına ilişkin sorusu ve Çevre ve Şehircilik Bakanı İdris
Güllüce'nin cevabı (7/40653)
38.- Diyarbakır Milletvekili Altan Tan'ın, 2013 yılında
yabancı ülke vatandaşlarına yapılan konut satışlarına ilişkin sorusu ve Çevre
ve Şehircilik Bakanı İdris Güllüce'nin cevabı (7/40654)
39.- Yozgat Milletvekili Sadir Durmaz'ın, Yozgat'ın
Yerköy ilçesindeki TOKİ konutlarıyla ilgili şikâyetlere ilişkin sorusu ve Çevre
ve Şehircilik Bakanı İdris Güllüce'nin cevabı (7/40657)
40.- Ankara Milletvekili Özcan Yeniçeri'nin, Van-Erciş
Depreminden sonra inşa edilen TOKİ konutlarının altyapı sorunlarına ilişkin
sorusu ve Çevre ve Şehircilik Bakanı İdris Güllüce'nin cevabı (7/40658)
41.- Ankara Milletvekili Özcan Yeniçeri'nin, Van-Erciş
Depreminden sonra görevlendirilen teknik personele ilişkin sorusu ve Çevre ve
Şehircilik Bakanı İdris Güllüce'nin cevabı (7/40662)
42.- İzmir Milletvekili Alaattin Yüksel'in, TRT'nin
seçim sürecindeki yayın politikasına ilişkin sorusu ve Başbakan Yardımcısı
Bülent Arınç’ın cevabı (7/40902)
43.- İstanbul Milletvekili Umut Oran'ın, bir televizyon
programında söylediklerine ilişkin sorusu ve Başbakan Yardımcısı Bülent
Arınç’ın cevabı (7/40904)
44.- İstanbul Milletvekili Mahmut Tanal'ın, TRT'nin
siyasi partilerin seçim faaliyetlerine ilişkin yayınlarında iktidar partisine
daha fazla zaman ayırdığı iddiasına ilişkin sorusu ve Başbakan Yardımcısı
Bülent Arınç’ın cevabı (7/40915)
45.- İstanbul Milletvekili Mustafa Sezgin
Tanrıkulu'nun, Abdullah Paşa Yalısı'nın usulsüz şekilde kiralandığı iddiasına
ilişkin sorusu ve Başbakan Yardımcısı Bülent Arınç’ın cevabı (7/40918)
46.- Tokat Milletvekili Orhan Düzgün'ün, TPAO'nun
zarara uğratıldığı iddialarına ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/40981)
47.- Mersin Milletvekili Vahap Seçer'in, Mersin Akkuyu
Nükleer Güç Santrali inşaatı kapsamında trafo merkezi yapılacağı iddia edilen
bir tarım arazisine ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/40982)
48.- İstanbul Milletvekili Mahmut Tanal'ın, Beyoğlu'nda
bir vatandaşımızın hayatını kaybettiği olay esnasında elektrik kesintisi
yaşandığı iddiasına ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/40983)
49.- Ankara Milletvekili Özcan Yeniçeri'nin, 2002-2014
yılları arasında, yıllara göre, ihale edilen tuz alanları ile Tuz Gölü'nde
ihale edilecek tuz alanlarının tespiti ve ihalesi konusunda yürütülen
çalışmalara ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/40984)
50.- Ankara Milletvekili Özcan Yeniçeri'nin, Bakanlık
tarafından yürütülen AR-GE ve inovasyon çalışmalarına ilişkin sorusu ve Enerji
ve Tabii Kaynaklar Bakanı Taner Yıldız’ın cevabı (7/40985)
51.- Ankara Milletvekili Özcan Yeniçeri'nin, MİLGES ve
MİLHES projelerine ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/40986)
52.- Ankara Milletvekili Özcan Yeniçeri'nin, Bakanlık
tarafından enerji üretim ve tüketim noktalarında oluşan olumsuz çevresel etki
ve faktörlerin saptanarak önlenmesi adına yürütülen projeler ile hidrojen
enerjisi teknolojilerinin geliştirilmesi için gerçekleştirilen çalışmalara
ilişkin sorusu ve Enerji ve Tabii Kaynaklar Bakanı Taner Yıldız’ın cevabı (7/40987)
53.- Ankara Milletvekili Özcan Yeniçeri'nin, Bakanlık
tarafından çeşitli enerji kaynaklarının tespiti ve değerlendirilmesi adına
yürütülen projelere ilişkin sorusu ve Enerji ve Tabii Kaynaklar Bakanı Taner
Yıldız’ın cevabı (7/40988)
54.- Ankara Milletvekili Özcan Yeniçeri'nin, Bakanlık
tarafından yürütülen bazı projelere ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/40989)
55.- Ankara Milletvekili Özcan Yeniçeri'nin, Bakanlık
tarafından yürütülen bazı projelere ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/40990)
56.- Ankara Milletvekili Özcan Yeniçeri'nin, Bakanlık
tarafından yürütülen RİTM ve MİLTES projelerine ilişkin sorusu ve Enerji ve
Tabii Kaynaklar Bakanı Taner Yıldız’ın cevabı (7/40991)
57.- Ankara Milletvekili Özcan Yeniçeri'nin, Bakanlık
tarafından enerji kaynakları ve enerji kaynaklarının kullanımı konularında
farkındalığın artırılması adına yürütülen çalışmalara ilişkin sorusu ve Enerji
ve Tabii Kaynaklar Bakanı Taner Yıldız’ın cevabı (7/40992)
58.- Ankara Milletvekili Özcan Yeniçeri'nin, Bakanlık
tarafından enerji sektörünün gelişmesi adına çeşitli alanlarda yürütülen
projelere ilişkin sorusu ve Enerji ve Tabii Kaynaklar Bakanı Taner Yıldız’ın
cevabı (7/40993)
59.- Kırklareli Milletvekili Turgut Dibek'in,
Kırklareli Doğa Turizmi Master Planına ilişkin sorusu ve Orman ve Su İşleri Bakanı
Veysel Eroğlu’nun cevabı (7/41236)
60.- İzmir Milletvekili Birgül Ayman Güler'in,
2003-2013 yılları arasında dikilen ağaç ve fidan sayısı ile bu dikimlerin maliyetine
ilişkin sorusu ve Orman ve Su İşleri Bakanı Veysel Eroğlu’nun cevabı (7/41237)
61.- Ankara Milletvekili Aylin Nazlıaka'nın, Ankara
Büyükşehir Belediyesi tarafından şehrin muhtelif yerlerinde gerçekleştirilen
ağaç kesimlerine ilişkin sorusu ve Orman ve Su İşleri Bakanı Veysel Eroğlu’nun
cevabı (7/41238)
62.- Ankara Milletvekili Özcan Yeniçeri'nin, Ankara
Macunköy'deki bir alanda bulunan ağaçların hukuksuz bir biçimde kesildiği
iddiasına ilişkin sorusu ve Orman ve Su İşleri Bakanı Veysel Eroğlu’nun cevabı
(7/41240)
63.- Iğdır Milletvekili Sinan Oğan'ın, ormanlık
alanların korunmasına yönelik yürütülen çalışmalara ilişkin sorusu ve Orman ve
Su İşleri Bakanı Veysel Eroğlu’nun cevabı (7/41241)
64.- İstanbul Milletvekili Mustafa Sezgin Tanrıkulu'nun,
2009-2014 yılları arasında broşür, kitap, kitapçık, reklam ve tanıtım işleri
için açılan ihalelere ve bu kapsamda yapılan harcamalara ilişkin sorusu ve
Başbakan Yardımcısı Bülent Arınç’ın cevabı (7/41270)
65.- İstanbul Milletvekili Mustafa Sezgin Tanrıkulu'nun,
Gezi Parkı olaylarına ve 17 Aralık yolsuzluk ve rüşvet operasyonuna dair
yaptıkları yayınlar nedeniyle ceza alan radyo ve televizyonlara ilişkin sorusu
ve Başbakan Yardımcısı Bülent Arınç’ın cevabı (7/41278)
66.- İstanbul Milletvekili Mustafa Sezgin
Tanrıkulu'nun, TRT'nin yayınlarında tarafsızlığın ve siyasi partiler arasında
fırsat eşitliğinin sağlanması konusunda yapılan çalışmalara ilişkin sorusu ve
Başbakan Yardımcısı Bülent Arınç’ın cevabı (7/41281)
67.- Diyarbakır Milletvekili Altan Tan'ın, TRT
yayınlarında siyasi partilere ayrılan sürelere ilişkin sorusu ve Başbakan Yardımcısı
Bülent Arınç’ın cevabı (7/41292)
68.- Kahramanmaraş Milletvekili Sıtkı Güvenç'in, RTÜK
üyelerinin Kahramanmaraş'taki bir yerel TV'yi şifahen uyardığı iddialarına ilişkin
sorusu ve Başbakan Yardımcısı Bülent Arınç’ın cevabı (7/41294)
69.- İstanbul Milletvekili Mustafa Sezgin
Tanrıkulu'nun, 2009-2014 yılları arasında broşür, kitap, kitapçık, reklam ve
tanıtım işleri için açılan ihalelere ve bu kapsamda yapılan harcamalara ilişkin
sorusu ve Dışişleri Bakanı Ahmet Davutoğlu’nun cevabı (7/41338)
70.- İstanbul Milletvekili Mustafa Sezgin
Tanrıkulu'nun, 2009-2014 yılları arasında broşür, kitap, kitapçık, reklam ve
tanıtım işleri için açılan ihalelere ve bu kapsamda yapılan harcamalara ilişkin
sorusu ve Ekonomi Bakanı Nihat Zeybekçi'nin cevabı (7/41343)
71.- Hatay Milletvekili Mevlüt Dudu'nun, son 10 yıllık
dönemde kesilen ağaçlara ve zarar verilen orman alanlarına ilişkin sorusu ve
Orman ve Su İşleri Bakanı Veysel Eroğlu’nun cevabı (7/41490)
72.- İstanbul Milletvekili Kadir Gökmen Öğüt'ün, Milli
Parklar Yönetmeliği'nde yapılan bir değişikliğe ve milli parkların imara
açılacağı iddiasına ilişkin sorusu ve Orman ve Su İşleri Bakanı Veysel
Eroğlu’nun cevabı (7/41491)
73.- Balıkesir Milletvekili Haluk Ahmet Gümüş'ün, Milli
Parklar Yönetmeliği’ndeki bir değişikliğe ilişkin sorusu ve Orman ve Su İşleri
Bakanı Veysel Eroğlu’nun cevabı (7/41494)

74.- İstanbul Milletvekili Mustafa Sezgin
Tanrıkulu'nun, 2003-2013 yılları arasında kamu kurum ve kuruluşlarında işe
alınan yabancı uyruklu kişilere ilişkin sorusu ve Başbakan Yardımcısı Bülent
Arınç’ın cevabı (7/41566)
75.- İstanbul Milletvekili Mustafa Sezgin
Tanrıkulu'nun, Vahdettin Köşkünün gizlice yıkıldığı iddialarına ilişkin sorusu
ve Başbakan Yardımcısı Bülent Arınç’ın cevabı (7/41567)
76.- İstanbul Milletvekili Mustafa Sezgin
Tanrıkulu'nun, İstanbul'da Bakanlığa ait olan arsa ve araziler ile bunların
satış ve kiralama işlemlerine ilişkin sorusu ve Dışişleri Bakanı Ahmet
Davutoğlu’nun cevabı (7/41664)
77.- İstanbul Milletvekili Mustafa Sezgin
Tanrıkulu'nun, 2002-2014 yılları arasında şahsının ve ailesinin mal
varlığındaki değişime ilişkin sorusu ve Ekonomi Bakanı Nihat Zeybekçi'nin
cevabı (7/41674)
78.- İstanbul Milletvekili Mustafa Sezgin
Tanrıkulu'nun, İstanbul'da Bakanlığa ait olan arsa ve araziler ile bunların
satış ve kiralama işlemlerine ilişkin sorusu ve Ekonomi Bakanı Nihat
Zeybekçi'nin cevabı (7/41675)
79.- İstanbul Milletvekili Mustafa Sezgin
Tanrıkulu'nun, Ankara ilinde Bakanlığa ait gayrimenkullere ve bunların satış ve
kiralama işlemlerine ilişkin sorusu ve Ekonomi Bakanı Nihat Zeybekçi'nin cevabı
(7/41676)
80.- İstanbul Milletvekili Mustafa Sezgin
Tanrıkulu'nun, Ankara ilinde Bakanlığa ait arsa ve arazilere ilişkin sorusu ve Ekonomi
Bakanı Nihat Zeybekçi'nin cevabı (7/41677)
81.- Diyarbakır Milletvekili Altan Tan'ın, Suudi
Arabistan-Türkiye arasındaki yıllık ticaret hacmine ilişkin sorusu ve Ekonomi
Bakanı Nihat Zeybekçi'nin cevabı (7/41678)
82.- Diyarbakır Milletvekili Altan Tan'ın, Kuzey Irak
Bölgesel Yönetimi ile ticarete ilişkin sorusu ve Ekonomi Bakanı Nihat
Zeybekçi'nin cevabı (7/41679)
83.- Diyarbakır Milletvekili Altan Tan'ın, İran ile
Türkiye arasındaki yıllık ticaret hacmine ilişkin sorusu ve Ekonomi Bakanı
Nihat Zeybekçi'nin cevabı (7/41680)
84.- İstanbul Milletvekili Mustafa Sezgin
Tanrıkulu'nun, İstanbul'da Bakanlığa ait olan arsa ve araziler ile bunların
satış ve kiralama işlemlerine,
Ankara ilinde Bakanlığa ait gayrimenkullere ve bunların
satış ve kiralama işlemlerine,
Ankara ilinde Bakanlığa ait arsa ve arazilere ilişkin 
Soruları ve Orman ve Su İşleri Bakanı Veysel Eroğlu’nun
cevabı (7/41804), (7/41805), (7/41806)
85.- Antalya Milletvekili Gürkut Acar'ın, Milli Parklar
Yönetmeliği'nde yapılan bir değişikliğe ve milli parkların imara açılacağı
iddiasına ilişkin sorusu ve Orman ve Su İşleri Bakanı Veysel Eroğlu’nun cevabı
(7/41808)
86.- Ankara Milletvekili Aylin Nazlıaka'nın, Ankara'nın
Beypazarı ilçesindeki bir alanın milli park ilan edilmesine ve bu alandaki kiralamalarla
ilgili iddialara ilişkin sorusu ve Orman ve Su İşleri Bakanı Veysel Eroğlu’nun
cevabı (7/41809)
87.- İzmir Milletvekili Ahmet Kenan Tanrıkulu'nun,
orman işçilerine kadro verilip verilmeyeceğine ilişkin sorusu ve Orman ve Su
İşleri Bakanı Veysel Eroğlu’nun cevabı (7/41811)
88.- Ankara Milletvekili Özcan Yeniçeri'nin, Sayıştayın
iş süreçleri ve faaliyetler ile savunma ve güvenlik denetimlerine ağırlık
vermesine yönelik projelerine,
Sayıştayın dış paydaş ve medya ile ilişkilerine yönelik
çalışmalara,
Sayıştayın iletişim stratejisine,
Sayıştayın yönetim bilgi sistemi, kurumsal risk kütüğü
ve risk azaltma planının geliştirilmesi adına yürütülen projelere, 
Sayıştay raporlarının etkisinin artırılmasına yönelik
çalışmalara,
Sayıştayın TBMM ve denetlenen kurumlar ile iletişim
stratejisine, 
Sayıştayın mesleki konularda ulusal ve uluslararası
düzeyde araştırma ve inceleme çalışmalarının geliştirilmesi kapsamında
yürütülen projelere,
Sayıştayın bilgisayar destekli denetimin
yaygınlaştırılması adına yürüttüğü çalışmalara,
Sayıştayın bilgi paylaşımı kapsamında yürüttüğü
projelere,
Sayıştayın insan kaynakları yönetim stratejisine,
Sayıştayın hizmet içi eğitim politikasına,
Sayıştayın yargılama süreçlerinin geliştirilmesi
kapsamında yürüttüğü projelere,
Sayıştayın kendi dış denetim standartlarının
oluşturulması adına yürüttüğü projelere,
Sayıştayın kurum için çalışma ortamının geliştirilmesi
adına yürütülen projelere,
Sayıştayın denetim faaliyetlerinin yaygınlaştırılması
kapsamında yürütülen projelere,
2002-2014 yılları arasında Sayıştayın uluslararası
alanda yürüttüğü işbirliği çalışmalarına,
Sayıştaya yapılan ihbar ve şikayetler ile ihbar ve
şikayet sistemi kurulmasın,
Sayıştayın dış paydaş ve medya ile ilişkilerine yönelik
çalışmalara,
Sayıştayın denetim kalitesinin artırılmasına yönelik
çalışmalara,
Sayıştayın diğer denetim birimleriyle işbirliğinin
geliştirilmesine yönelik projelere,
Sayıştay denetimleri hakkındaki çeşitli hususlara,
Sayıştayın denetim kültürünün geliştirilmesi adına
yürüttüğü projelere,
Sayıştayın kurumsal yönetim ve insan kaynakları
kapasitesinin artırılmasına yönelik çalışmalara,
Sayıştayın tanıtılmasına yönelik çalışmalara,
Sayıştay raporlarının etkisinin artırılmasına yönelik
çalışmalara,
Sayıştayın kamu idarelerinin denetim standartlarına uyumunun
artırılması adına yürüttüğü projelere,
Sayıştayın denetim sonuçlarının paylaşımı konusunda
karşılaştığı sorunlara,
Sayıştay raporları eliyle risk alanlarının belirlenmesi
kapsamında yürütülen projelere,
Sayıştayın kurum içi eğitim faaliyetleri ile uluslararası
işbirliğinin artırılması adına yürüttüğü çalışmalara,
Sayıştayın uygulama altyapısının güçlendirilmesi
kapsamında yürüttüğü çalışmalara,
Sayıştayın kamu idarelerinin denetim birimlerinin
kapasitesinin artırılması kapsamında yürüttüğü çalışmalara ilişkin, 
Türkiye Büyük Millet Meclisi Başkanından soruları ve
Türkiye Büyük Millet Meclisi Başkan Vekili Sadık Yakut’un cevabı (7/41850)
(7/41851) (7/41852) (7/41853) (7/41854) (7/41855) (7/41856) (7/41857) (7/41858)
(7/41859) (7/41860) (7/41861) (7/41862) (7/41863) (7/41864) (7/41865) (7/41866)
(7/41867) (7/41868) (7/41869) (7/41870) (7/41871) (7/41872) (7/41873) (7/41874)
(7/41875) (7/41876) (7/41877) (7/41878) (7/41879) (7/41880)
89.- Diyarbakır Milletvekili Altan Tan'ın, Irak ile
Türkiye arasındaki yıllık ticaret hacmine ilişkin sorusu ve Ekonomi Bakanı
Nihat Zeybekçi'nin cevabı (7/41967)
90.- Diyarbakır Milletvekili Altan Tan'ın, Rusya ile
Türkiye arasındaki yıllık ticaret hacmine ilişkin sorusu ve Ekonomi Bakanı
Nihat Zeybekçi'nin cevabı (7/41968)
5 Mayıs 2014
Pazartesi
BİRİNCİ OTURUM
Açılma Saati:
14.03
BAŞKAN: Başkan
Vekili Meral AKŞENER
KÂTİP ÜYELER:
İsmail KAŞDEMİR (Çanakkale), Bayram ÖZÇELİK (Burdur)
----- 0 -----
BAŞKAN – Türkiye Büyük Millet
Meclisinin 84’üncü Birleşimini açıyorum. 
Toplantı yeter sayısı vardır,
görüşmelere başlayacağız.
Gündeme geçmeden önce üç sayın
milletvekiline gündem dışı söz vereceğim.
Yalnız ilk arkadaşımı okumadan evvel,
anons etmeden evvel Genel Kurulda sükûneti sağlayabilirsek eğer sayın
milletvekilleri, değerli arkadaşlarım. Rica ediyorum… 
Gündem dışı ilk söz 1 Mayısta yaşanan
olaylar hakkında söz isteyen Kocaeli Milletvekili Sayın Mehmet Hilal Kaplan’a
aittir.
Buyurun Sayın Kaplan. (CHP sıralarından
alkışlar)
III.- GÜNDEM DIŞI
KONUŞMALAR
A) Milletvekillerinin
Gündem Dışı Konuşmaları
1.- Kocaeli
Milletvekili Mehmet Hilal Kaplan'ın, 1 Mayısta yaşanan olaylara ilişkin gündem
dışı konuşması
MEHMET HİLAL KAPLAN (Kocaeli) –
Teşekkür ediyorum Sayın Başkan.
Sayın Başkan, değerli milletvekilleri;
yüce heyetinizi saygıyla selamlıyorum.
1 Mayıs tüm dünyada işçi sınıfının
demokratik hak ve özgürlüklerini kullanma adına bu uğurda mücadelenin, birliğin
ve dayanışmanın yaşama geçirilmesinin ifade edildiği bir gün olarak kutlanıyor,
kutlandı da. Ne yazıktır ki Türkiye’de 1 Mayıs İşçi Bayramı yasakçı bir
anlayışla şiddetin uygulandığı, keyfî gözaltıların olduğu, bayramdan ve
dayanışmadan çok, toplumu geren bir bayram algısı oluşturmaya çalışılıyor.
Taksim’de 1 Mayıs 1977 yılında yitirdiğimiz canların, dökülen kanların hâlâ
faillerinin bulunmadığı bir ortamda Hükûmetin Taksim’i yasaklaması özgürlükler
ve demokrasi adına utanç vericidir. Emekçilerle Taksim’e inatlaşmanız neden
değerli milletvekilleri? Nedir sizi bu kadar korkutan? Hatırlarsanız geçen yıl
Taksim’e çıkan tüm yolları kapattınız, bu yöne giden şehir hatlarını ve diğer
toplu taşıma araçlarını bir gün öncesinden yasakladınız. Hatta âdeta olağanüstü
hâl ilan edercesine Taksim yönüne giden Unkapanı Köprüsü’nün ayaklarını bile
kaldırdınız. Bu, savaşta bile rahat alınabilecek bir karar değilken Hükûmetiniz
ve Sayın Valiniz bu kararı çok rahatlıkla aldı. Bu sene de 1 Mayısta yine
benzeri olaylar yaşattınız topluma. Tüm yolları TOMA’larınızla, kolluk
kuvvetlerinizle kapatarak, orantısız güç kullanarak, şiddet uygulayarak, manevi
işkence yaparak âdeta 1 Mayısı işçi sınıfına zehir ettiniz. Taksim yönüne
giden, gitmek isteyen ilgili ilgisiz 170 kişi gözaltına alındı sayenizde.
Yasada gözaltı süresi kırk sekiz saat olmasına rağmen iki defa ek gözaltı
süresini uzatarak keyfî bir uygulamayla dört güne kadar çıkarttınız. Sonra da
hiçbir şey olmamışçasına bu sabah serbest bıraktınız.
Değerli milletvekilleri, hani hukuk devleti, hani hukukun üstünlüğü,
hani ileri demokrasi, hani özgürlükten yana olan Adalet ve Kalkınma Partisi?
Size önerim şudur değerli milletvekilleri, işçi sınıfından bu kadar korkmaya
gerek yok. Bu Taksim fobisinden de artık ne olursunuz kurtulun ve toplumu bu
kadar germeyin, toplumu bu kadar germeye hiç hakkınız yok. Bakın, sizin yasak
koymadığınız 1 Mayıs törenlerinde Türkiye'nin birçok ilinde hiç olumsuz bir
olay yaşanmadı, bari bundan bir ders çıkarın. Toplumu bu uygulamalarınızla
korkutmayı, sindirmeyi, baskı altına almayı düşünüyorsanız yanılıyorsunuz. Gün
gelir bunun altında kalırsınız, bunu zapt edemezsiniz. İşçi sınıfına 1 Mayısın
gerçekten bayram olmasını mı istiyorsunuz? Size birkaç önerim var, gelin
beraber yapalım: Taşeron işçi çalıştırılmasını ortadan kaldıralım. Sendikalı
olmayı işten atılma nedeni olmaktan çıkaralım. Kamu emekçileri dâhil tüm
çalışanlara grevli toplu sözleşme hakkını gelin beraber verelim. Asgari ücreti
açlık sınırının üzerinde tutalım. Çalışanlara yaşanabilir bir ücret verelim.
Değerli milletvekilleri, işçi sınıfına
gerçekten bayram yaşatacaksak gelin bu yukarıda saydığımızı Türkiye Büyük
Millet Meclisinde yasallaştıralım ve bir an önce çıkaralım. 
Değerli milletvekilleri, yarın 6 Mayıs,
yine sizi korkutan bir gün; Deniz Gezmiş, Yusuf Arslan, Hüseyin İnan’ın idam
edilişlerinin üzerinden kırk iki yıl geçmiş. Gördüğünüz gibi üzerinden kırk iki
yıl geçmiş olmasına rağmen, hâlâ düşünceleri Türkiye gündeminde olmaya devam
ediyor. 3 yoldaşımız yaşamlarını işçi sınıfı ve emekçilerin özgürlükleri için,
tam bağımsız Türkiye için korkusuzca feda ettiler. Bu yasaklı anlayış… Korkum
şudur ki yarın 6 Mayısta 3 fidanın yaşamını yitirdiği, baharında yaşamlarını
feda ettikleri bugün de yine baskı, yine şiddet, yine orantısız güç
kullanacaksınız. Bunun bir daha yaşanmaması adına, toplumdaki özgürlüklerin ve
demokrasinin yerleşmesi adına, gelin bu inatlaşmanızdan vazgeçin. 
Yarın 6 Mayıs olması nedeniyle bu 3
fidanın devrimci duruşları karşısında bir kez daha saygıyla eğiliyor,
huzurunuzda hepinize teşekkür ediyorum. (CHP sıralarından alkışlar) 
IV.- AÇIKLAMALAR
1.- İstanbul Milletvekili Mehmet Akif Hamzaçebi'nin,
Genel Kurul görüşmelerinin Meclis TV’den yayınlanması için Meclis Başkanlığına
başvuruda bulunduğuna ancak bunun mümkün olmayacağıyla ilgili Meclis
Başkanlığının yazısını aldıklarına ve görüşmeler İnternet’ten de yayınlanmadığı
için yayınlanana kadar ara verilmesini talep ettiğine ilişkin açıklaması
MEHMET AKİF
HAMZAÇEBİ (İstanbul) – Sayın Başkan, bugünkü görüşmelerin Meclis
Televizyonundan yayınlanması için geçtiğimiz cuma günü Meclis Başkanlığına
başvuruda bulundum. Meclis ile -Türkiye Büyük Millet Meclisi ile- TRT arasında
yapılan protokole göre yayın olan salı, çarşamba, perşembe günleri dışında
herhangi bir özel oturumun, özel nitelikli bir görüşmenin olması hâlinde bunun
da yayınlanacağı hükmü vardı. Bu hükmü Sayın Başkana hatırlattık. Ancak, kendileri
bu sabah bize vermiş olduğu cevapta bunun mümkün olmadığını ifade etti. Ben
saat 13.30’da Sayın Meclis Başkanını aradım, bu yazıyı aldığımızı söyledim.
Esasen, sizden farklı bir yazı beklemiyorduk. Bu talebimizi reddedeceğinizi
bekliyorduk. Aksi bir sürpriz olurdu, aksi bir tutum takınmanız. Çünkü bu
görüşmelerin yayınlanmaması konusunda Meclis Başkanlığının Hükûmetle bir
mutabakatı vardı, özellikle milletin gözünden bu görüşmelerin kaçırılması için
yayın olmayan bir güne konulmuştur bu görüşmeler ve bu konudaki talebimiz de
reddedilmiştir. Ancak, kendisine şunu hatırlattım: “İnternet’te bir sorun var,
İnternet’ten de yayınlanmayabilir, böyle bir tehlike görüyorum, lütfen buna
müdahale edin.” Şu anda aldığım bilgiye göre bu görüşmeler İnternet’ten yayınlanmamaktadır
Sayın Başkan. O nedenle, yayınlanana kadar bu görüşmelere ara vermenizi talep
ediyorum efendim. 
OKTAY VURAL
(İzmir) – Sayın Başkan…
BAŞKAN – Buyurun
Sayın Vural. 
2.- İzmir Milletvekili Oktay Vural'ın, Meclis Başkanı
Cemil Çiçek Parlamentoya gönderilen fezlekeleri milletin vekillerinden
sakladığı için milletvekillerinin inceleme hakkından mahrum bırakıldığına ve
Genel Kurul görüşmelerinin TV 3’ten yayınlanması için kendilerinin de Meclis
Başkanlığına başvurduklarına ve olumsuz cevap aldıklarına ilişkin açıklaması
OKTAY VURAL
(İzmir) – Sayın Başkanım, bu konuda Türkiye Büyük Millet Meclisi Başkanı,
maalesef, Parlamentoya gönderilen fezlekeleri milletin vekillerinden saklamış,
milletin vekillerinin inceleme ve takdir hakkını kullanmasını engellemiştir.
Bizatihi millî egemenliğe darbe vurulmuştur. Milletvekilleri olarak bizler
Parlamentoda bulunan Sayın Cemil Çiçek’in ve bürokratların bildiği, okuduğu
fezlekeleri inceleme hakkından mahrum bırakıldık. Türk milleti bizi buraya
egemenlik yetkisini kullanmak üzere gönderdi ama Meclis Başkanlığı, maalesef,
bu yetkimizi engelledi.
Şimdi de yine TRT’ye sırf Türkiye Büyük
Millet Meclisi yayınlarından, Türkiye Büyük Millet Meclisi faaliyetlerinden
milletin haberdar olması için tahsis edilmiş kanal Türk milletine
kısıtlanmaktadır, engellenmektedir. Bu, doğrudan doğruya millî iradeye bir
karartmadır. Bu bakımdan, biz de Türkiye Büyük Millet Meclisi Başkanlığına
başvurduk. Bu konuda hazırlanan protokolle aslında TRT 3’ün doğrudan doğruya
TBMM yayınları için tahsis edildiği açık ve bununla ilgili bir protokol
imzalanmış ve bu protokolde 5’inci madde yayın süresinde değişiklik
yapılmasının önemli ve özel hâllerde mümkün olduğunu ifade ediyor. Böylesine
önemli ve özel durumlarla ilgili müracaatımızı yaptık ama yine Sayın Meclis
Başkanı bize ret gerekçesini verdi. Huzurunuzda, Sayın Başkan, milletin
milletvekillerinin huzurunda şunu okumak istiyorum. Bakınız, diyor ki Sayın
Başkan verilen cevabi şeyde: “Yayın sürelerindeki değişiklikler aynı zamanda
TRT Spor kanalı olarak yayın yapmakta olan TRT 3 kanalında spor programlarında,
özellikle canlı yayınlarda aksamalara neden olmaktadır. Bu bakımdan yayın
süreleri dışına çıkamayacağız.” 
Şimdi, yani bürokratik oligarşi mi
Meclisi yönetiyor? Atanmışlar mı seçilmişlerin üzerinde? Burada, özellikle
naklen yayınlarla ilgili ifadelerde bulunurken, buyurun bakın Sayın Başkan,
TRT, Türkiye Büyük Millet Meclisine yalan beyanda bulunuyor. Nerede naklen
yayın var saat 14.15’te? 14.15’te Spor Toto Süper Lig karşılaşma özeti; Beşiktaş-Kasımpaşa.
Beşiktaşlılar da, Kasımpaşalılar da burada Meclis soruşturma önergelerini
bekliyor, görüşmelerini bekliyor. Ersun Yanal şampiyonluk öyküsü, hava durumu,
spor bülteni, ampute, işte, Fransa-Şili, 38’inci hafta özeti, hava durumu…
Burada naklen yayın yok. Bu gerekçelerle TRT, milletin Meclisinde yapılan
görüşmelerin yayınlanmasını engelliyor. Bu gerekçeler kabul edilebilir gerekçe
midir? Canlı yayın yoktur. Dolayısıyla böyle bir rezalet olmaz.
BAŞKAN – Teşekkür ederim. 
OKTAY VURAL (İzmir) – Türkiye Büyük
Millet Meclisinin üzerinde görüyor bu atanmışlar. 
BAŞKAN – Teşekkür ederim Sayın Vural,
kayıtlara geçti. 
Sayın Baluken, buyurun. 
3.- Bingöl Milletvekili İdris Baluken'in, Meclis
Başkanlığının Genel Kurul görüşmelerinin Meclis TV’den yayınlanmamasıyla ilgili
tutumunun kabul edilemez olduğuna ilişkin açıklaması
İDRİS BALUKEN (Bingöl) – Sayın Başkan,
bu konuyla ilgili Halkların Demokratik Partisi olarak bizler de 76 milyon
halkımızın, vatandaşımızın bilgi edinme hakkının göz önünde bulundurulması ve
bu nedenle bugünkü tartışmaların tamamının TRT’den naklen yayınlanması için
başvuruda bulunduk. Ancak anladığımız kadarıyla, AK PARTİ Grubu özellikle bu
konuyla ilgili bütün tartışmalardan halkımızı soyutlamak istiyor. Bu konuda
daha önce Meclise getirmiş oldukları soruşturma önergelerinde 4 bakan
hakkındaki iddiaları, fiilleri ve o fiillerin hangi maddelere aykırılık
taşıdığını da gizleyen bir usulle bu soruşturma önergesini ele almışlardı.
Ancak daha sonra Meclis Başkanlığına yaptığımız itirazlar neticesinde, AK
PARTİ, İç Tüzük’e aykırı olarak hazırlamış olduğu o soruşturma önergesini geri
çekip, fiili ve hangi maddelere aykırılık olduğunu yazdı ama onun devamı olarak
da bugün, pazartesi günü Meclis yayınının olmayacağı biliniyor… Bu konuda İç
Tüzük Komisyonunda da ısrarla Meclis yayınlarının yirmi dört saat boyunca
halkımız tarafından takip edilmesini muhalefet partileri olarak önermemize
rağmen, AK PARTİ Grubu bu değişikliğe karşı çıktı. Şimdi, anlıyoruz ki
kendisini rahatsız eden konularda, bazı tartışmaları halkımızın gözünden
saklamak için, halkımızın gündeminden kaçırmak için ısrarla bu Meclis TV’yle
ilgili yayınlarda bu çözümsüz tavrını sürdürüyor.
BAŞKAN – Teşekkür ederim.
İDRİS BALUKEN (Bingöl) – Bugünkü
tutumunu da biz bu çerçevede değerlendiriyoruz. Bunun kabul edilemez olduğunu
belirtmek istiyoruz. Meclis Başkanlık Divanının da Genel Kurula pazartesi günü
bu kadar önemli bir konunun, neredeyse ülkenin altı aydır en önemli gündem
maddesi olan konunun getirilmesini de anlaşılmaz bulduğumuzu ifade etmek
istiyorum.
BAŞKAN – Teşekkür ederim.
Sayın Canikli buyurun.
4.- Giresun Milletvekili Nurettin Canikli'nin, Genel
Kurul görüşmelerinin İnternet’ten canlı olarak yayınlandığına, Meclis TV’nin
bugüne özel ve farklı bir uygulamasının ve görüşmelerin kamuoyundan kaçırılması
gibi bir iddianın geçerliliğinin olmadığına ilişkin açıklaması
NURETTİN CANİKLİ (Giresun) – Sayın
Başkanım, öncelikle belirtelim, şu anda İnternet’ten canlı yayın yapılıyor. Cep
telefonuyla isteyen herkes…
ENGİN ALTAY (Sinop) - Hayır, o ayrı, o
Meclisin içindeki. 
İDRİS BALUKEN (Bingöl) – Bingöl’ün
köylerinden İnternet üzerinden takip yapılamıyor.
NURETTİN CANİKLİ (Giresun) - İzin verin
lütfen çünkü biraz önce burada gündeme geldi.
Kimse kimseden bir şey saklamıyor Sayın
Başkan. Şu anda İnternet’ten canlı olarak yayınlanıyor. Cep telefonuyla isteyen
herkes bu yayına rahatlıkla ulaşabilir, hiçbir sorun yok. 
OKTAY VURAL (İzmir) - Hadi yayınla
bakalım, ulaşılıyor mu?
BAŞKAN – Sayın milletvekilleri, rica
ediyorum, Sayın Canikli’yi işitemiyorum. 
AYTUĞ ATICI (Mersin) – Mikrofonunu
açın, konuşsun.
BAŞKAN - Olabilir de işitemiyorum.
NURETTİN CANİKLİ (Giresun) –
Dolayısıyla, hiçbiri doğru değil. Yani “İnternet’ten yayınlanmıyor ya da
kapatılıyor, özellikle yayın engelleniyor.” gibi bir ifade, bir iddia
kesinlikle doğru değil. İsteyen herkes İnternet’ten bunu izleyebilir, bu bir.
ALİ UZUNIRMAK (Aydın) – O zaman her
zaman İnternet’ten yapsın Meclis televizyonu.
MEHMET GÜNAL (Antalya) – O zaman yarın
getirseydin ya. Niye bugün getirdin? Yarın getirseydin ya.
NURETTİN CANİKLİ (Giresun) – İkincisi,
bugüne kadar Meclis Televizyonunun yayın politikası, yayın kuralları nasıl
uygulanıyorsa bugün de aynı şekilde uygulanıyor. Bu anlamda özel bir durum
yoktur. Bugüne özel bir ayrıcalık, farklı uygulama söz konusu değildir.
Dolayısıyla da bu anlamda da…
ORHAN DÜZGÜN (Tokat) – Ne zamandan beri
TRT Genel Müdürü Meclisin üzerine çıktı? 
BAŞKAN – Sayın milletvekilleri, rica
ediyorum, lütfen.
NURETTİN CANİKLİ (Giresun) – Bugün
özellikle sanki bu konuşmalar kamuoyundan, vatandaştan kaçırılıyor gibi bir
iddianın geçerliliği yoktur, altyapısı doğru değildir. Böyle bir iddianın
-hiçbir şekilde somut değildir- hiç bir geçerliliği yoktur.
BAŞKAN – Teşekkür ederim.
NURETTİN CANİKLİ (Giresun) – Sayın
Başkanım, izin verirseniz. Bakın, fezlekeler, bugüne kadar Türkiye Büyük Millet
Meclisi Başkanlığına gönderilen notlar -bilgi notu, fezleke, ne derseniz deyin-
Türkiye'de herkesin elinde bunlar var. Yani sanki bunlar gizliymiş gibi, sanki
“Hiç kimse ulaşamamış, ulaşılamamış, ulaşılamıyor, ulaşamıyor.” gibi iddialar
da gerçeği yansıtmıyor.
OKTAY VURAL (İzmir) – Yarın denetim
günü. Yarın yayınlayalım, yarın. 
NURETTİN CANİKLİ (Giresun) – Bunlar
bütün Türkiye’ye, bütün dünyaya sayfa sayfa servis edildi. Dolayısıyla eğer o
konuda bir bilgi edinme noktasında bir talebiniz varsa zaten bunlar herkesin
İnternet’inde, herkesin elinde var. 
LÜTFÜ TÜRKKAN (Kocaeli) – Meclis
verecek Meclis, illegal değil. Meclis verecek, illegal yoldan değil, Meclis
saklamayacak.
NURETTİN CANİKLİ (Giresun) – Ama bakın
devlet yönetmek ciddi bir iş Sayın Başkanım. Üzerinde gizliliği olan
bir bilginin, belgenin elbette kamuoyuna açıklanmasının kuralları vardır, ona
herkesin uyması gerekir. Siz Meclis Başkanlığını suç işlemeye teşvik
edemezsiniz. Evet, gizli olan bir hususun, bu gizlilik kaldırılmadan kamuoyuyla
paylaşılması bir suçtur ama tekrar söylüyorum; bütün bunlara rağmen servis
edilmiştir bunlar bir yerlerden, herkesin elinde vardır, gizli kapaklı hiçbir
durum söz konusu değildir Sayın Başkanım. 
OKTAY VURAL (İzmir) – Sayın Başkanım,
eğer gizli kapaklı olmasını istemiyorsa hodri meydan! Yarın yapalım
görüşmeleri, buyurun. Hadi yarın yapalım, buyurun yarın yapalım. 
NURETTİN CANİKLİ (Giresun) – Efendim,
yarın olmaz Sayın Başkanım, bugün son gün. Bakın, Sayın Başkan, yarın olmaz.
OKTAY VURAL (İzmir) – Hadi, hadi
bakalım, hodri meydan! Yarın yapalım, yarın yapalım. Siz gizli servislerle
çalışabilirsiniz, bizim gizli servislerle işimiz yok. 
BAŞKAN – Sayın Tanal…
Sayın Vural, Sayın Canikli, lütfen…
NURETTİN CANİKLİ (Giresun) – Çünkü son
gün, bugün son gün, yarın olmaz Sayın Başkanım, yarın bunları görüşemeyiz.
OKTAY VURAL (İzmir) – Yarın çalışalım.
NURETTİN CANİKLİ (Giresun) – Bunu
biliyorsunuz, yarın son gün. Dolayısıyla bugün görüşmemiz gerekiyor Sayın
Başkanım.
BAŞKAN – Ben herkesi dinledim. 
Sayın Tanal, aynı konuda mı
konuşacaksınız?
MAHMUT TANAL (İstanbul) – Sayın Başkan…
OKTAY VURAL (İzmir) – Yahu, daha
TRT’ye yayınlatamıyorlar efendim, daha TRT’ye güçleri yetmiyor. İktidarsız!
Muktedir değiller, TRT’ye yayınlatamıyorlar.
BAŞKAN – Gürültü kesilebilirse…
ENGİN ALTAY (Sinop) – Sayın Başkanım,
kürsüye yaklaşabilir miyim?
BAŞKAN – Tabii tabii.
OKTAY VURAL (İzmir) – Yayınlanmıyor
efendim. Nerede?
BAŞKAN – Hayır, şimdi, ben İnternet
yayınıyla ilgili arkadaşlara söyleyeceğim. Hepinizi dinledim de onun için. 
Buyurun. 
ENGİN ALTAY (Sinop) – Bu Meclis TV’nin…
BAŞKAN – Hayır, şimdi, önce ben
söyleyeceğim. Bu arada gündem dışılarını bitireyim arkadaşların. 
ENGİN ALTAY (Sinop) – Efendim,
İnternet’ten yayının…
BAŞKAN – Hayır, İnternet yayınını şimdi
arkadaşlarımıza huzurunuzda yani teknik personele söylüyorum. Ama bu arada
değerli başkanlarım, şu anda, gündem dışı için hazırlanmış, benim de söz
verdiğim arkadaşlarımıza söz vereyim, ondan sonra o konuyu takip edeceğim. 
Sayın Tanal, aynı konuda mı
konuşacaksınız?
5.- İstanbul Milletvekili Mahmut Tanal'ın, TRT Genel
Müdürlüğüyle yapılan sözleşmeye göre, Meclis soruşturması gibi önemli günlerde
Genel Kurul görüşmelerinin yayınlanması gerektiğine ilişkin açıklaması
MAHMUT TANAL (İstanbul) – Değerli
Başkanım, 1997 yılında yaşanan başka fezlekelerle ilgili elimde kaynak kitap
var. O fezlekelerde var. O yapılan protokol 3 Ocak 1995 tarihinde yapılan
sözleşme. Bakın, sözleşmenin yapıldığı tarihten sonra yüce Mecliste, 1997
yılında farklı bakanlarla ilgili soruşturmalar görüşülmüş ve bunlar halka açık
olarak TRT 3’te yayınlanmış. Bu protokol 1995’te yapıldığı hâlde 2011 tarihinde
mevcut olan iktidar, tek başına, keyfî olarak, herhangi bir hukuksal gerekçe
olmaksızın bu sözleşmeyi askıya almıştır. Sözleşmenin 5’inci maddesi diyor ki:
“Önemli, özel günlerde yayın yapılabilir.” 
Benim, Sayın Başkanlığınızdan
istirhamım şu: Ben bu sözleşmenin fotokopisini, Türkiye Radyo Televizyon Kurumu
Genel Müdürlüğünün üst yazısının birer fotokopisini makamınıza sunuyorum.
Burada TRT Genel Müdürlüğünün yazısı şunu diyor: Bu yapılan protokole göre,
yani böyle Meclis soruşturması gibi önemli günlerde, protokolün 5’inci maddesi
uyarınca ben yayını yaparım. Yani sporu, vesaireyi, başka bir şeyi ileri sürmem.
Ben bunu vatandaşa… 
BAŞKAN – Sayın Tanal, anladım da benim
resen açın televizyonu deme hakkım yok. Sayın Meclis Başkanlığına müracaat
ettiniz. Onun verdiği bir cevap var. Bu cevabı beğenirsiniz, beğenmezsiniz, o
konuda bir fikir beyanında da bulunma imkânım yok. Dolayısıyla ben sizleri
dinledim. Teşekkür ederim. 
Yalnız İnternet yayınıyla ilgili takibi
yapacağım. 
Gündem dışı ikinci söz, Türkiye
Kürdistan Demokrat Partisinin kurulmasına onay verilmesi ve PKK’nın son
günlerde artan şiddet olayları hakkında söz isteyen Kocaeli Milletvekili Sayın
Lütfü Türkkan’a aittir. 
Buyurun Sayın Türkkan. (MHP
sıralarından alkışlar) 
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
2.- Kocaeli Milletvekili Lütfü Türkkan'ın, Türkiye
Kürdistan Demokrat Partisinin kurulmasına onay verilmesi ve PKK’nın son
günlerde artan şiddet olaylarına ilişkin gündem dışı konuşması
LÜTFÜ TÜRKKAN
(Kocaeli) – Sayın Başkan, değerli milletvekilleri; Türkiye Kürdistan Demokrat
Partisinin kurulmasına İçişleri Bakanlığı tarafından onay verilmesi ve terör
örgütünün son dönemde artış gösteren eylemleriyle ilgili gündem dışı söz almış
bulunmaktayım, hepinizi saygıyla selamlıyorum.
Öncelikli
olarak, bir süre önce kurulmasına onay verilen Türkiye Kürdistan Demokrat
Partisiyle başlamak istiyorum. İçişleri Bakanlığını ve İçişleri Bakanını böyle
bir partinin isminden dolayı onay verdikleri için esefle kınıyorum kendilerini.

MİLLÎ SAVUNMA
BAKANI İSMET YILMAZ (Sivas) – Öyle bir onay yok. 
LÜTFÜ TÜRKKAN
(Devamla) – Ve bir kez daha soruyorum: Kürdistan neresi? Ben böyle bir yer
bilmiyorum. Haritaya bakıyorum bulamıyorum. Bugüne kadar birilerinin hayalinde
yaşayan ve bundan sonra da hayalinin ötesine geçemeyecek sözde bir bölgeyi,
siz, sadece tabelalarda yaşatırsınız. 
Bu konuda Sayın
İçişleri Bakanına bir soru önergesi verdim, “Kürdistan neresi?” diye sordum.
Ancak yanıt, Bakandan önce BDP Grubundan bir milletvekili arkadaştan geldi. 
Ya, arkadaşlar,
Adalet ve Kalkınma Partisinin uzantısısınız, tamam. Bununla da gurur duyuyorsunuz,
ona da tamam. Biz gönül işlerine karışmayız ama bunu bu kadar çok belli etmeyin
ya da açık açık ilan edin aşkınızı. 
Bir yerde
iktidara esip gürleyeceksiniz, verip veriştireceksiniz, daha sonra onlara
methiyeler düzeceksiniz. Onların vermesi gereken cevabı onların adına da siz
vereceksiniz. Hani piyanoda “do” tuşuna basarsınız ya, arkasından bakarsınız
“si”den ses gelmiş, bu da öyle bir şey oldu. Safınızı belli edin. 
Gelelim çok
muhterem İçişleri Bakanına. Sen bağımsız Kürdistan tezini savunan bir partiye
onay verdin. Bu, Türkiye’de Kürtlerin bağımsızlığının kabul edilmesi anlamına
mı geliyor? Diyarbakır’da daha önce kurulan Kürdistan Gençlik Hareketi Derneği
ve Kürdistan Sanayici ve İşadamları Derneğinden, isimlerinde “Kürdistan”
kelimesi geçtiği için kendilerinden tüzük düzeltmeleri istenmişti.
Peki, bu
örnekler varken Türkiye Kürdistan Demokrat Partisinin torpili nereden
kaynaklanıyor? Şimdiden dillendirmeye başladılar zaten. Yarın öbür gün
“Diyarbakır başkentimiz.” dediğinde ne yapacaksınız, merak ediyorum. 
“Polisinizi, askerinizi tanımıyoruz;
dağdaki eli kanlı teröristleri getirip kendi kolluk kuvvetlerimizi kuracağız.”
dediklerinde ne yapacaksınız? Şimdi de durum çok farklı değil. 
Sabah uçakta bu Hükûmette çok önemli
yerlerde bulunmuş bir bürokrat arkadaşla konuştum; şu anda görevde değil, bir
özel şirkette danışmanlık yapıyor, bir elektrik şirketinde, enerji şirketinde.
“Diyarbakır’a gittim, durum içler acısı ve çok üzüldüm. Türkiye oraları gözden
çıkartmış.” diyor. Bu, sizin arkadaşınız. On yıl sizinle beraber çalışmış bir
bürokrattan bahsediyorum. Sarı, kırmızı, yeşil renklerden oluşan, sözde
“bayrak” dedikleri paçavranın Diyarbakır’da, Van’da, Hakkâri’de, Şırnak’ta
dalgalanmasına izin verecek misiniz? Size soruyorum. “Kendi para birimimizi
basacağız, üstüne de bebek katilinin fotoğrafını koyacağız.” dediklerinde
alkışlayacak mısınız siz? Size de soruyorum. 
Bu soruların yanıtını vermek
zorundasınız. Bize değil, önce kendinize. Adına “çözüm süreci” denilen bu
süreçte terör örgütü hiç güçlenemediği kadar güçlendi, dinlendi, morallendi.
Şimdi de yavaş yavaş şehirlerde eylemlere başladı; şantiye basıyorlar, adam
kaçırıyorlar. Şantiye sahibi il jandarma komutanına gidiyor, komutandan “Bizim
elimizden bir şey gelmiyor, PKK’yla uygun bir kanal bulun.” cevabını alıyor.
Bir başkası Kuzey Irak’ta bulunan bir yere para yatırarak adamlarını
kurtarıyor. Kalekol yapımı protesto ediliyor, askerler kaçırılıyor. Hükûmet de
âdeta BDP’li milletvekili arkadaşların gözlerine bakıyor ki “Bizim şu askerleri
bir kurtarın.” diye. Bu kadar âciz bir hâldesiniz, bu kadar âcizsiniz. 
Geçen hafta Tunceli’de jandarma
komutanı ölümden döndü. Bunlar da mı Oslo’da yaptığınız anlaşmaların maddeleri
arasında veya bir taktik mi? Yarın öbür gün PKK yine eylemlerine başlayacak, analar
ağlayacak, siz hâlâ “İmralı canisini serbest bırakalım mı?” diyeceksiniz.
Türkiye Cumhuriyeti hiçbir döneminde bu
kadar âciz bir duruma düşmemişti. PKK’nın önünde koskoca Türkiye Cumhuriyeti
devletini diz çöktürdünüz. PKK’nın amacı Türkiye'nin güneydoğusunu sizden
koparmaktır ve siz de hizmet ediyorsunuz. Bölgede önce özerk, sonra da şartlar
olgunlaştığında bağımsız bir devlet kuranlara siz de payanda oluyorsunuz, suç
ortaklarısınız.
Hepinize saygılar sunuyorum. (MHP sıralarından alkışlar) 
BAŞKAN – Teşekkür ederim.
Gündem dışı üçüncü söz…
İDRİS BALUKEN (Bingöl) – Sayın Başkan…
BAŞKAN – Efendim?
İDRİS BALUKEN (Bingöl) – Şimdi, sayın hatip konuşması sırasında “Hükûmet
de BDP’lilerin gözüne bakarak askerleri kurtarmasını bekliyor.” diyerek, biz
sanki Hükûmetten bir beklenti ya da talep üzerine gitmişiz algısı oluşturdu;
söz istiyorum.
BAŞKAN – Buyurun. 
Yeni bir sataşmaya meydan vermeden çünkü diğer arkadaşımıza da sözünü
tamamlattırayım.
Buyurun.
V.- SATAŞMALARA İLİŞKİN KONUŞMALAR
1.- Bingöl Milletvekili İdris Baluken'in, Kocaeli
Milletvekili Lütfü Türkkan’ın yaptığı gündem dışı konuşması sırasında Halkların
Demokratik Partisine sataşması nedeniyle konuşması 
İDRİS BALUKEN (Bingöl) – Sayın Başkan, değerli milletvekilleri; Genel
Kurulu saygıyla selamlıyorum.
Öncelikle, Lütfü Bey’in burada yapmış olduğu konuşmanın çerçevesini hiç
anlamadığımı ifade etmek istiyorum. Lice’de uzun süredir barış sürecine denk
düşmeyecek şekilde karakollar yapan, kalekollar yapan, güvenlik barajları, HES
barajları yapan, halkın bütün demokratik tepkisel eylemlerine karşı ısrarla
savaş döneminin hafızasını canlandıran AKP Hükûmetinin uygulamalarını burada
getirip partimizle bir şekilde ilişkilendirmeye çalışıyor.
Orada biz başından beri AKP’nin bu savaş hafızasını canlandıran uygulamalarının
çözüm sürecinin ruhuna denk düşmediğini ifade ettik. Bu uygulamalardan dolayı
gençlik yapısının orada, farklı, kendi karar süreçleri içerisinde 2 uzman
çavuşu alıkoymasıyla ilgili bir durum yaşandı. Bizler de Halkların Demokratik
Partisi milletvekilleri olarak o uzman çavuşların burnu kanamasın diye, çözüm
süreciyle ilgili farklı herhangi bir sıkıntı yaşanmasın diye, ülkede otuz
yıldır akan kanın tekrar akması gündemleşmesin diye tamamen kendi irademizle
bir inisiyatif aldık; o inisiyatif neticesinde hem devlet yetkilileriyle hem de
oradaki gençlerle bazı temaslar yürüttük, bazı çalışmalar yürüttük ve çok şükür
ki o uzman çavuşların burnu kanamadan da kendi ailelerine kavuşmasını sağladık.
Bu öyle utanılacak sıkılınacak, burada açıklaması yapılamayacak bir durum da
değil. Yarın farklı bir durum olursa yine aynısını yaparız. Keşke bugüne kadar,
otuz yıldır çatışmalı süreç devam ederken bütün bunlar yapılmış olsaydı.
Bakın, ben sadece bir duyguyu sizinle
paylaşmak istiyorum. Onları almaya gittiğimizde Grup Başkan Vekilimiz Sayın
Pervin Buldan şunu dedi: “Keşke Savaş’ı bu şekilde kaybettikleri zaman bir
heyet aracı olsaydı da Savaş bugün aramızda olsaydı.” Bu duyguyu siz
bilmediğiniz için böyle güncel konularla, Hükûmetin güncel yaklaşımlarıyla ilişkilendirerek
bize saldırı aracı olarak kullanıyorsunuz. Bunun doğru bir tutum olmadığını
buradan belirtmek istiyorum.
Genel Kurulu saygıyla selamlıyorum.
BAŞKAN – Gündem dışı…
ALTAN TAN (Diyarbakır) – Sayın Başkan,
Sayın Hatip konuşmasında Kürdistan İş Adamları Derneğini bölücülükle suçladı.
Bunun kurucuları arasında benim kardeşim de var, ben de varım. Söz hakkı
istiyorum.
LÜTFÜ TÜRKKAN (Kocaeli) – Ya böyle bir
şey olur mu canım?
OKTAY ÖZTÜRK (Erzurum) – Böyle bir
suçlama olmaz ya!
BAŞKAN – Bir saniye… Bir saniye…
LÜTFÜ TÜRKKAN (Kocaeli) – Benim de
emmimin oğlu var; olur mu böyle bir şey canım? Ne alakası var?
ALTAN TAN (Diyarbakır) – Ben varım, ben
varım.
LÜTFÜ TÜRKKAN (Kocaeli) – İsminizi vermeyince bir şey olmaz.
BAŞKAN – Sayın Tan, Grup Başkan Vekiliniz cevap verdi. 
ALTAN TAN (Diyarbakır) – İş adamlarıyla ilgili cevap verilmedi Sayın
Başkanım.
BAŞKAN – Ben ara vereceğim o zaman.
Olmaz yani. 
İDRİS BALUKEN (Bingöl) – Ben şahsıma
yönelik sataşmadan dolayı söz aldım.
BAŞKAN – Hayır, şahsınızla değil,
grubunuzla ilgili söylediniz. Yapmayın yani gerçekten bakın, zaten çok zor bir
günü götüreceğiz. Yani başlangıçta dakika bir, gol bir modeline geçmeyelim.
Verdi cevabını. Üstüne de en az bir dakika ekstradan konuştu. Yapmayın.
İDRİS BALUKEN (Bingöl) – Sayın Başkan,
bir durumu belirtebilir miyim?
BAŞKAN – Oradan belirtin.
İDRİS BALUKEN (Bingöl) – Askerleri
getiren milletvekilleri olarak bize sataşmada bulunduğu için ben şahsım adına
oradan cevap verdim.
BAŞKAN – Anladım ama bakın, Grup Başkan
Vekili olarak ben sizi ikiletmedim yani.
ALTAN TAN (Diyarbakır) – Kürdistan İş
Adamları Derneği hakkında ben söz almak istiyorum.
BAŞKAN – O Kürdistan İş Adamları…
LÜTFÜ TÜRKKAN (Kocaeli) – Orada
Kürdistan İş Adamları Derneğiyle ilgili benim “bölücü” suçlamam yok. 
ALTAN TAN (Diyarbakır) – Bulundu
efendim, bulundu.
BAŞKAN – Değil, değil, söylediği şey…
Ben dikkatle dinledim.
LÜTFÜ TÜRKKAN (Kocaeli) – Zira, bütün
toplum zaten bölücü olduğunu biliyor.
İDRİS BALUKEN (Bingöl) – Sayın Başkan,
sataşmaya devam ediyor. “Bütün toplum bölücü olduğunu biliyor.” diyor.
BAŞKAN – Birleşime on beş dakika ara
veriyorum.
Kapanma Saati:
14.31
İKİNCİ OTURUM
Açılma Saati:
15.01
BAŞKAN: Başkan
Vekili Meral AKŞENER
KÂTİP ÜYELER:
Bayram ÖZÇELİK (Burdur), İsmail KAŞDEMİR (Çanakkale) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 84’üncü Birleşiminin İkinci Oturumunu açıyorum. 
Gündem dışı üçüncü söz, 1 Mayıs Emek ve
Dayanışma Günü münasebetiyle söz isteyen İstanbul Milletvekili Sayın Süleyman
Çelebi’ye aittir. 
Buyurun Sayın Çelebi. (CHP sıralarından
alkışlar)
III.- GÜNDEM DIŞI KONUŞMALAR (Devam)
A) Milletvekillerinin Gündem Dışı Konuşmaları (Devam)
3.- İstanbul Milletvekili Süleyman Çelebi'nin, 1 Mayıs
Emek ve Dayanışma Günü’ne ilişkin gündem dışı konuşması
SÜLEYMAN ÇELEBİ (İstanbul) – Sayın
Başkan, değerli arkadaşlar; hepinizi saygıyla sevgiyle selamlıyorum.
Tabii ki 1 Mayısla ilgili gelişmeleri
değerlendireceğim ama buraya özellikle poşuyla çıkmamın nedeni şu: Polisin daha
önce Cihan Kırmızıgül üzerinde uyguladığı ve o nedenle yargılattığı uygulamanın
bir başkasını 1 Mayısta gençler üzerinde, gençleri teşhir etme amacıyla zorla
poşu takmaya çalışan polisin ve iktidarın uygulamalarını protesto etmek için bu
poşuyu taktım.
Hepinizi bir kez daha saygıyla sevgiyle
selamlıyorum. (CHP sıralarından alkışlar)
Değerli arkadaşlarım, Başbakan, ustalık
döneminde herhâlde yeni bir, tarihî bir uygulamayı Taksim’de başardı. Ustalık
döneminde, sıkıyönetim koşullarında bile uygulanmayan… Hani sıkıyönetim
koşullarında sokağa çıkma yasağı vardı, bir dönem 1 Mayısı kutlamak için sokağa
çıkanlar, gözetim altına alındı. Burada ise -belirli bir bölgeye çıkmak-
sıkıyönetim koşullarının ötesinde bir uygulamayla, oraya çıkanlar suçlu
sayıldı, gözetim altına alındı.
Bakın, 171 arkadaşımız, hukuk dışı,
yasa dışı yollarla ve zorla, baskıyla, dayakla gözetim altına alındı, işkence
yapıldı. Ondan sonra dün bırakıldı, aileler seviniyor, biz seviniyoruz, onlar
seviniyor. Sevinecek bir şey yok. İşte ileri demokrasinin ustalık döneminin
Türkiye’yi ne noktaya taşıdığının ibret belgesi bu uygulamadır. Çünkü, o
uygulamanın içinde tam da yapay bir uygulamayı başlatan savcılar, polis
teşkilatı, bu arkadaşlarımızın hiç suçu yokken orayı bir abluka altına aldılar.
Bakın, 2 tane 1 Mayıs dünyada
yasaklandı. Birisi Kamboçya, bir diğeri Taksim Meydanı. Şimdi, değerli
arkadaşlarım, Kamboçya’daki yasağı anladık ama bizim açımızdan Kamboçya
yasağının ötesinde şunu soruyorum, bu Mecliste herkese soruyorum: Çanakkale’de
Anzaklar anıldığında bundan sonra onları Avustralya’ya mı göndereceksiniz? (CHP
sıralarından alkışlar) Çünkü, oradan da şehit vermiş insanlar, şehitleri için
Çanakkale’ye geliyor. İşçiler de en temel haklarını kullanıyorlar. Defalarca
söyledik “1 Mayıs, Türkiye işçi sınıfı açısından, emekçi halkları açısından Taksim
Meydanı’dır.” dedik ve “Bu, Avrupa İnsan Hakları Mahkemesinin kararıdır.” dedik
aynı zamanda ama hukuk tanımıyorlar. 
Altını çizerek söylüyorum: Dün yapılan
uygulamaların, o yasa dışı gözetim altına almaların esas sorumlusu iktidardır,
Başbakandır, ilgili bakanlardır çünkü o iktidar yasa tanımıyor, Başbakan yasa
tanımıyor, Avrupa İnsan Hakları Mahkemesinin kararını tanımıyor; iki dudağı
arasında “Yasakladım.” diyor ve uygulamaya koyuyor. Onun için, aslında dün o
171 kişiyle ilgili yapılan uygulama esas, yasa dışıdır. 
İşte, Beşiktaş’ta genel başkan
yardımcılarımızdan, Sayın Şafak Pavey’in yaşadığı sorunu biliyorsunuz; diğer
taraftan, Mahmut Tanal’ın yaşadıklarını biliyorsunuz; bizim, Şişli’de Sezgin
Tanrıkulu ve Musa Çam’la beraber yaşadıklarımızı biliyorsunuz. Abluka altına
alınmış, tam bir ceberut anlayışla, tam bir faşist yaklaşımla bu bayramı da
bize zehir ettiniz. 1 Mayıs böyle bir gün değildir; işçilerin birlik, mücadele
günüdür oysa iktidar, işçilere müdahale günü olarak bu bayramı bu noktaya taşımıştır.
Buradan bir kez daha kınıyor, hepinize saygılar, sevgiler sunuyorum. (CHP
sıralarından alkışlar)
BAŞKAN – Teşekkür ederim Sayın Çelebi.
60’ıncı maddeye göre söz vereceğim.
Sayın Öğüt…
IV.- AÇIKLAMALAR (Devam)
6.- İstanbul Milletvekili Kadir Gökmen Öğüt'ün,
hayatını kaybeden Balyoz davası hükümlüsü Albay Murat Özenalp’e rahmet, ailesi
ve sevenlerine başsağlığı dilediğine ve Balyoz davasından ceza alanların
Anayasa Mahkemesine yaptıkları başvurunun bir an evvel sonuçlandırılması
gerektiğine ilişkin açıklaması
KADİR GÖKMEN ÖĞÜT (İstanbul) – Teşekkür
ederim Sayın Başkanım.
Balyoz hükümlüleri toplumun vicdanını
yaralamaktadır. En son, geçtiğimiz hafta Albay Murat Özenalp zulümhanede
hayatını kaybetmiştir. Kendisine bir kez daha rahmet, ailesi ve sevenlerine
başsağlığı diliyorum. Ne var ki Özenalp’ın vefatı, Balyoz tutuklamalarıyla
ilgili olarak, gözlerin, yeniden Anayasa Mahkemesine çevrilmesine neden
olmuştur. Nitekim, Balyoz davasından ceza alan pek çok kişinin Anayasa
Mahkemesine yaptıkları bireysel başvurular, altı aydan fazla süre geçmesine
rağmen sonuçlandırılmamıştır. Bu başvuruların değerlendirilmesi için yeni
ölümler mi beklenmektedir? 
“Özenalp’ın
ölümüne vicdansızlık, hukuksuzluk ve vefasızlık neden oldu.” diyen Maltepe
Askerî Cezaevindeki arkadaşları, onun için duygularını şöyle aktarmışlardır:
“Ama, ölmekle bitmeyeceğiz; neden olanlar, sessiz kalanlar, hiçbir şey yokmuş
gibi yapanlar biliniz, hatta emin olunuz, öldürmekle bitmeyeceğiz. Murat’ın
kanı üzerinizde, görüyoruz, beyazda, mavide, hakide. Biliniz, öldürmekle
bitmeyeceğiz.” 
Bu zulmün bir an
önce bitmesini istiyorum.
Teşekkür ediyorum. 
BAŞKAN – Sayın Atıcı…
7.- Mersin Milletvekili Aytuğ Atıcı'nın, Hükûmetin,
cezaevlerinde kalan çocukların sorunlarını araştırması ve acilen çözmesi
gerektiğine ilişkin açıklaması
AYTUĞ ATICI (Mersin) – Teşekkür ederim
Sayın Başkan. 
Sayın Başkan, Türkiye, yine
cezaevlerinde bir çocuğa tecavüz edildiği haberiyle çalkalanıyor. Ceyhan
Cezaevinde yatmakta iken kendisine tecavüz edilen suça itilmiş bir çocuk, ancak
tahliye edildikten sonra korkusunu yenerek bu iğrenç olayı haykırabiliyor.
“Çocuklarınıza çığlık atmayı öğretin.” diyen bir Bakan ve mensubu olduğu AKP
Hükûmeti, cezaevindeki çocukların çığlığını duymuyor. AKP Hükûmeti, topluma
yeniden kazandırılması gereken çocuklarımıza cezaevlerinde sahip çıkamıyor.
Başta Ceyhan olmak üzere tüm cezaevlerinde kalan suça itilmiş çocukların ve
cezaevlerindeki annelerinin yanında kalmak zorunda olan çocukların sorunları
araştırılmalı ve acilen çözülmelidir, Ceyhan Cezaevindeki ilgililer hakkında da
acilen soruşturma başlatılmalıdır. 
Teşekkür ederim. 
BAŞKAN – Sayın Sarıbaş…
8.- Çanakkale Milletvekili Ali Sarıbaş'ın, Gökçeada’da
yaşanan sel felaketi nedeniyle Hükûmetin acil tedbir alması gerektiğine ilişkin
açıklaması
ALİ SARIBAŞ (Çanakkale) – Teşekkür
ederim Sayın Başkan.
Çanakkale Gökçeada’da, yetkililerin
yapmış olduğu açıklamaya göre, 1 Mayısı 2 Mayısa bağlayan gece saat 00.10’da
başlayıp 04.00’e kadar devam eden sağanak yağış sonunda oluşan sel, hayatı felç
etmiştir. Ev ve iş yerlerini sular altında bırakan sel, park hâlindeki araçları
da sürüklemiştir. Ayrıca, çok sayıda büyükbaş ve küçükbaş hayvan telef olmuş,
bağ, bahçe ve tarlalar da büyük zarar görmüştür. Buradan sizlerin aracılığıyla
tüm Hükûmet yetkililerine sesleniyorum: Acilen, çok büyük zarar gören
esnaflarımız da dâhil olmak üzere, orada bu afeti yaşayan halkımızın ve
esnafımızın da zarar ve ziyanlarının bir an önce karşılanması için burada afet
bölgesi ilan edilerek borçlarının ertelenmesini diliyorum. 
Bu vesileyle,
tüm Gökçeada’daki hemşehrilerimize geçmiş olsun dileklerimi iletiyorum. 
BAŞKAN – Sayın
Tamer…
9.- Kayseri Milletvekili İsmail Tamer'in, 5 Mayıs Dünya
Ebeler Günü’nü kutladığına ilişkin açıklaması
İSMAİL TAMER
(Kayseri) – Teşekkür ediyorum Sayın Başkan. 
Sayın Başkan,
değerli milletvekili arkadaşlarım; bugün 5 Mayıs Dünya Ebeler Günü. Türkiye’de
yaklaşık 50 bin tane ebe var. Cefakâr, vefakâr olan bu ebelerimizin bugün de
hepsini kutluyorum ve başarılarının devamını diliyor, saygılar sunuyorum. 
Teşekkür
ediyorum. 
BAŞKAN – Sayın
Özkan… 
10.- Burdur Milletvekili Ramazan Kerim Özkan'ın,
İnternet’teki yoğunluktan dolayı kayıt yaptıramayan ikinci basamak
öğrencilerine ÖSYM’nin ek süre vermesi gerektiğine ilişkin açıklaması
RAMAZAN KERİM
ÖZKAN (Burdur) – Sayın Başkan, teşekkür ederim. 
Sayın bakanların
dikkatini çekmek istiyorum: Ölçme, Seçme ve Yerleştirme Merkezi, üniversiteye
girecek ikinci basamak öğrencileri için, kayıt yaptırmak isteyen öğrenciler
için, İnternet’te aşırı yoğunluktan dolayı bir sorun yaşandığını belirtiyorlar.
Yaklaşık 62 bin öğrenci, İnternet’teki yoğunluktan dolayı sınav başvurularını
yapamamıştır. Önümüzdeki günlerde, bu öğrenciler hiç olmazsa bir iki gün -belki
“link”lerden dolayı da olmuş olabilir- süre istemektedirler. Ben Bakanlar
Kurulu üyelerimizin, Ölçme, Seçme ve Yerleştirme Merkezine bir uyarıda
bulunmalarını diliyor, teşekkür ediyorum. 
BAŞKAN – Sayın
Çam… 
11.- İzmir Milletvekili Musa Çam'ın, TRT’nin böyle
önemli bir günde yayın yapmamasını kınayıp protesto ettiğine ve 1 Mayıs Emek ve
Dayanışma Günü’ne ilişkin açıklaması
MUSA ÇAM (İzmir)
– Teşekkür ederim Sayın Başkan. 
Yüzyılın
soygununun görüşüleceği böyle önemli bir günde TRT’nin yayın yapmamasını
şiddetle kınıyoruz ve protesto ediyoruz.
1 Mayıs işçi
sınıfının birlik, mücadele, dayanışma gününde İstanbul’da olağanüstü bir gün ve
sıkıyönetim yaşandı. Sayın Başbakan her seferinde diyor ki: “Makul bir çoğunluk
Taksim’e gelip kutlayabilir.” Akşamüstü saat 16.00 civarlarında Taksim’e
gittiğimizde, Recep Güzel ve Gamze Nihal İyidoğan adında iki gencin tek
başlarına Taksim’e çıkıp slogan atmaya başlayınca yaka paça alınıp
götürüldüğünü orada gördük. AKP faşizmini açık ve net bir şekilde 1 Mayısta
Türkiye’nin her tarafında gördük. Kahrolsun faşizm, yaşasın 1 Mayıs!
BAŞKAN – Sayın Demir…
12.- Muğla Milletvekili Nurettin Demir'in, Muğla
Seydikemer’de yaşanan dolu felaketinin giderilmesi konusunda Hükûmetin
desteğini beklediklerine ilişkin açıklaması
NURETTİN DEMİR (Muğla) – Teşekkür
ederim Sayın Başkan. 
Seydikemer ilçemizde Karadere, Kumluova
ve Karaköy’de yaklaşık olarak bin dekar dolayında plastik örtülü serada ve 400
dolayında da cam serada doluya bağlı olarak büyük bir felaket yaşandı.
Sigortalı olma imkânı olmayan birçok tarım üreticisi de var. Dolayısıyla, bu
büyük felaketin giderilmesi konusunda Hükûmetin desteklerini bekliyoruz. Bu
konuda yoğun çalışma…
(Mikrofon otomatik cihaz tarafından
kapatıldı) 
BAŞKAN – Sayın Baluken…
13.-  Bingöl Milletvekili İdris Baluken'in, HDP olarak,
1 Mayısta Taksim’e yürümek isteyenlere yönelik polis terörünün bütün
sorumluluğunun AKP Hükûmetinde olduğunu belirtmek istediklerine ve mülki
amirler ya da güvenlik güçleri hakkında herhangi bir soruşturmanın
başlatılmamış olmasını kınadıklarına ilişkin tekraren açıklaması
İDRİS BALUKEN (Bingöl) – Teşekkür
ediyorum Sayın Başkan. 
Sayın Başkan, 1 Mayısta Taksim’e
yürümek isteyen işçilere, emekçilere, gençlere, halkımıza yönelik, tek
kelimeyle tam bir polis terörü uygulanmıştır. Ortaya çıkan sokak ortası işkence
görüntüleri tüm halkımızın vicdanını kanatmıştır. Bu konuda bütün sorumluluğun
AKP Hükûmetinde olduğunu belirtmek istiyoruz. Bu tutumu Halkların Demokratik
Partisi olarak kınadığımızı ifade ediyoruz.
Yine, 1 Mayısta milletvekillerine
yönelik gazlı, TOMA’lı, coplu, yumruklu müdahalelerin kabul edilemez olduğunu
belirtiyoruz. Bu konuda Meclis Başkanlığının tavırsız tutumunun da buradaki
suça ortak olmak olduğunu ifade etmek istiyoruz. Her ne kadar talimat
Hükûmetten gelmişse de kadın, çocuk demeden, milletvekili, sendikacı demeden bu
tabloyu ortaya koyan idari ve mülki amirler ya da güvenlik güçleri hakkında
herhangi bir soruşturmanın başlatılmamış olmasını da buradan kınadığımızı ifade
etmek istiyoruz. 1 Mayısların bayram coşkusuyla, işçilerin, emekçilerin özgürce
kullandığı alanlara özgürce aktığı günler temenni ediyoruz.
Teşekkür ediyorum.
BAŞKAN – Sayın Bulut…
14.- Balıkesir Milletvekili Ahmet Duran Bulut'un,
Gökçeada’da yaşanan sel felaketi nedeniyle Hükûmetin acil tedbir alması
gerektiğine ilişkin açıklaması
AHMET DURAN BULUT (Balıkesir) – Sayın
Başkan, Çanakkale Gökçeada, geçtiğimiz günlerde, çok büyük bir sel felaketiyle
karşı karşıya kalmıştır. Esnaf, çiftçi, büyük bir mağduriyet altındadır. Adaya
ulaşım zor. Valilik ilk etapta tedbirler almış ancak bilhassa esnafın iş
yerlerini su basmasıyla çok miktarda maddi hasar oluşmuştur. Hükûmetin bu
konuda acil tedbir alması ve gereğini yapması konusunda Genel Kurulu
bilgilendiriyorum.
Teşekkür ederim. 
BAŞKAN – Teşekkür ediyorum. 
Gündeme geçiyoruz…
MAHMUT TANAL (İstanbul) – Sayın Başkan,
ben sizden özür dilerim. Biraz önce sizden söz istediğimde dediniz ki: “Benim
yetkim yok.” Benim elimde parlamento hukuku… Divan Başkanlığında, Divanda
oturan Meclis Başkan Vekili veya Meclis Başkanının, Türkiye Büyük Millet
Meclisi Genel Kurulunu, oturumu, siz biraz önce nasıl on beş dakika
kapattıysanız, o şekilde, buradaki milletvekillerinin talebini de karara
bağlama gibi bir yetkiniz ve bir göreviniz var. TRT’yle yapılan sözleşmenin
5’inci maddesinde, önemli konularla ilgili, Meclis Başkan Vekili sıfatıyla, şu
anda Divanda oturan Başkan sıfatıyla sizin böyle bir görevinizin olduğunu size
söyledim.
BAŞKAN – Teşekkür ederim.
MAHMUT TANAL (İstanbul) - Ama, dediniz
ki: “Bu, benim görevimde değil.” Biraz önce nasıl kapattıysanız, aynı şekilde…
BAŞKAN – Ara verdim ben, kapatmadım ki…
MAHMUT TANAL (İstanbul) – …yayınlatma
göreviniz de var Sayın Başkan. (CHP sıralarından alkışlar)
BAŞKAN – Yok, yok, boş yere
alkışlamayın, yok, öyle değil. 
MAHMUT TANAL (İstanbul) – Ben sizden
görevinizin gereğini yapmanızı istirham ediyorum. (CHP sıralarından alkışlar)
BAŞKAN - Boş yere alkışlamayın, öyle
değil, öyle bir şey yok. Hayır, ara verebiliyorum sadece. Yani, kendi…
MAHMUT TANAL (İstanbul) – Olur mu öyle
şey?
BAŞKAN - Özür dilerim, bir saniye…
Kafama göre “Ben beğenmedim bugünkü toplantıyı, kapatıyorum.” deme imkânım yok
ki benim; hepiniz biliyorsunuz onu. İç Tüzük’ün kendi içinde oluşturduğu
teamüller var, bu Meclisin yönetim biçimi var. Sonuçta, bana müracaat etmediniz
ki şeyi aramak için, TRT için, gittiniz, Sayın Cemil Çiçek’e müracaat…
MAHMUT TANAL (İstanbul) – Bakın,
teamülleri uygulasaydınız… Ben size uygulamaları söylüyorum. 
BAŞKAN – Neyse, Sayın Tanal, teşekkür
ederim, kayıtlara geçti. 
Buyurun Sayın Vural. 
OKTAY VURAL (İzmir) – Sayın Başkanım,
zatıaliniz Genel Kurulu yönetmekle görevlisiniz. Dolayısıyla bu konuda,
protokolün gereğini yapması gereken, Türkiye Büyük Millet Meclisi Başkanıdır.
Sayın Meclis Başkanıyla görüştük, kendileri bunu ileteceğini ifade etti. Siz de
İnternet yayınıyla ilgili, bir ara vereceğinizi söylediniz.
BAŞKAN – Ha, o, benim uhdemdeydi.
Onunla ilgili talimat verdim arkadaşlara. 
OKTAY VURAL (İzmir) – Daha gelmedi
henüz…
BAŞKAN - Dolayısıyla bir sıkıntının
yani buradan kaynaklanan bir sıkıntının olmadığını, Telekom tarafıyla
görüştüklerini… 
GÜRSEL TEKİN (İstanbul) – Niye kapalı?
BAŞKAN – Bana anlatılanı söylüyorum
size. Ben elektronik mühendisi değilim. Arkadaşlarımıza söylüyorum.
AYTUN ÇIRAY (İzmir) – Yapmayanı
görevden alsınlar. 
BAŞKAN – Dolayısıyla, onu sıkı takip
ediyorum.
Cep telefonlarında bir yüklenmeden
dolayı sorun olduğunu, diğer konuda bir sorun olmadığını teknik ekip söyledi
ama cep telefonlarıyla ilgili konuyu da rahatlatmak amacına yönelik Türk
Telekom’la görüşüldüğünü… Bunun da takibini yapıyorum. 
OKTAY VURAL (İzmir) – İnşallah, Meclis
Başkanı TRT’ye söz geçirir de yayınlanır efendim. 
İDRİS BALUKEN (Bingöl) – Sayın Başkan,
ben de TRT yayınlarıyla ilgili bir bilgilenme beklentimizin olduğunu ifade
etmek istiyorum.
Demin diğer siyasi partilerin grup
başkan vekilleriyle beraber Meclis Başkanıyla görüştük. Kendisi de Meclis
TV’nin bu konuda canlı yayın yapması için TRT Genel Müdürüyle konuşacağını
ifade etti. Böyle bir görüşme olmuş mu? Görüşme olmuşsa sonucu ne olmuştur,
merak ediyoruz. 
BAŞKAN – Tamam, onu da takip edeyim. 
İDRİS BALUKEN (Bingöl) – Şu açıdan da
önemlidir: Meclis Başkanını dikkate almayan bir TRT Genel Müdürü tablosu var
ise bunu da Genel Kurulun, milletvekillerinin bilme hakkı var.
BAŞKAN – Tamam Sayın Baluken. 
MAHMUT TANAL (İstanbul) – Değerli
Başkanım, son söz: Siz dediniz ki: “Bu iş Meclis Başkanının yetkisinde.” Allah
göstermesin, Meclis Başkanı vefat etti. 
BAŞKAN – Vekil oluyorsunuz o zaman,
vekil oluyorsunuz, vekil. 
MAHMUT TANAL (İstanbul) - Devlette
süreklilik esastır. Onun makamına gelen başkan yardımcıları karar vermeli.
BAŞKAN – Tamam işte, o sandalyeye
oturacak birisi oluyor. İç Tüzük’ü biliyorsunuz muhterem arkadaşlar. Yapmayın
Allah aşkına! Tamam, bütün bunların hepsi geçti kayıtlara yani herkes her şeyi
biliyor. 
MAHMUT TANAL (İstanbul) - Örnek karar
var elimde. 
BAŞKAN – Anladım, tamam. 
MAHMUT TANAL (İstanbul) - 1997
yılındaki Tansu Çiller hakkındaki kararı okuyayım size. 
BAŞKAN – Anlaşıldı. Siz öyle
söylüyorsunuz, ben de böyle söylüyorum yani “Yetkim yok.” diyorum, “Açın
TRT’yi.” demeye bir yetkim yok. Dolayısıyla, grup başkan vekilleriniz “Ara
verin.” dediler.
MAHMUT TANAL (İstanbul) – Sayın Başkan,
siz kararınızı verin, o TRT açıyor mu, açmıyor mu? Siz bir kararınızı verin
bakalım. (AK PARTİ sıralarından “Haydi yürü!” sesi)
BAŞKAN – Teşekkür ederim. 
MAHMUT TANAL (İstanbul) – Siz
kararınızı verin bir zahmet, o TRT açacak. 
BAŞKAN – Sayın Tanal, bakın, rica
ediyorum, belli bir noktanın dışına çıkmayalım. 
LÜTFÜ TÜRKKAN (Kocaeli) – “Yürü” diyen
malı götürenlerden mi, değil mi? Ona bakalım Yaşar Karayel. 
BAŞKAN - Başkanlığın Genel Kurula
sunuşları vardır. 
MAHMUT TANAL
(İstanbul) – Sayın Başkan, biraz önce, bana “Hadi yürü!” diyen milletvekilinin
-nazik bir dil değil- tespit edilip -ben şikâyetçiyim- İç Tüzük hükümleri
uyarınca disiplin uygulanmasını talep ediyorum. 
BAŞKAN - O
tutanakları getirteceğim ama yarınızı atmam lazım o zaman –bütün
milletvekilleri için konuşuyorum- laf atmadan dolayı.
Meclis
araştırmasına ilişkin üç önerge vardır, okutuyorum:
VI.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- BDP Grubu adına Grup Başkan Vekili Şırnak
Milletvekili Hasip Kaplan’ın, Şırnak’ta kaplıcaların bulunduğu bölgelerdeki
sorunların araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/922)
Türkiye Büyük Millet Meclisi
Başkanlığına
Şırnak ilinde
bulunan kaplıcaların bulunduğu bölgelerdeki sorunlarının bütün boyutlarıyla
araştırılarak tespit edilmesi, önlem alınması, alınacak önlemlerin ve
yürütülecek politikaların belirlenmesi, termal kaynakların değerlendirilmesi
amacıyla Anayasa'nın 98'inci İç Tüzük’ün 104'üncü ve 105'inci maddeleri
gereğince Meclis araştırması açılması için gereğini arz ve teklif ederiz.
 
Hasip Kaplan
 
BDP Grup Başkan Vekili 
Gerekçe:
1-Belkıs
Ana(Hesta)Kaplıcaları:
Şırnak'ın
Güçlükonak ilçesi Ilısu köyünde bulunan Belkıs Ana (Hesta) Kaplıcası gerek şifa
niyetine gerekse vücut direncini artırmak, stresten kurtulmak ve rahatlamak
amacıyla tercih edilmektedir.
Bölgenin en
yüksek ısılı sıcak su kaynağı olup, sıcaklığı 67°C'dir. Kaplıca suyu kalsiyum
ve sülfit ihtiva etmektedir. Debisi 7 litre/sn, pH:7,15 olarak belirlenmiştir.
Mevcut debinin arttırılabileceğini gösteren hidrojeolojik şartlar mevcuttur.
Kaplıca banyosu romatizmal hastalıklar ile kadın hastalıklarında yararlı
olmaktadır
2-Zümrüt Dağı
Kaplıcası:
Beytüşşebap ilçe
merkezine 7 km uzaklıktaki Ilıcak köyündedir. Debisi 1 litre/sn olarak tahmin
edilmekte olup, su sıcaklığı 39°C’dir. Kaplıca suyu tortulu olduğundan içilmez.
Su banyosu ise cilt, böbrek ve romatizmal hastalıklara yararlı olmaktadır.
3-Besta
Kaplıcası:
İl merkezinin 30
km kuzeydoğusundadır. Biri çamur banyosu, diğeri su banyosu ve içme olarak
yararlanılan iki kaplıca hâlindedir. Cilt, kadın hastalıkları ve romatizmal
hastalıkların şifa bulduğu bu kaplıcalara yaya veya binek hayvanıyla
ulaşılabilmektedir.
4-Nasfaran
Kaplıcası:
Merkez Kumçatı
beldesine birkaç km uzaklıktaki bu kaplıcada biri çamur banyosu olarak, diğeri
banyo ve içme olarak yararlanılan iki kaynak bulunmaktadır. Çamur banyosunun
sivilce, egzama ve mantar hastalıkları kesin tedavi ettiği söylenmektedir.
Coğrafi
dağılımı, nitelik ve nicelikleri çok farklı olan ülkemizdeki jeotermaller ve
şifalı su kaynakları üzerine yeterince araştırma yapılmamakta ve yapılan mevcut
çalışmalar da tam olarak değerlendirilmemektedir.
Son yıllarda hızlı nüfus artışı,
sanayileşme ve kentleşme sonucu ortaya çıkan çevre sorunları insan sağlığını
tehdit etmekte, bozmakta ve verimliliği azaltıcı bir ortam yaratmaktadır. Bu
olumsuz ortamlarda bulunmak zorunda kalan insanlar sağlığını korumak, daha
verimli olmak ve hastalıklarına şifa bulmak amacıyla sağlık turizmine
yönelmektedir. Sağlık turizmi faaliyetlerinden biri olan termalizm, soğuk ve
sıcak mineralli suların sağlık amacıyla içme ve dış tatbiklerde kullanımı için
turistlerin ulaşım, konaklama ve ağırlama gereksinimlerinin karşılanmasını
sağlayan çok yönlü bir turizm çeşidi olarak ön plana çıkmaktadır.
Şırnak ilinde bulunan bu dört şifalı
kaplıca birçok hastalığa yarar sağlamaktadır. Her yıl binlerce insan zor
şartlar altında kaplıcaları şifa niyetine ziyaret etmektedir. Kaplıcaların
bulunduğu bölgelere ulaşım güçlüğü çekilmekle beraber su, sağlık gibi sorunları
da mevcuttur.
Şırnak il sınırları içerisinde bulunan
kaplıcalar il özel idaresi tarafından halkın yararlanabileceği şekilde
işletilmemesi nedeniyle bölge insanı bu tesislerden yaralanamamaktadır. Bu şifa
merkezlerinde otel, lokanta benzeri işletmeler ihtiyacı karşılayamamaktadır.
Ayrıca kaplıcalarda, cadde ve sokaklar yetersiz, çöp, su sorunu önemli ölçüde
burada sorun teşkil etmektedir. Ülkenin her yerinden gelen binlerce insan söz
konusu eksiklikler yüzünden sorun yaşamaktadırlar.
Bölgedeki termallerde az sayıda uygulama
çalışmalarında planlanan düzeye ulaşılamaması, altyapı ve işletmede ortaya
çıkan sorunlar, yetersiz tanıtım, istatistiksel yetersizlik, sağlık personeli
ile sağlıkla ilgili alet ve donanım eksikliği gibi etkenler etkili olmaktadır.
Ülkemizde jeotermal kaynakların sağlık
turizmine tanıtılması ve kazandırılması gerekirken, Şırnak İl Özel İdaresinin
bu tesislere kaynak ayırmayıp özelleştirmesi ülke ekonomisine ve halk sağlığı
acısından bir kayıp olarak değerlendirilmektedir. Bu durumda, yoksul halk bundan
yaralanamayacak ancak parası olan, bu tesislerden yararlanabilecektir. Oysaki,
sosyal devlet anlayışına göre, bu tür yer altı ve yer üstü kaynaklarından bölge
halkının yararlandırılması için gerekli tedbirlerin alınması gerekmektedir.
Bu nedenlerle kaplıcaların bulunduğu
bölgelerdeki sorunlarının bütün boyutlarıyla araştırılarak tespit edilmesi,
önlem alınması, alınacak önlemlerin ve yürütülecek politikaların belirlenmesi,
termal kaynakların değerlendirilmesi amacıyla araştırma komisyonu kurulmasında
yarar bulunmaktadır.
2.- Osmaniye Milletvekili Hasan Hüseyin Türkoğlu ve 19
milletvekilinin, iktisadi ve idari bilimler fakültesi mezunlarının
sorunlarının araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/923)
Türkiye Büyük
Millet Meclisi Başkanlığına
İktisadi ve idari bilimler fakültesi
mezunlarının Hükûmetin uygulamalarından dolayı ortaya çıkan mağduriyetinin
tespiti, bu sorunların giderilmesi ve çözüm yollarının belirlenmesi amacıyla,
Anayasa’mızın 98'inci maddesi, İç Tüzük’ün 104 ve 105'inci maddeleri gereğince
ekte sunulan gerekçe çerçevesinde Meclis araştırması açılmasını arz ve teklif
ederiz.
1- Hasan Hüseyin Türkoğlu (Osmaniye)
2- Mehmet Günal (Antalya)
3- Cemalettin Şimşek (Samsun)
4- Emin Çınar (Kastamonu)
5- Celal Adan (İstanbul) 
6- Seyfettin Yılmaz (Adana)
7- Koray Aydın (Trabzon)
8- Ali Öz (Mersin)
9- Ali Halaman (Adana)
10- Mehmet Erdoğan (Muğla)
11- Bülent Belen (Tekirdağ)
12- Emin Haluk Ayhan (Denizli)
13- Sümer Oral (Manisa)
14- Kemalettin Yılmaz (Afyonkarahisar)
15- Lütfü Türkkan (Kocaeli)
16- Özcan Yeniçeri (Ankara)
17- Mesut Dedeoğlu (Kahramanmaraş)
18- S. Nevzat Korkmaz (Isparta)
19- Atila Kaya (İstanbul)
20- Alim Işık (Kütahya)
Gerekçe:
Türkiye'de açılan tüm devlet ve vakıf üniversitelerinin
hemen hemen tamamında yer alan iktisadi ve idari bilimler fakülteleri, her yıl
on binlerce mezun vermektedir. Bu fakültelerden mezun olan öğrencilerin bir
kısmı özel sektörde istihdam edilirken, önemli bir bölümü de aldığı eğitimin
neticesi olarak kamu kurumlarında görev almaktadır.
Türkiye'de en fazla mezun veren
fakülte, iktisadi ve idari bilimler fakültesidir.
2011 yılında KPSS'ye giren iktisadi ve
idari bilimler fakültesi mezunu yaklaşık 300 bin kadardır. 2011 yılı içerisinde
kamuya yerleşen İİBF mezun sayısı ise 7.113 kişidir.
İİBF mezunlarının kamu kurumlarında
görev aldığı kadrolara GİH (genel idare hizmetler) denilmektedir. İİBF
mezunlarının yaşadığı en büyük sorun, bu kadrolara atama şartlarının son
yıllarda değiştirilmesiyle olmuştur.
Bankalar, maliye, gümrük memurluğu,
KİT'lerde ve diğer kamu kurumlarındaki birçok pozisyon önceden İİBF mezunu olma
şartı ararken, son yıllarda 4001 (herhangi bir lisans mezunu olma) şartı
aramaktadır. Bu da hem bu pozisyonlara bu alanda bilgisi olmayan kişilerin
atanmasına yol açmakta hem de İİBF mezunu 100 binlerin atanamayıp açıkta
kalmasına neden olmaktadır.
Diğer yandan, tüm üniversitelerde İİBF
açılması ve kontenjanların yüzde 20 civarında artırılması hem bu alanda yapılan
eğitimin kalitesinin düşmesine hem de bu fakültelerden mezun olan yüz binlerce
gencin istihdam edilememesine neden olmaktadır. İİBF, fen edebiyat gibi
fakültelerin hem sayısının hem de kontenjanının düşürülmesi, genç neslin
istikbali açısından çok önemlidir.
Bu bilgiler ışığında İİBF mezunlarının
sorunlarının Meclis araştırma komisyonu kurularak araştırılması, bu sorunlara
çözüm üretilmesi ve gerekli önlemlerin alınması gerekmektedir.
3.-  Adana Milletvekili Ali Halaman ve 19
milletvekilinin, boşanma olaylarının ve sebeplerinin araştırılarak alınması
gereken önlemlerin belirlenmesi amacıyla Meclis araştırması açılmasına ilişkin
önergesi (10/924)
Türkiye Büyük
Millet Meclisi Başkanlığına
Aile kurumumuzun güçlendirilmesi için,
ülkemizde meydana gelen, birçok ailenin dağılmasına ve çocuklarımızın mağdur
olmasına neden olan boşanma olaylarının ve sebeplerinin araştırılarak alınması
gereken tedbirlerin belirlenmesi amacıyla Anayasa’nın 98'inci ve Türkiye Büyük
Millet Meclisi İçtüzüğü’nün 104 ve 105'inci maddeleri uyarınca Meclis araştırması
açılmasını arz ederiz.
1) Ali Halaman  (Adana)
2) Hasan Hüseyin
Türkoğlu  (Osmaniye)
3) Lütfü Türkkan
 (Kocaeli)
4) Adnan Şefik
Çirkin (Hatay)
5) Mehmet
Erdoğan  (Muğla)
6) Bahattin
Şeker   (Bilecik)
7) S. Nevzat
Korkmaz  (Isparta)
8) Ali Öz  (Mersin)
9) Celal Adan  (İstanbul)
10) Muharrem
Varlı  (Adana)
11) Cemalettin
Şimşek  (Samsun)
12) Mesut
Dedeoğlu  (Kahramanmaraş)
13) Seyfettin
Yılmaz  (Adana)
14) Özcan
Yeniçeri  (Ankara)
15) Mustafa
Kalaycı   (Konya)
16) Alim Işık  (Kütahya)
17) Reşat Doğru  (Tokat)
18) Yusuf
Halaçoğlu  (Kayseri)
19) Necati
Özensoy  (Bursa)
20)
Enver Erdem  (Elâzığ)
Gerekçe:
Ülkemizde toplumun en küçük birimi olan
aile kurumunun temelini evlilik oluşturmaktadır. Sosyal yapıdaki bu önemi
nedeniyle bütün ülkelerde ailenin kurulması veya aile birliğinin bozulması
kanunlar çerçevesinde yapılan düzenlemelerle gerçekleştirilmektedir.
Türk toplumunun ve devletinin temel
taşı ve ana birimi olan aile kurumunun sarsıldığını ve yara aldığını tedbir
alınmadığı takdirde, geri dönüşü mümkün olmayan noktalara ulaşılacağını
göstermektedir.
Özellikle boşanma olayları, ailenin
yıkımına ve on binlerce çocuğun anne veya baba sevgisinden mahrum kalmasına ve
neticede çocuklarımızda tamiri mümkün olmayan psikolojik tahribatlara neden olmaktadır.
Kimi zaman da tamamen sahipsiz kalan çocuklara devlet kol kanat germekte, aile
ortamının sıcaklığından uzakta büyüyen bu çocuklarımızın sorunları ise
katlanarak büyümektedir.
Anne veya babasından ayrı kalmak
zorunda kalan veya çocuk esirgeme kurumlarına verilen çocukların kişisel
gelişimlerinde ciddi sorunlar ortaya çıkmakta ve bu nedenle, ilerleyen yıllarda
topluma entegre olma sorunu yaşamaktadırlar.
Dolayısıyla, boşanma hadiseleri,
kişisel ve ailevi problemler olmaktan öte, toplumun genelini ilgilendiren
sonuçlar doğurmakta ve Türk aile yapısını derinden yaralamaktadır.
Bu gerekçelerle kurulacak bir araştırma
komisyonunda, Türk aile yapısının sağlam temeller üzerine kurulabilmesi için,
evlilik müessesesinin güçlendirilerek, ülkemizde meydana gelen, on binlerce
ailenin dağılmasına ve on binlerce çocuğun mağdur olmasına neden olan boşanma
olaylarının ve sebeplerinin araştırılarak alınması gereken tedbirlerin
belirlenmesinin, toplum hayatımıza önemli katkılar sağlayacağından, yararlı
olacağı kanaatindeyiz.
BAŞKAN – Bilgilerinize sunulmuştur.
Önergeler gündemdeki yerlerini alacak
ve Meclis araştırması açılıp açılmaması konusundaki görüşmeler, sırası
geldiğinde yapılacaktır.
Kanun teklifinin geri alınmasına dair
bir önerge vardır, okutuyorum.
B) Önergeler
1.- Bursa Milletvekili Sena Kaleli’nin, (2/1978) esas
numaralı İstanbul İli Adalar İlçesi Sınırlarında Bulunan “Demokrasi ve
Özgürlükler Adasının” Adının “Demokrasi ve İnsan Hakları Adası” Olarak
Değiştirilmesi ve Adada “Demokrasi ve İnsan Hakları Müzesi” Kurulması Hakkında
Kanun Teklifi’nin geri alındığına ilişkin önergesi (4/156)
Türkiye Büyük
Millet Meclisi Başkanlığına
(2/1978) Esas numaralı Kanun Teklifi’mi
geri çekiyorum. Gereğini bilgilerinize arz ederim. 29/04/2014
Saygılarımla.
 Sena
Kaleli
 
Bursa
BAŞKAN – Millî Eğitim, Kültür, Gençlik
ve Spor Komisyonunda bulunan teklif geri verilmiştir.
Cumhuriyet Halk Partisi Grubunun İç
Tüzük’ün 19’uncu maddesine göre verilmiş bir önerisi vardır, okutup işleme
alacağım ve oylarınıza sunacağım.
VII.- ÖNERİLER
A) Siyasî Parti Grubu Önerileri
1.- CHP Grubunun, gündemin “Özel Gündemde Yer Alacak
İşler” kısmının 2, 3, 4 ve 5’inci sıralarında yer alan (9/3), (9/4), (9/5) ve
(9/6) esas numaralı Meclis Soruşturması Önergelerinin, bu kısmın sırasıyla 1,
2, 3 ve 4’üncü sıralarına alınmasına ve bu kısımda yer alan diğer işlerin
sırasının buna göre teselsül ettirilmesine ilişkin önerisi
05/05/2014
Türkiye Büyük
Millet Meclisi Başkanlığına
Danışma Kurulunun 05/05/2014 Pazartesi
günü (bugün) yaptığı toplantısında siyasi parti grupları arasında oy birliği
sağlanamadığından, grubumuzun aşağıdaki önerisinin İç Tüzük’ün 19’uncu maddesi
gereğince Genel Kurulun onayına sunulmasını saygılarımla arz ederim.
 
Engin Altay
 
Sinop
 Grup
Başkan Vekili
Öneri: 
Gündemin “Özel Gündemde Yer Alacak
İşler” kısmının 2, 3, 4 ve 5’inci sıralarında yer alan (9/3), (9/4), (9/5) ve
(9/6) esas numaralı Meclis soruşturması açılmasına ilişkin önergelerin, bu
kısmın sırasıyla 1, 2, 3 ve 4’üncü sıralarına alınması ve bu kısımda yer alan
diğer işlerin sırasının buna göre teselsül ettirilmesi önerilmektedir. 
BAŞKAN – Cumhuriyet Halk Partisi Grubu
önerisinin lehinde ilk söz İstanbul Milletvekili Sayın Mehmet Akif Hamzaçebi’ye
aittir. 
Buyurunuz. (CHP sıralarından alkışlar)
MEHMET AKİF HAMZAÇEBİ (İstanbul) –
Sayın Başkan, değerli milletvekilleri; bir seçimi geride bıraktık. Seçimin
ağırlıklı konusu 17 Aralık 2013 tarihinde İstanbul’da cumhuriyet savcılarınca
başlatılan soruşturmaya konu olan 4 bakan hakkındaki rüşvet ve yolsuzluk iddialarıydı.
İlerleyen süreçte rüşvet ve yolsuzluk iddialarının kapsamı genişledi, bu
kapsama Başbakan ve onun yakın çevresi de dâhil oldu.
Seçim sürecinde “Rüşvet ve yolsuzluk
iddiaları mutlaka soruşturulmalı, mutlaka bunlar yargıya götürülmeli.” diyen
muhalefete karşı “Hayır, bunları soruşturmaya gerek yok, ortada soruşturulacak
olan bir şey yok. Bunları yargıya değil, sandığa götürelim.” diyen bir iktidar
vardı. Şimdi seçim yapıldı. Çıkan seçim sonucunu yolsuzluk konusunda, rüşvet ve
yolsuzluk iddiaları konusunda güvenoyu olarak algılayan, böyle değerlendiren
bir iktidar var, “Bu seçim sonucuyla, yüzde 43 oyla biz yolsuzluk ve rüşvet
iddialarından aklandık.” iddiasını ortaya koyan bir iktidar var. Hatta çok daha
ileri gidiliyor. Güvenoyu demek yetersiz olur ortadaki tabloyu, iktidar
psikolojisini yansıtmak açısından, daha vahim bir tablo var. Her seçim sonrası
geleneksel olarak yapılan balkon konuşması, bu defa, evvelkilerde olan
mağruriyetin ifadesi, ürkütücü bir keyfin ifadesi yanında, balkondaki zevatla birlikte
pervasızlığın ilanıydı. Yolsuzluk konusunda, balkon konuşmasında bir
pervasızlık ilan edilmiştir; asıl vahim olan tablo budur.
Kimse seçimde almış olduğu yüzde 43 oyu
rüşvet ve yolsuzluk iddiaları konusunda bir güvenoyu olarak görmesin, kimse bu
oya güvenerek rüşvet ve yolsuzluk iddialarının üzerini örtebileceğini
düşünmesin, hiç kimse bu yolsuzluk ve rüşvet iddialarını burada soruşturma
komisyonları kurmak suretiyle kapatabileceğini düşünmesin, hiç kimse yüksek
tepelere çıkma hevesiyle bu yolsuzluk iddialarını kapatabileceğini düşünmesin.
Şimdi yüksek tepelere çıkma hevesinde olan birileri var, hedefine yüksek bir
tepeyi koymuş, oraya çıkmanın hesaplarını yapıyor. Bu heves, bu yüksek tepe
hevesi, yüksek tepe merakı bana Kur'an-ı Kerim’den bir kıssayı hatırlattı. 
Bugün “Oman” dediğimiz coğrafyada
tarihin eski zamanlarında yaşayan bir Âd kavmi vardı. Âd kavmî, bulduğu her
yüksek tepeye yüksek yapılar yapıyordu, sanki hiç ölmeyecekmiş gibi, hiç
iktidarı kaybetmeyecekmiş gibi, ebedî olarak kendileri iktidarda kalacakmış
gibi kendilerini ebedîleştirecek yapılar yapıyordu; tıpkı sizin bugün
bulduğunuz her boş arsaya gökdelen yaptığınız gibi, rezidans yaptığınız gibi.
Onlar yüksek tepeye yüksek yapılarla çıktılar, siz yüksek tepeye
arkalarınızdaki devasa yolsuzluk iddialarıyla çıkmak istiyorsunuz. Tarihte ne
oldu? Tarihte Allah’a şirk koşmuş olarak kabul edilen ve kendilerine gönderilen
Hazreti Hûd’u peygamber olarak kabul etmeyen o kavim yok olup gitti. Siz de yok
olup gideceksiniz; sanmayın ki bu yüzde 43 oyla, bu kuracağınız soruşturma
komisyonuyla bu işin üzerini örteceksiniz ve kazanacaksınız, tam aksine, yok
olup gideceksiniz. Hangi tepeye çıkarsanız çıkın, isterseniz en yüksek tepeye
çıkın, bunun hesabı mutlaka görülecektir, bu hesap bir gün mutlaka Yüce Divanda
görülecektir değerli milletvekilleri. (CHP sıralarından alkışlar) Bu yolsuzluk
iddialarının üstünü örtmeye hiç kimsenin gücü yetmeyecektir. Allah ömür verirse
yaşayacağız ve göreceğiz.
Değerli milletvekilleri, şimdi, bugün
tarihî bir gün. Bugün 4 bakan hakkındaki yolsuzluk iddialarını görüşeceğiz.
Cumhuriyet Halk Partisinin 4 bakanla ilgili ayrı ayrı Meclis soruşturma
önergeleri var. Ön almak isteyen Adalet ve Kalkınma Partisi, 4 bakanı aynı
kefeye koyarak tek bir soruşturma önergesiyle buraya getirdi. Evet, bir
soruşturma komisyonu kurulacak, Adalet ve Kalkınma Partisinin çoğunluk
oylarıyla kendi önergelerini mutlaka kabul edecekler, öyle gözüküyor. Ama bu
önergeyle Adalet ve Kalkınma Partisi Grubundan kabul edilmesi istenen şey,
aslında, İsa’nın çarmıha gerilmesi, Barabbas’ın serbest bırakılmasıdır. Değerli
milletvekilleri, İsa’yı çarmıha germeyin, Barabbas’ı serbest bırakmayın.
Bugün aynı zamanda on iki yıllık
saltanat ideolojisinin sonudur. O sonun başlangıcı bugündür, seçim değil.
Bugün, kurmayı düşündüğünüz, kapatmayı düşündüğünüz yolsuzluklarla, son
konusundaki, sona erme konusundaki, AKP’nin bitişi konusundaki adımınızı atmış
olacaksınız. Bunu tavsiye etmiyorum Adalet ve Kalkınma Partisi Grubuna. Bu
adaletsizliğe izin vermemelerini, Türkiye Büyük Millet Meclisi 1 Mart 2003
tarihindeki tezkerede nasıl onurlu bir duruş gerçekleştirmişse bu soruşturmada
da aynı onurlu duruşu gerçekleştirmelerini diliyorum. 
Değerli milletvekilleri, seçim
sonucunu, seçim sonuçlarını illa da yolsuzluk konusunda bir güvenoyu olarak
algılayacak, değerlendirecek olursanız, güvenoyu verdi mi, vermedi mi millet
konusunda değerlendirecekseniz söyleyeceğimiz tek bir cümle var: Milletin yüzde
57’si “Yolsuzluk vardır.” demiştir, “Rüşvet vardır.” demiştir. Bunun altında hiç
kimse kalmamalıdır, bu iddialar mutlaka soruşturulmalı, bu iddialar mutlaka
açıklığa kavuşturulmalıdır.
Değerli arkadaşlar, 19 Mart 2014
tarihinde Türkiye Büyük Millet Meclisini Cumhuriyet Halk Partisi Grubu
olağanüstü toplantıya çağırdı. Milliyetçi Hareket Partisi, Barış ve Demokrasi
Partisi -şimdiki adıyla Halkların Demokratik Partisi- ve bağımsız
milletvekillerimiz bu öneriye destek verdiler. 4 bakanla ilgili buraya
soruşturma önergesi geldi, Adalet ve Kalkınma Partisi Grubu “Muhalefet nasıl
olsa toplanamaz.” düşüncesiyle içeriye girmedi. Beklediniz orada, muhalefet
toplanamasın, toplantı gerçekleşmesin, bu önergeler düşsün. Gerçek beklentiniz,
gerçek niyetiniz buydu.
ÜNAL KACIR
(İstanbul) – Siz önerge getirmemiştiniz o zaman da, o gün önergeniz yok.
MEHMET AKİF
HAMZAÇEBİ (Devamla) – Baktınız ki biz içerdeyiz, korktunuz, içeri girdiniz.
ÜNAL KACIR
(İstanbul) – Önergeyi biz getirdik, siz değil. 
MEHMET AKİF
HAMZAÇEBİ (Devamla) – O korkudur sizi bugün buralara getiren.
ÜNAL KACIR
(İstanbul) – Siz işin lafını yapmaya geldiniz, önergeniz yoktu.
MEHMET AKİF
HAMZAÇEBİ (Devamla) – Daha doğrusu, o korkudur sizleri buraya sevk eden,
başınızdaki kişilerin “Aman, Genel Kurula gidin.” talimatı vermesine neden olan
o korkudur.
Değerli
milletvekilleri, biz o zaman 4 bakanla ilgili önerge verdik. 
ÜNAL KACIR
(İstanbul) – Olmayan şeyi varmış gibi söyleme. O tarihe kadar önergeniz var
mıydı? 
MUHAMMET RIZA
YALÇINKAYA (Bartın) – Laf atma Sayın Kacır. Saygı göster ya! Bırak ya, sen
savcı mısın!
ÜNAL KACIR
(İstanbul) – Yalana saygı yok.
MEHMET AKİF
HAMZAÇEBİ (Devamla) – Alelacele, akşamüzeri bir soruşturma önergesi verdiniz.
Alelacele, acemice, külüstürce, eksik, yanlış, İç Tüzük’e aykırı, kendi siyasi
stratejiniz açısından bile hatalı, bunu bile akıl edemeyecek durumda bir panik
havasıyla o gün verdiniz, sonra tuttunuz onu geri çekmek zorunda kaldınız. 
ÜNAL KACIR
(İstanbul) – Siz niye vermediniz önerge?
MEHMET AKİF
HAMZAÇEBİ (Devamla) – Geri çekmeniz hukuka saygıdan dolayı değil, İç Tüzük’e
saygıdan dolayı değil; aman, biz şimdi burada bir kısım suçları yazmadık,
rüşveti yazmadık, bu kapıyı açık bırakmayalım düşüncesiyle getirdiniz. Ama,
neyi yazarsanız yazın, isterseniz o komisyonda bütün bunların hepsini aklayın,
bu soruşturmalar bir gün Türkiye Büyük Millet Meclisinde açılacaktır, bu
sorumlular Yüce Divanda hesap verecektir.
Değerli
milletvekilleri, neden tek komisyon kurulmasını öneriyorsunuz? Neden 3 bakanla
Çevre Bakanı Erdoğan Bayraktar’ı aynı kefeye koyuyorsunuz, neden aynı kefeye
koydunuz? Birisi Rıza Zarraf ve onun önünde eğilen bakanlar, öbürü TOKİ olayı.
İkisinin birbiriyle ne gibi bir ilgisi var? Ama, fire vermeme ihtiyacı, fire
verirsek kötü oluruz düşüncesi, sizleri 4 bakan hakkında birlikte bir
soruşturma önergesi vermeye yöneltti. Doğru olan, veriliş sırası itibarıyla
yani Cumhuriyet Halk Partisinin 4 önergesinin önce görüşülmesi, diğerinin sonra
görüşülmesidir. Bizim önergemiz bunu amaçlıyor ama siz, bir İç Tüzük
uyanıklığıyla, kendi önergenizi öne aldınız, Cumhuriyet Halk Partisi önergesini
sona koydunuz. Hiç fark etmiyor, hangisini kabul ederseniz edin, bizimkileri
reddedin, sizinkini kabul edin, isterseniz aklayın o 4 bakanı ama bu hesap Türk
milleti olduğu sürece mutlaka görülecektir. 
Hepinize saygılar sunuyorum. (CHP
sıralarından alkışlar) 
BAŞKAN – Teşekkür ederim Sayın
Hamzaçebi. 
Cumhuriyet Halk Partisi Grubu
önerisinin aleyhinde Diyarbakır Milletvekili Sayın Altan Tan. 
Buyurunuz. (HDP sıralarından alkışlar) 
ALTAN TAN (Diyarbakır) – Sayın Başkan,
sayın milletvekilleri; bugün cumhuriyet tarihinin en önemli yolsuzluk
iddialarından biriyle ilgili olarak Meclis toplandı. İddiaları diyorum, bu
iddialar öyle eften püften iddialar olsaydı, bir mahalle dedikodusu hâlinde
olsaydı, herhâlde bu Meclis böyle bir toplantıya da gerek duymazdı. 
Değerli arkadaşlar, bu kadar önemli bir
mevzuyla alakalı toplandık ama ne yazık ki üçüncü dünya ülkelerinde bile
rastlanılamayacak bir katakulliyle -yani tabirimi mazur görünüz Sayın Başkan-
bu görüşmeler halktan gizli olarak yapılıyor. Peki, neyi gizliyorsunuz? 
ALİ ERCOŞKUN (Bolu) – Son gün Altan
Bey, bugün son gün, bilmiyor musunuz? 
ALTAN TAN (Devamla) – Neyi
gizliyorsunuz değerli arkadaşlar? Meclis Başkanını da buradan ben şahsen
kınıyorum; bir emriyle, bir talimatıyla, bu görüşmeler rahatlıkla halkın
gözetimi altında yapılabilirdi. Bunu da yapmamakla, maalesef, Sayın Meclis
Başkanı kendi siyasi kariyerine bir kara çizik atmıştır. 
Değerli arkadaşlar, ne saklanıyor, ben
söyleyeyim. Meşhur bir hikâye var bizde, memlekette anlatılan. Bedevi bir
Arap’ın önüne bir tepsi mükemmel sarılmış yaprak sarması getiriyorlar. Ne
yapıyorlarsa bedevi yemiyor. Rica, minnet… “Ya, niye yemiyorsun, bir tane tat
en azından.” Diyor ki: “Bunun içinde büyük bir hile olmasaydı vallahi bu kadar
sarıp sarmalamazdınız.” İşte,
siz de eğer halkın duyacağı, bizlerin konuşmalarıyla ortaya çıkacak
gerçeklerden bir rahatsızlık duymasaydınız, bugün bangır bangır bütün dünyaya
bu Meclisin tartışmalarını açık ve seçik olarak gösterecektiniz. 
Değerli arkadaşlar, az buz iddialar değil dedik. Bir telefon
konuşması, 1 milyar dolardan bahsediliyor. Bu montajdı, sabotajdı, debriyajdı,
ne kadar ”yaj”lı “maj”lı Fransızca kelime varsa bunların hepsi eklendi. Peki,
bunun tespiti çok mu zor? İşte, aylardır bekliyoruz, bir türlü tatminkâr bir
netice alamıyoruz. 
Onun ötesinde, bir Banka Müdürünün yine evinde ayakkabı
kutularında milyon dolarlar bulunuyor. Yine, o arkadaş da daha henüz tam olarak
hesabını vermeden, veremeden bir başka bankanın yönetim kurulu üyesi yapılıyor.

Değerli arkadaşlar, İçişleri Bakanının oğluyla yaptığı
telefon görüşmelerinde yine trilyonlardan bahsediliyor ve bu paralardan “Üç beş
kuruş” diye bahsediliyor, ifade ediliyor.
Şimdi, imar yolsuzlukları… İstanbul’un göbeğinde, Boğaz
Köprüsü’nün ayakları dibinde 230 bin metrekare olan emsal 600 bin metrekareye
çıkıyor ve bu iktidar Sülün Osman’ı geride bıraktı. Sülün Osman Galata
Köprüsü’nü sattı, Dolmabahçe Saat Kulesi’ni sattı. Bu iktidarın belediyeleri
havayı sattı arkadaşlar, havayı, göğü sattı! Tabii, bunda Şişli Belediyesinin
yaptıkları da bir parantez içinde. Bunların büyük bir kısmı da Şişli
Belediyesinin sınırları içerisinde. İlçe belediyesi ile Büyükşehir, nasıl
olduysa, Maslak’taki, Sarıyer’deki, Şişli’deki meselelerin büyük bir kısmında
bir -tırnak içinde- uyum içerisinde gitti. 
Şimdi, değerli arkadaşlar, ben bunları böyle mahalle
üslubuyla artık konuşmak istemiyorum çünkü seçim boyunca iki ay bunlar konuşuldu.
Gelelim şimdi işin esas, öz noktasına. Esas sorun ne? Osmanlı padişahları ve
dünyadaki diğer padişahlar da, çarlar da, şahlar da, krallar da bütün bir mülkü
kendilerinin kabul ediyorlardı. İşte, İngiliz Kralına 1215’te verilen Magna
Carta Fermanı’ndan bugüne kadar devam eden bir zihniyet var bütün dünya
krallarında, padişahlarında; Rus çarından, İran şahından Osmanlı sultanlarına
kadar, bütün bir devleti kendi mülkü kabul ediyor ve “Bu mülk üzerinde ben
istediğim tasarrufu yapabilirim.” diyor. İki: Halkı, tebaayı kul olarak kabul
ediyor, tebaa... Ben her türlü tasarrufun sahibiyim. Dolayısıyla, bu verilen
ihalelere, verilen kredilere, medya havuzlarına bizim günümüzdeki bazı
şeyhülislamlar da fetva üretiyor, bunu ortak bir havuz olarak değerlendiriyor.
İşte değerli arkadaşlar, esas eleştirilecek nokta bu.
Peki, Rus çarını, İran şahını, İngiliz
kralını bir yana bırakalım, bizim kendi inancımızda ve sizlerin de her gün
müntesibi olmakla övündüğünüz ve kullandığınız, siyasete alet ettiğiniz İslam
dininde durum nasıl? Ben size birkaç tane örnek vereceğim. Bunlardan birisi
Hazreti Ömer’le alakalı. İşte, meşhur hikâye, her yerde anlatılır, çocukluğumuzdan
beri camilerde anlatılır bize. Hazreti Ömer bir gün minbere çıkar, hutbe
verecek millete; oradan bir sahabe kalkar ayağa, der ki: “Ey Ömer, seni
dinlemiyoruz, itaat de etmiyoruz.” Kızmaz, köpürmez, “Atın bunu dışarı.” demez,
“Ananı da al git, babanı da al git.” demez. “Niye beni dinlemiyorsun, niye bana
itaat etmiyorsun?” Der ki: “Dün bize hazineden, ganimetten birer parça kumaş
dağıtıldı, ancak yarım gömlek olabiliyor. Senin üzerinde tam bir gömlek var
bundan, elbise var.” Yine kızmıyor. Oğlunu işaret ediyor “Kalk, cevabını sen
ver.” diyor. Oğlu diyor ki: “Ben kendi hissemi babama verdim. İkisini
birleştirdik, bir gömlek yaptık.” İtiraz eden sahabe kalkıyor ayağa, diyor ki:
“Bundan sonra konuş, konuşmaya devam et, seni dinleyeceğiz, itaat de edeceğiz.”
Sorgu sual bu. 
İki: Yine,
Hazreti Ali’ye kendi öz ağabeyi Akîl geliyor, diyor ki: “Çok perişan bir
hâldeyim –iki gözü de görmüyor- çocuklarıma götürecek ekmeğim yok, bana biraz
yardım et.” Hazreti Ali ondan perişan bir hâlde, ölene kadar borçlu, ölene kadar,
diyor ki: “Veremem, benim param yok. Biliyorsun, ben de senin gibiyim.” “O
zaman hazineden ver.” “Allah’ın malını da sana veremem.” diyor, öz ağabeyine
verdiği cevap bu. 
Üçüncü bir
örnek: Büyük İslam mücahidi, Kudüs’ün fatihi Kürt Selâhaddin Eyyubî öldüğü
vakit cenazesi giderken, tabutu giderken bir münadi -yani çağırıcı, ses verici,
ilan edici- tabutun önünde yürüyor ve diyor ki: “Ey Ümmetimuhammed, işte
koskoca Selâhaddin’den geriye bu atı ile bu kılıcından başka bir şey kalmadı,
mirası yok.”
Değerli
arkadaşlar, bunları 5 yaşından itibaren her yerde anlatacaksınız, sonra da
hesap vermeyeceksiniz, hesap verenlere kızacaksınız, öfkeleneceksiniz. Böyle
bir inanç yok. Velev ki sütten çıkmış ak kaşık gibi bembeyazsınız, size iftira
ediyorlar; çıkıp bu hesapları vermek zorundasınız, bütün bu cevapları vermek
zorundasınız. 4 bakanı neden istifa ettirdiniz? Eğer hiçbir suçları yoktuysa,
hakikaten bu arkadaşlara inanıyorsanız, Erdoğan Bayraktar’ın teklif ettiği gibi
“Başbakan istifa etmeli.” derken etmiyorsa, o zaman sizden rica ediyoruz, bu 4
bakanımızı geri iade ediniz; bunu bir istirham olarak kabul ediniz. 
Değerli
arkadaşlar, Alman Cumhurbaşkanı bir arkadaşından ev alma gerekçesiyle 500 bin
avro borç para aldı diye istifa etti, istifa etmek zorunda kaldı. Alman dedi
ki: “Biz birbirimize bedava, karşılıksız bir çay ikram etmiyoruz, 500 bin
avroyu neye karşılık aldın?” İstifa etti.
Yine, daha bir
ay evvel bir İngiliz milletvekili danışmanına Mecliste 40 avroluk bir yemek
yedirdiği için istifa etti. Şimdi, dünyada böyle, İslam tarihinde böyle. Vahşi
kapitalizm sizleri esir aldı. CHP her seferinde kalkıp diyordu ki: “Bunlar
şeriatı getirecek, devleti İslamileştirecek.” 
KAMER GENÇ (Tunceli) – Altan Bey,
Türkiye’yi anlat, Türkiye’yi, Türkiye’de ne olmuş?
ALTAN TAN (Devamla) - Sayın Kamer Genç
de yine laf atıyor oradan; niye atıyor, onu da bilmiyorum.
KAMER GENÇ (Tunceli) – Hayır, diyorum
ki: Bunlar ne yaptı, onu anlat.
ALTAN TAN (Devamla) - Arkadaşlar, bizim
arkadaşlarımız devleti İslamileştireceklerine, iktidar bizim arkadaşları
devletleştirdi. Boşuna endişelendiğinizi söyledim, defalarca söyledim.
Değerli arkadaşlar, söylenecek çok söz
var. Lütfen hesap vermekten çekinmeyiniz.
Saygılar sunarım. (HDP sıralarından
alkışlar) 
BAŞKAN – Teşekkür ederim.
ENGİN ALTAY (Sinop) – Sayın Başkan,
biz, biraz önce Sayın Oktay Vural ve Sayın İdris Baluken’le Sayın Meclis
Başkanına gittik. Millî iradeye gölge düşüyor, millî iradeye saygısızlık
yapılıyor dedik. Sayın Meclis Başkanı, İnternet yayınıyla ilgili bir yere
telefon açtı, ondan sonra biraz yayın geldi fakat şu anda da İnternet yayını
sağlıklı değil. Burada ya Meclis TV’nin teknik kadrosu ya TÜRK TELEKOM’un
teknik kadrosu ya da bizatihi Sayın Cemil Çiçek Genel Kurulla alay etmektedir,
Genel Kurulun iradesini küçümsemekte ve hiçe saymaktadır.
Talebim şudur: İnternet yayınları en
azından normale girene kadar görüşmelere ara vermenizi talep ediyorum Sayın
Başkanım. Yani bu Meclisteki çalışmaların teknik kadroların keyfine göre yayına
verilip verilmemesi noktasında kimsenin bir tasarrufu olamaz. O tasarruf sizin
makamınızda olur olsa olsa.
FARUK BAL (Konya) – Bunun için tantana
çıkmasın Sayın Başkanım, yoksa tantana çıkacak.
ENGİN ALTAY (Sinop) - Velev ki o da
olamaz ama Meclisin bu kadar hakaret görmeye, bu kadar aşağılanmaya hakkı
olmadığını düşünüyorum. Oturumu yöneten Başkan olarak oturuma ara vermenizi
talep ediyorum.
BAŞKAN – Şimdi, ara verebiliriz ama
arayı ancak, siz de biliyorsunuz ki bir saatlik bir süre içerisinde
verebiliriz. 
ENGİN ALTAY (Sinop) – Onu diyorum Sayın
Başkanım, bir saat ara verelim.
BAŞKAN – Hayır, hayır, itirazım yok da
durumu anlatıyorum.
OKTAY VURAL (İzmir) – Sayın Başkan,
grup başkan vekilleri olarak biz mütalaa edelim müsaade ederseniz eğer.
BAŞKAN – Tamam, tamam.
İsterseniz şöyle yapalım mı: Ben sizin
grup önerinizde konuşmak isteyenleri konuşturayım ya da şimdi ara vereyim, grup
başkan vekili arkadaşlarımızı çağırayım. 
Yirmi dakika ara veriyorum.
Grup başkan vekillerini de kürsü
arkasına rica ediyorum. 
Kapanma Saati:
15.55
ÜÇÜNCÜ OTURUM
Açılma Saati:
16.19
BAŞKAN: Başkan
Vekili Meral AKŞENER
KÂTİP ÜYELER:
Bayram ÖZÇELİK (Burdur), İsmail KAŞDEMİR (Çanakkale) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 84’üncü Birleşiminin Üçüncü Oturumunu açıyorum.
VIII.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Meral Akşener'in,
büyük bir yüklenme olması sebebiyle İnternet yayınlarında aksaklık olduğuna ve
bu aksaklığın giderilmesinin takipçisi olacaklarına ilişkin konuşması
BAŞKAN –
İnternet yayınıyla ilgili, grup başkan vekillerimizle birlikte, teknik
personeli de çağırarak bilgi aldık. Teknik bilgim olmadığı için dilim
döndüğünce sizinle paylaşacağım. 
Büyük bir yüklenme olduğu sebebiyle
aksaklık olduğuna dair bir bilgi verildi. Bunun çözülmesiyle ilgili adımların
atıldığını, zaman zaman bu yüklenmeden dolayı -yanlış söylüyorsam
düzeltirsiniz- aksaklıklar olması hâlinde de teyakkuz şeklinde bu aksaklıkların
giderilme işleminin yapılmaya devam edildiği bilgisini aldık. Bunun da
takipçisi hep beraber olacağız. Doğru mu anlattım? Tamamdır. 
VII.- ÖNERİLER (Devam)
A) Siyasî Parti Grubu Önerileri (Devam)
1.- CHP Grubunun, gündemin “Özel Gündemde Yer Alacak
İşler” kısmının 2, 3, 4 ve 5’inci sıralarında yer alan (9/3), (9/4), (9/5) ve
(9/6) esas numaralı Meclis Soruşturması Önergelerinin, bu kısmın sırasıyla 1,
2, 3 ve 4’üncü sıralarına alınmasına ve bu kısımda yer alan diğer işlerin
sırasının buna göre teselsül ettirilmesine ilişkin önerisi (Devam)
BAŞKAN – Cumhuriyet Halk Partisi Grubu
önerisinin lehinde İzmir Milletvekili Sayın Oktay Vural. (MHP sıralarından
alkışlar)
Buyurunuz. 
OKTAY VURAL (İzmir) – Teşekkür ederim
Sayın Başkan. 
Aslında bugün görüşmelerini yapacağımız
ya da biraz sonra oylayacağımız Meclis soruşturma önergeleri, bu süreç, 17 ve
25 Aralık süreci, bu süreçle ilgili iddialar, fezlekeler, soruşturma
önergeleri... Aslında bugün geldiğimizin özeti şu: Birincisi: Gerçekten 17 ve
25 Aralık süreci içerisinde bu iddiaları dile getiren savcıların, hâkimlerin,
polislerin başına, fezlekelerin başına her şey geldi. Pişmiş tavuğun başına
gelmeyenler bu fezlekelerin ve iddiaların başına geldi.
Bakın, 17 Aralık ve 25 Aralık süreci
içerisinde çok vahim iddialar var. Bu vahim iddialarla ilgili her şey aslında
bütün delilleriyle buraya, ortaya konmuş, bütün maddi delilleriyle ortaya
konmuş, fotoğraflarıyla ortaya konmuş, konuşmalarıyla ortaya konmuş. Bunlar
montaj, dublaj değil; bunlar kaçakçılık yapmaktan, kara para aklamaktan tutun,
bir suç örgütü yapılanması gerçekleştirilmesine kadar bütün maddi delilleriyle
ortaya konmuş iddialar. Tabii biz bu iddialar ortaya konduğu zaman hiç kimseyi
suçlamıyoruz ama bizim aramamız gereken bu iddiaları dile getirenlerin, bu
iddiaları ortaya koyanların başına neler geldiğini herkesin idrak etmesi
gerekiyor. 17 ve 25 Aralık süreci içerisinde, bu süreçle ilgili olarak
suçlananlar, 52 milyon dolar rüşvet almaktan, Türk vatandaşlığını para
karşılığı, maddi menfaat karşılığı verenler, bayram öncesi, arife günü 1 milyon
dolar, 500 bin dolar rüşvet almayla ilgili iddialar ortaya konduğu zaman
yapılması gereken süreç nedir? Bu süreçlerle ilgili bu iddiaları dile
getirenlerin, savcıların ve hâkimlerin bağımsız ve tarafsız çalışmasını
sağlamaktı ama maalesef 17 Aralık ve 25 Aralık süreci içerisinde, böyle bir
süreç içerisinde maalesef yargıya baskılar olmaya başladı. Yürütme yargıya
baskı uygulamaya başladı. Bununla ilgili soruşturma yapan savcılar görevden
alındı, hâkimler ayarlandı, Hâkimler ve Savcılar Yüksek Kuruluna müdahaleler
başladı, polisler sürgün edildi. 17 Aralık ve 25 Aralık sürecinde hesap
vermekten kaçınanlar, yargıdan kaçanlar bunun üstünü örtmek için neleri
söylediler: “Dış güçler planladı. Yargı darbesi var.” dediler. Bütün bunlarla
ilgili iddiaları ortaya koyarak, 17 ve 25 Aralık süreciyle ilgili kesinlikle
böyle bir rüşvetin ve yolsuzluğun olmadığını, aksine bir yargı darbesi
olduğunu, bunu dış güçlerin planladığını ifade ettiler. Ne hazindir ki dış
güçlerin planladığını söyleyenler, bunu Amerika Birleşik Devletleriy’le
görüştükleri zaman dile getirmediler; İngiltere’yle, Almanya’yla, Fransa’yla
görüştükleri zaman dile getirmediler ama miting meydanlarında dış güçleri
sorumlu kıldılar. “Yargı darbesi.” dediler, bunlarla ilgili iddiaları
reddettiler.
Şimdi, biraz sonra görüşeceğimiz Adalet
ve Kalkınma Partisinin iradesi oysa diyor ki: “Rüşvet ve yolsuzluk yapan bu
bakanlarla ilgili soruşturma.” Yahu, hani bu yargı darbesiydi, hani dış
güçlerin planlamasıydı? Bu durumda bu önergeyi veren Adalet ve Kalkınma
Partisi, bu 17 ve 25 Aralık sürecini soruşturmak, yargının önünü açmak gayreti
içerisinde değil, aksine üstünü örtmeye çalışıyor. Nasıl hâkimlere, nasıl
savcılara, nasıl adli kolluğa müdahale ettiyse Meclis soruşturma süreciyle
ilgili attığı taktik adımların amacı ve hedefi soruşturmak değildir, Yüce
Divana göndermek hiç değildir; aksine Meclis soruşturmasını bir aklama paklama
süreci olarak değerlendirmektedir, onun için de bugünkü görüşmelerde de önce
kendi önergesinin görüşülmesini istemiştir. Aslında, bakıldığında, bu
önergelerin geliş sırasına göre görüşülmesi gerekirken Adalet ve Kalkınma
Partisi, zannederim, 24 Nisanda verdiği önergeleri 19 Martta verilmiş
önergelerin önüne koymak suretiyle yine taktik adım atmıştır. Oysa yapılması
gereken iş neydi? Öncelikli olarak, Cumhuriyet Halk Partisine mensup
milletvekillerinin verdiği önergeleri öncelikle görüşmek ve Meclis iradesini
oluşturmak gerekiyordu. 
Öyle bir noktaya
geldik ki Meclis olağanüstü toplandı, dedi ki: “Bu fezlekeler görüşülsün,
okunsun.” ama bu Meclisin toplanmaması için sizler lobilerde oturdunuz. “Meclis
toplanmasın.” Niye? “Millet bu fezlekeler hakkında bilgi sahibi olmasın.”
Meclis toplandı, bu sefer Meclis Başkanının darbesi gerçekleşti.
Milletvekillerinin Parlamentoya gönderilmiş bir dosya hakkında bilgi edinme
hakkı gasbedildi hiçbir yetkileri yokken. Meclis Başkanı milletvekillerinin
millî egemenlik yetkisini kullanmasını kısıtladı. Neden? “Milletvekilleri
bundan haberdar olmasın.” dediler ve maalesef Türkiye Büyük Millet Meclisi
tarihinde ilk defa Türkiye Büyük Millet Meclisine gelen fezlekeler milletvekillerinden
saklandı ve gizlendi. 
Daha sonraki
süreç içerisinde soruşturma önergeleri 19 Martta verildi. AKP bir önerge verdi,
çakma bir önerge, aslında bu iddialarla hiç ilgisi olmayan, tamamen geçiştiren
bir önergeydi. Yine Meclis Başkanına dedik ki: “Bu önergelerin gündeme alınması
doğru değil çünkü Meclis soruşturmasının zorunlu kıldığı muhtevada değil,
şartları taşımıyor.” “Hayır, görüşülmesi gerekir.” dediniz. Yine Milliyetçi
Hareket Partisi ve muhalefet olarak bu konuda ısrarımızı ortaya koyduk, Adalet
ve Kalkınma Partisi yine tornistan etmek zorunda kaldı, önergeyi yenilemek
zorunda kaldı.
İşte bugün,
geldiğimiz bu süreç içerisinde gerçekten yargıya yapılan müdahalenin sonuç
verdiğini gördük. Öyle ki haram para aklamacı Rıza hakkında serbest bırakma
kararı veren bir hakîmin Başbakan Recep Tayyip Erdoğan hakkında methiyeler
dizdiğini İnternet sayfalarında, Facebook sayfalarında gördük. Dolayısıyla, bu
süreç içerisinde maalesef yargıya müdahale devam etmektedir, bu da Adalet ve
Kalkınma Partisinin yürütme gücünü yargıyı tahakküm altına almak için
kullandığının bariz delilidir.
İşte bunun için AKP, grup önerisini
önce kendisi görüşmek için karar alıyor ve görüşme gününü de ayarlıyor,
pazartesi günü. Milletvekillerinden sakladılar, bu sefer de milletten
saklıyorlar ama aziz milletimiz yoğun bir ilgi gösteriyor, yoğun bir ilgiyle bu
Meclis soruşturmalarını takip etmek istiyor; onun için kanallar tıkanıyor,
altyapı kâfi gelmiyor. Bu da vatandaşların bu yolsuzluk ve rüşvet iddiaları
karşısında ne kadar duyarlı olduğunu ve Adalet ve Kalkınma Partisinin bu
görüşmeleri milletten saklamasına yönelik tepkiye duyduğu bir örneği teşkil
ediyor.
Bu bakımdan, bugün geldiğimiz bu
noktada Adalet ve Kalkınma Partisinin yapması gereken iş, bu önergelerin
Türkiye Büyük Millet Meclisinde görüşülmesi sırasında TRT’den naklen
yayınlanabileceği bir ortamı hazırlamasıdır. Millet öğrensin. Siz de
konuşacaksınız, biz de konuşacağız. Milletin huzurunda bunları konuşalım, niye
kaçıyorsunuz? Fezlekeleri sakladınız, savcıları sürdünüz, hâkimleri sürdünüz.
Bugün geldiğimiz bu noktada, Meclis soruşturma komisyonunda 4 bakanı aynı
kefeye koymak suretiyle bir hukuk ucubesi meydana getiriyorsunuz. Onun üstüne
üstlük Meclis soruşturmalarını bir aklama komisyonu olarak kullanmak suretiyle,
Yüce Divana göndermek yerine bu komisyonda aklamak için çabaladığınız gayet
açık ve nettir.
Bu bakımdan, bugün geldiğimiz bu
noktada Meclisin iradesinin ortaya çıkmasını temin edecek bir ortama geliyoruz
ama ne hazindir ki bugün kahvaltılı toplantıda Adalet ve Kalkınma Partisine
mensup milletvekilleri Meclis soruşturmasını görüşüyor. Oysa İç Tüzük’e göre,
bu konuda bir toplantı yapılamaz, görüşme yapılamazdı. Hangi talimatlarla
milletvekillerinin hür iradesi baskı altına alınmak isteniyor? Nasıl yönlendirilmek
isteniyor? İşte, 17 ve 25 Aralık sürecinde Adalet ve Kalkınma Partisinin
takındığı tavır yargının çalışması değildir, yargının üstüne baskı oluşturmak
suretiyle bu süreci aklamak için kullanmak istemektedir.
Bu bakımdan, Adalet ve Kalkınma
Partisinin bu konuda verdiği önergenin kesinlikle samimi olmadığı… Nasıl
yargıya müdahale etmişse Meclis soruşturma sürecine de müdahale etmek suretiyle
âdeta bu süreci bir aklama hâline getirmeyi düşünmektedir. 
Milliyetçi Hareket Partisi olarak biz,
kim ne yaparsa yapsın… Cuma günü savcı neden takipsizlik kararı veriyor,
pazartesi günü Mecliste konuşacağımız zaman? Anlaşılmaktadır ki savcılar dahi
bu süreçle ilgili siyasi gündeme göre karar vermektedir. Savcı, milletin
yargısını takip etmesi gereken savcı hangi takipsizlik kararını verirse versin,
biz milletin iradesiyle bunları takip etmeye ve hesap sormaya devam edeceğiz.
Bunun üstünü hiç kimse örtemeyecektir. 
O bakımdan, Milliyetçi Hareket Partisi
olarak bugün Türkiye Büyük Millet Meclisinde görüşeceğimiz bu fezlekeler, bu
önergelerle ilgili süreç konusunda yapılan müdahaleleri gördüğümüz zaman,
yargıya yapılan müdahaleleri gördüğümüz zaman bunun neden milletten saklanmak
istendiğini, neden Meclis yayını yapılmak istenmediğini, neden üstünün örtülmek
istendiğini gördüğümüz zaman, gerçekten, burada, turpun büyüğü heybede
demektir. Demek ki bu iş çok derindir, çok daha vahimdir, korkulmaktadır.
Neden?
(Mikrofon otomatik cihaz tarafından
kapatıldı)
OKTAY VURAL (Devamla) – Çünkü Çankaya
yokuşuna giderken önce Ahlatlıbel’e gidip orada hesap vermekten
korkmaktadırlar. Ama unutulmasın ki Çankaya yokuşunu tırmanmak için
Ahlatlıbel’de, Yüce Divanda hesap verileceğini herkes görecektir.
Hepinize saygılarımı arz ediyorum. (MHP
sıralarından alkışlar)
BAŞKAN – Teşekkür ederim Sayın Vural. 
Cumhuriyet Halk Partisi Grubu
önerisinin aleyhinde Giresun Milletvekili Sayın Nurettin Canikli, buyurunuz.
NURETTİN CANİKLİ (Giresun) – Sayın
Başkan, değerli milletvekili arkadaşlarım; hepinizi saygıyla selamlıyorum.
Şu anda Meclis görüşmelerini ve bu
yaptığımız konuşmaları binlerce, on binlerce vatandaşımız takip ediyor. (CHP ve
MHP sıralarından gürültüler) Evet, evet, aynen öyle, bunu siz de biliyorsunuz. 
OKTAY VURAL (İzmir) – Millet bin kişi
mi yani?
NURETTİN CANİKLİ (Devamla) – Dolayısıyla,
şimdi, biraz önce… (CHP ve MHP sıralarından gürültüler)
MEHMET GÜNAL (Antalya) – Ayıp be ayıp!
İnsan yalan söylerken biraz utanır!
BAŞKAN – Sayın milletvekilleri, lütfen…
Sayın milletvekilleri, rica ediyorum, lütfen…
NURETTİN CANİKLİ (Devamla) – Değerli
arkadaşlar, şimdi, biraz önce bu konuşmaları, “Efendim, işte, bu görüşmeler
halktan gizlenmek isteniyor, üstü kapatılıyor.” iddialarını binlerce
vatandaşımız televizyondan ya da cep telefonundan ya da iPad’lerinden
izliyorlar. 
KEMALETTİN YILMAZ (Afyonkarahisar) –
Daha çok merak ediyorlar, daha çok merak ediyorlar. 
NURETTİN CANİKLİ (Devamla) – Ne
düşünüyorlar, ne diyorlar? Allah aşkına! “Yani siz böyle diyorsunuz ama ben
bütün bu görüşmeleri buradan izliyorum.” diyor. 
ALİ HAYDAR ÖNER (Isparta) – Allah Allah!
NURETTİN CANİKLİ (Devamla) – Demek ki
bunların hiçbir tanesi doğru değil. 
HAMZA DAĞ (İzmir) – Grup toplantısında
canlı yayınladı beyefendi, mitinglerde canlı yayınladı. 
NURETTİN CANİKLİ (Devamla) – Ne bu
görüşmelerin vatandaşımızdan kaçırılması, üstünün örtülmesi, gizlenmesi söz
konusu…
KEMALETTİN YILMAZ (Afyonkarahisar) –
Vatandaşa hakaret ediyorsunuz. 
FARUK BAL (Konya) – O zaman yarın
görüşelim, erteleyelim. Yarın görüşelim Sayın Canikli. 
CEMALETTİN ŞİMŞEK (Samsun) – Siz
kesmeye çalışıyorsunuz. 
NURETTİN CANİKLİ (Devamla) – …ne de
geleceğe yönelik olarak soruşturma komisyonu kurulmasındaki amacımız biraz önce
bazı arkadaşların ifade ettiği gibi bir amaç değil arkadaşlar.
KEMALETTİN YILMAZ (Afyonkarahisar) –
Aklamak istiyorsunuz.
NURETTİN CANİKLİ (Devamla) – On
binlerce vatandaşımız bunu izliyor, sizi izleyerek yalanlıyor. Maalesef, evet,
aynen öyle. Yani çıkıyor diyor ki: “Efendim, görüşmeler kapatılıyor, kimse
izleyemiyor, amacınız vatandaşımızdan gizlemek.” derken aynı anda
vatandaşlarımız bunu izliyor değerli arkadaşlar, bunları görüyor. (CHP ve MHP
sıralarından gürültüler)
ALİM IŞIK (Kütahya) – Meclis TV açık mı, kapalı mı?
BAŞKAN – Rica ediyorum, lütfen… Sayın
milletvekilleri, lütfen, rica ediyorum. 
OKTAY ÖZTÜRK (Erzurum) – Sayın Canikli,
100 bine çıkaralım bunu ya, 100 bine çıkaralım, 100 bine.
NURETTİN CANİKLİ (Devamla) – Allah
aşkına, bu ne demektir? Yani vatandaşımız fiilî olarak, fiziki olarak kendisi
şöyle düşünmez mi? “Yani sen öyle diyorsun ama ben bunu görüyorum, izliyorum,
bütün konuşmaları izliyorum.” Sizin yaptığınız konuşmaları da izliyor, bizim
yaptığımız konuşmaları da izliyor. 
FARUK BAL (Konya) – Sayıştay raporu
gibi anlat. 
NURETTİN CANİKLİ (Devamla) – Değerli
arkadaşlar, bu duruma düşmeyin, gülünç konuma gelmeyin, kendinizi gülünç duruma
düşürmeyin lütfen.
CEMALETTİN ŞİMŞEK (Samsun) – Siz gülünç
duruma düşüyorsunuz. 
OKTAY ÖZTÜRK (Erzurum) – Ya sizin
yerinizde olsam sokakta gezemem ya, sokakta gezemem ya!
NURETTİN CANİKLİ (Devamla) – Bakın, AK
PARTİ’li milletvekili arkadaşlarımız bugüne kadar eski 4 bakanımızla ilgili
gündeme gelen tüm iddiaları, bütün iddiaları enine boyuna hepsini kapsayacak
şekilde bir soruşturma önergesi veriyorlar. 
OKTAY VURAL (İzmir) – İddia sahibi
değil mi yani?
NURETTİN CANİKLİ (Devamla) – Amaç
nedir? Amaç şudur: Bütün bu iddiaların, bugüne kadar şu veya bu şekilde
kamuoyunun gündemine yansımış olan bütün iddiaların bütün detayıyla, bütün
ayrıntılarıyla araştırılması ve soruşturulmasını temin etmektir.
FARUK BAL (Konya) – Milletvekilleri
inceleyemiyor bunu. Milletvekillerinden gizli.
NURETTİN CANİKLİ (Devamla) – …ve AK
PARTİ’li milletvekili arkadaşlarımızın amacı, muradı budur. Şaşırabilirsiniz
değerli arkadaşlar. 
FARUK BAL (Konya) – Şaşırdık,
milletvekillerinden gizli. 
NURETTİN CANİKLİ (Devamla) – Şaşırmanıza
şaşırmıyoruz. Neden? Çünkü hakikaten geçmiş uygulamalara, siyasi tarihimize
baktığımız zaman, bunun, buna benzer uygulamaların sayısı, örneği ya hiç yoktur
ya da çok azdır. 
CELAL ADAN (İstanbul) – Sen inanıyor
musun bu konuştuğuna ya?
NURETTİN CANİKLİ (Devamla) – Yani kendi
bakanları hakkında, iddialarla ilgili olarak, iddiaların araştırılması ve
gerçeğin açığa çıkartılması için soruşturma komisyonu kurulmasını öneren siyasi
partiler yok denecek kadar azdır değerli arkadaşlar. Buna şaşırmanızı anlıyoruz,
anlayışla karşılıyoruz.
OKTAY ÖZTÜRK (Erzurum) – Onlardan biri
burada oturuyor. 
NURETTİN CANİKLİ (Devamla) – Bakın, o
kadar eminiz kendimizden, ne varsa çıksın ortaya, hiç önemli değil. Ne varsa,
gerçek bütün boyutlarıyla aydınlansın. 
OKTAY ÖZTÜRK (Erzurum) – O zaman yarın
görüşelim. 
NURETTİN CANİKLİ (Devamla) – Zaten,
bakın, unuttuğunuz bir nokta daha var.
OKTAY VURAL (İzmir) – Yüce Divana, Yüce
Divana!
NURETTİN CANİKLİ (Devamla) – Bu 4 bakan
arkadaşımız da, bugün bu iddialarla karşı karşıya kalan 4 bakan arkadaşımız da
kendileri yazılı olarak hem Meclis Başkanlığına hem de AK PARTİ Grubuna
başvurarak…
VELİ AĞBABA (Malatya) – Sayın Canikli,
sizi tebrik ediyoruz, kutluyoruz sizi. Bu durumu bile anlatabiliyorsunuz ya,
yetenekli bir hatipsiniz siz!
NURETTİN CANİKLİ (Devamla) –
…kendileriyle ilgili bütün bu iddiaların soruşturulması, bütün boyutlarıyla
değerlendirilmesi için kendileri hakkında Mecliste bir soruşturma komisyonu
kurulmasını talep etmişlerdir değerli arkadaşlar, bunu unutmayın. 
FARUK BAL (Konya) – Neden sonra?
NURETTİN CANİKLİ (Devamla) – Bakın,
herhangi bir bakanla ilgili bir iddia olduğu zaman bunun soruşturması nasıl
olacak? Yöntem olarak…
OKTAY VURAL (İzmir) – Hani yargı
darbesiydi, hani darbe vardı?
NURETTİN CANİKLİ (Devamla) – Bakın, ben
sizi dinledim. Lütfen, yani rahatsız olduğunuzu biliyorum ama dinleyin.
Vatandaşımız da dinliyor, hepimiz dinliyoruz. 
OKTAY ÖZTÜRK (Erzurum) – Gerçekten
rahatsızız. 
NURETTİN CANİKLİ (Devamla) – Bir bakan
hakkında -herhangi bir eski bakan hakkında veya bir bakan hakkında- bir iddia
gündeme geldiğinde bunun soruşturulması, bu iddiaların üzerine gidilmesi nasıl
olur değerli arkadaşlar? İşte bu yöntemle olur. Yani bizim Anayasa’mıza göre,
İç Tüzük’ümüze göre o bakanlarla ilgili o iddiaların araştırılması,
soruşturulması için ne yapılır? Soruşturma komisyonları kurulur. Biz de bunu
yapıyoruz, arkadaşlarımız da bunu yapıyor. Neyi eleştiriyorsunuz Allah aşkına? 
Daha önce bir soruşturma önergesi
vermişti arkadaşlarımız. Orada bir farklı değerlendirme söz konusuydu. Bazı
fiillerin Türk Ceza Kanunu’nda bir madde değil de başka bir madde, TCK’nın
255’inci maddesi kapsamına girdiklerini düşünerek öyle bir önerge verdiler ama
öyle bir durum ortaya çıkartıldı ki sanki bazı fiiller özellikle soruşturma
dışında tutuluyor diye ciddi bir çalışma yapıldı, bir propaganda yapıldı. Bizim
gittiğimiz yerlerde vatandaşlarımızın bir bölümünün de en azından buna
inandığını ya da kafasının karıştığını görünce soruşturma önergesini
arkadaşlarımız bu nedenle yenilediler ve en ufak bir tereddüde mahal
bırakmayacak açıklıkta ve netlikte, tüm iddiaları kapsayacak şekilde ve bu
fiillerin, bu iddiaların karşılığındaki Türk Ceza Kanunu’nun ilgili maddesi de
belirtilerek bir önerge verdiler. Bunun nesini eleştiriyorsunuz Allah aşkına arkadaşlar,
bunun nesini eleştiriyorsunuz? Bundan daha ötesi var mı? Bundan daha ötesi var
mı? Soruyorum. 
KEMALETTİN YILMAZ (Afyonkarahisar ) –
Bravo Sayın Canikli, bravo! Bravo! Pes doğrusu, pes!
NURETTİN CANİKLİ (Devamla) – Yani,
bir olayın üzerine gidilmek istenirse, gerçekten bir olay soruşturulmak
istenirse bundan daha ötesi var mı?
OKTAY VURAL (İzmir) – Ya, yok mu? Var
zaten soruşturma önergesi, var zaten.
NURETTİN CANİKLİ (Devamla) – Bundan
daha başka bir yol var mı bir bakan hakkında? Soruyorum, çıkın söyleyin. Yok.
OKTAY VURAL (İzmir) – Var, var,
önergeler burada. 
NURETTİN CANİKLİ (Devamla) – Bir
araştırma, bir soruşturma en etkili bir şekilde, sorunsuz bir şekilde -hukuki
anlamda söylüyorum- bu şekilde yapılır. Değerli arkadaşlar, biz de bunu
yapıyoruz.
OKTAY VURAL (İzmir) – Bak, önergeler
burada. Kaç tane? Bak, kaç tane?
NURETTİN CANİKLİ (Devamla) – O yüzden
hiç kimsenin en ufak bir kuşkusu olmasın, hiç kimse bu iddiaları kapatamaz.
Hukuki çerçevede ne yapılması gerekiyorsa yapılacak, yapılıyor zaten, 
Bu arkadaşlarımızın soruşturma
önergeleri de budur. 
MEHMET GÜNAL (Antalya) – Yapılıyor!
Bütün hakimler, savcılar içeri tıkılıyor. Yapılıyor gereği yani, yapılıyor!
NURETTİN CANİKLİ (Devamla) – Bakın, o
kadar çelişkili bir durum söz konusu ki: Daha önce bu fezlekeler… “Efendim, şu
anda Erdoğan Bayraktar Bakanımızla ilgili iddialar hakkında bugünlerde
takipsizlik kararı verilmesi anlamlıdır.” diye biraz önce ifadelerde bulunuldu.
OKTAY ÖZTÜRK (Erzurum) – Onun bir
günahı yok ki, o bir şey yapmamış zaten, ona talimat verilmiş. 
NURETTİN CANİKLİ (Devamla) – Şimdi
arkadaşlar, aynı mantıkla hareket ederseniz, seçimden hemen önce bu
fezlekelerin Türkiye Büyük Millet Meclisine gönderilmesine de aynı şekilde özel
bir anlam yükler misiniz? 
OKTAY VURAL (İzmir) – Şimdi olsaydı ne
diyecektiniz?
NURETTİN CANİKLİ (Devamla) – Bakın,
biz öyle bir anlam yüklemiyoruz. Açık söylüyorum bakın: Ben sadece yapılan
konuşmalardan yola çıkarak bunu söylüyorum ama öyle bile olsa varsayalım ki
-öyle bir şey olması söz konusu değil de- öyle bir şey olsa, bu bizim yani
önerge veren arkadaşlarımızın bu konudaki tavırlarını değiştirdi mi?
Değiştirmedi. Neden değiştirmedi? Yine, aynı şekilde 4 bakanımızla ilgili
soruşturma komisyonu kurulması noktasındaki önerge şu anda aktif ve biraz sonra
görüşmelerine başlayacağız. 
Bakın değerli arkadaşlar, Cumhuriyet
Halk Partisinin bakanlarımızla ilgili tek tek, ayrı olarak verdiği ve her biri
için ayrı soruşturma komisyonu kurulmasına ilişkin önergelerde içerikte yer
alan hususlardan eksik olan, yani AK PARTİ’li arkadaşlarımızın verdiği önergede
eksik olan bir şey var mı, eksik olan bir fiil var mı? Yani, soruşturulması
noktasında eksik olan bir fiil var mı? Yok.
MAHMUT TANAL (İstanbul) – Var, var…
NURETTİN CANİKLİ (Devamla) – TCK noktasında
-Türk Ceza Kanunu’nun karşılığı anlamında söylüyorum- eksik olan bir fiil var
mı? Türk Ceza Kanunu’nun ilgili maddesi var mı? Yok. Dolayısıyla neyi
tartışıyoruz? Ayrıca, eğer görüşmelerden sonra AK PARTİ’li milletvekili
arkadaşların verdiği önerge kabul edilirse diğer önergelerin artık bir anlamı
kalıyor mu? Kalmıyor. Yani öncesi verilmiş görüşülmüş, sonrası görüşülmüş, ne
fark eder, neyi değiştirir bu? Hiçbir şeyi değiştirmez. 
ALİM IŞIK (Kütahya) – Zaten amacınız o.
NURETTİN CANİKLİ (Devamla) – Hiçbir
şeyi değiştirmez çünkü bakın aynı fiiller, tamamı var mı? Var. 
ALİM IŞIK (Kütahya) – Değiştirir,
değiştirir. 
NURETTİN CANİKLİ (Devamla) – Kişiler
aynı mı? Aynı. 
ALİM IŞIK (Kütahya) – 4 bakan hakkında
on dakika konuşmak var, hepsi hakkında ayrı ayrı...
NURETTİN CANİKLİ (Devamla) - Ve
soruşturulması talep edilen Türk Ceza Kanunu’nun ilgili maddeleri aynı mı?
Aynı. 
OKTAY VURAL (İzmir) – Kaçmayın,
kaçmayın!
NURETTİN CANİKLİ (Devamla) - E, ne fark
var? Aynı, her şey aynı. Biz verdiğimiz için mi rahatsız oluyorsunuz?
OKTAY VURAL (İzmir) – Kaçmayın,
kaçmayın! Boş ver, kaçmayın! 
NURETTİN CANİKLİ (Devamla) - AK
PARTİ’li milletvekili arkadaşlarımız tarafından verildiği için mi rahatsız
oluyorsunuz? 
OKTAY ÖZTÜRK (Erzurum) – Ya, iddialara
muhatap biz miyiz rahatsız olalım ya!
NURETTİN CANİKLİ (Devamla) - Bakın, bir
şey daha söyleyeyim: Bu konularla ilgili soruşturma komisyonu kurulmasını
içeren ilk önergeyi kim verdi, soruşturma önergesini kim verdi? AK PARTİ’li
milletvekili arkadaşlarımız verdi değerli arkadaşlar. 
MEHMET AKİF HAMZAÇEBİ (İstanbul) –
Hayır, hayır, bizden sonra verdiniz. 
NURETTİN CANİKLİ (Devamla) - Hayır, biz
verdik. Değerli arkadaşlar, ilk gündeme getiren biziz ve biz verdik.
Dolayısıyla, bunun burada açıklığa kavuşturulması gerekiyor. 
OKTAY VURAL (İzmir) – Çakma önergeden
bahsediyorsun. Niye çektiniz o zaman? Niye çektiniz verdiyseniz?
NURETTİN CANİKLİ (Devamla) - Şimdi,
bakın, “Efendim bu AK PARTİ’nin işte sonudur, sonu geliyor.” buna benzer
yorumlar on iki yıldan beri yapılıyor. Biz bunları hatırlıyoruz. Bütçe
görüşmelerinde, başka vesilelerle yapılan görüşmelerde buraya çıkan muhalefete
mensup arkadaşlarımız “Efendim işte “AK PARTİ gitti, gidiyor.” vesaire… Biz
gitmedik, biz buradayız, AK PARTİ bütün görkemiyle burada ama o iddialarda bulunan
arkadaşları göremiyoruz, bugün buralarda yoklar değerli arkadaşlar. Ama biz
buradayız, biz milletimize hizmet etmeye devam ediyoruz. 
Üç. Bakın…
FARUK BAL (Konya) – İkiyi atladın. 
NURETTİN CANİKLİ (Devamla) -
Cumhurbaşkanlığı seçimi… Anayasa’da yapılan son değişiklikten sonra, eski,
sembolik ve temsil makamında yetkiler kullanan bir cumhurbaşkanı değildir
artık.
OKTAY VURAL (İzmir) – İlave yetki mi
aldınız?
NURETTİN CANİKLİ (Devamla) -
Cumhurbaşkanı, bundan sonra doğrudan demokrasilerde gücün kaynağı olan halktan
alacağı yetkiyle 1982 Anayasası’nda verilen yetkileri de sonuna kadar
kullanacaktır. Kim olursa olsun değerli arkadaşlar, bakın altını çizerek
söylüyorum, kim olursa olsun. Dolayısıyla, artık fiilî olarak icranın başı
bundan sonra başbakanlar olmayacak, cumhurbaşkanları olacak. Yani bazı
arkadaşlarımızın…
OKTAY VURAL (İzmir) – Yok ya! Millet
başbakanını seçecek, sen yok sayacaksın. Millet iradesine hakaret etme! Millet
iradesine hakaret ediyorsun! Millet iradesine hakaret ediyor ya!
NURETTİN CANİKLİ (Devamla) –
Anayasa’mız böyle. Bakın, Anayasa’mız böyle. bunu biz söylemiyoruz. Yani
olmayan bir yetki atfedilmiyor. Onun için genel başkanların yarışma arenası
bundan sonra başbakanlık değil, cumhurbaşkanlığıdır. Hodri meydan, herkesi
bekleriz. Değerli arkadaşlar, herkesi bekliyoruz, buyurun gelin. (AK PARTİ
sıralarından alkışlar) 
Değerli arkadaşlar…
(Mikrofon otomatik cihaz tarafından
kapatıldı) 
NURETTİN CANİKLİ (Devamla) – AK PARTİ
ve AK PARTİ’li arkadaşlarımız cesaretle, samimiyetle bütün bunların açıklığa
kavuşturulması için olayın üzerine gidiyorlar, gidecekler.
OKTAY ÖZTÜRK (Erzurum) – Ya, biraz daha
cesaret, yarın görüşelim. Biraz daha cesaret. Kendin bile inanmıyorsun. 
NURETTİN CANİKLİ (Devamla) - Ve bunun
sonucunda olaylar ve hukuk bizi nereye götürürse oraya doğru gidecektir. Bundan
başka hiç kimsenin en ufak kuşkusu olmasın. 
Hepinizi saygıyla selamlıyorum. (AK
PARTİ sıralarından alkışlar) 
BAŞKAN – Teşekkür ederim Sayın Canikli.

MEHMET AKİF HAMZAÇEBİ (İstanbul) –
Sayın Başkan, efendim, Sayın Canikli konuşmasında “4 bakanla ilgili Meclis
soruşturma önergelerini ilk biz verdik.” demek suretiyle Cumhuriyet Halk
Partisi önergesinin sanki kendilerinden sonra verilmiş olması gibi bir izlenim
yarattı. Bu nedenle 69’uncu maddeye göre söz istiyorum. 
BAŞKAN – Buyurun. 
(AK PARTİ ve CHP sıraları arasında
karşılıklı konuşmalar) 
MAHMUT TANAL (İstanbul) – İdare amirini
görevden alın Sayın Başkan! 
BAŞKAN - Sayın Tanal, Allah rızası
için, ne olur bugün beni biraz rahat bırakın. 
Sayın milletvekilleri, lütfen sayın
hatibi dinleyebilir miyiz. Rica ediyorum, lütfen… 
Buyurunuz Sayın Hamzaçebi. 
V.- SATAŞMALARA İLİŞKİN KONUŞMALAR (Devam)
2.-  İstanbul Milletvekili Mehmet Akif Hamzaçebi'nin,
Giresun Milletvekili Nurettin Canikli’nin CHP grup önerisi üzerinde yaptığı
konuşması sırasında Cumhuriyet Halk Partisine sataşması nedeniyle konuşması
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; 17 Aralık 2013
tarihinde İstanbul’daki cumhuriyet savcıları tarafından rüşvet ve yolsuzluk soruşturması
başlatılınca Cumhuriyet Halk Partisi olarak bu savcılık soruşturmasının
sonuçlanmasını bekledik. “Mademki bu konuda soruşturma konusu olan 4 bakan
vardır, elbette Anayasa gereği 4 bakanla ilgili soruşturma bir şekilde Türkiye
Büyük Millet Meclisine intikal edecektir. Dolayısıyla bu bilgi, belgeler
Meclise gelsin, biz de ondan sonra hareket edelim, soruşturma önergemizi ondan
sonra verelim.” dedik, bekledik. Ta 19 Mart tarihine kadar bu soruşturma
önergeleri Türkiye Büyük Millet Meclisinde konuşulmadı. 19 Mart tarihinde
Türkiye Büyük Millet Meclisini olağanüstü toplantıya çağırdık. Meclis
olağanüstü toplandı ve daha önce, 1 Mart 2013 tarihinde Türkiye Büyük Millet
Meclisine geldiği hâlde Meclisten, milletvekillerinden gizlenen bu savcılık
fezlekesinin Mecliste görüşülmesini istedik, görüştük. Görüşmenin akabinde de…
“Görüştük.” derken bu bilgi, belgeler milletvekillerine verilmedi ama onun
bitiminde de Cumhuriyet Halk Partili milletvekilleri Meclis soruşturma
önergelerini verdiler. Adalet ve Kalkınma Partisi alelacele, bizden sonra
soruşturma önergesini verdi. Kanunlar ve Kararlar Başkanlığının o günkü giriş
kayıtlarına baksınlar, hangi saatte kim vermiş bilelim.
SÜREYYA SADİ BİLGİÇ (Isparta) - Sayın
Elitaş’ın açıklamasından sonra.
MEHMET AKİF HAMZAÇEBİ (Devamla) -
Efendim, siz o gün telaşa kapıldınız, alelacele verdiniz. “Verdiğiniz bu önerge
eksik, yanlış.” dedik. Sayın Canikli şöyle savunuyor Genel Kurulda: “Bunlar
tamamen İç Tüzük’e uygundur. İç Tüzük’ün iki tane öngördüğü şart vardır.
Dolayısıyla, İç Tüzük’e aykırılık yoktur.” O günlerde o önergeyi savundu, şimdi
diyor ki: “Bu önerge eksikmiş, yanlışmış. Tereddüde meydan vermemek üzere bunu
düzelttik.” 
MEHMET GÜNAL (Antalya) - Ne yaptığını
bilmiyor ki!
OKTAY VURAL (İzmir) – Duman olmuş,
duman!
MEHMET AKİF HAMZAÇEBİ (Devamla) -
Hayır, o önergede rüşvet yoktu, sahte belge düzenlemek yoktu, Kaçakçılık
Kanunu’na muhalefet yoktu. Şimdi onlar girdi bizim önergemizi kopya ederek. 
Hepinize saygılar sunuyorum. (CHP
sıralarından alkışlar)
BAŞKAN – Teşekkür ederim Sayın
Hamzaçebi.
VII.- ÖNERİLER (Devam)
A) Siyasî Parti Grubu Önerileri (Devam)
1.- CHP Grubunun, gündemin “Özel Gündemde Yer Alacak
İşler” kısmının 2, 3, 4 ve 5’inci sıralarında yer alan (9/3), (9/4), (9/5) ve
(9/6) esas numaralı Meclis Soruşturması Önergelerinin, bu kısmın sırasıyla 1,
2, 3 ve 4’üncü sıralarına alınmasına ve bu kısımda yer alan diğer işlerin
sırasının buna göre teselsül ettirilmesine ilişkin önerisi (Devam)
BAŞKAN - Cumhuriyet Halk Partisi
Grubunun önerisini oylarınıza sunuyorum: Kabul edenler… 
Kâtip üye arkadaşlar, sayar mısınız
lütfen.
NURETTİN CANİKLİ (Giresun) – Efendim,
elektronik yapalım Sayın Başkan.
BAŞKAN - Elektronik cihazla yapacağım
oylamayı.
İki dakika süre veriyorum ve oylamayı
başlatıyorum.
(Elektronik cihazla oylamaya başlandı)
BAŞKAN – Bakanların haricinde pusula
alamıyoruz. Bakanların vekâletleri hariç hiç kimseden alamıyoruz.
OKTAY VURAL (İzmir) – Elektronik ortama
giremeyenlerin anonsunu yapmanız gerekiyor Sayın Başkan. Sayın Başkanım, bu
makineye de müdahale etmesinler. 
(Elektronik cihazla oylamaya devam
edildi)
BAŞKAN – Cumhuriyet Halk Partisi grup
önerisi kabul edilmemiştir. 
Gündemin “Özel Gündemde Yer Alacak
İşler” kısmına geçiyoruz.
Bu kısmın 1’inci sırasında yer alan
Isparta Milletvekili Sayın Süreyya Sadi Bilgiç ve 76 Milletvekilinin; Ekonomi
Eski Bakanı Sayın Mehmet Zafer Çağlayan hakkında, bir şahıstan sağlanan miktar
ve değeri tespit edilemeyen bazı maddi menfaatler karşılığında bu şahsın İran’a
altın ihracatı yapması işlerinde imtiyaz sağladığı, Gana’dan kaçak yollarla
yurda sokulmak istendiği iddia edilen 1,5 ton altınla ilgili adli ve idari
soruşturmaları engelleyerek altının Dubai’ye çıkışını sağlamaya çalıştığı ve bu
eylemlerin Kaçakçılıkla Mücadele Kanununa Muhalefet oluşturduğu, Türk Ceza Kanunu’nun
204 ve 252’nci maddelerine uyduğu; İçişleri Eski Bakanı Sayın Muammer Güler
hakkında, bir şahıstan sağlanan miktar ve değeri tespit edilemeyen bazı maddi
menfaatler karşılığında bu şahsın araçlarına trafikte emniyet şeridini kullanma
imtiyazı verdiği ve söz konusu şahıs için koruma polisi görevlendirdiği, bu
şahısla birlikte gözaltına alınan bazı şüphelilerin ve yakınlarının yasaya
aykırı olarak istisnai yoldan Türk vatandaşlığına geçirilmesini sağladığı, bu
şahısla ilgili adli veya istihbari çalışma yapılıp yapılmadığının araştırılması
için talimat verdiği, bu şahsın usulsüzlükleri hakkında basında çıkacak
haberlerin engellenmesi için girişimlerde bulunduğu ve bu eylemlerin Türk Ceza
Kanunu’nun 204, 255, 252 ve 285’inci maddelerine uyduğu; Avrupa Birliği Eski
Bakanı Sayın Egemen Bağış hakkında, bir şahıstan sağlanan miktar ve değeri
tespit edilemeyen bazı maddi menfaatler karşılığında bu şahsın turizm belgeli
bir otel kiralama girişimi ile yakınlarına vize alınması işleri için aracılık
ettiği, bu şahısla ilgili bir soruşturma olup olmadığı yönünde ilgili kurum ve
kuruluşlarda araştırma yapılmasını sağladığı ve bu şahsın faaliyeti ile ilgili
basında haber yapılmasının önlenmesi için girişimlerde bulunduğu ve bu
eylemlerin Türk Ceza Kanunu’nun 255 ve 252’nci maddelerine uyduğu; Çevre ve
Şehircilik Eski Bakanı Sayın Erdoğan Bayraktar hakkında, bir suç örgütünün
yönetici ve üyelerinin kendilerine sağlanan ve miktar ve değeri tespit
edilemeyen bazı menfaatler karşılığında kişiye özel imtiyazlı imar planlarını
onaylattıkları ve imar planlarına aykırı olarak yapılan bazı projelerin
usulsüzlüklerine göz yumdukları ve denetimlerden sorunsuzca geçmelerini
sağladıkları ve bu eylemlerin Türk Ceza Kanunu’nun 255 ve 257’nci maddelerine
uyduğu iddialarıyla bir Meclis soruşturması açılmasına ilişkin (9/8) esas
numaralı önergesinin görüşmelerine başlıyoruz. 
IX.- MECLİS SORUŞTURMASI
A) Ön Görüşmeler
1.- Isparta Milletvekili Süreyya Sadi Bilgiç ve 76
Milletvekilinin; Ekonomi Eski Bakanı Mehmet Zafer Çağlayan hakkında, bir şahıstan
sağlanan miktar ve değeri tespit edilemeyen bazı maddi menfaatler karşılığında
bu şahsın İran’a altın ihracatı yapması işlerinde imtiyaz sağladığı, Gana’dan
kaçak yollarla yurda sokulmak istendiği iddia edilen 1,5 ton altınla ilgili
adli ve idari soruşturmaları engelleyerek altının Dubai’ye çıkışını sağlamaya
çalıştığı ve bu eylemlerin Kaçakçılıkla Mücadele Kanununa Muhalefet
oluşturduğu, Türk Ceza Kanunu’nun 204 ve 252’nci maddelerine uyduğu; İçişleri
Eski Bakanı Muammer Güler hakkında, bir şahıstan sağlanan miktar ve değeri
tespit edilemeyen bazı maddi menfaatler karşılığında bu şahsın araçlarına
trafikte emniyet şeridini kullanma imtiyazı verdiği ve söz konusu şahıs için
koruma polisi görevlendirdiği, bu şahısla birlikte gözaltına alınan bazı şüphelilerin
ve yakınlarının yasaya aykırı olarak istisnai yoldan Türk vatandaşlığına
geçirilmesini sağladığı, bu şahısla ilgili adli veya istihbari çalışma yapılıp
yapılmadığının araştırılması için talimat verdiği, bu şahsın usulsüzlükleri
hakkında basında çıkacak haberlerin engellenmesi için girişimlerde bulunduğu ve
bu eylemlerin Türk Ceza Kanunu’nun 204, 255, 252 ve 285’nci maddelerine uyduğu;
Avrupa Birliği Eski Bakanı Egemen Bağış hakkında, bir şahıstan sağlanan miktar
ve değeri tespit edilemeyen bazı maddi menfaatler karşılığında bu şahsın turizm
belgeli bir otel kiralama girişimi ile yakınlarına vize alınması işleri için
aracılık ettiği, bu şahısla ilgili bir soruşturma olup olmadığı yönünde ilgili
kurum ve kuruluşlarda araştırma yapılmasını sağladığı ve bu şahsın faaliyeti
ile ilgili basında haber yapılmasının önlenmesi için girişimlerde bulunduğu ve
bu eylemlerin Türk Ceza Kanunu’nun 255 ve 252’nci maddelerine uyduğu; Çevre ve
Şehircilik Eski Bakanı Erdoğan Bayraktar hakkında, bir suç örgütünün yönetici
ve üyelerinin kendilerine sağlanan ve miktar ve değeri tespit edilemeyen bazı
menfaatler karşılığında kişiye özel imtiyazlı imar planlarını onaylattıkları ve
imar planlarına aykırı olarak yapılan bazı projelerin usulsüzlüklerine göz
yumdukları ve denetimlerden sorunsuzca geçmelerini sağladıkları ve bu
eylemlerin Türk Ceza Kanunu’nun 255 ve 257’nci maddelerine uyduğu iddialarıyla
Meclis soruşturması açılmasına ilişkin önergesi (9/8) 
OKTAY VURAL (İzmir) – Sayın Başkan…
ENGİN ALTAY (Sinop) – Sayın Başkan…
HASİP KAPLAN (Şırnak) –Sayın Başkan,
anayasal usul itirazımız var.
BAŞKAN – Sırayla vereceğim grup başkan
vekillerine. Boş yere şey yapmayın da Sayın Vural’ı dinleyin. 
IV.- AÇIKLAMALAR (Devam)
15.- İzmir Milletvkili Oktay Vural'ın, İç Tüzük’e göre,
Meclis soruşturmasında hangi fiillerin hangi kanun nizamına aykırı olduğunun
gerekçe gösterilerek belirtilmesi gerektiğine ve en son verilen önergenin (9/8)
esas numaralı Meclis Soruşturması Önergesi olması sebebiyle diğer Meclis
soruşturması önergelerinin önüne alınamayacağına ilişkin açıklaması
OKTAY VURAL (İzmir) – Sayın Başkanım,
öncelikli olarak Meclis İçtüzüğü’müze göre, bu konuda, Meclis soruşturmasında
hangi fiillerin hangi kanun nizamına aykırı olduğunun gerekçe gösterilmek
suretiyle belirtilmesi… Bu iddia milletvekillerine ait iddiadır, dolayısıyla
kamuoyundaki iddialar değildir. Bir milletvekili koyduğu imzanın arkasında
olmalıdır, “Bu benim iddiam.” diyebilmelidir ama “kamuoyundaki iddialar” demek
suretiyle kendisini bu süreçten arındırarak kamuoyuna yüklemesi bir kere önerge
verenlerin bu konuda yukarıdan talimatla, hareketle bu önergeyi hazırladığını
ortaya koyuyor. 
İkinci husus da; Sayın Başkan, bu
önergenin bu şekilde görüşülmesi mümkün değildir; çünkü bu önerge bundan önceki
önergelerden sonra verilmiştir. Malumlarınız olduğu üzere, Meclis
soruşturmaları önergelerinin verilmesi süreye tabidir, görüşülmesi süreye
tabidir. Bu görüşmelerin bu süreye ve veriliş sırasına göre yapılması
kesinlikle gereklidir. Bu bakımdan bu konuda Meclis soruşturmasıyla ilgili
Adalet ve Kalkınma Partisinin bu grup önerisi çerçevesinde öncelikli olarak
bunun görüşülmesini temin etmeniz bundan sonraki Meclis iradesini etkilemek
amacıyladır. Bilindiği gibi Genel Kurul çalışmalarıyla ilgili 49’uncu maddede
Danışma Kurulunun bazı konularla ilgili öne alma yetkisi vardır ama istirham
ediyorum, bugüne kadar Meclis soruşturma önergeleri içerisinde Danışma Kurulu
kararıyla aynı mahiyette olup, aynı konuda olup daha sonra verilen hangi önerge
daha önce verilmiş bir önergenin önüne konulmuştur? Böyle bir uygulama da söz
konusu değildir. Dolayısıyla Danışma Kurulunun bu Meclis soruşturmasıyla ilgili
önergeleri veriliş sırasının dışında Genel Kurul iradesiyle, Danışma Kurulu
kararıyla değiştirme yetkisi de söz konusu değildir. İç Tüzük’ümüzün amir hükmü
ve bugüne kadar da Meclis soruşturmalarıyla ilgili yapılan uygulamalar şunu
ortaya koymuştur ki, Meclis araştırma önergelerinde veriliş tarihine bağlı
olmaksızın görüşme yapılması grup önerisi olabilmekte ama Meclis
soruşturmalarıyla ilgili bugüne kadar ben öne alındığına ilişkin bir örnek
görmedim. Bu bakımdan bu öne alma işlemi yapılmadan diğer önergelerin
görüşülmesi gerekiyor. Bu önemli bir husustur. Bu bakımdan fiilî olarak, İç
Tüzük’te… İstirham ediyorum, eğer Meclis Başkanlığının bu konuda bundan önceki
dönemlerde Danışma Kurulu kararıyla bir ay önce verilmiş önergenin yerine daha
sonra verilmiş bir önerge geçirilmiş ve görüşülmüş bir önerge varsa, bununla
ilgili bir Danışma Kurulu varsa lütfen o örneği de bize iletiniz ama bence böyle
bir sıra değiştirme Danışma Kurulunun yetkisinde değildir. 
BAŞKAN – Anladım. 
Şimdi Sayın Altay’a söz vereyim, ondan
sonra size söz vereceğim. 
Buyurun.
16.- Sinop Milletvekili Engin Altay'ın, (9/8) esas
numaralı Meclis Soruşturması Önergesi’nin, (9/3), (9/4), (9/5) ve (9/6) esas
numaralı Meclis Soruşturması Önergeleri görüşüldükten sonra işleme alınması
gerektiğine ilişkin açıklaması
ENGİN ALTAY (Sinop) – Teşekkür ederim.
Sayın Başkan, iktidar partisi ilk,
evvela (9/7) sıra sayılı bir hukuk garabeti önergesiyle Meclise geldi ve
Başkanlığınız ve Sayın Başkan bunu Anayasa’nın ve İç Tüzük’ün çizdiği çerçeve
dışında olmasına rağmen, muhalefetin bütün itirazlarına rağmen işleme aldı. O
ayrı bir kusur, o hukuk bakımından ayrıca hesabı sorulacak bir iştir. 
Ancak, şimdi, Türkiye Büyük Millet
Meclisinin 72’nci Birleşiminde 19 Mart 2014’te o kürsüden Genel Kurula iki ayrı
sunum yapıldı, Başkanlığın Genel Kurula sunuşu yapıldı. Sunuşların birisinde,
eski İçişleri Bakanı Muammer Güler’den başlayan, Egemen Bağış’tan çıkan, 3 eski
bakanı itham eden, suçlarını itham eden İstanbul Cumhuriyet Başsavcılığının
tarihi, sayısıyla Genel Kurula bir sunuş yapıldı ve orada deniyor ki: “Direkt
biz soruşturma açamayacağımız için 55 kişiyi bulan bu konuyu soruşturma
önergesi olarak Genel Kurula getirsin.” Hemen akabinde ayrı bir sunuş yapıldı
ve bu ayrı sunuşta da eski Çevre ve Şehirlik Bakanı Erdoğan Bayraktar’la ilgili
gene İstanbul Cumhuriyet Başsavcılığının yürüttüğü soruşturma çerçevesinde bir
bilgi Genel Kurula sunuldu. 
Ben şimdi makamınıza soruyorum. Cemil
Çiçek niye bu iki ayrı sunumu, iki ayrı imzayı atarak yaptı? Eğer bunlar iki
ayrı soruşturma süreci, evrakı, hukuk süreci ise, bugün, şimdi sizin işleme
almak istediğiniz (9/8) esas numaralı Soruşturma Önergesi’nin bu iki ayrı
sunumda, bunun birleştirilmesi sizin hukuk yorumunuz bakımından doğru mudur,
caiz midir? Bizce değildir. Bu çerçevede elma ile armudu bir sepete koymak ya
da elma çalan ile adam öldüreni bir tutmak hukuk normlarında da zaten kabul
edilemez. 
Bu bakımdan bu önergenin diğer
önergelerin gerisine alınarak (9/3), (9/4), (9/5) ve (9/6) numaralı soruşturma
önergelerinin görüşüldükten sonra olsa olsa bunu işleme almanız hukuk normları
bakımından da bir zarurettir.
Arz ederim.
BAŞKAN – Sayın Kaplan, buyurun. 
17.- Şırnak Milletvekili Hasip Kaplan'ın, Çevre ve
Şehircilik eski Bakanı Erdoğan Bayraktar hakkındaki takipsizlik kararı fezleke
sürecini kestiği için 4 bakanla ilgili toplu oylama yapılamayacağına, diğer 3
bakanla ilgili ayrı bir önerge verilerek (9/8) esas numaralı Meclis
Soruşturması Önergesi’nin düşmesi gerektiğine ve bu durumda (9/5) esas numaralı
Meclis Soruştarması Önergesi’nin de geri çekilmesi gerektiğine ilişkin
açıklaması
HASİP KAPLAN (Şırnak) – Sayın Başkanım,
Mecliste 4 parti grubu varız ama Anayasa diyor ki: “Soruşturma önergelerini
ancak onda 1 yani 55 milletvekili imzasıyla verebilirsiniz.” Grubumuzun sayısı
55’i bulmadığı için bugün önergelerimiz yok burada, olsaydı nasıl önerge
verilmesi gerektiğini burada gösterecektik. Çünkü, hakikaten ana muhalefetin
verdiği önergeler var, iktidar partisinin müşterek verdiği bir önerge var.
İkisine de baktığımız zaman hem Anayasa 100 hem İç Tüzük açısından birçok
eksiklik var, bunlara girmeyeceğim çünkü biz burada sorgu yargıcı değiliz, jüri
değiliz, burada kimseyi sorgulamayacağız; şurada sandıklar var, burada gizli
oylarımızı kullanacağız, herkes vicdanının sesiyle Yüce Divana ya “evet” ya
“hayır”, komisyonun kurulmasına oy kullanacak. Ancak, hukuka uygun bir şey
yapalım derken hukuku, Meclisin çıkardığı kanunları Meclisin çiğnememesi
gerekiyor Sayın Başkanım.
Şimdi söyleyeceğim husus çok dikkatle
incelenmelidir ve dinlenmelidir. AK PARTİ Grubunun önergesi elimde, 4 bakan
hakkında, Sayın Bayraktar da var bunun içinde. Bir de CHP’nin önergesi elimde,
Erdoğan Bayraktar’la ilgili ayrı bir önerge var. Şimdi, burada 4 bakanla ilgili
AK PARTİ önergesi olduğu için oylama yapıldığı zaman 4 bakan için 1 oylama
yapılacak. Yani 4 bakan için 4 ayrı oy kullanma şansınız yok. 4 bakan için 1
oylama yapılacağı için kuruyla beraber yaş da her zaman yanar tabii ki.
Cümleten, toptan, kolektif, böyle bir anlayış hukukta yok. Ama bu boyutuyla
baktığımız zaman son bir gelişmenin Meclis Başkanlık Divanının, Başkanın
bilgisinde olduğunu biliyorum. Otuz yıl ceza avukatlığı yaptık. Biliyoruz. 2
Mayısta Sayın Bayraktar hakkında takipsizlik kararı verildi. Fezlekeler
hazırlık aşamasının ilk aşamasıdır, savcının önüne gelir. Savcı bakar, bakan
mıdır, milletvekili midir. Dokunulmazlığı var. Onunla ilgili soruşturma
açabilmek için Anayasa’da, 100’e göre, bakanlar için Meclisin izin vermesi
gerekiyor ama Sayın Bayraktar’la ilgili son gelişme, 2 Mayısta Sayın Bayraktar
hakkında takipsizlik kararı verildi. Artık Sayın Bayraktar’ın fezlekesi yok.
Fezlekesi yoksa AK PARTİ Grubunun 4 bakan hakkında verdiği grup önerisi düşer. 
Niye düşer Sayın Başkanım? Düşer çünkü
Bayraktar’la ilgili savcılık soruşturma izni istemiyor ki. Fezlekeyi de Meclis
Başkanlığı geri gönderecek. Niye geri gönderecek? Çünkü takipsizlik kararı
fezleke sürecini kesmiştir. Şimdi Bayraktar’la ilgili fezleke süreci
kesilmişken AK PARTİ iktidarı kendi bakanı hakkında hukuk dışılığa başvurup
toplu oylama yaptırabilir mi? Hukuken mümkün değildir. Toplu oylama yaptığı
anda, toptan gizli oylamaya gittiği takdirde Bayraktar’ın takipsizlik kararını
dikkate almadığı için hukuk dışılık yapılmış olacak. Burada AK PARTİ Grubu
şanssız bir durumda, kendi kalesine gol attı farkında olmadan. Ya grup
önergesini çekecekler, düzeltecekler, 3 tane bakanla ilgili ayrı bir önerge
getirecekler. Bunu da şimdi yapacaklar. 
Diğerine gelince, Cumhuriyet Halk
Partisinin (9/5) önergesi Sayın Bayraktar’la ilgilidir. Bu da çekilir, 3 tane
önergesi kalır. Şimdi AK PARTİ Grubunun 4’lü önergesi düşünce ana muhalefetin
3’lü önergesi kalacak.
Şimdi, burada şöyle bir durum çıkacak
ortaya. Sayın Başkanım, çok basit bir…
BİNNAZ TOPRAK (İstanbul) – Sayın
Başkan, hiçbir şey duyamıyoruz.
BAŞKAN – Sayın
Toprak, ben duyuyorum. Bana söylüyor, size değil.
HASİP KAPLAN
(Şırnak) – Evet, çok basit bir yöntem çıkacak. Herkes vicdanına göre burada oy
kullanacak, ne çıkarsa ona uyulacak. Bu yanlış düzeltilmeden, takipsizlik
kararı verilen insanı Yüce Divana sevk eden bir Meclis durumuna düşersiniz. 
Sizin bakanınız,
sizin milletvekiliniz. Bakanınızın hukuku mu, grubunuzun önergesi mi daha
önemli, buyurun çıkıp koyun ortaya. 
Ben bu yanlışa
dikkat çekiyorum. Halkların Demokratik Partisi olarak bu hukuksuzluğa dikkat
çekiyorum ve bu grup önerisini geri alın, çekin diyorum, oylamayın diyorum,
yazık edersiniz. (HDP sıralarından alkışlar)
BAŞKAN –
Teşekkür ederim.
Sayın Canikli…
18.- Giresun Milletvekili Nurettin Canikli'nin,
herhangi bir bakan hakkında soruşturma önergesi verilebilmesi için herhangi bir
fezleke ya da mahkemelerden herhangi bir bilgi, belge ve dosya gelmesine gerek
olmadığına, gerek olsa bile takipsizlik kararının kesinleşmediğine ve Danışma
Kurulu kararı ya da grup önerisiyle soruşturma önergelerinin görüşülme sırası
ve gününün değiştirilebileceğine ilişkin açıklaması
NURETTİN CANİKLİ
(Giresun) – Sayın Başkanım, yeterli sayıdaki milletvekilinin imzasıyla herhangi
bir bakan hakkında, herhangi bir konuda, bir iddiayla elbette, o gerekçeler
belirtilmek suretiyle soruşturma önergesi verilebilir, soruşturma komisyonu
kurulması için önerge verilebilir. Bunun için, herhangi bir fezleke ya da
savcılıklardan ya da mahkemelerden herhangi bir bilgi, belge, dosya gelmesine
gerek yok. Böyle bir şart yok. Bu çok önemlidir Sayın Başkan. Çünkü biraz önce
ifade edilen, gündeme getirilen o iddia, bu şekilde düşünüldüğünde mesnetsiz
kalmaktadır. Çünkü… 
HASİP KAPLAN
(Şırnak) – Öyle bir şey olur mu!
NURETTİN CANİKLİ
(Giresun) – Yani, bakın, herhangi bir bakan hakkında, herhangi bir şekilde, şu
anda soruşturma önergesi, haklarında soruşturma komisyonu kurulması önerilen
eski 4 bakanımızla ilgili olduğu gibi fezleke ya da savcılıktan belge
gelmeyebilir. Geçmişte bunun sayısız örnekleri vardır. Kendiliğinden de 55
milletvekili kendi açılarından herhangi bir tespiti usulüne uygun bir şekilde
önergeye dönüştürebilir ve soruşturma komisyonu kurulmasını talep edebilirler.
ERTUĞRUL KÜRKCÜ
(Mersin) – Durup dururken soruşturma açılır mı!
NURETTİN CANİKLİ
(Giresun) – Dolayısıyla ona bağlı değildir. O düştüğü zaman otomatik olarak
düşer, bu tespit doğru değildir.
İkincisi, öyle
bile olsa, takipsizlik kararı Sayın Başkan, henüz daha kesinleşmemiştir. 
CELAL ADAN
(İstanbul) – Sen inanıyor musun bu konuştuğuna!
NURETTİN CANİKLİ (Giresun) – Üç, burada
-özellikle ben konuşmamda biraz önce söyledim- bütün iddialar, yani biraz önce
önerildiği şekliyle 4 bakanla ilgili önergeyi çekip yerine 3 bakanımızla ilgili
yeni bir önerge verdiğimiz zaman ortaya çıkacak tartışmaların, iddiaların,
muhtemel hakaretlerin, haksızlıkların boyutunu tahmin edemiyoruz Sayın Başkan.
Dolayısıyla hiçbir arkadaşımız… Zaten kendileri de bu konuda talep ediyorlar,
istiyorlar, istediler. Bu olaydan sonra, biz, arkadaşlarımız kendileriyle de
görüştü ve bu şekilde devam etmesi noktasında kendi talepleri de var. Bakın, bu
kadar açık söylüyorum Sayın Başkan. 
Dolayısıyla, hukukiliği noktasında
herhangi bir problem yok. Herhangi bir soruşturma önergesi verildiği tarihten
itibaren bir ay içerisinde görüşülür. Genel Kurul istediği takdirde, Danışma
Kurulu kararı ya da işte, toplanamazsa grup önerisiyle önce verilen soruşturma
önergesini sonra, sonra verilen soruşturma önergesini gün olarak farklı
günlerde görüşebilir Sayın Başkan. Buna karar verecek olan Genel Kuruldur.
Nitekim, bu konuyla ilgili de Genel Kurul AK PARTİ’li milletvekilleri
tarafından verilen soruşturma önergesinin öncelikle görüşülmesi konusunda bir
karar almıştır, bu konuda Türkiye Büyük Millet Meclisi Genel Kurulunun bir
kararı vardır ve bu karar değişmediği sürece de bu şekilde uygulanmak
durumundadır.
Teşekkür ederim Sayın Başkan.
BAŞKAN – Evet, şimdi…
ENGİN ALTAY (Sinop) – Sayın Başkan, Sayın
Grup Başkan Vekili doğru söylüyor yani Meclis soruşturması komisyonu kurulması
için önerge vermek için bir fezlekeye şüphesiz ihtiyaç yok.
ORHAN DÜZGÜN (Tokat) – Sayın Başkanım,
duyamıyoruz, lütfen mikrofonu açın.
ENGİN ALTAY (Sinop) – Ama (9/8) esas
numaralı, tamamı iktidar partisine mensup 76 milletvekilinin verdiği önerge
“İstanbul Cumhuriyet Başsavcılığı Kaçakçılık ve Narkotik Suçlar Bürosunun
2012/120653 no.lu soruşturma dosyası…” diye başlıyor, 3 bakanın ismini sayıyor.
Ondan sonra diyor ki yine “İstanbul Cumhuriyet Başsavcılığınca yürütülen bir
soruşturma kapsamında 25 Aralık 2013 günü…” falan filan… Yani kendi
önergeleriyle burada iki ayrı soruşturma dosyası, iki ayrı suç şebekesi olduğu
iddia ediliyor: Biri 17 Aralık, biri 25 Aralık. Sonra diyorlar ki: “Biz bunları
birleştireceğiz, topyekûn bunu böyle yapacağız.” 
Bu, doğru değildir Sayın Başkan. Hukuk
normlarında bunun yeri yoktur.
Arz ediyorum.
SÜREYYA SADİ BİLGİÇ (Isparta) – Sayın
Başkan, suç şebekesi olduğu iddia edilmiyor. Yanlış bir cümle bu. 
BAŞKAN – Şimdi, ben grup başkan
vekillerimizi kürsü arkasına davet etmeden önce şunu söyleyeyim…
AHMET AYDIN (Adıyaman) – Gerek yok ki
Sayın Başkan.
MAHMUT TANAL (İstanbul) – Sayın Başkan…
BAŞKAN - Sayın Tanal, rica ediyorum,
ben bir cümlemi bitirebilir miyim lütfen?
MAHMUT TANAL (İstanbul) – Sayın Başkan,
bir hukukçu olarak… Çünkü çok önemli bir konu.
BAŞKAN – Hayır, anladım da yani bakın,
bana söylendi. Ben bir görev yapmak zorundayım, dolayısıyla onunla ilgili
fikrimi söyleyeceğim.
AHMET AYDIN (Adıyaman) – Efendim, bu
Mecliste sanki Mahmut Tanal’dan başka hukukçu yok zaten.
BAŞKAN – Olabilir de…
Şimdi, bu konuşmaları dinledim, bütün
grup başkan vekillerinin. Hukuki olarak söylediklerinizde kulak verilecek
konular var ama bir de bir Danışma Kurulu kararı var yani Meclisten geçmiş.
AHMET AYDIN (Adıyaman) – Bu tartışmalar geçen hafta da yapıldı Sayın
Başkanım, karara bağlandı, bir daha tartışmaya gerek yok ki.
BAŞKAN – Sayın Aydın, ben söyleyeyim.
Şimdi, ben bu durumda onu da göz ardı edemem, yani sonuçta Genel Kurul
kararı. Yapabileceğim şey, sadece tutumum hakkında bir…
MAHMUT TANAL (İstanbul) – Değerli Başkanım…
BAŞKAN – …usul tartışması açabilirim ve Genel Kurulun kararını tekrar
isteyebilirim. 
MAHMUT TANAL (İstanbul) – Değerli Başkanım…
BAŞKAN – Amma velakin şimdi, dediğim gibi, çok zor bir gündeyiz. Ben
grup başkan vekillerimizi istirham ediyorum kürsü arkasına, onun üzerine
beraber konuşalım, ondan sonra ne yapacağımıza karar veririz.
On beş dakika ara veriyorum.
Kapanma Saati: 17.13
DÖRDÜNCÜ OTURUM
Açılma Saati:
17.35
BAŞKAN: Başkan
Vekili Meral AKŞENER
KÂTİP ÜYELER:
Bayram ÖZÇELİK (Burdur), İsmail KAŞDEMİR (Çanakkale) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 84’üncü Birleşiminin Dördüncü Oturumunu açıyorum.
(9/8) esas numaralı Meclis Soruşturması
Önergesi’nin görüşmelerine devam ediyoruz.
Sayın milletvekilleri…
KAMER GENÇ (Tunceli) – Sayın Başkan,
bir şey sorabilir miyim?
Şimdi, efendim, bakın, ben de otuz
küsur senedir bu Parlamentodayım. Şimdi, 4 kişi hakkında bir tek soruşturma
önergesi verilmez. Oylamayı nasıl yapacaksınız? Suçlar şahsidir. Şimdi, bir
bakanın suçu var, birisinin yok. 4 bakanı bir tek gizli oylamayla yapamazsınız,
bir.
ENGİN ALTAY (Sinop) – Yapmayacak öyle.
KAMER GENÇ (Tunceli) – Efendim, nasıl
olacak?
ENGİN ALTAY (Sinop) – Hayır, tek tek
olacak.
BAŞKAN – O sonraki iş, daha o
tartışmaya gelmedik, şu önceki tartışmaları halletsek.
KAMER GENÇ (Tunceli) – Ama şöyle:
Efendim, bakın, bir defa geçen gün Danışma Kurulu kararı almışsınız. Geçmişte
yaptığımız uygulamalarda savunma hakkı sonsuzdur. Siz savunmayı on beş dakika,
yirmi dakikayla sınırlayamazsınız.
BAŞKAN – O sonraki işmiş, o sonraki
aşama.
HASİP KAPLAN (Şırnak) – Meclis Genel
Kurulunda on dakika, komisyonda sonsuz, dört saat konuşabilir.
BAŞKAN – Sayın milletvekilleri, demin
yapılan tartışmalar çerçevesi içinde bir usul tartışması açacağım ama önce
tutumum hakkında bir bilgi vereyim kısaca, ondan sonra da lehte Sayın Canikli,
Sayın Altay, aleyhte Sayın Kaplan, Sayın Vural konuşacak.
VIII.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Meral Akşener'in,
(9/8) esas numaralı Meclis Soruşturması Önergesi’nin, 29/4/2014 tarihli 82’nci
Birleşimde kabul edilen siyasi parti grubu önerisiyle gündemin “Özel Gündemde
Yer Alacak İşler” kısmının 1’inci sırasına alındığı için bu önergeyi işleme
almama yönünde bir tutum sergilemesinin mümkün olmadığına ve İç Tüzük’te birden
fazla bakanın veya birden fazla fiilin bir Meclis soruşturması önergesinde yer
alıp alamayacağına dair bir kural bulunmadığına ilişkin konuşması
BAŞKAN - Sayın
milletvekilleri, Isparta Milletvekili Sayın Süreyya Sadi Bilgiç ve 76 arkadaşı
tarafından verilen (9/8) esas numaralı Meclis Soruşturması Önergesi Meclis
Başkanlığı tarafından 24/04/2014 tarihli ve 117 numaralı gelen kâğıtlar
listesinde yayımlanmış ve aynı gün bastırılarak dağıtılmıştır. Söz konusu
önerge, İç Tüzük’ün 108’inci maddesi gereğince 29/4/2014 tarihli 82’nci
Birleşimde Genel Kurulda okunarak bilgiye sunulmuştur. Aynı gün kabul edilen
siyasi parti grubu önerisiyle (9/8) esas numaralı soruşturma önergesi gündemin
“Özel Gündemde Yer Alacak İşler” kısmının 1’inci sırasına alınmıştır. Bu
çerçevede, birleşimi yöneten Başkan Vekili olarak önergeyi işleme almama
yönünde bir tutum sergilemem mümkün olmamaktadır. 
Ayrıca İç Tüzük’te birden fazla bakanın
veya birden fazla fiilin bir Meclis soruşturması önergesinde yer alıp
alamayacağına ilişkin bir kural bulunmamaktadır. Meclis uygulamasına
bakıldığında birden fazla bakan hakkında yine birden fazla fiillerine ilişkin
verilen Meclis soruşturmaları önergelerinin işleme alındığı görülmüştür. 82
Anayasası döneminde verilen bu şekildeki 29 önerge Genel Kurulda işlem
görmüştür.
Şimdi, usul tartışmasını açıyorum. 
Lehte…
KAMER GENÇ (Tunceli) – Sayın Başkan.
BAŞKAN – Efendim.
KAMER GENÇ (Tunceli) – Hangi konuda
usul tartışması açıyorsunuz?
BAŞKAN –Sayın Oktay Vural, Sayın Engin
Altay’ın ve de Sayın Hasip Kaplan’ın itirazları çerçevesi içinde bir usul
tartışması açıyorum.
Birincisi, bu öne alınmakla ilgili yani
Cumhuriyet Halk Partisinin verdiği önerge ile Adalet ve Kalkınma Partisinin
verdiği önergelerin sıralarının değiştirilmesine yönelik yapılan itiraza
yönelik. Bir diğeri de Sayın Hasip Kaplan’ın, Sayın Bayraktar’ın takipsizlik
kararıyla ilgili olarak normalde geri çekilmesi lazım geldiği iddiasına
yönelik. Birleştirerek, grup başkan vekillerimizin de onayıyla bir usul
tartışması açıyorum.
Önce lehte, Sayın Engin Altay,
buyurunuz.
Beşer dakika süre veriyorum.
Buyurunuz Sayın Altay. (CHP
sıralarından alkışlar)
X.- USUL HAKKINDA GÖRÜŞMELER
1.- (9/8) esas numaralı Meclis Soruşturması
Önergesi’nin, (9/3), (9/4), (9/5) ve (9/6) esas numaralı Meclis Soruşturması
Önergeleriyle sırasının değiştirilerek öne alınmasının ve Çevre ve Şehircilik
eski Bakanı Erdoğan Bayraktar hakkındaki takipsizlik kararı nedeniyle (9/8)
esas numaralı Meclis Soruşturması Önergesi’nin geri çekilmesinin İç Tüzük
hükümlerine uygun olup olmadığı hakkında
ENGİN ALTAY (Sinop) – Teşekkür ederim.
Sayın Başkan, sizin bu hukuk ve İç
Tüzük tartışmasındaki olumlu yaklaşımınız nedeniyle lehte söz aldım ancak
iktidar çoğunluğunun size ve Genel Kurula dayattığı bu hukuksuzluğun aleyhinde
konuşacağımın bilinmesini isterim.
BAŞKAN – Teşekkür ederim.
ENGİN ALTAY (Devamla) – Sayın Başkan,
sayın milletvekilleri; siyasette bir kural vardır: Kimse kimsenin başına
geleceği önleyemez, sadece geciktirir. Şimdi sizin yaptığınız odur. Siz, kimi
zanlı bakanların Yüce Divanda yargılanmasını geciktirmeye yönelik -kendinizce
İç Tüzük’ü de dolanarak- bir işlem tesis ettiniz. Bunu hem Başkanlık Divanına
hem Parlamentoya, dolayısıyla her vesileyle bahsettiğiniz millî iradeye de
dayatıyorsunuz.
Şimdi, 17 Aralık ve 25 Aralık
operasyonları çerçevesinde, bu operasyonlara kaynak olan İstanbul Cumhuriyet
Başsavcılığının -tarihlerini ve evrak numaralarını okuyarak zaman kaybetmek
istemiyorum- yaptığı, yürüttüğü soruşturmalar çerçevesinde, biz 4 ayrı eski
bakan için Meclis soruşturma önergesi verdik: (9/3), (9/4), (9/5), (9/6) Hemen
arkamızdan, iktidar partisi de apar topar, Anayasa'da ve İç Tüzük’te çizilen
çerçevenin çok dışında bir -Sayın Vural’ın söylediği gibi- çakma önergeyi
yetiştirdi. Ve Başkanlık, bilhassa Sayın Meclis Başkanı, muhalefetin bütün
itirazına rağmen bu (9/7)’yi işleme aldı, bastırdı. Burada zaten büyük bir
hukuk ayıbı, hukuk ihlali işlendi. Sonra -ne düşündünüz düşünmediniz- bu
soruşturmaların görüşüleceği gün daha fazla hukuken zor duruma, gülünç duruma
düşmemek için (9/8) esas numaralı bir soruşturma önergesini, bizim
önergelerimizden neredeyse bir ay sonra verdi iktidar partisinin 76
milletvekili, Süreyya Sadi Bilgiç ve 76 arkadaşı. Ve şimdi gene parmak
çoğunluğuna dayanarak, İç Tüzük’ü güya kullanarak, İç Tüzük’ten kaynaklı
hakkınızı kullanarak bir grup önerisi getirdiniz, Genel Kurula bir karar
dayattınız, çoğunlukla da bunu geçirdiniz. Dediniz ki: “Biz önce (9/8)’i
görüşeceğiz.” Görüşemezsiniz, olmaz. Sayın Vural açıklayacağı için ben
girmiyorum, İç Tüzük’ün bu konuda, 8’inci maddeyle ilgili grup önerilerinde bir
obstrüksiyonu var, bunu yapamazsınız Sayın Başkan. Siz de diyeceksiniz ki:
“Efendim, Genel Kurulun da iradesi var ortada.” Ama, göz göre göre parmak
çoğunluğuyla… Bunun adına parmak diktatörlüğü denir, demokrasi denmez. Evet,
demokrasilerde, tabii, bir oy kim geçiyorsa onun dediği olur ama sizin yaptığınız
demokrasi, demokratik uygulama falan değil, parmak zulmü, parmak demokrasisi;
bu olmaz. 
İkinci bir durum, iki usul tartışmasını
birleştirdiğiniz için söylüyorum, biz diyoruz ki, biraz önce yerimden de
söyledim: Şimdi, bu Genel Kurul yoldan geçerken daldan bir elma alanla adam
öldüreni aynı sepete koymuş, yargının önüne çıkarmak istiyor. Ya, yukarıda
Allah var, ayıptır, günahtır, böyle şey olabilir mi sayın milletvekilleri? En
doğrusu Sayın Başkan, 4 ayrı bakanla ilgili bizim yaptığımız (9/3), (9/4), (9/5)
ve (9/6)’yı ayrı ayrı görüşüp oylamaktır, en doğrusu budur. Makul doğrusu -hadi
bunu yapmıyorsunuz- Erdoğan Bayraktar’ın soruşturmasının bundan ayrılması
lazım, diğer 3 eski bakanla ilgili bir soruşturma komisyonu kurulması lazım,
kurulacaksa Erdoğan Bayraktar ile ilgili de ayrı kurulması lazım. Yani, çok
ayıp, bunun adı direkt bir insana zulümdür, böyle bir şey yapılamaz, kaldı ki
Sayın Bayraktar iktidar partisine mensup bir milletvekilidir. Bunu doğru
bulmuyoruz, hukuki bulmuyoruz, ahlaki bulmuyoruz, Türkiye Büyük Millet Meclisi
İçtüzüğü’ne uygun görmüyoruz.
Biraz önce de söyledim, sayın
milletvekilleri, 19 Martta, 72’nci Birleşimde Meclis Başkanı niye iki ayrı
evrakı burada okuttu? Meclis Başkanı gelip ya da bu Divana bir yazı yollayıp
bir açıklama yapmalıdır “Ben bunları şu sebeple ayrı okuttum.” diye, “Aslında
bunlar birdir.” diye. Bunlar ayrıysa bu (9/8) olamaz, aykırıdır. Parlamento
hukukun çiğneneceği yer olmamalıdır, hukukun tesis edileceği yerdir Parlamento.
Lütfen, iktidar partisini bu parmak demokrasisi oynamaktan vazgeçmeye, hukuka
ve adalete davet ediyorum.
Saygılar
sunuyorum. (CHP sıralarından alkışlar)
BAŞKAN –
Teşekkür ederim Sayın Altay. 
Aleyhte Konya
Milletvekili Sayın Faruk Bal. 
Buyurunuz. (MHP
sıralarından alkışlar)
FARUK BAL
(Konya) – Teşekkür ederim. 
Sayın Başkan,
değerli milletvekilleri; hepinizi saygıyla selamlıyorum. 
17 ve 25 Aralık
tarihinde ortaya çıkan ve cumhuriyet tarihinin en büyük yolsuzluk operasyonu
olarak bilinen olayla ilgili olmak üzere yüce Meclis bir araştırma yapmaktadır.
Bu araştırmanın neticesinde, bu müzakerenin neticesinde ilgili bakanlar
hakkında Yüce Divana sevk prosedürü içerisinde gerekli karar verilecektir.
Dolayısıyla, burada yapılması gereken iş hukukun kâmilen uygulanmasıdır. Bunun
dışında siyasi fikirle ve parti taassubuyla hareket etmek yanlıştır.
Bu perspektif
içerisinde baktığımız takdirde değerli arkadaşlar, Anayasa’nın 100’üncü
maddesi, İç Tüzük’ün 107’nci maddesi açık ve seçiktir. Bu açık ve seçiklik
çerçevesi içerisinde değerlendirildiğinde, bu konuyla ilgili verilmiş önergeler
belirli bir süreye tabi kılınmıştır. Mademki bir ay içerisinde görüşüleceğine
dair Anayasa’da açık hüküm var, İç Tüzük’te açık hüküm var, o takdirde bu bir
aylık sürelerin başlangıç ve bitiş tarihi itibarıyla gelen önergelerin o sıraya
göre yapılması lazım. Bu çerçeve içerisinde, bugün, burada, bu anda görüşülmesi
gereken araştırma ve soruşturma önergesinin ilk önce verilen önergeden
başlaması lazım. Oysa, bu, 17 ve 25 Aralık tarihlerinde ortaya çıkan büyük
yolsuzluk operasyonunu Meclis içerisindeki birtakım parmak oyunlarıyla bertaraf
etmek, ortadan kaldırmak ve netice itibarıyla da bu soruşturmaları akamete
uğratmak şeklinde değerlendirilmektedir. Bizim Milliyetçi Hareket Partisi Grubu
olarak birinci görüşümüz önergelerin geliş sırasına göre gündeme alınması
şeklindeydi. 
Diğer taraftan,
4 sayın bakan hakkında soruşturma önergesi verilmiştir. 
Değerli arkadaşlarım, ceza hukukunda
temel prensip şudur: Her suç faili bağımsız olarak yargılanır. Bunun bir tek
istisnası vardır, o da suçların failleri veya hukuki sebepleri arasında irtibat
bulunmakta ise o takdirde birlikte yargılanma söz konusu olabilir. Bu iki temel
kuraldan hareket ettiğimiz zaman, Avrupa Birliği eski Bakanı Egemen Bağış,
İçişleri eski Bakanı Muammer Güler ve Ekonomi eski Bakanı Zafer Çağlayan’la
ilgili olmak üzere fiilî ve hukuki irtibat vardır. Nedir bu fiilî ve hukuki
irtibat? Azerbaycan’dan gelen 29 yaşındaki bir çocuğun bunları paraya boğarak
istediği işleri yaptırması. Hem fiilde irtibat vardır, fiilî irtibat vardır hem
de hukuki irtibat vardır ancak Sayın Çevre eski Bakanı Erdoğan Bayraktar’a
gelindiğinde bununla bir alaka yok yani fiilî ve hukuki irtibat söz konusu
değil. Reza’yla ilgili bir iddia yok, Reza’nın milyon dolarlarıyla ilgili Sayın
Erdoğan hakkında bir iddia yok. Nedir o hakkındaki iddia? Nüfuz suistimali
kamuoyuna yansıdığı kadarıyla ya da oğluyla ilgili birtakım iddialar. Değerli
arkadaşlarım, bu ikisinin birbirinden ayrılarak görüşülmesi gerekmektedir
hukuki ve fiilî irtibat bulunmadığı gerekçesiyle. 
Diğer taraftan, “Sayın Bakan hakkında
takipsizlik kararı verilmiştir, dolayısıyla önerge düşmüştür.” Bu yanlıştır, bu
yanlıştır ve külliyen yanlıştır. Sayın Bakan hakkında cumhuriyet savcısı
takipsizlik kararı veremez çünkü takipsizlik kararı bir yargı faaliyetidir.
Sayın Bakan hakkındaki delillere savcının takipsizlik kararı verebilmesi için
tartması, değerlendirmesi ve hükmetmesi gerekmektedir. Oysa Sayın Bakanın
dokunulmazlığı vardır. Dokunulmazlığı olduğu içindir ki bu değerlendirmeyi,
takipsizlik kararı verme değerlendirmesini yapamaz. “Bir tek şartla, bu
dokunulmazlığı olduğu için ben takipsizlik veriyorum.” demiş ise mümkündür, o
da yanlış bir karar olur. Böyle bir takipsizlik kararı verilmişse hukuken
geçersizdir, yok hükmündedir.
Diğer taraftan, zaten Sayın Bakan
hakkında cumhuriyet savcısı bir fezleke gönderdi. Gönderilmiş bu fezleke
çerçevesi içerisinde, Meclis, dokunulmazlığını kaldıracak veya kaldırmayacak.
Meclisteki fezleke gündemde dururken Ankara’daki cumhuriyet savcısı nasıl takipsizlik
kararı verebilir? Dolayısıyla Erdoğan Bayraktar hakkındaki takipsizlik kararı
nedeniyle önergenin düşmesi düşüncesi veya iddiası doğru bir iddia değildir. 
Tabii ki bu takipsizlik kararı da
şaşırtıcı bir karardır. Sayın Erdoğan’ın durumu farklı. “Ben ne yaptıysam Sayın
Başbakanın verdiği talimatlara göre yaptım.” diyerek “Ben istifa etmiyorum,
kendisi istifa etsin.” demişti. 
(Mikrofon otomatik cihaz tarafından
kapatıldı) 
FARUK BAL (Devamla) – Ama, arada ne
oldu bilmiyoruz. Daha sonra, Sayan Bakan özür diledi ve arkasından da alelacele
bu takipsizlik kararı geldi. Bu işlerde bir bit yeniği var. 
ÖZCAN YENİÇERİ (Ankara) – Var, var!
FARUK BAL (Devamla) – Bu bit yeniğinin,
bu Mecliste, enine sonuna bakmadan, gidebildiği yere kadar gidilip
araştırılması gerekmektedir. (MHP sıralarından alkışlar)
BAŞKAN – Teşekkür ederim Sayın Bal. 
Lehte, Giresun Milletvekili Sayın
Nurettin Canikli, buyurunuz. (AK PARTİ sıralarından alkışlar)
NURETTİN CANİKLİ (Giresun) – Sayın
Başkan, değerli milletvekili arkadaşlarım; hepinizi saygıyla selamlıyorum. 
Tartıştığımız konuyla ilgili olarak İç
Tüzük’ümüzün 50’nci maddesi çok açık, net hükümler ihtiva etmektedir. “Özel
gündem” başlıklı 50’nci maddesinde “Danışma Kurulu, Anayasa ve İç Tüzük’ün
emredici hükümleri gereğince, belli bir sürede sonuçlanması gereken, muayyen
bir veya birkaç konunun yer alacağı özel gündemler ve görüşme günleri tespit
edebilir.” Kim tespit ediyor? Danışma Kurulu. Danışma Kurulunda oy birliği
sağlanamazsa grup önerisiyle getiriliyor ve Genel Kurulun kararıyla tespit
ediliyor. Dolayısıyla tartıştığımız konuyla ilgili olarak yani AK PARTİ’li
milletvekilleri tarafından verilen soruşturma komisyonu kurulmasına ilişkin
önergenin CHP’nin verdiği soruşturma komisyonu kurulmasına ilişkin önergelerden
önce görüşülmesinin Genel Kurul tarafından, 50’nci maddeye göre, biraz önce
içeriğini okuduğum 50’nci madde çerçevesinde, Genel Kurul tarafından
belirlenmesinin mümkün olmadığı iddia ediliyor. Açık bir şekilde, bu yolla,
Genel Kurul… Bakın, daha somut bir örnek verelim: Soruşturma komisyonlarıyla
ilgili önergeler Meclis Başkanlığına verildikten sonra otuz gün içerisinde
Genel Kurulda görüşülmesi gerekiyor. Bununla ilgili işte o 50’nci madde devreye
giriyor ve herhangi bir soruşturma önergesinin günü Genel Kurul tarafından
herhangi bir gün olarak belirlenebiliyor yani diyelim ki, AK PARTİ’li
milletvekillerinin soruşturma önergeleri CHP’li milletvekili arkadaşlarımızın
verdiği soruşturma önergelerinden sonra verilmiş olsun, bu yöntemle Genel Kurul
gün olarak bir hafta önce gündemine alır, onu görüşebilir, bir hafta sonra da
önce verilmiş olmasına rağmen, Cumhuriyet Halk Partisi milletvekilleri
tarafından verilen soruşturma önergelerini görüşebilir. Bunda hiçbir sorun yok.
Bugüne kadarki tüm uygulamalar da bu şekilde oldu. 
Meclis Başkanlığının inisiyatifi ya da
görevi devralma zorunluluğu nerede ortaya çıkar? Eğer otuz gün içerisinde
50’nci madde hükmü Danışma Kurulu kararıyla ya da grup önerileriyle işletilmez
ve bu konuda bir gündem belirlenmez ise, gündeme alınmaz ise o zaman Meclis
Başkanlığı bir ay içerisinde görüşülme zorunluluğu talimatını yerine getirmek
maksadıyla özel gündemi kendisi son günde belirler. İşte o zaman geliş sırasına
göre bunlar görüşülür ve belirlenir çünkü burada Genel Kurulun bir kararı
yoktur artık. Doğal olarak, mecburen Meclis Başkanlığı geliş sırasına göre alır
ve yürütür, oraya dokunamaz, kendisini Genel Kurulun ya da Danışma Kurulunun
yerine koyarak bir işlem tesis edemez. Bundan dolayı, Meclis Başkanlığı oradan
aktif olarak bunun sırasını değiştiremez ama Genel Kurul bu konuda bir karar
vermişse –ki, verdi- ancak aynı yöntemle değiştirilebilir. Birinci kural da
bu, Genel Kurulun herhangi bir konuda aldığı karar ancak aynı yöntemle
değiştirilebilir. 
Bu kararlar alınırken kalkan parmaklar
da Meclis içi parmak oyunları değildir değerli arkadaşlar. Her birisi, bütün
arkadaşlarımızın kalkan parmakları millî iradeyi temsil eder, hepsi millî
iradeyi temsil eder. 
ALİ UZUNIRMAK (Aydın) – Yok canım, öyle
değil. 
NURETTİN CANİKLİ (Devamla) - Evet, eğer
herhangi birisi etmiyorsa hiçbirisi etmiyordur o mantıkla. Olur mu böyle bir
şey değeli arkadaşlar? Öyle bir şey olabilir mi? (AK PARTİ sıralarından
alkışlar)
ALİ UZUNIRMAK (Aydın) – Kahvaltıda ne
oldu? 
NURETTİN CANİKLİ (Devamla) - Her
milletvekili arkadaşımızın parmağı bir iradeyi temsil eder, sizinki de,
herkesinki. 
ALİ UZUNIRMAK (Aydın) – Kahvaltıda ne
konuşuldu açıklayın, kabul edeceğiz. 
NURETTİN CANİKLİ (Devamla) -
Arkadaşlar, kendi kendinizi niye böyle değerlendiriyorsunuz? 
ALİ UZUNIRMAK (Aydın) - Kahvaltıda ne
konuşuldu, açıkla. 
NURETTİN CANİKLİ (Devamla) - Bugüne
kadar, parlamenter sistemde muhalefetin ve iktidarın karar alma mekanizmaları
ve Meclis çalışmalarının yürütülmesi mekanizmaları bellidir.
OKTAY VURAL
(İzmir) – Kahvaltıda yediğiniz içtiğiniz size kalsın da ne konuştuğunuzu
açıklayın.
NURETTİN CANİKLİ
(Devamla) – On yıl önce nasıl yapılıyorsa, yirmi yıl önce nasıl yapılıyorsa
bugün de aynı şekilde yürütülüyor değerli arkadaşlar.
OKTAY VURAL
(İzmir) – Duman oldu, duman!
NURETTİN CANİKLİ
(Devamla) – Bu çok önemli, bakın, on beş yirmi yıl önce nasıl bu işlemler
hayata geçiriliyorsa, realize ediliyorsa bugün de aynı yöntemle, aynı şekilde,
aynı içerikte yapılıyor, Dolayısıyla, bunu hiçbir zaman unutmamak gerekir.
ALİ UZUNIRMAK
(Aydın) – Eskiyi savunma, siz yeni Türkiyesiniz, yeni! Eski yok artık canım,
bırak eskiyi.
NURETTİN CANİKLİ
(Devamla) – Şimdi, bakın, değerli arkadaşlar, soruşturma komisyonlarının şu
anda yapacağımız oylaması bir soruşturma komisyonu kurulmasına ilişkin; yargısal
bir karar değildir bu. Soruşturma komisyonu kurulduktan sonra kararları,
faaliyetleri yargısal bir karar ya da faaliyettir. Ama şu, şu andaki Türkiye
Büyük Millet Meclisinin… Aslında, siyasi bir karardır. Soruşturma komisyonu
kurulduktan sonra…
Dolayısıyla, bu
oylama kaç bakan hakkında olursa olsun tek oylamadır, çünkü bu oylama onların
yargılanmasına ilişkin değildir, soruşturma komisyonu kurulup kurulmamasına
ilişkindir. Ancak soruşturma komisyonunun raporunun oylanması her bakan
hakkında tek tek olacaktır, olmak zorundadır. Bunu karıştırmamak lazım, Anayasa
Mahkemesinin verdiği karar da bu çerçevededir.
Ayrıca,
soruşturma komisyonu, savcının kullandığı yetkileri kullanır yargısal fonksiyon
olarak. Bir savcı, fiilleri, failleri, zamanları farklı…
(Mikrofon
otomatik cihaz tarafından kapatıldı) 
NURETTİN CANİKLİ
(Devamla) – …birbirinden tamamen farklı onlarca dosyaya bakabilir,
soruşturabilir. Aynı yetkiyi kullanan soruşturma komisyonları da birden fazla
olaya, birden fazla dosyaya, fiiller, failler ve zaman farklı olsa dahi
bakabilir, bunları görüşebilir, sonuçlandırabilir.
Hepinize
saygılar sunuyorum. (AK PARTİ sıralarından alkışlar)
BAŞKAN -
Teşekkür ederim Sayın Canikli.
ALİ UZUNIRMAK
(Aydın) – Zaman yetmez zaman, o kadar çok ki dosyanız, zaman yetmeyecek.
OKTAY VURAL
(İzmir) – Sayın Başkan, Sayın Canikli 50’nci maddeyi gösterdi ama 50’nci madde
bir gün belirlenmesiyle ilgilidir. Dolayısıyla, önergelerin veriliş sırasıyla
hiç alakası yoktur, yani özel gündemin belirleyeceği günler bellidir. Veriliş
sırasıyla ilgili bugüne kadar Türkiye Büyük Millet Meclisi tarihinde sonradan
verilmiş bir önerge önceden görüşülmemiştir, bu da bir garabet, ucube.
BAŞKAN - Aleyhte
son söz, Şırnak Milletvekili Sayın Hasip Kaplan’ın.
Buyurunuz. (HDP
sıralarından alkışlar) 
HASİP KAPLAN
(Şırnak) – Teşekkür ederim Sayın Başkanım.
Değerli
milletvekilleri, biraz dikkatinizi buraya lütfen… (AK PARTİ ve MHP
sıralarından gürültüler) Sonra sohbet edersiniz Sayın Canikli.
Bakın, burada
hem iktidar 4 bakan hakkında toplu soruşturma önergesi vererek müthiş bir hata
yapıyor çünkü konular ayrı, fiil ayrı, irtibat ayrı, dosyalar ayrı. Şimdi, siz
Mecliste gizli oy kullanacak milletvekilinin vicdanına seslenirken, 4 bakanla
ilgili, belki her birisiyle ayrı ayrı oy kullanacaklar. Yani sizin işinize
gelince dörtlü önerge verirsiniz; tek komisyon kurulsun... Ya hep ya hiç gibi
bir duruma düşüyorsunuz. 
Bakın, o kadar uzağa gitmeye gerek yok,
kütüphane burada, dersinizi çalışır gelirsiniz. Size de söylüyorum, CHP’ye de
söyleyeceğim. Siz geçmişte bu kürsüde. Tabii, koalisyon dönemi olduğu için
MHP’yi de bu tartışmalar açısından konuşacağım. 3 tane bakan var aynı belgeyi
imzalıyor, geliyor burada koalisyon döneminde -buradaki görüşmelerde- rapor
okunuyor, oylama yapılıyor, Yüce Divana sevk kararı çıkmıyor. Sonra, 2003’te AK
PARTİ veriyor, bir de CHP veriyor. 3 tane bakan aynı belgeyi imzalamış, birini
tereyağından kıl çeker gibi ayırıyorsunuz, yanınızda birisi; diğer ikisi
hakkında Yüce Divana sevk kararı çıkıyor. Geçmişte bu yaşandı. Şimdi, bunu kendinize
yapıyorsunuz, kendi bakanınıza yapıyorsunuz. Ya, takipsizlik kararı
almış, şimdi, savcılık denen bir olay var, polisten başlar hazırlık tahkikatı,
gelir fezlekeyle savcının önüne. Savcı da Meclise gönderir, der ki: “Anayasa
100’e göre izin ver. İzin ver de ben Yüce Divanda bunu yargılayayım.” Yüce
Divanla da aranız iyi değil, son durumu da biliyoruz; Yüce Divana bu arada, bu
atmosferde gitmek hiç de iyi değil, yalnız bunu öteliyorsunuz. Bakın,
Anayasa’nın 100’üncü maddesinin son paragrafı demiyor mu “Meclis gruplarında bu
Yüce Divan fezlekeleriyle ilgili görüşme yapılmaz” diye? Maşallah, bütün
milletvekilleri kahvaltıda görüşüyorsunuz. Siz de yapıyorsunuz, muhalefet de
yapıyor.
NURETTİN CANİKLİ (Giresun) – Ne
görüşüyoruz? Ne görüştüğümüzü biliyor musun?
HASİP KAPLAN (Devamla) – Kahvaltıyı
niçin yaptınız? Bugün kahvaltıyı niçin yaptınız?
NURETTİN CANİKLİ (Giresun) – Ne
görüştüğümüzü biliyor musun?
HASİP KAPLAN (Devamla) – Hadi hadi,
kahvaltıyı sırf bunu konuşmak için yaptınız. 
NURETTİN CANİKLİ (Giresun) – Ne
görüştüğümüzü nereden biliyorsun? Herkes her şeyi biliyor! 
HASİP KAPLAN (Devamla) – Anayasa’yı
çiğniyorsunuz, İç Tüzük’ü çiğniyorsunuz, arkadaşlarınızı çiğniyorsunuz, doğru
yapmıyorsunuz; bu bir. 
İkincisi, ana muhalefete gelince,
kardeşim diyorsunuz ki “İlla ayrı ayrı olsun.” Ya, geçmişte siz de ikişer
ikişer vermişsiniz ha; Mesut Yılmaz, Güneş Taner, Cumhur Ersümer, diğeri,
ikişer ikişer vermişsiniz, burada da görüşülmüş, kararı da çıkmış. 
Koalisyon ortağı o zaman, 2000-2001.
MHP’den arkadaşım çıkıyor, diyor ki: “Biz Hasip Kaplan’ın dediğine
katılmıyoruz, takipsizlik kararı verilemez.” Vermişler kardeşim, vermişler.
Takipsizlik kararı, ceza muhakemesinde kişinin lehine olduğu zaman ifade almaya
gerek yok, izne gerek yok, istediği zaman verir savcılar veya fezlekesini geri
çeker. Ama bütün mesele o değil, Ferrari hızında gidiyor her şey, 2 Mayısta
takipsizlik kararı verdi, araya cumartesi pazar girdi, gelemedi buraya kadar,
gelse burada fezleke geri gidecek. O zaman ne olacak? AK PARTİ’nin verdiği 4’lü
grup önerisi düşecek. Çekmek zorunda, çekmezse kolektif ceza sorumluluğuna
gidiyorsunuz. Bu Orta Çağ’da kaldı. Uyarıyorum, hukuk değil bunun adı, kendi
arkadaşlarınızı yakarsınız, bırakın vicdanını arkadaşlarınızın, bu Meclisi… Bu
sonuçta izindir, kimse kimseyi yargılamıyor. 
CHP’ye gelince: “Olmaz kardeşim, tek
komisyon olmaz.” Bal gibi yapmışsınız, geçmişte ikişer ikişer önerge
vermişsiniz, tek komisyon yapmışsınız, hatta Kılıçdaroğlu konuşmuş, Engin Altay
konuşmuş. Sayayım mı daha? O dönemde Bekir Bozdağ konuşmuş, Bülent Arınç
konuşmuş. Ben konuşmamda onların ne konuştuğunu anlatacağım. Öyle es geçmek
yok, bugünü atlatabilirsiniz. Koalisyon dönemi arkadaşlarını korudu, CHP, AK
PARTİ döneminde, geldi, bir sene sonra hepsinin Yüce Divan sevki çıktı. Yani bu
durum yarın AK PARTİ’nin başına da gelir. 
Burada derseniz “Bunlar kesin mesin
değil.”, yarın gün olur devran döner ve size döner, bir başka iktidar gelir,
sizin hakkınızda da aynısını yapar. Böyle bir duruma kimsenin düşmesini
istemem. 
OKTAY VURAL (İzmir) – Zaten öyle
olacak.
HASİP KAPLAN (Devamla) – Biz burada
doğru karar verin diyoruz.
(Mikrofon otomatik cihaz tarafından
kapatıldı) 
HASİP KAPLAN (Devamla) – Bizim imzamız
yok, 55 imzamız olsaydı size “Nasıl fezleke verilir”i öğretirdik, fezleke dersi
verirdik size, soruşturma önergesi dersi verirdik. Neyse, ona konuşmamda devam
ederim. 
Saygılar sunuyorum. (HDP sıralarından
alkışlar)
BAŞKAN – Teşekkür ederim Sayın Kaplan.
OKTAY VURAL (İzmir) – Nihayet rüşvet
aleyhinde konuştunuz yani.
ENGİN ALTAY (Sinop) – Sayın Başkan,
hatip bizi tutarsızlıkla, çelişkili konuşmakla itham etti. 
HASİP KAPLAN (Şırnak) – Tutarsızlık
değil.
ENGİN ALTAY (Sinop) – İster buradan ya
da oradan iki dakika cevap vermem lazım.
BAŞKAN – Buyurun.
HASİP KAPLAN (Şırnak) – Yahu on senede
insan değişiyor Enginciğim.
ENGİN ALTAY (Sinop) – Yahu ne alaka?
Sen beni dinlememişsin, ben ne yapayım.
BAŞKAN – “Tutarsızlıkla itham etmedim.”
diyor ama siz ısrar ettiğiniz için buyurun.
V.- SATAŞMALARA İLİŞKİN KONUŞMALAR (Devam)
3.-Sinop Milletvekili Engin Altay'ın, Şırnak
Milletvekili Hasip Kaplan’ın usul tartışması üzerinde yaptığı konuşması
sırasında Cumhuriyet Halk Partisine sataşması nedeniyle konuşması 
ENGİN ALTAY (Sinop) – Çok teşekkür
ederim Sayın Başkan.
Sayın hatip herhâlde beni dinlemedi
–şimdi de gidiyor mu bilmiyorum- ben bu kürsüde en doğrusunun ayrı ayrı olması
gerektiğini ama başka bir doğrunun da Muammer Güler, Egemen Bağış, Zafer
Çağlayan’ın birlikte, Erdoğan Bayraktar’ın ayrı olması gerektiğinin altını
çizdim. Sayın Kaplan beni dinlemedi, ondan sonra geldi “CHP de geçmişti iki iki
verdi.” diyor. 
Bir de tabii şu var: Eğer Sayın Meclis
Başkanı, 92’deki ve 85’teki Meclis başkanları gibi davranabilseydi yani bu
fezlekeleri milletvekillerinin tetkikine açsaydı biz o zaman muhtemelen Muammer
Güler, Egemen Bağış ve Zafer Çağlayan için ayrı, Erdoğan Bayraktar için ayrı
verir idik. Burada biz fezlekelere resmî olarak ulaşamadığımız için 4’üyle
ilgili ayrı ayrı vermek zorunda kaldık.
Canım kabul; 3’ünü ayrı, 1’ini ayrı
yapalım. Onu söyledim ben de burada zaten, başka bir şey söylemedim ki Sayın
Kaplan
ERTUĞRUL KÜRKCÜ (Mersin) – Tamam öyle
yapalım, tamam.
ENGİN ALTAY (Devamla) – Yok iktidar,
ana muhalefet de şöyle diyor, böyle diyor… Biz ne söylediysek odur,
anlayışımız, tavrımız da budur.
Teşekkür ederim. (CHP sıralarından
alkışlar) 
BAŞKAN – Teşekkür ederim.
HASİP KAPLAN (Şırnak) – Sayın Başkan,
ben uzatmayacağım, çok, çok, çok sakince…
Şu bir: Çok basit, 2 bakan hakkında;
Ersümer, Çakan; Hüseyin Besli ve 63 arkadaşı, CHP’den. 
ENGİN ALTAY (Sinop) – Yahu itirazım
yok, 3 tane bir olsun diyoruz zaten.
HASİP KAPLAN (Şırnak) – Bir dakika
kardeşim.
BAŞKAN – Hayır yani ben neye itiraz
edildiğini anlayabilmiş değilim.
ENGİN ALTAY (Sinop) – Hayır neye itiraz
ediyor Sayın Vekil, ben anlamadım.
HASİP KAPLAN (Şırnak) – Haluk Koç ve
arkadaşları, bakın, 2003. Bir tane daha söyleyeceğim, var yani.
FERİT MEVLÜT ASLANOĞLU (İstanbul) –
Sayın Kaplan, öyle söylemedi mi? “3 tane bir verelim.” diyor ya. 
BAŞKAN – Sayın Aslanoğlu, lütfen… Allah
rızası için ya, lütfen…
HASİP KAPLAN (Şırnak) – Hayır, ikişer
ikişer verdiler, “Verilebilir.” diyorum.
FERİT MEVLÜT ASLANOĞLU (İstanbul) –
“3’ünü birden verelim.” demedi mi?
X.- USUL HAKKINDA GÖRÜŞMELER (Devam)
1.- (9/8) esas numaralı Meclis Soruşturması
Önergesi’nin, (9/3), (9/4), (9/5) ve (9/6) esas numaralı Meclis Soruşturması
Önergeleriyle sırasının değiştirilerek öne alınmasının ve Çevre ve Şehircilik
eski Bakanı Erdoğan Bayraktar hakkındaki takipsizlik kararı nedeniyle (9/8)
esas numaralı Meclis Soruşturması Önergesi’nin geri çekilmesinin İç Tüzük
hükümlerine uygun olup olmadığı hakkında (Devam)
BAŞKAN – Evet, şimdi, tutumumda bir
değişiklik mümkün görülmemektedir. 
IX.- MECLİS SORUŞTURMASI (Devam)
A) Ön Görüşmeler (Devam)
1.- Isparta Milletvekili Süreyya Sadi Bilgiç ve 76
Milletvekilinin; Ekonomi Eski Bakanı Mehmet Zafer Çağlayan hakkında, bir
şahıstan sağlanan miktar ve değeri tespit edilemeyen bazı maddi menfaatler
karşılığında bu şahsın İran’a altın ihracatı yapması işlerinde imtiyaz
sağladığı, Gana’dan kaçak yollarla yurda sokulmak istendiği iddia edilen 1,5
ton altınla ilgili adli ve idari soruşturmaları engelleyerek altının Dubai’ye
çıkışını sağlamaya çalıştığı ve bu eylemlerin Kaçakçılıkla Mücadele Kanununa
Muhalefet oluşturduğu, Türk Ceza Kanunu’nun 204 ve 252’nci maddelerine uyduğu;
İçişleri Eski Bakanı Muammer Güler hakkında, bir şahıstan sağlanan miktar ve
değeri tespit edilemeyen bazı maddi menfaatler karşılığında bu şahsın
araçlarına trafikte emniyet şeridini kullanma imtiyazı verdiği ve söz konusu
şahıs için koruma polisi görevlendirdiği, bu şahısla birlikte gözaltına alınan
bazı şüphelilerin ve yakınlarının yasaya aykırı olarak istisnai yoldan Türk
vatandaşlığına geçirilmesini sağladığı, bu şahısla ilgili adli veya istihbari
çalışma yapılıp yapılmadığının araştırılması için talimat verdiği, bu şahsın
usulsüzlükleri hakkında basında çıkacak haberlerin engellenmesi için
girişimlerde bulunduğu ve bu eylemlerin Türk Ceza Kanunu’nun 204, 255, 252 ve
285’nci maddelerine uyduğu; Avrupa Birliği Eski Bakanı Egemen Bağış hakkında,
bir şahıstan sağlanan miktar ve değeri tespit edilemeyen bazı maddi menfaatler
karşılığında bu şahsın turizm belgeli bir otel kiralama girişimi ile
yakınlarına vize alınması işleri için aracılık ettiği, bu şahısla ilgili bir
soruşturma olup olmadığı yönünde ilgili kurum ve kuruluşlarda araştırma
yapılmasını sağladığı ve bu şahsın faaliyeti ile ilgili basında haber
yapılmasının önlenmesi için girişimlerde bulunduğu ve bu eylemlerin Türk Ceza
Kanunu’nun 255 ve 252’nci maddelerine uyduğu; Çevre ve Şehircilik Eski Bakanı
Erdoğan Bayraktar hakkında, bir suç örgütünün yönetici ve üyelerinin
kendilerine sağlanan ve miktar ve değeri tespit edilemeyen bazı menfaatler
karşılığında kişiye özel imtiyazlı imar planlarını onaylattıkları ve imar
planlarına aykırı olarak yapılan bazı projelerin usulsüzlüklerine göz
yumdukları ve denetimlerden sorunsuzca geçmelerini sağladıkları ve bu
eylemlerin Türk Ceza Kanunu’nun 255 ve 257’nci maddelerine uyduğu iddialarıyla
Meclis soruşturması açılmasına ilişkin önergesi (9/8) (Devam)
BAŞKAN –
Soruşturma önergesinin görüşmelerine devam ediyoruz. 
Bu görüşmede, sırasıyla, önergeyi
verenlerden ilk imza sahibine veya onun göstereceği bir diğer imza sahibine,
şahısları adına üç üyeye ve son olarak da hakkında soruşturma açılması istenmiş
bulunan Ekonomi eski Bakanı Sayın Mehmet Zafer Çağlayan’a, İçişleri eski Bakanı
Sayın Muammer Güler’e, Avrupa Birliği eski Bakanı Sayın Egemen Bağış’a ve Çevre
ve Şehircilik eski Bakanı Sayın Erdoğan Bayraktar’a söz verilecektir. 
Konuşma süreleri onar dakikadır. 
Meclis soruşturması önergesi Genel
Kurulun 29/04/2014 tarihli 82’nci Birleşiminde okunmuş ve bastırılarak sayın
üyelere dağıtılmıştır. Bu nedenle soruşturma önergesini tekrar okutmuyorum.
Söz alan sayın milletvekillerinin
isimlerini okuyorum…
OKTAY VURAL (İzmir) – Sayın Başkan…
BAŞKAN – Efendim?
OKTAY VURAL (İzmir) – Sayın Başkan, bir
hususun tutanaklara geçmesi açısından…
Biraz önce yapılan tartışmalarda 3
bakan ve diğer bakan arasında fiili bir irtibat olmadığı iddiasını ileri
sürmüştük. Anlaşılan o ki Adalet ve Kalkınma Partisi bir fiili irtibat olduğu
kanaatiyle bu önergelerin birlikte görüşülmesini istemiştir. Bu durumda fiili
irtibatı sağlayan yegâne makam Başbakan Recep Tayyip Erdoğan’dır. Dolayısıyla,
Başbakan Recep Tayyip Erdoğan’ın fiili irtibatı sağladığına ilişkin Adalet ve
Kalkınma Partisi Grubunun fiili ve zımni bir mutabakatı vardır. Aslında, bu
önergeyi değiştirmek suretiyle, fiili irtibatı sağlayan Başbakan Recep Tayyip
Erdoğan’ın da bu soruşturma dosyası içerisine dâhil olduğunu bu şekilde AKP
Grubu kabul etmiş olmaktadır efendim. (MHP sıralarından alkışlar) 
NURETTİN CANİKLİ (Giresun) – Sayın
Başkanım…
BAŞKAN – Sayın Canikli…
NURETTİN CANİKLİ (Giresun) – Sayın
Başkanım, olay çok nettir. 
ALİ UZUNIRMAK (Aydın) – Doğru, Oktay Bey’in
dediği gibi, çok net.
NURETTİN CANİKLİ (Giresun) – Soruşturma
komisyonlarının kurulmasına ilişkin olarak AK PARTİ’li milletvekili
arkadaşlarımız tarafından verilen önergenin dayanağı o önergede açık olarak
belirtilmiştir. Bu da İstanbul Cumhuriyet Başsavcılığı tarafından Meclis
Başkanlığına gönderilen fezlekelerdir, daha doğrusu fezlekelerin kamuoyuna
yansıyan bölümleridir ki tamamı yansımıştır.
OKTAY VURAL (İzmir) – Fiili irtibat
makamının Başbakan olduğunu Adalet ve Kalkınma Partisi bu tavrıyla ortaya
koydu.
NURETTİN CANİKLİ (Giresun) –
Dolayısıyla, orada irtibat bellidir, her şey bellidir, olay çok açık bir
şekilde ortadadır. Sayın Vural’ın söylediği gibi bir durum kesinlikle söz
konusu değildir, olması da mümkün değildir. Siyaseten söylenmiş bir ifadedir ve
geriye alınmasını talep ediyorum Sayın Başkanım. (MHP sıralarından gürültüler)
Böyle bir şey olamaz, böyle bir durum söz konusu değildir. Bakın, gerekçeleri,
biraz önce bu tartışmayla ilgili gerekçeleri açık olarak orada ifade ettik.
OKTAY VURAL (İzmir) - Biz bu
iddiaların…
NURETTİN CANİKLİ (Giresun) – Neden
verildiğini, neden geriye çekilmeyeceğini, çekilmemesi gerektiğini, hepsini
ifade ettik.
BAŞKAN – Evet.
NURETTİN CANİKLİ (Giresun) –
Dolayısıyla, bütün bunlar ortadayken böyle birtakım iddialarda bulunmak, hiçbir
yerde açıkça yokken, yer almamışken -ne fezlekelerde ne kamuoyuna yansıyan
iddialarda- bunu böyle söylemek, sadece bir haksızlık, yanlışlıktır Sayın
Başkanım.
FARUK BAL (Konya) – Çevre Bakanı açıkça
söyledi, Çevre Bakanı açıkça söyledi. 
BAŞKAN – Şu isimleri okuyabilir miyim?
OKTAY VURAL (İzmir) – Sayın Başkan,
fiilî olarak irtibatı olmayan konuları bir araya getirmek, bu işte fiilî bir
irtibat olduğu anlamını taşıyor.
BAŞKAN – Anladım, demin siz söylediniz,
kayıtlara da geçti.
NURETTİN CANİKLİ (Giresun) – Sayın
Başkan, bir savcı elli konu hakkında, elli dosya hakkında soruşturma yapabilir,
onu görüşebilir.
OKTAY VURAL (İzmir) - Benim kendilerine
tavsiyem, madem “Fiilî bir irtibat yok.” diyorsanız, Başbakan Recep Tayyip
Erdoğan’nın fiilî irtibat sağladığı kanaatiniz yoksa önergenizi değiştirin.
Kendi grubunuz Başbakanı suçluyor.
BAŞKAN – Evet, ben isimleri okuyorum:
Değerli ve muhterem arkadaşlarım,
önerge sahibi Isparta Milletvekili Sayın Süreyya Sadi Bilgiç, şahıslar adına
Şırnak Milletvekili Sayın Hasip Kaplan, Sinop Milletvekili Sayın Engin Altay,
Adana Milletvekili Sayın Seyfettin Yılmaz, hakkında soruşturma açılması istenen
eski bakanlar; Ekonomi eski Bakanı Sayın Mehmet Zafer Çağlayan, Avrupa Birliği
eski Bakanı Sayın Egemen Bağış, Çevre ve Şehircilik eski Bakanı Sayın Erdoğan
Bayraktar, İçişleri eski Bakanı Sayın Muammer Güler.
İlk söz Isparta Milletvekili Sayın
Süreyya Sadi Bilgiç’te.
Buyurunuz. (AK PARTİ sıralarından
alkışlar)
SÜREYYA SADİ BİLGİÇ (Isparta) –
Teşekkür ederim.
Sayın Başkan, değerli milletvekilleri;
(9/8) esas numaralı Meclis Soruşturması Önergesi üzerinde ilk imza sahibi
olarak söz almış bulunuyorum. Aziz milletimizi ve yüce Meclisi saygıyla
selamlıyorum.
Anayasa’nın 2’nci maddesinde belirtilen
hukuk devleti insan haklarına dayanan, bu hak ve özgürlükleri koruyup
güçlendiren, eylem ve işlemleri hukuka uygun olan, her alanda adaletli bir
hukuk düzeni kurup bunu geliştirerek sürdüren, hukuk güvenliğini sağlayan,
Anayasa’ya aykırı durum ve tutumlardan kaçınan, hukuku tüm devlet organlarına
egemen kılan, Anayasa ve yasalarla kendini bağlı sayan, yargı denetimine açık
olan devlettir. Hak arama hürriyetini düzenleyen Anayasa’nın 36’ncı maddesinin
birinci fıkrasında “Herkes, meşrû vasıta ve yollardan faydalanmak suretiyle yargı
mercileri önünde davacı veya davalı olarak iddia ve savunma ile adil yargılanma
hakkına sahiptir.” denilmektedir. Anayasa’nın 100’üncü maddesinin birinci
fıkrasında ““Başbakan veya bakanlar hakkında, Türkiye Büyük Millet Meclisi üye
tamsayısının en az onda birinin vereceği önerge ile, soruşturma açılması
istenilebilir. Meclis, bu istemi en geç bir ay içinde görüşür ve gizli oyla
karara bağlar.” hükmü yer almaktadır. Meclis İçtüzüğü’nün “Meclis soruşturması
açılması için önerge” başlıklı 107’nci maddesinde ise “Görevde bulunan veya
görevinden ayrılmış olan Başbakan veya bakanlar hakkında Meclis soruşturması
açılması, Türkiye Büyük Millet Meclisi üye tamsayısının en az onda birinin
vereceği bir önerge ile istenebilir.” denilmektedir.
Ben ve 85 arkadaşımın vermiş olduğu ilk
soruşturma önergesi üzerinde, anlamsız olduğuna inandığım pek çok tartışma
yaşandı ve insafsız eleştiriler yapıldı. Rahatsızlığın, soruşturma önergesinin
AK PARTİ milletvekilleri tarafından verilmiş olmasından kaynaklandığını
düşünüyorum.
4 eski bakanımız hakkında İstanbul
Cumhuriyet Başsavcılığı tarafından gönderilen fezleke ve eki bilgi ve belgeler,
5271 sayılı Ceza Muhakemesi Kanunu’nun 157’nci maddesi uyarınca soruşturmanın
gizli olması, masumiyet karinesi ve lekelenmeme hakkı gereği, Yüce Divan’a sevk
kararı alınıncaya kadar Türkiye Büyük Millet Meclisi üyelerine de
açılamamaktadır.
Türkiye Büyük Millet Meclisi üyelerinin
yasama faaliyeti çerçevesinde bulunan eylemlerinin cezai bakımdan takibi için
Meclisin buna izin vermesi gerekmektedir. Bakanların görev nedeniyle
işledikleri suçların kovuşturması ise ancak Meclis soruşturması yoluyla
mümkündür. 
Meclis soruşturma komisyonu da siyasi
denetim değil adli anlamda denetim yapmaktadır, âdeta bir savcılık makamı gibi
çalışmalarını yürütmektedir. Bundan dolayıdır ki, milletvekilleri olarak
Meclise intikal eden fezlekeleri görmememize rağmen kamuoyuna ve basına
yansıyan bilgi, belge ve “tape”lerden ve açılan davalardan hareketle bir önerge
verdik. Fezleke içeriğini tam olarak bilemememize rağmen “görevi kötüye
kullanma ve nüfuz ticareti” fiillerini kapsayan TCK 257 ve TCK 255’in iddiaları
tam kapsayabileceğini düşünmüş idik ancak daha sonra gerek basına ve kamuoyuna
yansıyan daha çeşitli haberler gerekse Meclis Genel Kurulunda okunan fezleke özetlerinden
hareketle daha önce verdiğimiz soruşturma önergesini revize ederek daha
detaylı, daha kapsamlı bir soruşturma önergesi verdik.
Bu önergeyi vermemizdeki amaç, söz
konusu 4 eski bakanımıza ilişkin tüm iddiaların araştırılarak aydınlığa
kavuşmasıdır, cezai sorumluluğu gerektiren tüm fiillerin araştırılması içindir.
Şunu herkes bilmelidir ki: Yolsuzluğa bulaşmış biri varsa hesabı mutlaka
sorulmalıdır. Yol arkadaşlarınızdan biri olsa da iddia edildiği gibi bir olaya
bulaşanın milletimize hesap vermesi zorunludur. 
Sayın Başkan, değerli milletvekilleri;
yargı, bir ülkede millete ait olan egemenliğin düzgün bir şekilde kullanılması
için gerekli olan bir kurumdur. Demokratik bir ülkede yargı işlemlerini
yaparken yasalar çerçevesinde ve demokratik yasalardan ortaya çıkan temel
mantığa zarar vermeyecek, aksine onu güçlendirecek şekilde çalışmalıdır.
Adaleti teslim ettiğimiz savcı ve hâkimler her şeyden önce adli süreçlerin
şaibelerden uzak ve tarafsız bir şekilde yürütülmesine yönelik toplumsal güveni
tesis etmek zorundadırlar. Zira, soruşturmalar onların kişisel ayrıcalıkları
değil, toplumsal bir yükümlülüktür. Bu yükümlülük ihlal edildiğinde hem
demokratik siyaset ve bunun kurumları ağır yaralar alır hem de yargının her
şeyi olan toplumsal güven zedelenir.
Anayasa’nın 38’inci maddesine göre ise
suçluluğu hükmen sabit oluncaya kadar kimse suçlu sayılamaz. Buna göre, her
türlü suçun sanıkları, başta Anayasa ve yasaların korumasında olan, suçsuzluk
varsayımından yararlanması gereken kişilerdir. Anayasa’nın 2, 36, 38 ve
100’üncü maddeleri, Türkiye Büyük Millet Meclisi İçtüzüğü ve ilgili yasalara
rağmen soruşturma esnasında üst makamlara bilgi verilmeden soruşturmanın
başlatılmış olması, soruşturmanın başsavcıdan saklanması, bilgi verilmemesi,
soruşturmanın gizliliğinin ihlal edilmesi, teknik takip, arama, el koyma
sırasında elde edildiği iddia edilen belge ve bilgilerin dışarıya sızdırılması
ve bu şekilde de yargısız infazın yapılması, birbirleriyle bağlantısı
bulunmayan soruşturmalara ilişkin işlemlerin aynı anda gerçekleştirilmiş
olması, soruşturma evrakının UYAP sistemine kaydedilmemesi, koruma
tedbirlerinin uygulanmasında ölçülülük ilkesinin ihlal edilmesi, koruma
tedbirlerinin gereksiz ve usulsüz olarak uzatılması, kolluğun önleyici görevini
ifa etmemesi, söz konusu soruşturmada yetkisi bulunmayan cumhuriyet başsavcı
vekilinin emniyet müdürlüğüne giderek soruşturmaya müdahale etmiş olması,
cumhuriyet savcısının yetkisi dışında adliye önünde bildiri dağıtması gibi ve
bunlara benzer pek çok usulsüzlük bu hazırlık soruşturması esnasında
yaşanmıştır. Soruşturmanın başından sonuna kadar ortaya çıkan veriler,
zamanlama, olayların ve kişilerin birbirleriyle ilişkilendirilme biçimi,
fezlekenin hazırlanması ve Meclise gönderilme süreci dikkate alındığında
operasyonun sadece hukuki bir soruşturma olmadığı, sadece yolsuzluk operasyonu
olmadığı, aynı zamanda bakan arkadaşlarımızı, partimizi ve millet iradesini
hedef alan hukuk yoluyla siyasi bir suikast girişimi olduğu aziz milletimiz
tarafından da fark edilmiştir.
FARUK BAL (Konya)
– O zaman niye önerge veriyorsunuz?
SÜREYYA SADİ
BİLGİÇ (Devamla) – Devletimizin yürüttüğü politikaların altyapısının hukuk
normunun sağladığı maskeyle çökertilmeye çalışılması o ülkenin egemenliğine
saldırıdır. Dünyanın hiçbir yerinde yargının böyle adımlar attığını
göremezsiniz.
Sayın Başkan,
değerli milletvekilleri; herkes bilmelidir ki hiç kimse ve hiçbir kurum millî
iradenin üzerinde değildir ve olamaz da. 17 Aralıktan bu yana yaşanan tüm
hadiseler bunun sadece yolsuzluk operasyonu olmadığını göstermesine rağmen,
hesap verilebilirlik noktasındaki hassasiyetimiz gereği bu soruşturma
komisyonun kurulmasını ve tüm gerçeklerin açığa kavuşmasını istiyoruz. 
İstanbul
Cumhuriyet Başsavcılığınca 30 Nisan 2014 tarihinde alınan kararla Çevre ve
Şehircilik eski Bakanı Erdoğan Bayraktar hakkında açılmış olan (2012/125043)
numaralı soruşturma dosyası hakkında kovuşturmaya yer olmadığına, Erdoğan
Bayraktar tarafından işlendiği iddia edilen nüfuz ticareti ve görevi kötüye
kullanma suçlarından hakkında suç işlediklerine dair hiçbir delil bulunmadığı
gerekçesiyle takipsizlik kararı verilmiştir. Esasında, İstanbul Cumhuriyet
Başsavcılığının bu kararıyla eski bakanımız Erdoğan Bayraktar hakkında
soruşturma komisyonu oluşturulmasının dayanağının da ortadan kalktığını
düşünüyorum.
Cumhuriyetin
ilanından bugüne bir Başbakan ve 17 bakan bu yöntemle yargılanmıştır. Mensubu
olduğu partinin milletvekilleri tarafından haklarında soruşturma önergesi
verilen ve soruşturma komisyonu kurulması talep edilen ikinci örnek bizim vermiş
olduğumuz önergedir. Daha önce, 8 Ocak 1985 tarihinde, (9/328) sayı ile
Anavatan Partisi milletvekilleri tarafından -ki ilk imza Osman Doğan- verilmiş
bir önerge vardı. Bu da AK PARTİ milletvekillerinin gerçeklerin açığa çıkması
hususundaki kararlı tutumunu açıkça ortaya koymaktadır.
Bir kez daha vurgulamak istiyorum, şunu
herkes bilmelidir ki yolsuzluğa bulaşmış biri varsa hesabı mutlaka
sorulmalıdır. AK PARTİ, kurulduğu günden bu yana yolsuzluğa bulaşmış hiç
kimseyi içinde barındırmamış ve barındırmayacaktır. Her şeyin şeffaf olduğu bir
dünyada hiçbir şeyin gizli kalmayacağını, kalamayacağını da hepimiz çok iyi
biliyoruz. 
ALİ UZUNIRMAK (Aydın) – Kaç kişiyi
hukuka teslim ettiniz, kaç kişiyi? 
SÜREYYA SADİ BİLGİÇ (Devamla) – Bu
duygu ve düşüncelerle yüce Meclisi saygıyla selamlıyorum. (AK PARTİ
sıralarından alkışlar) 
BAŞKAN – Teşekkür ederim Sayın Bilgiç. 
ALİ UZUNIRMAK (Aydın) – Sayın Başkan…
BAŞKAN – Efendim?
ALİ UZUNIRMAK (Aydın) – Sayın önerge
sahibi konuşmacı, hem konuşmanın içeriğine baktığımızda hem de kullandığı
terimlere baktığımızda soruşturma istenen kimseler hakkında hâlen “Bakanımız”
diye hitap etmektedir yani, soruşturma istenen kişiyi bakanı olarak
sahiplenmektedir… 
RECEP ÖZEL (Isparta) – Ne diyecek? 
ALİ UZUNIRMAK (Aydın) – …ve konuşmanın
içeriğine bakıldığında da soruşturma önergesinin aleyhinde olabilecek bir
konuşma yapılmıştır. Dolayısıyla, bu soruşturma önergesinin bir anlamı yoktur,
bu soruşturma önergesi gündemden düşürülmelidir. 
BAŞKAN – Teşekkür ederim. 
ALİ UZUNIRMAK (Aydın) – Eğer,
soruşturma önergesinin sahibi böyle konuşuyor, sayın soruşturma istenen
bakanlar hakkında bir kişilik olarak “Sayın Bakan” diye bahsetmek yerine
“Bakanımız” diye sahiplenebiliyorsa bu soruşturma önergesinin bir anlamı
yoktur.
BAŞKAN – Komisyon kurulmasını
istediğini söyledi. 
ALİ UZUNIRMAK (Aydın) – Bu grup, grup
kararı almıştır; o komisyon üyelerinin hakkaniyetle bir soruşturma yapması
mümkün değildir.
Meclis zabıtlarına geçmesini isterim. 
BAŞKAN – Evet, geçirdiniz, tamamdır. 
KAMER GENÇ (Tunceli) – Sayın Başkan,
efendim, bakın, burada çocuk oyuncağı oynanmıyor.
Biraz önce soruşturma önergesini
savunmaya kalkan kişi…
ALİ UZUNIRMAK (Aydın) – Tiyatro mu
burası ya!
KAMER GENÇ (Tunceli) – …bu bakanların
suçsuz olduğunu söylüyor. Hiçbir iddia öne sürmüyor. Bir defa, bu soruşturma
önergesi milleti kandırmak için, göz boyamak için verilen bir soruşturma
önergesidir ve bu bakanları aklamak için verilen bir soruşturma önergesidir.
ALİ UZUNIRMAK (Aydın) – Gündemden düşürülmelidir bu önerge.
BAŞKAN – İşte, düşürme hakkım yok da…
ALİ UZUNIRMAK (Aydın) – Düşürülmelidir bu gündemden.
BAŞKAN – Tamam da öyle bir hak yok.
KAMER GENÇ (Tunceli) – Hayır, hiçbir iddia söylemedi, sadece
“Biz bunları aklayacağız.” dedi.
SÜREYYA SADİ BİLGİÇ (Isparta) – Sayın Başkan, biz soruşturma
komisyonu kurulmasını ve gerçeklerin açığa çıkmasını istiyoruz. Böyle bir şey
olabilir mi? 
BAŞKAN – Onu söyledim.
KAMER GENÇ (Tunceli) - Boğaz’da 183 bin metrekare kaçak
inşaatı nasıl akladı, onu söylesin.
BAŞKAN – Teşekkür ederim, kayıtlara geçti.
KAMER GENÇ (Tunceli) – Sayın Başkan, yani biz burada oyuncak
oynamıyoruz. Türkiye Büyük Millet Meclisinin… 
BAŞKAN – Bakın, kayıtlara geçiriyorsunuz yani sonra aynı
şeyler söyleniyor.
KAMER GENÇ (Tunceli) – Böyle bir soruşturma önergesi olmaz
efendim. Yani insanda da biraz utanma duygusu olur.
BAŞKAN – Şimdi, şahıslar adına ilk söz, Şırnak Milletvekili
Sayın Hasip Kaplan’da.
Buyurun Sayın Kaplan. (HDP sıralarından alkışlar)
HASİP KAPLAN (Şırnak) – Teşekkür ederim Sayın Başkan. 
Sayın milletvekilleri, şahsım adına söz aldım. Hepinizi
saygıyla selamlıyorum.
Bugün iktidar için tarihî bir gün, sınavdalar ancak Meclis
TV kapalı. Bunu halka kapatmayacaktınız, bunu halktan esirgemeyecektiniz.
Halktan, hukuktan korkmanın, kaçmanın gereği yok.
Biz jüri üyesi değiliz zaten, sorgu yargıcı da değiliz.
Sonuçta, Meclis, Yüce Divana sevk konusunda “evet” veya “hayır” bir gizli
oylama yapacak ve izin verecek.
Otuz yıl ceza avukatlığı yaptım, uluslararası hukukta
çalıştım ama ben böyle soruşturma, böyle engelleme, böyle rezalet, böyle
hukuksuzluk görmedim arkadaşlar. Polisin, yargının içinde siyasallaşmış özel
güçler illegal örgütleniyor, tezgâh kuruyor, izliyor, teknik takip yapıyor,
dinleme yapıyor, binlerce sayfa hazırlıyor; sonra düğmeye basıyor, operasyon
başlatıyor, basına servis ediyor. Başsavcının haberi yok, İçişleri Bakanının
haberi yok, Başbakanın haberi yok. 
ALİ UZUNIRMAK (Aydın) – Yalan onlar ya, yalan. Emniyet
müdürü ödenek almış, operasyon başlatmış; vali ödenek almış ya. Kim diyor
haberim yok diye?
HASİP KAPLAN (Devamla) - Masumiyet karinesi esastır,
evrensel hukuk açısından buna inanırım. Ancak özel hayat, kişilik hakları,
temel haklar herkes için vardır; eşit uygulanması, korunması, hukuk devletinin
gereğidir. 
ALİ UZUNIRMAK (Aydın) – O piyasaya
söylenen ya, vali ödenek almış. 
HASİP KAPLAN (Devamla) – CHP’de
Baykal’a, MHP yöneticilerine, muhalefete kasetlerle şantaj yapanlar bulunamadı.
Binlerce siyasetçi yasa dışı dinlemelerle tutuklandı, hâlâ yargılanıyor. O gün
susanları, gereğini yapmayanları emirleri altındaki kontrolsüz güç vurmaya
başladı. Başbakan açıklama yaptı “Biz safmışız.” Parsadan hatırladım, örtülü
ödeneğe kadar dadanmıştı, sonra televizyonlara çıkıp Çiller için “Saf bayan.”
demişti. Ne diyelim, günaydın saf adam. 
Sayın milletvekilleri, aradan dört ay
geçti. “Derin”, “paralel” ne derseniz deyin, bugüne kadar bunu yapanlardan bir
teki hakkında tutuklama kararı neden çıkmadı? Hükûmet niye panik içinde?
Bakanlar istifa etti, polis teşkilatı hallaç pamuğuna çevrildi, tayinlerle
sarsıldı, savcıların, hâkimlerin yerleri değiştirildi, HSYK Yasası geldi; MİT,
İnternet, baskıcı yasalar, vesayet ve özgürlükler yok edildi. Sonra bir hâkim
çıktı Facebook’ta “Allah uzun ömür versin uzun adam” diyen, tesadüfe bakın 17
Aralık tahliyeleri sağlandı. Meclis görüşmelerine iki gün kala -deminki
tartışmalarımız- 60 kişi hakkında takipsizlik veriliyor 2 Mayısta, cuma günü,
HSYK hâkim ve savcılar hakkında 4’e 3 oyla soruşturma açıyor yani pazartesi
görüşmesi öncesi. Peki, Hükûmet delilleri değiştirme, engelleme, yargıya müdahale
hakkını kendinde nereden buluyor?
Bakın, Google’a girin; para, döviz,
altın, mücevher, rüşvet, havuz, yat, kat, özel uçak, Dubai, kadın, fantezi
falan yazın, karşınıza belli bir isim çıkar -fezlekede var resmî- Rıza Zarrab
ismi. Her taşın altından o çıkıyor. Bakanların, Başbakanın her toplantısında
ailenin içinde hep başköşede. Sanırsınız kabinenin 27’nci bakanı. Siyaset
biliminde buna yozlaşma denir. Tanımı, siyasal iktidarın ve kamu görevlilerinin
erklerini çıkar sağlamak için kullanmaları, iyi vasıfları kaybedip kaba, adi
hâl alması, dejenere olması demektir. 
Sayın Arınç
2001’de Meclis soruşma önergeleri üzerinde bu kürsüde konuşurken diyordu ki:
“Bir dostum bana öğütte bulundu: ‘Aman, siz dikkat edin, adam olun da kendi
partilileriniz bu ilişkilerin içine girmesin.’” Sonra, hırsızlıkla ilgili bir
Nasrettin Hoca fıkrası anlatmıştı. Ben onu anlatmayacağım. Sayın Yakut o zaman
Başkandı Mecliste. Sayın Arınç’a gidin, size anlatır onu. 
Şimdi, maalesef
yolsuzluklar yozlaşma yarattı. Yozlaşma kanser gibi toplumun her yanına
yayıldı, metastaz yaptı, kronikleşti.
Sayın
milletvekilleri, Yüce Divanla ilgili Meclis önerge ve raporlarını,
konuşmalarını hep inceledik. Meclis soruşturma komisyonlarına inanın
çağrılanlar bile gelmiyordu, ifade vermiyordu, susma hakkını kullanıyordu.
Yani, o komisyonlardan çok fazla bir şey çıkacağını beklemeyin. Hatta Yüce
Divana gidenlerin hemen hemen tamamı da aklandı. Yani, bir kısmı da Rahşan
affıyla, bir kısmı da -bir kısmı değil, bir ikisi- çok az ceza aldı. Peki, o
dönem burada ne tartışması vardı? 2003-2004 Meclis tartışmalarında, o zaman
Adalet Bakanı Sayın Bozdağ bu kürsüde şöyle diyordu: “Evet, koalisyon
hükûmetleri döneminde, koalisyon ortakları Meclisin çoğunluğuydu. Yüce Divana
gidecek soruşturma raporları görüşülürken reddettiler, oy çoklukları vardı. Bu,
takipsizlik kararı gibi kesin değil. Bu nedenle, biz aynı konuda şimdi Yüce
Divana sevk kararı verebiliriz.” ve de verdiniz. Ben de şunu söylüyorum: Şimdi,
AK PARTİ çoğunluk, aynı durum sizin için de geçerli. Sakın ola ki bu yola
tevessül etmeyin, gün olur devran döner, sizin de başınıza aynısı gelebilir.
Başbakan bir yolunu bulacak, Cumhurbaşkanlığına gidebilirse dörtte 3, 412
milletvekili lazım, e, muhalefet de zor bulur o rakamı, o tamam ama diğerleri
ne olacak, onu düşünün.
Değerli milletvekilleri, bakın, komplo
teorileriyle, paralel iddialarına sığınarak, yolsuzluk soruşturmalarını örtbas
ederek hiç kimse aklanamaz. Sizlerden Japonya’dakiler gibi harakiri yapmanızı
beklemiyoruz. İspanya’da Luis Barcenas gibi, Almanya eski Cumhurbaşkanı
Christian Wulff gibi, Paraguay’da bir bakan gibi, Tokyo Valisi Naoki Inose gibi
yargıya gidiniz, yargıya yol açınız. Bağımsız yargı, herkes için sığınılacak
bir limandır.
Sonuçta, Yüce Divanla aranızın iyi
olmadığını biliyorum. Ne demiştiniz? 3Y: Yozlaşma, yolsuzluk, yoksulluk. 3Y’yi
yolsuzluğa yol yaptınız. Sonra, 3Y daha dediniz. Demokrasinin vazgeçilmez
unsuru güçler ayrılığı: Yargı, yasama, yürütme. Onu da bir “Y” yaptınız,
yürütmenin tahakkümüne soktunuz, güçleri kendi elinizde birleştirdiniz. İktidar
olsanız da, dikta yasaları da çıkarsanız, Başbakanın çocukları da olsa kimse
dokunulmaz ve ayrıcalıklı değildir bu ülkede arkadaşlar. Bir günde kendi
milyarderleri, bir ayda gazete patronu, üç ayda holding sahibi olanlar bu dönemde
yaşadı, gördük. Çocuklarınız 20 yaşında çalışmadan trilyoner olunca binlerce
işsiz güçsüz, üniversite bitirmiş milyonlarca gencin umudu kırılıyor,
öfkeleniyor, kaderine isyan ediyor. Unutmayın, temiz ve demokratik bir toplum
için hepiniz sorgudasınız.
Sayın milletvekilleri, biz, darbelerden
çetelere ve bu çete olaylarından günümüz hortumlarına, banka hortumlarından
mercimek davasına, saadet zincirine, Deniz Feneri’ne, enerji skandalına, 17
Aralıka... Bu kirli çarkın son elli yıldaki hükûmetlerinin hepsinin sağcı,
milliyetçi, muhafazakâr, ırkçı partiler olması bir tesadüf değildir arkadaşlar,
son elli yılı diyorum. Şimdi, bu elli yıla bakarak darbe Anayasası’na, Terörle
Mücadele Kanunu’na, DGM’lere, özel yetkili mahkemelere, baskı rejimlerine
sığınanlar, rant sağlayanlar bize, hiç kimseye hukuk dersi veremezler, hele
hele devlet sırrının gizliliğinin ardına saklananların hiçbirisi bize bu konuda
ahlak ve siyaset dersi veremez. İsyanımız bunadır, bu sömürü düzeninin kirli
çarkına çomak sokmak da bizim görevimizdir.
Değerli milletvekilleri, otorite olmayı
sevmek, kontrol delisi olmak bazılarının düşü olabilir. İktidar gözlüklerinizi
çıkarınız. Toplumdaki insanların hislerini anlamaya çalışın, sevinçlerinin,
umutlarının çalındığını göreceksiniz, mutlu değiller. Soruyorum size: Bu tablo
karşısında mutlu olan siyasetçi var mıdır? Hangi kutsal kitapta hırsızlık,
rüşvet, yolsuzluk helaldir? Bu ölümlü dünyada efsunlanmadınız, dua
ritüelleriyle büyülenmediniz. Bir amaç ne kadar kutsal olursa olsun her araç
mübah değildir. 
(Mikrofon otomatik cihaz tarafından
kapatıldı) 
HASİP KAPLAN (Devamla) – İhtirasın,
güneşin, günahın menekşe renkli olduğunu kimse söylemedi size. Beyninizin
mantık kısmını çalıştırın, paslanmış vicdanınızı yoklayın diyoruz.
Saygılarımla. (HDP sıralarından
alkışlar)
BAŞKAN – Teşekkür ederim Sayın Kaplan.
Şahıslar adına Sinop Milletvekili Sayın
Engin Altay.
Buyurunuz. (CHP sıralarından alkışlar)
ENGİN ALTAY (Sinop) – Teşekkür ederim
Sayın Başkan.
Sayın milletvekilleri, Genel Kurulu
saygıyla selamlıyorum. 
Adamın biri suçüstü yakalanmış, hâkime
götürüyorlar, “İlle de avukatımı isterim.” diye tutturuyor. “Avukat sana ne
yapsın? Her şey ortada.” deyince de “Ben de avukatın ne diyeceğini merak
ediyorum.” demiş. Şimdi yaşadığımız durum biraz bu. 
NURETTİN CANİKLİ (Giresun) – Hüküm
vermek yok. Siz yargıç değilsiniz, biz yargılamıyoruz. En temel hukuk kuralını
ihlal ediyorsunuz.
ENGİN ALTAY (Devamla) – Sayın Başkan,
sayın milletvekilleri; 17 ve 25 Aralık bir darbe değil, bir rüşvet ve yolsuzluk
operasyonudur. İstanbul Cumhuriyet Başsavcılığının başlattığı bir soruşturma
çerçevesinde gelinen sonuçtur. Bu operasyonlar neticesinde kimi sayın
bakanların ve kıymetli çocuklarının suça karıştıklarına dair ciddi kuşkular,
deliller ve şüpheler vardır. Ortaya saçılmış paralar, ayakkabı kutuları, para
kasaları, para sayma makineleri vardır. Milletimiz bunları unutmuş değildir.
Bütün bununla beraber, biz Anayasa’nın
38’inci maddesine bağlı ve sadığız. 
NURETTİN CANİKLİ (Giresun) – Çok
sadıksınız vallahi!
ENGİN ALTAY (Devamla) – Bu sebeple, biz
kimi sayın bakanları, bugün soruşturma önergelerini görüştüğümüz sayın
bakanları peşinen suçlu ilan etmedik. Ama şunu bilin ki Türkiye’de konuşma
çağına gelmiş yani 3 yaşını tamamlamış herkes bu aradan geçen üç dört aylık
süre içinde 17 ve 25 Aralık soruşturmalarından bahsetti, şu veya bu oranda bu
konuyu Türkiye’de konuşmayan kimse kalmadı. Bu görüşmeleri bugüne getirmeniz
aklıma şunu getirdi: Soruşturmalarda adı geçen bir sayın bakan “Gerekirse Rıza
Zarraf’ın önüne yatarım.” demişti. Şimdi Türkiye Büyük Millet Meclisi de
soruşturulan bakanların önüne yatırılmaya çalışılıyor, zanlı bakanların önüne
Türkiye Büyük Millet Meclisi yatırılmaya çalışılıyor. Bu doğru değildir, çok
etik değildir.
Evet, biz bu bakanlarla ilgili, hukuk
tabiriyle “zanlı” dedik, “zanlı” diyoruz, yargılanmaları gerekir diyoruz. Hukuk
mevzuatımıza göre yargılanacakları yer de Yüce Divan sıfatıyla Anayasa
Mahkemesidir. Ama onun öncesinde, sizin bu (9/8) esas no.lu Önerge’nizle
-Süreyya Bey anlatırken niyet ortaya çıktı- derdiniz, bu soruşturmanın objektif
bir şekilde yürütülmesi değil adı geçen bakanların bir an önce, ivedilikle
aklanmasından ibarettir. 
18 Nisan 2013’te MİT’in Başbakana bu
konuda bir rapor sunduğu söylendi ve bu yalanlanmadı. 18 Nisan nerede, 17
Aralık nerede… Ne Başbakandan ne Başbakanlıktan böyle bir yalanlama ben
duymadım.
NURETTİN CANİKLİ (Giresun) – Kaç defa
yalanlandı. Duymamışsın ama yalanlandı, yalanlama oldu.
ENGİN ALTAY (Devamla) – Ben duymadım,
bana belgesini getir. 
Aradan geçen bunca süre içinde Başbakan
ne yaptı ya da niye ne yapmadı? Bu soru bütün milletin kafasında kuşkudur. 
Şimdi, bu dönemde bu soruşturmalarla
birlikte, olağanüstü bir Hükûmet gücüyle Emniyette operasyonlar, 25 Aralık
operasyonunu direkt engelleme, savcılarının ve hâkimlerinin görev yerlerini
değiştirme, HSYK’da düzenleme; velhasıl, bu soruşturmanın akamete uğraması için
ne gerekiyorsa yaptınız. Bu arada Türkiye Büyük Millet Meclisini de çamaşır
makinesi gibi kullandınız. Bu çerçevede, HSYK Kanunu, MİT Kanunu, İnternet Kanunu,
kimi torba kanunlarla bu soruşturmayı gölgelemek, suçu ve suçluyu örtmek için
elinizden geleni yaptınız. Ancak sayın milletvekilleri, politikacı gelecek
seçimleri, devlet adamı gelecek nesilleri düşünür. Bugün bu Parlamentoda
gelecek seçimler mi, gelecek nesiller mi sınavını hep beraber vereceğiz. 30
Mart 2014 seçim sonuçlarıyla ilgili not almışım, Akif Bey gereği gibi değindi,
bunu atlıyorum. 
Sayın milletvekilleri, içinizde,
çalana, yetim hakkı yiyene, devleti kirletene beddua eden çok sayıda milletvekili
oldu bu süreçte. Onları gönülden kutluyorum. Bu sürecin vicdanlarını kanattığı
çok milletvekili, iktidar partisine mensup milletvekili arkadaşım var. Onların
vicdanlarına buradan selam gönderiyorum. Az da olsa, yapılanlara meşruiyet
kılıfı bulacağım derken özrü kabahatinden büyük cinsinden laflar edenler de
oldu. Siyaset kurumunun itibarını iki paralık hâle getiren aymazlar oldu bu
dönemde. Oradan bir örnek vermek istiyorum: “Sol, iktidara az geldiği için
hırsızlık yapamıyor. İktidar olduklarında onları da göreceğiz. Hükûmet olunca
bunlar ortaya çıkıyor çünkü bir adamın elinde para yoksa, makam yoksa neyi
çalacak?” ifadesi grubunuza mensup bir milletvekiline ait. 
NURETTİN CANİKLİ (Giresun) – İsmini
söyle de.
ENGİN ALTAY (Devamla) – Bu ifade bile
siyasetin ne kadar dejenere edilip ne kadar kirletilmeye partinizde kimi
çevreler tarafından müsait ve hazır olunduğunun açık bir ifadesidir. 
NURETTİN CANİKLİ (Giresun) – İsmini
söyle, ismini. 
ENGİN ALTAY (Devamla) – Gene bu süreçte
grubunuzdan bir milletvekili günah işleme özgürlüğünden bahsetti. Bunlar da
kamu vicdanında kabul görmedi, bilmenizi isterim.
Sayın milletvekilleri, bu sürece
gelişmiş Batı demokrasilerinde gösterilen toplumsal tepkinin gösterilmemesinde
maalesef demokrasi kültürümüzün az gelişmişliği önemli rol oynadı. “Bal tutan
parmağını yalar.”, “Devletin malı deniz, yemeyen domuz.”, “Çift süren öküzün
ağzı bağlanmaz.” gibi atasözleri; “Benim memurum işini bilir.” gibi anlayışlar;
maalesef toplumumuzda kısmen de kabul gören yaklaşımlar oldu, olageldi ve bu
asrın yolsuzluğu bu sebeple kamuoyunda gerektiği gibi, Batı demokrasilerinde
olduğu gibi bir reaksiyonla karşılık bulmadı.
Müslüman bir toplum olmakla beraber
dinimizin bu konulardaki yaklaşım ve emirlerinin toplumca bilinmemesinde
Diyanet İşleri Başkanlığına görev ve sorumluluğunu bir kez daha hatırlatmamıza
ve tartışmamıza vesile olmuştur. Dalga geçtikleri Bakara Suresi: “Ey iman
edenler, sizi rızıklandırdığımız temiz, helal şeylerden yiyin ve eğer sadece
ona kul iseniz Allah’a şükredin.” diyor. Bu surenin ve benzer surelerden
–zamanımız az, hepsini okumayacağım- Âl-i İmrân 161’i herkesin okuyup burada
öyle oy kullanmasını da tavsiye ederim. Ancak, Diyanet İşleri Başkanlığının, bu
süreçte, yüce kitabımızın bu emirlerini değil de topluma başka konularda
fetvalar vermesi de çok kabul edilebilir ve anlaşılabilir bir tutum olmamıştır.
Sayın milletvekilleri, cumhuriyeti
kuranların, bu toprakları bize yurt edenlerin devleti yönetirken temiz devlet,
temiz siyaset, temiz yönetimle ilgili bizlere bıraktıkları sayısız anı ve
yaşanmışlık vardır. Bunlardan, zamanım yeterse iki tanesini sizlerle paylaşmak
istiyorum. Mevhibe Hanım, Malatya kumaş fabrikası gezisinde 3 metre kumaş alır.
Demokrat Parti, İnönü’nün yirmi yedi yıllık iktidarında yaptıklarını burnundan
fitil fitil getirmek için bir açığını aramak üzere bir çalışma grubu oluşturur.
Uzun çalışmalardan sonra bulurlar. Demokrat Partili Ahmet Gürkan, İsmet İnönü
Köşk’ten inip muhalefetin başına geçince bunu Meclis kürsüsünden sorar
İnönü’ye. İnönü hatırlayamaz ve o gün o soruya cevap vermez. Demokratlar bayram
yerine çevirir Meclisi, İnönü âdeta yıkılmıştır. Akşam eşine sorar, olayı
doğrular “Ama parasını ödedik Vecihi Bey”le der. Vecihi Bereketoğlu
muhasebecisidir İsmet İnönü’nün. Faturayı ve ödeme makbuzunu bulur, İnönü’ye
verir. İnönü, Mecliste söz isteyip ibraz eder ve iddia eden Ahmet Gürkan bizzat
elini öperek özür diler İnönü’den. (CHP sıralarından alkışlar) İşte, o günkü
Türkiye Büyük Millet Meclisinden bugünkü Türkiye Büyük Millet Meclisine geldik.

Gene, Meclis
yolsuzlukları araştırma komisyonunun… Bakın, Meclis neler için yolsuzluk
araştırma komisyonu kurmuş geçmişte, raporunu özetle size nakletmek istiyorum:
Kurtuluş Savaşı komutanlarından Selahattin Adil Paşa emekli olur; emekli olunca
bir Alman silah fabrikasının bayiliğini alır ve Almanya’dan bir uçak alımı
ihalesine bayi sıfatıyla ara buluculuk eder. Doğal olarak yüzde 10 komisyonu
vardır. İnönü, Selahattin Adil Bey’e “Almanlara söyle, senin yüzde 10 komisyonu
fiyattan düşsünler.” der ve Selahattin Adil Bey bu emri yerine getirir, “Paşam,
bari masrafım olan 3 bin lirayı bana verin.” der. Bir rivayet, İnönü’nün bu
parayı Selahattin Adil Bey’e kendi cebinden ödediği söylenir. Bu konuda bir
netlik sağlanamaz ve Türkiye Büyük Millet Meclisinde bu sebeple soruşturma
komisyonu kurulur. 
Sayın
milletvekilleri, kuralların yönetilenler için olduğu, yöneticilerin kurala
uymama özgürlüğü olduğuna dair bir anlayışı hep birlikte değiştirmeliyiz.
Sorun, ahlak sorunudur. Pek çok din vardır ama bir tek ahlak vardır. Bu ülkede
ahlakı egemen kılmak hepimizin topluma ve inandığımız değerlere karşı bir
samimiyet sınavıdır. Gün o gündür, bugün o gündür.
Hepinize
saygılar sunuyorum. (CHP sıralarından alkışlar)
BAŞKAN –
Teşekkür ederim Sayın Altay.
Şahıslar adına
son söz, Adana Milletvekili Sayın Seyfettin Yılmaz’a aittir.
Buyurun Sayın
Yılmaz. (MHP sıralarından alkışlar)
SEYFETTİN YILMAZ
(Adana) – Sayın Başkan, değerli milletvekilleri; 61’inci cumhuriyet Hükûmetinin
4 bakanıyla ilgili Meclis soruşturması açılması için verilen önergeyle ilgili
şahsım adına söz almış bulunuyorum. Hepinizi saygıyla selamlıyorum.
AKP Hükûmetinin
4 bakanı rüşvet almak, suç işlemek için örgüt kurmak, uluslararası altın
kaçakçılığına aracılık etmek, nüfuz suistimali, imar planlarında ve sit alanlarında
usulsüzlük ve yolsuzluk gibi vahim suçlarla karşı karşıyadır. Hepimiz biliyoruz
ki iddia edilen ve ortaya çıkan bu suçlar tüyü bitmedik yetim hakkına el
atmaktır, haram sofrasında nemalanmaktır. Sayılan iddialar, Türk Ceza Kanunu
açısından suçtur; dinimiz açısından haram ve günahtır, ahlak açısından kötüdür,
geleneklerimiz yönünden de ayıptır. 
Bu önergeyi veren AKP Grubu samimi
değildir. Hem 17 Aralığa “yargı darbesi” diyeceksiniz hem bunu komplo olarak
değerlendireceksiniz hem de Meclis soruşturma önergesi vereceksiniz. Hepimiz
göreceğiz ki, çoğunluğu AKP Grubunun üyeleri olan milletvekilleri tarafından bu
bakanların bu süreç sonunda aklanma görevini yapmaktan başka hiçbir şey ifade
etmediğini bugün Meclis tutanaklarına geçiyoruz ki yarın kayıtlara geçsin diye
bu kürsüden ilan ediyorum. 
17 Aralık günü sabah uyandığımızda, 3
bakan çocuğu, 1 genel müdür ve AKP iktidarına yakın bazı iş adamlarının da
içerisinde bulunduğunu ve gözaltına alındıklarını televizyonlardan öğreniyoruz
ve yine televizyonlarda şunu görüyoruz: Ayakkabı kutuları içerisinde milyon
dolarlar, bir bakanın evinde para kasaları, para sayma makinesi ve milyon
dolarlar, bir bakana giden 700 bin liralık saatin olduğu iddia edilen
görüntüler yansıyor. 
Şimdi buradan soruyorum: İstanbul Cumhuriyet
Başsavcılığı Kaçakçılık ve Narkotik Suçlar Bürosunca yürütülen 120653 no.lu
evrakta sahtecilik, kaçakçılık, rüşvet alıp vermek amacıyla suç örgütü
oluşturulduğu ifade ediliyor. 
Değerli
milletvekilleri, ne idiği belirsiz Rıza Sarraf, milyar dolarlık kara para
aklayan, altın kaçakçılığı yapan ve bakanlara rüşvet veren ve bütün işlerini
rüşvet karşılığında yapan, kendisine engel olan polisleri rüşvet karşılığında
süren bir kişinin, ne idiği belirsiz bir kişinin 3 bakanla ilgili ve Hükûmete
yakın iş adamlarıyla, bürokratlarla yakınlıklarını hepimiz görüyoruz. 
Şimdi, burada,
“tape”ler ve fezlekelere baktığımızda neyi görüyoruz? Türkiye Cumhuriyeti
Hükûmetinde Ekonomi Bakanı olarak görev yapan Zafer Çağlayan hakkında 5607
sayılı Kaçakçılıkla Mücadele Kanunu’na muhalefet, resmî belgede sahtecilik,
birden çok rüşvet aldığına ilişkin iddialar. Neler var bu iddiaların
içerisinde? 32 milyon 53 bin 600 euro, 6 milyon 750 bin dolar, 3 milyon 460 bin
TL, 300 bin İsviçre frangı. Nerede gözüküyor bunlar? 10/04/2013 tarihinden önce
hem teknik takip hem de dijital delillerle tespit edilen maddi menfaatler
burada görülüyor. 
Bu iddialar
vahim iddialardır. Bu iddialar, kul hakkını savunan, Allah inancı olan, helal
ile haramı bilen hiç kimse tarafından yok sayılamaz. Bunları hep beraber
araştırmak zorundayız. 
Bakın, burada,
yine aynı görüntüler…
Şimdi, bununla
da bitmiyor saatlerden bahsediliyor, pahalı hediyelerden bahsediliyor. Burada
bu saatin hesabının mutlaka birileri tarafından verilmesi lazım. Bu komisyonun
bunları incelemesi lazım. 
Şimdi, İçişleri
Bakanı Muammer Güler hakkında, sahte belge düzenlemek, nüfuz suistimali ve
birden çok rüşvet aldığına ilişkin suçlamalar. Rüşvet alındığı iddia edilen
rakam ne kadar? 5 milyon 800 bin dolar. 
Burada, bakın,
sayfalar dolusu iddialar var, “tape”ler var. Bunları “darbe” diyerek
geçiştiremezsiniz. Eğer, burada, Anadolu coğrafyasında o masum Türk milletinin
bir kuruşluk hakkı varsa, o birileri tarafından yeniyorsa, emin olun beş yıllık
milletvekilliğine de bedeldir, beş yıllık bakanlığa da bedeldir. Çünkü mazlumun
ahını alanların iflah olması mümkün değildir.
Yine, AB Bakanı hakkında birçok kez
rüşvet aldığına ilişkin iddialar ortalıkta dolaşıyor. Nedir o? 1,5 milyon
dolar. Nerede gidiyor bunlar? Ayakkabı kutularının içerisinde. Nerede gidiyor?
Çikolata kutularında. Nerede gidiyor? Takım elbisenin kılıfının içerisinde
Egemen Bağış’a 1,5 milyon dolar rüşvet gittiği iddiaları var. Şimdi, ben burada
soruyorum, elinizi vicdanınıza koyun: Bakara Suresi’yle alay eden, Kur’an’ın ayetlerini
alaya aldığı “tape”yle ortaya çıkan bir bakanı, burada inançlarının sağlam
olduğuna inandığım, değer yargılarına güvendiğim milletvekillerinin savunmak
mecburiyeti var mıdır? Buradan soruyorum. Metehan Demir -ismi geçen şahıs- en
azından şunu yaptı: En azından, televizyonda yaptığı programdan çekilmek
zorunda kaldı. Ama sizin Avrupa Birliği Bakanınız hâlâ Başbakanla beraber,
hiçbir şey olmamış gibi, balkon konuşmasıyla birtakım şeyleri ifade etmeye
çalışıyor. En azından, susmasını bilmek bile büyük bir erdemdir.
Şimdi, gelelim…
MEHMET METİNER (Adıyaman) – Niye o
kadar bağırıyorsun?
SEYFETTİN YILMAZ (Devamla) – Evet,
bağıracağız. Vatandaşın hakkı olursa bağıracağız. Mazlum milletin hakkı, kör
kuruşunu, o Müslüman Türk milletinin tek kuruşunu sonuna kadar savunacağım ve
savunmak için de bağıracağım. Sen rahatsız olsan da bağıracağım.
Çevre ve Şehircilik Bakanı Erdoğan
Bayraktar… Şimdi, onunla ilgili şunu ifade etmek istiyorum: Hakkındaki
iddiaları biliyorsunuz ama kendisinin birtakım açıklamaları var. Buradan
soracağım: İmar yolsuzluğuyla ilgili, kendine yakın iş adamlarına rant
sağladığıyla ilgili, oğluna birtakım imkânların sağlandığıyla ilgili, sit
alanında… Bakın, Fatih Belediye Başkanı Mustafa Demir’le ilgili iddia şu: Sit
alanındaki arazilerin bakanlığın gücünü kullanarak illegal olarak imar ve
inşaata açılması. Bu suçlamalar karşısındaki ifadesinde “Bilal Erdoğan’ın
isteği üzerine imara yasak bölge için izin çıkardım, Başbakanın da haberi var.”
Herkes de dedi ki: “En azından yürekli bir bakan varmış.” Ve şunu söyledi
Bakan: “Bu milleti ve vatanı rahatlatmak için Sayın Başbakanın istifa etmesi
gerektiğine inandığımı ifade ediyor, yüce Türk milletine saygılar sunuyorum.”
Ey Bakan, yüce Türk milletini
rahatlatacak olan Başbakan size ne yaptı da bu ifadelerinizden vazgeçtiniz? O
zaman insanın aklına şu geliyor: Bir gece yarısı 5 polis korumasıyla Başbakanın
evine götürüldünüz ve orada şu ifadelerin söylendiği: “Ey Erdoğan Bayraktar,
rahat ol. Rahat ol, biz Emniyeti hallediyoruz, savcıları hallettik, HSYK’nın
yapısını değiştiriyoruz; bu işi planlayanları, bu işin üstüne giden kim varsa
çil yavrusu gibi dağıtıyoruz. Biz seni rahatlatıyoruz, sen ne yapacaksın
milletin rahatlamasını? Senin rahatlamanı sağlıyoruz.” denilerek bu
söylediklerinizden mi vazgeçtiniz Sayın Erdoğan Bayraktar? Yani, şimdi, insan
bir duruş sergiler. Eğer o duruşu sergilediyseniz en azından orada durmasını
bilmeniz gerektiğine inanıyorum. 
Değerli milletvekilleri, şimdi, burada Adalet ve Kalkınma Partisine bu
kadar vahim iddiaların olduğu yerde ne düşerdi? Yargıya gitsin ve sonuna kadar
gitsin. “Kim kul hakkı yemişse, kim bu garip gurebanın, fakir fukaranın bir
kuruşuna el atmışsa hesabı yüce yargı tarafından sorulsun.” denmesi beklenirdi
ama bu beklenti niye gerçekleşmedi biliyor musunuz? Bu işlerin hepsinin
içerisinde, 25 Aralıkta görüyoruz ki Sayın Başbakan ve Sayın Başbakanın
çocukları var. Meğer, diyorlardı ya “Turpun büyüğü heybede.” diye, 25 Aralıkta
Sayın Başbakanın da içerisinde olduğu, Başbakanın çocuklarının da içerisinde
olduğu iddialar ortaya çıkınca Türk milletine ne yaptınız? Bir darbe
girişiminde bulundunuz. İşte esas darbeyi 25 Aralık itibarıyla Sayın Başbakan
yaptı; hakkı bıraktı, hukuku bıraktı, adaleti bıraktı, yargıyı bıraktı, polisi
görevden aldı, savcıları görevden aldı ve yerine atadığı savcılarla o
mahkemelerde aklanacağını düşündü ve onları sağladı. 
İşte Facebook’ta, bakın, Rıza Sarraf -biraz önce saydım- ne idiği
belirsiz İranlıyla beraber 3 tane bakan çocuğunu bırakan hâkimin Facebook
sayfasındaki… Bir de ne? Savcının vekili, tahliye ediyor ve Facebook sayfasında
Başbakanı övüyor. Bir hâkim kararlarıyla konuşur, bir hâkim Türk milleti adına
karar verir. 
(Mikrofon otomatik cihaz tarafından kapatıldı) 
SEYFETTİN YILMAZ (Devamla) – İşte bu şartlar altında aklandığınızı
düşünüyorsunuz ama Allah’ın adaletinden kurtulamayacaksınız. 
Saygılar sunuyorum. (MHP sıralarından alkışlar) 
BAŞKAN – Teşekkür ederim Sayın Yılmaz.
Hakkında soruşturma açılması istenen
eski bakanlardan Ekonomi eski Bakanı Sayın Mehmet Zafer Çağlayan.
Buyurunuz. (AK PARTİ sıralarından
alkışlar)
HASAN HÜSEYİN TÜRKOĞLU (Osmaniye) –
Sayın Bakan, saat kaç, saat kaç? (CHP ve MHP sıralarından gürültüler)
BAŞKAN – Sayın milletvekilleri, lütfen,
rica ediyorum, sayın milletvekilleri, sizden hassaten rica ediyorum.
Buyurunuz.
MEHMET ZAFER ÇAĞLAYAN (Mersin) – Sayın
Başkan, yüce Meclisin saygıdeğer üyeleri…
Sayın Başkan, konuşmaya başlamadan önce
öncelikle…
OKTAY VURAL (İzmir) – Sayın Başkan,
kaçta ara vereceksiniz?
BAŞKAN – On dakika sonra.
MEHMET ZAFER ÇAĞLAYAN (Devamla) –
Konuşsunlar, çok fazla aldırış etmiyorum, yalnız bakın, dakikalardır
konuşuluyor. Biz burada on dakikada neyin savunmasını yapabileceğiz? Ben burada
sizden yarım saat süre istiyorum.
BAŞKAN – Şimdi, o mümkün değil. Ona ben
baktırdım, o itirazı arkadaşlar söylediği için. Yani böyle bir şeyden dolayı,
komisyon kurulacak ya, ondan dolayı böyle bir şey mümkün değil hukuki olarak.
MEHMET ZAFER ÇAĞLAYAN (Devamla) – Yüce
Divanda…
BAŞKAN – Bir saniye…
Ancak bir danışma meclisi yapılıp
getirilmiş olsaydı mümkündü, dolayısıyla böyle bir imkânım yok ama ben sizlere
itiraz olmazsa eğer, iki veya üç dakika…
MEHMET GÜNAL (Antalya) – Biz dört
bakanı on dakikada konuşuyoruz da onlar konuşamıyor mu?
MUSTAFA ELİTAŞ (Kayseri) – Efendim,
burada on dakika neyin savunmasını yapacak? Sizden yarım saat süre istiyorum
Sayın Başkan.
OKTAY VURAL (İzmir) – Efendim, eğer
böyle bir şey aranıyorsa her bakanla ilgili soruşturma önergesini ayrı ayrı
görüşerek komisyon kurulsun, orada daha rahat olur mesela.
BAŞKAN – O zaman mesele yok.
Sayın Vural, kapattım ben, cihazı
kapattım, şimdi Sayın Çağlayan’la konuşuyorum, tekrar açacağım. Allah rızası
için ya, içim kurudu.
Şimdi, dolayısıyla, o danışma meclisi
içinden bir karar alıp getirilmiş olsaydı onu uygulayabiliyorduk ama soruşturma
komisyonu kurulduktan sonra Meclise gelecek ya, o zaman konuşma süreniz
sınırsız. Yani maalesef benim böyle bir imkânım yok.
OKTAY VURAL (İzmir) – Sayın Başkan,
Adalet ve Kalkınma Partisi, grup önerisinde sürelerle ilgili bir düzenleme
öngörmemiş. Bu bakımdan, Adalet ve Kalkınma Partisinin bu önergeyi
hazırlamasında fayda vardı ama hazırlamamış.
BAŞKAN – Aynı şeyi söylüyoruz Sayın
Vural. Ben de bir şey söylemedim. Sayın Çağlayan’a izah ettim, o da bir şey
söylemiyor.
NURETTİN CANİKLİ (Giresun) – Sayın Başkanım,
sanıyorum gruplar da buna itiraz etmez yani…
BAŞKAN – Ettiler, ettiler. Sordum,
ettiler.
MEHMET GÜNAL (Antalya) – Biz ederiz.
NURETTİN CANİKLİ (Giresun) – Sayın
Başkanım, gruplar burada, Meclis çalışmalarında gruplar “Tamam.” derse
rahatlıkla…
MAHMUT TANAL (İstanbul) – Efendim,
parası olan burada konuşmaz, öyle bir kaide mi var?
NURETTİN CANİKLİ (Giresun) –
Kendilerini savunmak için, iddialara cevap vermek için on dakikanın yetersiz
olduğunu düşünüyorum.
MAHMUT TANAL (İstanbul) – Para burada
geçmez Sayın Başkan!
BAŞKAN – Ama şimdi Sayın Tanal…
MAHMUT TANAL (İstanbul) – Bu para
burada geçmez Sayın Başkan! 
BAŞKAN – Yani bana karşı bu konuşmanız
hiç hoş değil
MAHMUT TANAL (İstanbul) – Burası para
babalarının konuşacağı bir yer değil, para babalarının konuşacağı bir yer
değil, İç Tüzük’e göre konuşsunlar.
BAŞKAN – Bakın, hiç hoş değil yani
ilzam ettiğiniz kişi benim, hiç hoş değil. Yani farkında değilsiniz, ilzam
ettiğiniz kişi benim.
Şimdi, bir talepte bulundu, ben de
kendisine cevap veriyorum. Dolayısıyla, şöyle bir soru sordum Genel Kurula.
Dolayısıyla, itirazlar olduğu için yapabileceğim bir şey yoktur, maalesef yani
yok. Ama ara vereyim, aranızda anlaşıp Danışma Kurulu imzalayıp getirirseniz
öyle olur.
NURETTİN CANİKLİ (Giresun) – Sayın
Bakanım olayın daha açık bir şekilde ortaya çıkması ve Türkiye Büyük Millet
Meclisini bilgilendirmek açısından ilave konuşma istiyorsa sanıyorum
gruplarımızın da buna bir itirazı olmaz Sayın Başkanım, neden olsun?
MEHMET GÜNAL (Antalya) – Yok,
itirazımız var daha hâlâ yoktur diyor, var, benim var.
BAŞKAN – İtiraz ettiler diyorum Sayın
Canikli.
NURETTİN CANİKLİ (Giresun) – Sonuç
itibarıyla, olaya her şey söyleniyor, her türlü iddiada bulunuluyor.
Dolayısıyla, kendilerini savunmaları ve kendilerini ifade etmeleri kime ne zarar
verir Sayın Başkan? Yani dolayısıyla…
BAŞKAN – Şimdi, herkes itiraz etti
Sayın Çağlayan, maalesef böyle bir imkânım yok. Sıfırdan başlatıyorum.
OKTAY VURAL (İzmir) – Sayın Başkanım,
milletvekilleri 4 bakanla ilgili on dakika konuştu yani 
MEHMET GÜNAL (Antalya) - On dakika
konuşuyoruz.
BAŞKAN – Ya bir şey demiyorum, tamam on
dakika konuşacak, Allah rızası için.
Buyurun, buyurun Sayın Çağlayan.
Rica ediyorum Sayın Çağlayan’ı
dinleyelim.
OKTAY VURAL (İzmir) – O zaman her bakan
için onar dakika versin, grup önerisi getirelim yeniden görüşelim. Kabul
ediyorum, kabul ediyorum ben.
MEHMET ZAFER ÇAĞLAYAN (Devamla) – Sayın
Başkan…
OKTAY VURAL (İzmir) – Her bakanla
ilgili onar dakika konuşalım.
MEHMET ZAFER ÇAĞLAYAN (Devamla) –
Efendim, hâlâ konuşamıyorum.
BAŞKAN – Sayın Çağlayan, lütfen siz
devam edin.
MEHMET ZAFER ÇAĞLAYAN (Devamla) –
Konuşamıyorum efendim.
BAŞKAN - Sayın milletvekilleri, rica
ediyorum. On dakikası var, on dakika konuşacak.
AYTUN ÇIRAY (İzmir) – Bütün basın
ellerinde. Her gün konuşuyorlar Sayın Başkanım.
BAŞKAN – On dakika konuşacak tamam,
itiraz mı ettim, itiraz mı ettim!
AYTUN ÇIRAY (İzmir) – Hayır bir şey
demedim.
BAŞKAN – Tamam da niye bağırıyorsunuz
onu anlayamadım.
AYTUN ÇIRAY (İzmir) – Burada bir
masumiyet havası yaratıyorlar.
OKTAY VURAL (İzmir) – Sayın Başkan,
hatiple ilgili, sizinle ilgili değil.
BAŞKAN – Sayın Çağlayan, ben sizi şöyle
alayım.
On dakika ara veriyorum, bir ferahlasın
insanlar.
Kapanma Saati:
18.57
BEŞİNCİ OTURUM
Açılma Saati:
19.13
BAŞKAN: Başkan
Vekili Meral AKŞENER
KÂTİP ÜYELER:
Bayram ÖZÇELİK (Burdur), İsmail KAŞDEMİR (Çanakkale) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 84’üncü Birleşiminin Beşinci Oturumunu açıyorum.
(9/8) esas numaralı Meclis Soruşturması
Önergesi’nin görüşmelerine devam ediyoruz ama ondan evvel bir duyuru yapacağım.
VIII.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Meral Akşener'in,
Meclis TV’nin, tüm Türkiye’de 365 farklı noktadan yayın yapan TÜRK TELEKOM
sunucularından sorunsuz olarak İnternet üzerinden yayın yapmasının sağlandığına
ilişkin konuşması
BAŞKAN – Sayın milletvekilleri, “Meclis
televizyonunun, İnternet üzerinden, tüm Türkiye'de 365 farklı noktadan yayın
yapan TÜRK TELEKOM sunucularından sorunsuz olarak yayın yapması sağlanmıştır.”
diye bir bilgiyi sizinle paylaşıyorum.
OKTAY VURAL (İzmir) – TRT’den haber yok
değil mi Sayın Başkan?
BAŞKAN – Henüz ondan bir haber
alamadım.
NURETTİN CANİKLİ (Giresun) – Sayın
Başkanım, bu duyuruyu yaptığınız çok iyi oldu, çok memnun olduk.
OKTAY VURAL (İzmir) – TRT yan gelip
yatıyor!
NURETTİN CANİKLİ (Giresun) – Sayın
Başkanım, bu duyuruyu yapmanızdan dolayı teşekkür ediyoruz, çok memnun olduk. 
BAŞKAN – Kulaklarım uğulduyor artık ya,
vallahi. Biraz da bana acıyın.
NURETTİN CANİKLİ (Giresun) – Teşekkür
ediyoruz Sayın Başkanım, bütün Türkiye izleyebiliyor.
OKTAY VURAL (İzmir) – TRT, RTE
televizyonu!
ÜNAL KACIR (İstanbul) – Sayın Başkan,
burada canlı yayın var zaten, Melda arkadaşımız yapıyor.
IX.- MECLİS SORUŞTURMASI (Devam)
A) Ön Görüşmeler (Devam)
1.- Isparta Milletvekili Süreyya Sadi Bilgiç ve 76
Milletvekilinin; Ekonomi Eski Bakanı Mehmet Zafer Çağlayan hakkında, bir
şahıstan sağlanan miktar ve değeri tespit edilemeyen bazı maddi menfaatler
karşılığında bu şahsın İran’a altın ihracatı yapması işlerinde imtiyaz
sağladığı, Gana’dan kaçak yollarla yurda sokulmak istendiği iddia edilen 1,5
ton altınla ilgili adli ve idari soruşturmaları engelleyerek altının Dubai’ye
çıkışını sağlamaya çalıştığı ve bu eylemlerin Kaçakçılıkla Mücadele Kanununa
Muhalefet oluşturduğu, Türk Ceza Kanunu’nun 204 ve 252’nci maddelerine uyduğu;
İçişleri Eski Bakanı Muammer Güler hakkında, bir şahıstan sağlanan miktar ve
değeri tespit edilemeyen bazı maddi menfaatler karşılığında bu şahsın
araçlarına trafikte emniyet şeridini kullanma imtiyazı verdiği ve söz konusu
şahıs için koruma polisi görevlendirdiği, bu şahısla birlikte gözaltına alınan
bazı şüphelilerin ve yakınlarının yasaya aykırı olarak istisnai yoldan Türk
vatandaşlığına geçirilmesini sağladığı, bu şahısla ilgili adli veya istihbari
çalışma yapılıp yapılmadığının araştırılması için talimat verdiği, bu şahsın
usulsüzlükleri hakkında basında çıkacak haberlerin engellenmesi için
girişimlerde bulunduğu ve bu eylemlerin Türk Ceza Kanunu’nun 204, 255, 252 ve
285’nci maddelerine uyduğu; Avrupa Birliği Eski Bakanı Egemen Bağış hakkında,
bir şahıstan sağlanan miktar ve değeri tespit edilemeyen bazı maddi menfaatler
karşılığında bu şahsın turizm belgeli bir otel kiralama girişimi ile
yakınlarına vize alınması işleri için aracılık ettiği, bu şahısla ilgili bir
soruşturma olup olmadığı yönünde ilgili kurum ve kuruluşlarda araştırma
yapılmasını sağladığı ve bu şahsın faaliyeti ile ilgili basında haber
yapılmasının önlenmesi için girişimlerde bulunduğu ve bu eylemlerin Türk Ceza
Kanunu’nun 255 ve 252’nci maddelerine uyduğu; Çevre ve Şehircilik Eski Bakanı
Erdoğan Bayraktar hakkında, bir suç örgütünün yönetici ve üyelerinin
kendilerine sağlanan ve miktar ve değeri tespit edilemeyen bazı menfaatler
karşılığında kişiye özel imtiyazlı imar planlarını onaylattıkları ve imar
planlarına aykırı olarak yapılan bazı projelerin usulsüzlüklerine göz
yumdukları ve denetimlerden sorunsuzca geçmelerini sağladıkları ve bu
eylemlerin Türk Ceza Kanunu’nun 255 ve 257’nci maddelerine uyduğu iddialarıyla
Meclis soruşturması açılmasına ilişkin önergesi (9/8) (Devam)
BAŞKAN – Ekonomi eski Bakanı Sayın
Mehmet Zafer Çağlayan, buyurunuz. (AK PARTİ sıralarından alkışlar)
MEHMET ZAFER ÇAĞLAYAN (Mersin) – Sayın
Başkan, değerli milletvekilleri; şahsımla ilgili verilen (9/8) esas numaralı
Soruşturma Önergesi’yle ilgili söz almış bulunmaktayım. Yüce Meclisi saygıyla
selamlıyorum.
17 Aralıktan itibaren uygulanmaya
çalışılan sistematik bir itibarsızlaştırma kampanyasıyla karşı karşıya kaldık.
Her türlü iftira, yalan, her türlü illegal deliller, hukuksuz dinlemeler ve
bunlarla yapılan montajlar bu süreçte karşımıza çıkartıldı. Bunları kamuoyu
ibretle izledi.
GÖKHAN GÜNAYDIN (Ankara) – İbretle
izledik, ibretle.
MEHMET ZAFER ÇAĞLAYAN (Devamla) –
Kısıtlı süremi de verimli kullanmak amacıyla öncelikle, hâlâ savcılık
tarafından yürütülen dosyada gizlilik kararı olmasına rağmen hakkımdaki tamamen
asılsız iddialara delilleriyle birlikte cevap vereceğim. Özellikle belirtmek ve
tutanaklara geçmesini istiyorum ki gizlilik kararı olan bir dosyada bizleri
konuşturarak ve konuşarak suç işliyoruz. Ama, bundan daha önemli olan bu siyasi
linç operasyonunun Türkiye’ye vermek istediği ve hatta verdiği zararları
sizlerle paylaşacağım. 
Değerli arkadaşlar, beni tanıyanlar
bilir, yirmi yedi yıllık bir sanayicilik geçmişi olan, on üç yıl Ankara Sanayi
Odası Başkanlığı yapmış bir iş adamıyım. 2007 yılından beridir bu kutsal çatı
altında siz değerli arkadaşlarımla birlikte milletin vekili ve Hükûmetin
çeşitli bakanlık görevlerini üstlenmiş bulunmaktayım. Gerek Sanayi ve Ticaret
Bakanlığım gerek Devlet Bakanlığım gerekse Ekonomi Bakanlığım süresince, altı
buçuk yıl bir çoğunuzla hem illerinizde hem de yurt dışı çalışmalarınız
esnasında birlikte olduk. Bu süreçlerde sizlerin de yakından takip ettiği gibi,
ben ülkemizin ticaretine, ihracatına, istihdamına katkı yapan her bir iş
adamıyla ilgilenmiş, sorunlarıyla hemhâl olmuşumdur. Sözde bu yolsuzluk
operasyonunda şahsıma atılan iddiaların biri, benim makamımı ve hatta Özel
Kalemimi iş adamlarıma tahsis ettiğimdir. Evet, değerli milletvekilleri, ben bu
iddiayı aynen kabul ediyorum ve bir itirafta daha bulunuyorum. Sanayi Odası
Başkanı olduğum dönemde de, bakan olduğum dönemde de, hatta istifam sonrası
milletvekili olduğum bu süreçte de, kendimi de, çalışma arkadaşlarımı da bu
ülkede çivi çakan, taş üstüne taş koyan, Türkiye’nin ihracatına katkısı olan ve
olacak tüm iş adamlarımızın emrine amade ettim, etmeye de devam edeceğim. (AK
PARTİ sıralarından alkışlar) 
ALİ ÖZGÜNDÜZ (İstanbul) – Rıza Sarraf…
MEHMET ZAFER ÇAĞLAYAN (Devamla) – Evet,
bu, suç ise bu suçu yirmi yıldır işlediğimi itiraf ediyor ve bu suçu kabul
ediyorum.
Arkadaşlar, zor olan nedir biliyor
musunuz? Başkalarının yaptığı işlemlerden dolayı benim ve oğlumun savunma
yapması yani taraf olmadığımız bir konunun içine çekilmemizdir, yaklaşık beş
aydır aile boyu bu sıkıntıyı yaşıyoruz. İtibarsızlaştırmayla karşı karşıyayız,
yargısız infazlarla karşı karşıyayız ve büyük bir iftirayla, büyük bir yalanla
karşı karşıyayız. (CHP sıralarından gürültüler)
BAŞKAN – Sayın Özgündüz, lütfen... 
MEHMET ZAFER
ÇAĞLAYAN (Devamla) – Bunlar beni yaralıyor ama yine de bu ülke için, bu millet
için canımız feda olsun. Şimdi, hakkımdaki asılsız iddialara cevap vermeye
devam ediyorum.
Arkadaşlar,
bırakın, savunma hakkını dinleme müdanası olmayan, buna bile tahammül edemeyene
cevap vermekle uğraşmayın. Bırakın, siz beni dinleyin. (CHP sıralarından
gürültüler)
Bugüne kadar
bazı milletvekillerinin ve taraflı basının diline dolamış olduğu…
ALİ ÖZGÜNDÜZ
(İstanbul) – Daha Yüce Divana gideceksiniz. 
BAŞKAN – Sayın
milletvekilleri, çok rica ediyorum, lütfen…
MEHMET ZAFER
ÇAĞLAYAN (Devamla) – Sayın Başkanım, süreme ilave edilmesini istiyorum bu
kesintilerin. Madem savunma hakkım kısıtlı, lütfen…(CHP sıralarından
gürültüler)
BAŞKAN – Lütfen,
buyurun siz. 
MEHMET ZAFER
ÇAĞLAYAN (Devamla) – Bugüne kadar… (CHP sıralarından gürültüler)
BAŞKAN – Sayın
milletvekilleri, rica ediyorum. 
MEHMET ZAFER
ÇAĞLAYAN (Devamla) – …bazı milletvekillerinin ve taraflı basının diline dolamış
olduğu saat konusuyla ilgili başlamak istiyorum. Aslında bu konuda avukatım
aracılığıyla bir basın açıklaması yapmış, sürdürülen soruşturma dosyasında
gizlilik kararı olduğundan dolayı kapsamlı açıklamalarda bulunamamıştım.
TUFAN KÖSE
(Çorum) – Gizlilik kararının arkasına sığınma.
MEHMET ZAFER
ÇAĞLAYAN (Devamla) – Bahse konu saatin şahsım tarafından alındığını ve
bedelinin tarafımca ödendiğini belirtmiştim ancak bu konuda bazıları yargısız
infaz yaparak şahsımla ilgili yakışmayan ifadeler kullandı. 
TUFAN KÖSE
(Çorum) – Yazıklar olsun, yazıklar olsun!
ALİ ÖZGÜNDÜZ
(İstanbul) – Vergisini öde. 
BAŞKAN – Sayın
Özgündüz, lütfen, rica ediyorum… 
MEHMET ZAFER
ÇAĞLAYAN (Devamla) – Bakın, bir kez daha Genel Kurul huzurunda anlatıyorum,
diyorum ki bu saat tarafımca alınmış, bedeli tarafımca ödenmiş ve mal beyanıma
da girmiştir arkadaşlar. (CHP sıralarından “Bravo” sesleri, alkışlar!) 
ALİ ÖZGÜNDÜZ
(İstanbul) – Vergisi, vergisi…
MEHMET ZAFER
ÇAĞLAYAN (Devamla) – Şimdi, bir diğer istismar konusuna geliyorum. Bir diğer
istismar konusu da önergelerde suçlu olduğu iddia edilen Rıza Sarraf’ın
uçağıyla gittiğim iddiasına gelince, soruyorum: Siz insanların suçlu olup
olmadığını nereden biliyorsunuz? Operasyon yapılırken siz de orada mıydınız?
Elinizde mahkeme kararları mı var? Ben, en azından bilmiyorum. 
ALİ ÖZGÜNDÜZ
(İstanbul) – Dosya burada, dosya burada.
MEHMET ZAFER
ÇAĞLAYAN (Devamla) – Arkadaşlar, siz bilmezsiniz, ben 1995 yılında, 38
yaşındayken, Sanayi Odası Başkanı olmadan evvel kutsal görevim olan hac
ziyaretimi yaptım ve hac ziyaretimi yaparken de…(CHP sıralarından sıra
kapaklarına vurmalar, gürültüler)
ALİ ÖZGÜNDÜZ
(İstanbul) – Ayıp ya, ayıp ya, halâ dini kullanıyorsun.
MEHMET ZAFER
ÇAĞLAYAN (Devamla) – …ailemden başkası bunu bilmez. Ve şimdi, defalarca hac
ziyareti…
ALİ HAYDAR ÖNER
(Isparta) – Ne alakası var?
MEHMET ZAFER
ÇAĞLAYAN (Devamla) – …defalarca umre ziyareti yaptım. Söz konusu ziyaretimi de
ben bir acente üzerinden gerçekleştirdim. Bu ziyaretin bedelinin de tarafımca
ödendiğini, işte, belgelerle size burada gösteriyorum. 
TUFAN KÖSE
(Çorum) – Vay anasını ya!
MEHMET ZAFER
ÇAĞLAYAN (Devamla) – Ancak, bakın, bu iddialara tek tek cevap veriyorum ama
şunu da özellikle belirtmek isterim ki bu bir itibarsızlaştırma operasyonudur.
Umre konusunun bu iddialar arasında yer almasının sebebi bize inanan, bize
güvenen ve hatta 30 Martta bu güveni tekrarlayan aziz Türk milletinin manevi,
dinî ve muhafazakâr duygularını istismar etmektir. Geçin bu işi, bu işten size
ekmek çıkmaz. (AK PARTİ sıralarından alkışlar) 
Değerli arkadaşlar, bakın, kaldı ki hac
gibi, umre gibi mukaddes görevlerin böyle asılsız iddialara malzeme yapılması
inanın ki inciticidir. 
Şimdi gelelim bir başka asılsız
iddiaya. İstanbul Atatürk Havalimanı’na inen, Gana’dan geldiği söylenen bir
uçakta bulunan 1,5 ton altınla ilgili şahsıma yapılan, bu işleme ilişkin adli
ve idari soruşturmaları engellediğim yalanıdır. Konu kısaca şudur: Atatürk
Havalimanı’na inen, Gana’dan gelen bir uçak yüküyle ilgili olarak gümrük
idaresine gerekli belgeleri sunamadığı için bu durum gümrük idaresince tutanağa
bağlanmıştır. 
TUFAN KÖSE (Çorum) – Sen de hiç utanma
kalmamış!
MEHMET ZAFER ÇAĞLAYAN (Devamla) - Daha
sonra özet beyan verilmiş, eksik belgeler tamamlanmış, uçak muayeneye
hazır hâle getirilmiş ve uçak Dubai’ye gitmiştir. 
MAHMUT TANAL (İstanbul) – Hava
Meydanları kamera kayıtlarını göster.
MEHMET ZAFER ÇAĞLAYAN (Devamla) - Ancak
buna geçmeden önce, insaf ve vicdan sahibi olan insanlara şunu belirtmek
istiyorum ki size bahsedeceğim bu konuyla ilgili gerek gümrük gerekse
savcılıkta yapılan tüm işlemlerde adım dahi geçmezken söz konusu iddiayla
adımın ilişkilendirilmiş olmasıdır. 
TUFAN KÖSE (Çorum) – Sana kimse
inanmıyor, bu taraf da inanmıyor sana! 
MEHMET ZAFER ÇAĞLAYAN (Devamla) - Bu
konuda ilk işlem Gümrük ve Ticaret Bakanlığı müfettişleri tarafından
yapılmıştır. Altının gümrük vergisinden muaf ve KDV’den istisna olması
nedeniyle Kaçakçılıkla Mücadele Kanunu kapsamına girmediği, altın ithalatına
teşebbüs edilmesi nedeniyle Gümrük Kanunu’nun ilgili maddesiyle para cezasının
uygulanması ifade edilmiş ve beyan edilen malla ilgili başsavcılık tarafından
değerlendirilmesi ifade edilmiştir. Arkadaşlar, görüyorsunuz, herhangi bir
idari soruşturmaya engel olmamışım. Devam eden süreçte bu soruşturma raporunu
referans alarak işlem yapan Bakırköy Cumhuriyet Başsavcılığı 25 Kasım 2013
tarihli kararıyla kovuşturmaya yer olmadığına hükmetmiştir. 
ALİ ÖZGÜNDÜZ (İstanbul) – Kaldırıldı
onlar, kaldırıldı! Soruşturma açıldı, yalan söylüyorsun!
MEHMET ZAFER ÇAĞLAYAN (Devamla) - Yine,
Bakırköy Cumhuriyet Başsavcılığının 18/12/2013 tarihli idari yaptırım kararıyla
Türk Parasını Koruma Kanunu maddesi gereğince idari para cezası verilmiş ancak
bu karar Bakırköy 10. Sulh Ceza Mahkemesinin 18 Nisan 2014 tarihli idari
yaptırım kararına göre, itirazın kabulü kararıyla kaldırılmıştır. 
Değerli vekiller, bu iddiada şahsıma
yöneltilen suçlama, idari ve adli işlemleri engellemektir. Gana’dan geldiği
belirtilen uçak hakkında her türlü idari işlem yapılmış ve bu işlemler
gereğince kesilebilecek idari para cezaları kesilmiştir. Bununla da kalmayarak
Bakırköy Cumhuriyet Başsavcılığı tüm iddiaları araştırmış ve bunlara ilişkin
kararlarını vermiştir. 
Sonuç olarak, ortada 1 liralık vergi
kaybı ve kaçağı yoktur. Zira altın ithali gümrük vergisine ve KDV’ye tabi
değildir. Kaldı ki bu teşebbüsü yapanların benimle ilgisi yoktur. Konunun
hiçbir tarafında benim ve Bakanlığın görev alanına giren hiçbir husus yoktur. 
Değerli arkadaşlar, geliyorum diğer bir
yalana, diğer bir safsataya. Rıza Sarraf’ın İran’a yapmış olduğu ihracatlarda Halkbankın
komisyon oranının düşürülmesi ve ihracat yapılmasına kolaylık sağladığım
iddiasıdır. Bir sonraki konuşmamda asıl bunun Türkiye üzerinde oynanan oyunu
ekonomik verileriyle sizlere vereceğim ancak çok net ve açık bir mevzuat
çerçevesinde yapılan işlemlerin hukuken eleştirilmesinin gerekçesini anlamak
zordur. Ortada tipik bir yargısız infaz çabası vardır. 
Halk Bankasının bu konudaki rolünü ve
durumunu açıklamak istersem, özellikle Halkbankın bir yandan KİT statüsünde,
kamu sermayeli banka olması, bir yandan 1980 yılından beri İran’da
temsilciliğinin bulunması nedeniyle devrede olduğunu unutmayın. Nitekim ortada
konuyla ilgili olarak savcılığın talebiyle Halkbank tarafından yapılan bir
teftiş ve soruşturma bulunuyor. Halkbank tarafından aracılık edilen İran’la
ilintili dış ticaret işlemlerine ilişkin iddialar, bakın, 4 müfettiş tarafından
22 Ocak 2014 tarihinde incelenmiş, raporda, rapor burada. 
Sahte belge olayı…
(Mikrofon otomatik cihaz tarafından
kapatıldı) 
MEHMET ZAFER ÇAĞLAYAN (Devamla) – Komisyon
indirimi ve işlemler arasında ayrım yaptığı iddiaları tek tek incelenmiş
bulunmaktadır. (CHP sıralarından gürültüler)
TUFAN KÖSE (Çorum) – Niye istifa ettin
o zaman, niye istifa ettin?
MEHMET ZAFER ÇAĞLAYAN (Devamla) – Sayın
Başkan, bir dakika istiyorum sadece, lütfen, bir dakika istiyorum. 
BAŞKAN – Buyurun. 
MEHMET ZAFER ÇAĞLAYAN (Devamla) – Ve
değerli arkadaşlar, Halkbank yaptığı raporla bunları ortaya koymuştur. Savcılık
soruşturması kapsamında hakkında bilgi talep edilen firmaların peşin bedel karşılığında
gerçekleştirdiği ihracat sistemleri incelenmiş, bu işlemlerin tümüne ilişkin
proforma faturalar, fatura ve gümrük beyannamelerinin bulunduğu, gümrük
beyannamelerinin Gümrük ve Ticaret Bakanlığı Gümrük Veri Ambarı Sistemi’ne
yüklenen gümrük beyannameleriyle tutarlı olduğu ortaya konmuştur. Bilmeyenler
için söylüyorum: Peşin ihracatlarda, transit ihracatlarda hiçbir şekilde
ihracatçı proforma fatura sunma mecburiyetinde değildir. 
Savcılık
soruşturması konusunda, Royal Grubu ve diğer grupla ilgili yapılan
araştırmalarda Halk Bankası, transfer bedelinin altın için binde 4, gıda
ihracatı için binde 8 oranında komisyona tabi tutulduğu ve firmalara uygulanan
komisyon oranlarının piyasa koşullarına göre makul sevilerde olduğu ve herhangi
bir firma için özel bir uygulamaya gidilmediği, bu işlemlerde bankanın
belirleyici değil asıl belirleyici olanın İran’da mal alan ile Türkiye’de mal
satanın olduğu çok net bir şekilde ortaya konulmuştur.
(Mikrofon
otomatik cihaz tarafından kapatıldı)
MEHMET ZAFER
ÇAĞLAYAN (Devamla) – Tamamen ulusal ve uluslararası mevzuata ve ticaretin
gereklerine uygun olarak yapılan altın ihracatı, bu işlemlere aracılık yapan
Halkbankın durumu budur.
TUFAN KÖSE
(Çorum) – Niye istifa ettin, niye?
MEHMET ZAFER
ÇAĞLAYAN (Devamla) – Sayın Başkan…
BAŞKAN – Yok,
teşekkür ederim.
Sözünüz
kesildiği için bir dakika ekledim.
MEHMET ZAFER
ÇAĞLAYAN (Devamla) – Saygıdeğer milletvekilleri, sonuç olarak şunu ifade etmek
istiyorum: Ortaya atılan iddiaların hepsi yalandır, dolandır, iftiradır.
MEHMET GÜNAL (Antalya)
– O zaman mahkemeye gitsin, mahkemeye.
MEHMET ZAFER
ÇAĞLAYAN (Devamla) – Bu operasyonda amaç, Tayyip Erdoğan ve ailesi; araç, Zafer
Çağlayan ve ailesi olmuştur.
MEHMET GÜNAL
(Antalya) – Hâkimleri, savcıları görevden almayın o zaman.
MEHMET ZAFER ÇAĞLAYAN
(Devamla) – Hepinizi saygı ve hürmetle selamlıyorum.
Sağ olun, var
olun. (AK PARTİ sıralarından alkışlar)
OKTAY VURAL
(İzmir) – Sayın Başkan…
BAŞKAN –
Teşekkür ederim Sayın Çağlayan.
OKTAY VURAL
(İzmir) – Efendim, Sayın Bakan, Meclis soruşturma önergesine konu olan Sayın
Bakan iddialarla ilgili bir şey ortaya koyamadı. Tabii, bu havale edilen
paralar… Dolayısıyla, bu soruşturma önergesinde ne umreden bahsediliyor ne
saatten bahsediliyor. Bunlarla ilgili ortaya koyduğu savunma, diğer konuları
göz ardı etmesi bu iddialar karşısında ezildiğini ortaya koyuyor, bunu ifade
etmek istedim.
NURETTİN CANİKLİ
(Giresun) – Sayın Başkan, Sayın eski Bakanımız bu konuyla ilgili, bütün bunları
kamuoyuyla paylaşmak için ilave süre istedi.
BAŞKAN – Evet,
Genel Kurul da izin vermedi.
NURETTİN CANİKLİ
(Giresun) – Yani verilemedi şu veya bu nedenle ama gruplar bu konuda kendisini
anlatması için yeterli süre vermediler. Ayrıca, sabahtan beri belge gösteriyor
Sayın Bakan. 
OKTAY VURAL
(İzmir) – Sayın Başkan…
BAŞKAN – Şimdi ben
ikinizi de duymuyorum. Herkesinki tutanağa geçti. 
Ben Sayın Egemen
Bağış’ı çağırabilir miyim. (AK PARTİ sıralarından alkışlar; CHP ve MHP
sıralarından “Yuh!” sesleri)
OKTAY VURAL
(İzmir) – Sayın Başkan, eğer Adalet ve Kalkınma Partisi bu konuda samimiyse, bu
konularla ilgili, görüşmelerle ilgili Adalet ve Kalkınma Partisi bu konuda
samimiyse, görüşmelerle ilgili, görüşme sürelerini artıracak önergeyi
getirsinler, hodri meydan! 
BAŞKAN - Evet,
teşekkür ederim. 
OKTAY VURAL
(İzmir) – Buyurun, hodri meydan! Haydi yüreğiniz yetiyorsa getirin önergeyi.
NURETTİN CANİKLİ
(Giresun) – “Tamam.” deyin. “Tamam.” deyin.
OKTAY VURAL
(İzmir) – Ne konuşuyorsun orada! Hadi! Hadi! Yürü! 
BAŞKAN – Şimdi,
değerli milletvekili arkadaşlarım, çok değerli arkadaşlarım, sükûneti
sağlayabilirsek…
NURETTİN CANİKLİ
(Giresun) – Gruplar tamam derse Sayın Başkan verecek.
OKTAY VURAL
(İzmir) – El kesesinden düğün yapma, boşver. Kendi kesenden yap. 
BAŞKAN - Avrupa
Birliği eski Bakanı Sayın Egemen Bağış, buyurunuz. (AK PARTİ sıralarından
alkışlar) 
EGEMEN BAĞIŞ
(İstanbul) – Sayın Başkan, çok değerli milletvekilleri; heyetinizi ve bütün
milletvekili arkadaşlarımı saygıyla selamlıyorum. 
17 Aralıkta
başlayan sözde yolsuzluk operasyonu ve darbe girişimi kapsamında, hakkımızdaki
iddialara cevap verme imkânı tanıdığı için Meclis Başkanlık Divanına ve siz
değerli milletvekili arkadaşlarıma teşekkürlerimi sunuyorum. 
LÜTFÜ TÜRKKAN
(Kocaeli) – Utanmaz adam! Allah’sız herif!
BAŞKAN – Sayın
Türkkan, lütfen…
EGEMEN BAĞIŞ
(Devamla) – Doğrusu, bu kürsüde, böylesine çirkin, mesnetsiz ve adice
kurgulanmış…
LÜTFÜ TÜRKKAN
(Kocaeli) – Utanmaz adam! Allah’sız adam! Terbiyesiz herif!
BAŞKAN – Sayın
Türkkan, rica ediyorum. 
EGEMEN BAĞIŞ
(Devamla) - …iftiraların hedefinde…
LÜTFÜ TÜRKKAN
(Kocaeli) – Utanmaz, haysiyetsiz herif!
BAŞKAN – Rica
ediyorum, lütfen…
EGEMEN BAĞIŞ
(Devamla) - …yer alıyor olmaktan büyük bir üzüntü ve acı duyuyorum. (MHP
sıralarından sıra kapaklarına vurmalar)
On iki yıldır bu
çatı altında “milletin vekili” sıfatını üzerinde gururla taşıyan, bu kürsüde,
her zaman, ülkem ve milletim adına yapılan yararlı çalışmaları, reformları
anlatan bir kardeşiniz olarak bugün böylesine çirkin iftiraların hedefinde
olmak, gerçekten son derece yaralayıcı. (CHP sıralarından “Vay, vay, vay!”
sesleri)
BAŞKAN – Sayın
milletvekilleri, rica ediyorum. 
EGEMEN BAĞIŞ
(Devamla) – 17 Aralıktan bu yana, kendi emellerine ulaşmak için her yolu mübah
gören gözü dönmüş bir örgütün sistematik itibarsızlaştırma kampanyasına maruz
bırakıldık. 
TUFAN KÖSE
(Çorum) – Ortak değil miydiniz, ortak, ortak?
EGEMEN BAĞIŞ
(Devamla) – Üzerinde gizlilik olduğu gerekçesiyle dosyanın muhatabı olan
bizlerle dahi paylaşılmayan ama medyaya… (CHP ve MHP sıralarından gürültüler)
BAŞKAN – Sayın
milletvekilleri, rica ediyorum. 
EGEMEN BAĞIŞ (Devamla) – …çarşaf çarşaf
servis edilen sözde belgelerle kamuoyu vicdanında mahkûm ettirilmeye
çalışıldık. Şahsımıza, ailemize, partimize, itibarımıza, önceden planlandığı
çok açık olan bir linç kampanyası başlatıldı. (CHP ve MHP sıralarından
gürültüler) Hukukun en temel ilkeleri, masumiyet karinesi ayaklar altına
alındı. Bizleri ve partimizi itibarsızlaştırmak için, organize bir algı
operasyonuna, itibar cellatlığına girişildi, hatta 17 Aralıktan çok önce, daha
sonra paralel yapıyla ilişkili olduğu ortaya çıkan bir İnternet çetesinin
saldırılarına 2011’den bu yana maruz kaldık. 
Keza, 17 Aralıktan bir hafta önce
katıldığım bir televizyon programında dershanelerle ilgili sorulan bir soruya
verdiğim cevap üzerine paralel yapının medyasından 3 önde gelen ismin tehdit
imalı cep telefonu mesajlarını aldık.
LÜTFÜ TÜRKKAN (Kocaeli) – Terbiyesiz
adam! 
EGEMEN BAĞIŞ (Devamla) - Tehditle,
şantajla bizi susturamayanlar 17 ve 25 Aralık darbe girişimiyle bu sefer aslı
astarı olmayan çirkin iftiralarla hakkımızda siyasi darağaçları hazırlamaya
kalktı. 
LÜTFÜ TÜRKKAN (Kocaeli) – Utanmaz! Sen
makara yapmaya devam et!
EGEMEN BAĞIŞ (Devamla) - Başbakanımızın
dediği gibi, Allah düşmanın bile şereflisini nasip etsin. (CHP ve MHP
sıralarından gürültüler) 
LÜTFÜ TÜRKKAN (Kocaeli) – Allah’ın
adını anma Allahsız adam!
EGEMEN BAĞIŞ (Devamla) - Bildiğiniz
gibi, bu iddialar ve iftiraların gündeme gelmesinin akabinde ilk olarak
milletimizin ve yüce Meclisin huzuruna çıkıp bu kürsüden iddialara cevap
vermiş, alnımızın ak, başımızın dik olduğunu vurgulamıştık. (CHP ve MHP
sıralarından gürültüler)
TUFAN KÖSE (Çorum) – Utanmazsın sen!
EGEMEN BAĞIŞ (Devamla) - Aradan geçen
sürede herkes konuştu, biz sustuk. İftiralar, yargısız infazlar,
itibarsızlaştırma gayretleri devam ederken, biz, en önce milletin kürsüsünde
kendimizi anlatmayı tercih ettiğimiz için bugünü bekledik ve bugün buradayız.
Yine, yüce Meclis çatısı altında milletin kürsüsündeyiz, artık susmayacağız,
yutkunmayacağız. Bize bu hain kumpası kuranlarla ilk günden itibaren
kararlılıkla devam eden mücadelemizi bugünden itibaren milletimizle de
paylaşmaya, bu karanlık odakların iç yüzünü milletimize anlatmaya devam
edeceğiz. (CHP ve MHP sıralarından gürültüler)
LÜTFÜ TÜRKKAN (Kocaeli) – Terbiyesiz
herif!
BAŞKAN – Sayın Türkkan, lütfen… 
Sayın milletvekilleri, rica ediyorum. 
ALİ ÖZGÜNDÜZ (İstanbul) – Elbise
Vakko’dan mı? 
BAŞKAN - Sayın Özgündüz, yeter!
Yapmayın. 
EGEMEN BAĞIŞ (Devamla) - Gerçekler
elbet er ya da geç ortaya çıkacak. Neyin ne olduğu, hangi çirkin tezgâhların
tedavüle sokulduğu, ne tür iftiralarla insanların hakkına, hukukuna tecavüz
edildiği elbet anlaşılacak. Biz bunu biliyor ve asla hukuk nezdinde
hesaplaşmaktan çekinmiyoruz. Hiçbir zaman dokunulmazlığımızın arkasına
saklanacak tıynette olmadık. 
ÖZGÜR ÖZEL (Manisa) – Haydi! Haydi! 
EGEMEN BAĞIŞ (Devamla) - Bakınız, bu
kardeşiniz başörtüsüyle ilgili bir soruya cevaben “Millet neyse vekili o
olmalıdır.” dediği için siyasetten men edilme talebiyle Anayasa Mahkemesinde
partimize açılan kapatma davası kapsamında yargılandı. Bundan asla gocunmadık.
ÖZGÜR ÖZEL (Manisa) – Korkuyorsun
tabii, gizli oylama ya.
EGEMEN BAĞIŞ (Devamla) - Aksine, gurur
duyduk çünkü bu milletin vekillerini birbirinden ayıran; sadece vekillerini
değil, insanlarını kılık kıyafetinden dolayı ayrımcılığa mahkûm eden zihniyete
meydan okumak bizim için utanılacak değil, gurur duyulacak bir hatıradır.
LÜTFÜ TÜRKKAN
(Kocaeli) – Terbiyesiz herif!
EGEMEN BAĞIŞ
(Devamla) - Ne garip bir çelişkidir ki, dün bize irticacı yaftasını
yapıştırmaya kalkanlar, bu sefer, siyasi bir montaj ses kaydı üzerinden bizim
imanımızı sorgulamaya ve sorgulatmaya kalktılar.
FARUK BAL
(Konya) – Makarayı mı, makarayı mı?
EGEMEN BAĞIŞ
(Devamla) - Paralel yapının daha önce dinleyip havuzunda tuttuğu anlaşılan,
yirmi yıllık bir arkadaşımla telefon görüşmemi arşivden çıkarıp kestiler,
biçtiler, montajladılar, amaçlarına göre makyajladılar ve bu montaj üzerinden
benim imanımı sorgulatmaya kalktılar. [CHP ve MHP sıralarından alkışlar(!)]
MEHMET GÜNAL
(Antalya) – Kesme, yapıştırma sana ait.
EGEMEN BAĞIŞ
(Devamla) - Bu milletin inancı ve değerlerini yıllarca hor gören siyasetçiler,
gazeteciler medya ve sosyal medya üzerinden imanımız hakkında hadleri olmadan
ahkâm kesmeye kalktılar. O gün açıkladım, bugün bir kez daha açıklıyorum: O
kayıt aleni bir montajdır ve mahkemeler nezdinde buna yönelik girişimlerimiz
ilk günden başlamıştır. 
Ne acı ki, bu
yasa dışı dinlemeler nasıl yapıldı? Bu dinleme havuzları, montaj ve dublaj
merkezleri nasıl, hangi amaca yönelik kuruldu, bunlar hiç tartışılmıyor. Ama o
ihanet merkezlerinde üretilen montaj ve dublajlarla insanlar suçlanıyor,
lekeleniyor. Bugün…
ÖZGÜR ÖZEL
(Manisa) – Metehan niye özür diliyor Metehan madem montaj?
EGEMEN BAĞIŞ
(Devamla) - Tekrar ediyorum, bizim imanımızı sorgulamak kimsenin haddi
değildir, sizin hiç değildir. Burada sizlere imanımın ve inancımın ölçüsünü
anlatma çabası içerisinde olmayacağım, zira Allah her şeyi bilendir.
Avrupa’da ve
ülkemizde, inancımıza, Kitabımıza, Peygamberimize dil uzatmaya kalkan İslam
düşmanlarına hadlerini bildirmekten çekinmediğimize milletimiz ve o
platformlarda bizlerle olan milletvekilleri de şahittir. Yani bizi bilen bilir,
bilmeyen de kendi gibi bilir.
S. NEVZAT
KORKMAZ (Isparta) – Sus bari sus!
EGEMEN BAĞIŞ
(Devamla) - Değerli milletvekilleri, 17 ve 25 Aralık darbe girişimlerine ve
yukarıda belirttiğim konulara ilaveten, biliyorsunuz, bu paralel medya bir
iddia ortaya attı: Güya, Avrupa Birliği… 
(Hatip kürsüde
konuşurken Çorum Milletvekili Tufan Köse’nin cep telefonuyla hatibin
fotoğrafını çekmesi)
MUSTAFA ELİTAŞ
(Kayseri) – Ne yapıyorsun sen? Otur yerine, otur! (AK PARTİ sıralarından
gürültüler)
İBRAHİM KORKMAZ
(Düzce) – Ne yapıyorsun? 
EGEMEN BAĞIŞ
(Devamla) - Sayın Başkan, ek süre istiyorum, beni konuşturmuyorlar, süre
istiyorum. 
BAŞKAN – Sayın Bağış, devam edin siz
lütfen.
(CHP sıralarından bir grup
milletvekilinin konuşmacı kürsüsüne sırtını dönmesi) 
EGEMEN BAĞIŞ (Devamla) – Bakın, bir
iddia ortaya attılar, Avrupa Birliği Bakanlığının ilgili kuruluşu olan Türkiye
Ulusal Ajansında usulsüz ihaleler ve personel alımı yapıldığına yönelik
iddialarda bulundular. Hakkında soruşturma açtırdığım bir bürokratın,
soruşturma esnasında istifa eden bir bürokratın yazdığı bir elektronik postayı
hiçbir süzgeçten geçirmeden doğruymuş gibi çarşaf çarşaf yayınladılar. Buna
dayanarak, Avrupa Birliğinin AB fonlarını, Erasmus Programı’nı askıya alacağını
iddia ettiler. Ve Avrupa Birliği Türkiye’ye müfettişler gönderdi, üç ay Ulusal
Ajansta didik didik araştırma yaptılar ve bir rapor ortaya çıktı, hiçbir
usulsüzlük olmadığı Avrupa Birliği tarafından da ilan edildi, ki Avrupa Birliği
Komisyonunun ne kadar titiz olduğunu sizler de biliyorsunuz. (CHP sıralarından
gürültüler) İşte, bunu neden söylüyorum? İftira atmak çok kolay, çamur atmak
çok kolay. 
ALİ ÖZ (Mersin) – Onu en iyi siz bilirsiniz.
EGEMEN BAĞIŞ (Devamla) – Hamdolsun,
hayatım boyunca ne şahsımın ne ailemin ne partimin ne de bana güvenenlerin
başını öne eğdirecek hiçbir şey yapmadım, yapmam, yapamam.
O zaman da söyledim, bugün bir kez daha
söylüyorum: 17 Aralık soruşturmasında, şahsımın bir iş adamından 3 kez rüşvet
aldığı iddiası külliyen yalandır, iftiradır, alçakça, şerefsizce kurgulanmış
bir iftiradan başka bir şey değildir.
LÜTFÜ TÜRKKAN (Kocaeli) – Sensin o,
dediklerin sensin!
EGEMEN BAĞIŞ (Devamla) – Evet, söz
konusu iş adamı Rıza Sarraf’ı beş yıldır tanırım. Kendisiyle, on beş yıldır
tanıdığım değerli bir sanatçımız olan Sayın Ebru Gündeş’in eşi sıfatıyla ilk
kez beş yıl önce Darülacezede her sene eşimle birlikte verdiğimiz bir iftar
yemeğinde tanıştım. Daha sonra çeşitli organizasyonlarda, davetlerde
karşılaştık. 
Şimdi, gelelim hakkımdaki iddialara.
Nedir o iddia? Rıza Sarraf’tan 3 kez, toplamda 1,5 milyon dolar rüşvet almak.
Dediğim gibi, bu iddia külliyen yalandır, iftiradır. Peki, bu iftiraya dayanak
olarak öne sürülen 3 olay nedir? 
İddia bir: Rıza Sarraf’ın babasına
İtalyan vizesi başvurusuna yardımcı olmak karşılığında 500 bin dolar. Güler
misiniz, ağlar mısınız? Yani şahsımı, Türkiye’nin tanınmış bir sanatçısının
kayınpederine, başvurusu dahi olmayan İtalya vizesi almaya yardımcı olmak
karşılığında 500 bin dolar almakla itham ettiler, iftira attılar.
Sayın milletvekilleri, on iki yıllık
siyasi hayatım boyunca her biriniz gibi ben de birçok kişinin vize almasına
yardımcı oldum, çalışma arkadaşlarım veya şahsım aracılığıyla destek vermeye
çalıştım. Şahsım ve Bakanlığım tarafından yüz binlerce vatandaşımızın, AB
fonlarıyla eğitime gönderilen öğrencilerimizin, sporcularımızın,
sanatçılarımızın, gazetecilerimizin vize başvurularında insani çerçevede yardım
edilmesine vesile oldum. 
TUFAN KÖSE (Çorum) – Niye istifa ettin?
EGEMEN BAĞIŞ (Devamla) – Evet, Rıza
Sarraf’ın babası için bir vize yardım talebi aldım ama vizeye başvurmadılar
bile. Alınmamış bir vize için yardımcı olduğum iddiasıyla 500 bin dolar
aldığımı iddia ettiler.
Gelelim ikinci iddiaya: Adı geçen
şahsın otel projesine aracılık yaptığım ve bunun için de bir 500 bin dolar daha
aldığım iddia edildi.
Konunun özeti şudur: Bir etkinlikte
karşılaştığımızda ortak bir tanıdığımızdan otel yapma düşüncesiyle bir bina
satın aldığını söyledi. Ben de her ikisine de hayırlı olsun dedim, onun dışında
tek bir müdahalem olmamıştır. Türkiye’de herhangi bir…
(Mikrofon otomatik cihaz tarafından
kapatıldı) 
BAŞKAN – Şimdi, bir dakika ekliyorum
size.
Buyurun.
EGEMEN BAĞIŞ (Devamla) – …bir ilçe
belediyesinin, herhangi bir büyükşehir belediyesinin, herhangi bir bakanlığın
-Turizm Bakanlığının ya da bir başka kuruluşun- tek bir yetkilisi, bürokratı
çıkıp “Egemen Bağış bu otelle ilgili bizi aramıştır.” diyemez çünkü aramadım,
sadece hayırlı olsun dedim. 
FARUK BAL (Konya) – Niye? Çünkü AKP
var, ondan.
EGEMEN BAĞIŞ (Devamla) – Gelelim üçüncü
iddiaya: Aynı şahsın, Rıza Sarraf’ın aleyhinde yapılacak bir haberi
engellediğim için de 500 bin dolar aldığım iddia edildi. 
Arkadaşlar, olayın özeti şudur: Rıza
Sarraf beni telefonla aradı, tanıdığı bir siyasetçiye bir şikâyeti bildirmek
üzere.
S. NEVZAT KORKMAZ (Isparta) – Niye
başkalarını aramıyorlar da seni arıyorlar?
EGEMEN BAĞIŞ (Devamla) – O gün
Yunanistan’da resmî bir ziyaretteydim. Yanımda olan çalışma arkadaşlarım ve
beraberimdeki gazeteciler de buna şahittir, Nuri Elibol köşesinde de bunu
yazmıştır. Bana dedi ki: “Bir gazeteden beni arıyorlar ‘1 milyon dolar
vermezsen senin aleyhine haber yapacağız.’ diyorlar. Ben bu şikâyetimi kime
aktarmalıyım? Bana yardım edin Sayın Bakan.” Ben dedim ki ben bahsettiğiniz
kişileri tanımıyorum ama benim partimin medyadan sorumlu Genel Başkan
Yardımcısı Hüseyin Çelik Bey var, ona bu şikâyetinizi aktarırım. Ve o
gazetecilerin önünde Sayın Hüseyin Çelik’i -işte burada, şahittir- aradım,
Hüseyin Abi…
(Mikrofon otomatik cihaz tarafından
kapatıldı) 
EGEMEN BAĞIŞ (Devamla) – …böyle böyle
bir iddia, böyle bir şantaj durumu var, bu konuda takdir sizindir dedim.
ÖZGÜR ÖZEL (Manisa) – Hani, Hüseyin Abi
nerede? Hani Hüseyin Abi, çıksın “Şahidim.” desin.
EGEMEN BAĞIŞ (Devamla) – Sayın
Başkanım, bir dakika istiyorum, bir dakika.
BAŞKAN – Verdim ben size, sözlerinizi
tamamlayın lütfen, ek süre verdim.
EGEMEN BAĞIŞ (Devamla) – Değerli
arkadaşlar, bakın, öyle deli saçması iddialarla, iftiralarla karşı karşıyayız
ki ama bunların hepsi ortaya çıkacak. 
Sokrat idama götürülürken eşinin
ağladığını görmüş, “Niye ağlıyorsun?” diye sormuş, “Haksız yere sizi
öldürüyorlar.” deyince “Ne yani, haklı yere mi öldürsünler?” demiş.
ÖZGÜR ÖZEL (Manisa) – Çabalama kaptan,
kurtaramazsın! Vallahi ikna olmadım, hâlâ ikna olmadık!
MEHMET METİNER (Adıyaman) – Sizi ikna
etmek mecburiyetinde değiliz.
EGEMEN BAĞIŞ (Devamla) – Yüce Genel
Kurulu saygıyla selamlıyorum. (AK PARTİ sıralarından alkışlar, CHP sıralarından
alkışlar [!])
BAŞKAN – Teşekkür ederim Sayın Bağış. 
Sayın Bayraktar konuşmama kararı
almıştır.
ENGİN ALTAY (Sinop) – Sayın Başkan,
Sayın eski Bakan “Bu kürsüde adice kurgulanmış iftiralar aylarca konuşuldu.”
diyerek muhalefet milletvekillerini ve esasen de İstanbul Cumhuriyet
Başsavcılığını itham etmiştir. Bu kürsüde bu konuyu konuşan her milletvekili
İstanbul Cumhuriyet Başsavcılığının yürüttüğü soruşturma çerçevesinde ortaya
çıkan bulgu, belge, emare, delil vesairi kaynak alarak konuşmuştur. Bunu kabul
etmiyorum, o kelimeyi de kendisine iade ediyorum.
MEHMET METİNER (Adıyaman) – Hem
konuşturmuyorsunuz hem böyle diyorsunuz!
BAŞKAN – Eski İçişleri Bakanı Sayın
Muammer Güler, buyurunuz. (AK PARTİ sıralarından alkışlar) 
MUAMMER GÜLER (Mardin) – Sayın Başkan,
değerli milletvekilleri; görüşülmekte olan (9/8) esas sayılı Meclis
Soruşturması Önergesi’yle ilgili olarak İç Tüzük’ün 108’inci maddesi gereğince
söz almış bulunuyorum. Yüce heyetinizi saygıyla selamlıyorum.
Sayın Başkan, Meclis soruşturması önergesinde
yer alan iddialar hakkında sizlere bilgi sunmadan önce şu hususu öncelikle
belirtmek istiyorum.: Özellikle de değerli milletvekilleri, konuşmamı iki
bölüme ayırdım, diğer önerge sırasında da kalan bölümleri arz edeceğim sizlere.
Değerli arkadaşlarım, bu soruşturma,
başlangıcından operasyon aşamasına gelinceye kadar, hatta operasyon sırasında
birçok hukuksuzluk, yetki aşımı, ilgili kanun hükümlerine açıkça aykırılık ve
özellikle de usul hükümleriyle bağdaşmayan yanlışlıkları içermektedir. Hukuki olmaktan
ziyade siyasi düşüncelerin ve kişisel kanaatlerin etken olduğu, maddi
delillerden çok ön yargılı yorumlara dayalı ve itibarsızlaştırmaya yönelik bir
soruşturmadır. Esasen bu soruşturma, adli nitelik taşımaktan öte önceden
kurgulanan bir senaryonun sahneye konulmasından ibarettir ve amacı da şahsım ve
Hükûmetimiz hakkında olumsuz bir algı yaratmaktır.
Değerli arkadaşlarım, operasyondan önce
bütün gizlilik kuralları çiğnenerek bizzat görevliler tarafından bazı basın ve
televizyon kuruluşlarına önceden servisler yapılmış, görüntü ve iletişim
kayıtlarında yer alan bazı kelimeler ve cümleler dijital ortamda kesilerek
başka yerlere eklenmiş, hukukiliğine ve olayla ilgili olup olmadığına
bakılmaksızın tüm dosya bilgileri sızdırılarak evrensel nitelikteki masumiyet
karinesi yok sayılmıştır.
Değerli arkadaşlarım, aslında bu
operasyon gizli değil, yetkili ve görevli makamlardan gizlenmiş bir psikolojik
harekât, itibarsızlaştırma ve hedefi belli bir algı operasyonudur. Oysa Ceza
Kanunu’nun 153’üncü maddesine göre gizlilik ve kısıtlılık kararı bulunan ve
müdafilerin dahi inceleme yetkileri olmayan dosya ayrıntılarının kasıtlı
şekilde saptırılması suretiyle kamuoyuna yansıtılmış olması, soruşturmanın
önceden hedeflenmiş amaçlar için kullanıldığını açıkça ortaya koymaktadır.
Soruşturmanın belli bir süre beklenerek yapılmış olması da manidardır.
Değerli arkadaşlarım, şunu özellikle
dikkatinize sunmak istiyorum: Konusu, tarafları, mahiyetleri ve suç tarihleri
birbirinden tamamen farklı olan ve aralarında fiilî ve hukuki irtibat
bulunmayan başka soruşturmalarla birleştirilerek aynı tarihte müşterek bir
operasyon icra ediliyor, bu suretle de kamuoyu algısı oluşturuluyor. Haberleşme
özgürlüğü, soruşturmanın gizliliği, masumiyet karinesi yok sayılmış, basına
bilgi sızdırılarak yargı görevlilerinin de etkilenmesi amaçlanmıştır.
Değerli arkadaşlarım, kanuna açıkça
aykırı bir biçimde aylarca yürütülen ve bakanların -altını çizerek söylüyorum-
şüpheli olarak addedildikleri, bakın, bakanların şüpheli olarak addedildikleri
bu soruşturmadan İstanbul Cumhuriyet Başsavcısının bilgisi yoktur. Bakın, gizli
olduğu için yayımlanmayan Emniyet Genel Müdürlüğü Operasyon Yönetmeliği’ne de
burada uyulmamıştır. (CHP ve MHP sıralarından gürültüler) Evet, evet,
uyulmamıştır değerli arkadaşlarım.
Şimdi, değerli arkadaşlarım,
vazgeçilmez nitelikteki savunma hakkı ve daha geniş anlamda da adil yargılanma
hakkı ihlal edilmiştir. Daha ilgincini söylüyorum size değerli arkadaşlarım, bu
her milletvekili arkadaşım için söz konusu olabilir: Oğlumun ve diğer şüphelilerin...
(CHP ve MHP sıralarından gürültüler) Müsaade buyurun. İfadesi dahi alınmadan
Mali Şube Müdürü, görevden ayrılanlar, 18 Aralık tarihinde yani soruşturmadan,
gözaltından bir gün sonra tam 309 sayfalık “fezleke” niteliğindeki bir dosya
hazırlanıyor, yeni gelen görevlilere imzalatılmak isteniyor, imzalamadıkları
zaman da götürülüp 18 tarihi itibarıyla savcılığa teslim ediliyor.
Değerli arkadaşlarım, bu raporda -ki bu
rapor fezlekeye esas teşkil eden rapordur- hukuka aykırı ve derhâl imhası gereken
delillere yer veren -ve gene altını çiziyorum- suçüstü yapma olanağı varken
yapmayan adli kolluğun, sadece maddi olgu ve durum tespitiyle yetinmek yerine,
bu raporda bakan olarak şahsıma ve Hükûmetimize kamuoyunda olumsuz bir algı
oluşturacak tanımlarda bulundukları görülüyor.
Değerli arkadaşlarım, bu görevliler
kendilerini cumhuriyet savcısı, hâkim ve hatta Türkiye Büyük Millet Meclisi
soruşturma komisyonu yerine koyarak, dosyada yer alan içeriği kuşkulu, somut
olay ve olgularla örtüşmeyen beyan ve bulguları kendilerine göre yorumlayarak
kesin bir biçimde suç nitelemesi yapmışlardır. Bu nitelemeyi ancak Türkiye
Büyük Millet Meclisi soruşturma komisyonu yapabilir ve yüce Genel Kurulun
kararıyla bu kesinleşir. Evet, bu da ön yargıyla yapıldığının açık bir örneğidir.
Türkiye Büyük Millet Meclisi soruşturma komisyonunun yetkisi kapsamındaki bu
işlemlerin adli kollukça yapılmış olması açık bir yolsuzluktur.
Değerli arkadaşlarım, şimdi size bu
notlarımdan da özet olarak sunmak istiyorum: Bu soruşturmanın hukukiliği
konusunda, bakınız, Adli Kolluk Yönetmeliği’nin 5’inci ve 6’ncı maddesi. 5’inci
maddesi diyor ki: “Adli kolluğun öncelikli görevi suçun işlenmesini
önlemektir.” Niçin suçüstü yapılmamıştır? 6’ncı maddesi, delillerin hukuka
uygun olarak toplanmasını öngörmektedir; bu da yapılmamıştır. 
Değerli arkadaşlarım, 17 Aralıkta
oğlumla yaptığım iddia edilen telefon görüşmesi, bakın, müfettişlerin
tespitinde de ortaya… (CHP sıralarından gürültüler)
MAHMUT TANAL (İstanbul) – Rıza Sarraf…
MUAMMER GÜLER (Devamla) - Bir müsaade
buyurun, istirham ediyorum bir müsaade buyurun.
NURETTİN CANİKLİ (Giresun) – Neden
savunmasına izin verilmiyor Sayın Başkan?
MUAMMER GÜLER (Devamla) - Cumhuriyet
savcısının bize verdiği resmî yazı var değerli arkadaşlarım, cumhuriyet
savcısının bize verdiği resmî yazı var dinlenen telefonlarla ilgili. 
SADİR DURMAZ (Yozgat) – Savcıyı niye
değiştirdiniz?
MUAMMER GÜLER (Devamla) - Maalesef
benim konuşma yaptığım telefon ile o sırada avukatın, arama sırasında bulunan
avukatın telefonları bu konuşmada yok. Değerli arkadaşlarım, bu çok hazin bir
şeydir. Bırakın onu, İstanbul Cumhuriyet Başsavcısıyla kendi cep telefonumdan
ve Sayın Çolakkadı’nın cep telefonundan yaptığım konuşma dahi basına
sızdırılmıştır. Bir bakanın ve bir cumhuriyet başsavcısının telefonunu kim
hangi yetkiyle dinleyebilir ve hangi yetkiyle bunu basına sızdırabilir? Bu
hazin bir olaydır. 
Değerli arkadaşlarım, sizden istirham
ediyorum… 
MALİK ECDER ÖZDEMİR (Sivas) – İçeriği
doğru mu yanlış mı? 
MUAMMER GÜLER (Devamla) – Ha, ne güzel
söylediniz. Bunu söyleyen arkadaşım eğer bir hukukçuysa ona bir kez daha
teessüf ederim. “Ben hukuken elde edilmiş olup olmadığına bakmaksızın bunun
içeriğine bakarım, bana ne.” demek, hukuku katletmektir, kanunsuz ve gayrimeşru
dinlemelere meşruiyet kazandırmaktır. 
MALİK ECDER ÖZDEMİR (Sivas) – Bilelim
ya, içeriği doğru mu yanlış mı? 
MUAMMER GÜLER (Devamla) – Ona da
geleceğim müsaade buyurun.
Öncelikle ceza hukukunda usulün esasa
takaddüm ettiğini de lütfen unutmayalım. (CHP sıralarından gürültüler) 
Şimdi, değerli arkadaşlar…
MALİK ECDER ÖZDEMİR (Sivas) – İçeriği
doğru mu yanlış mı, onu söyle. 
MUAMMER GÜLER (Devamla) – Müsaade
buyurun, bir müsaade buyurun. Bakın, siz İdare Amirisiniz, istirham ediyorum. O
zaman, buyurun, evet, komisyona gelin, orada bunları tekrar geniş olarak sorun.
Ceza Muhakemesi Kanunu’nun…
ÖZGÜR ÖZEL (Manisa) – Şu MİT’ten
Başbakanlığa giden raporu bir söylesenize. 
MUAMMER GÜLER (Devamla) – Müsaade
buyurun. 
Ceza Muhakemesi Kanunu’nun 135’inci ve
140’ıncı maddelerinde hangi delillerin toplanacağı belli, Yargıtay Ceza Genel
Kurulu kararları var. 
MAHMUT TANAL (İstanbul) – İçeriği doğru
mu değil mi? 
MUAMMER GÜLER (Devamla) – Bakın,
değerli arkadaşlarım, bir önemli husus daha: Bu soruşturmada bir bakan şüpheli
olarak addedilmiş ve hakkında sekiz buçuk ay soruşturma yapılmıştır. Bir bakan
şüpheli olarak addedilemez, bir bakan hakkında cumhuriyet savcısı soruşturma
yapmaya yetkili değildir. Yargıtay Ceza Genel Kurulu kararı da bunu öngörür;
Anayasa’nın 83’üncü maddesi, Türkiye Büyük Millet Meclisi İçtüzüğü’nün
maddeleri bunu açıkça öngörmektedir. 
Şimdi, değerli arkadaşlarım…
DİLEK AKAGÜN YILMAZ (Uşak) – Özel
soruşturma, özel, özel…
MUAMMER GÜLER (Devamla) – Geliyorum ona
da. 
Şimdi, Ceza Muhakemesi Kanunu’nun
135’inci ve 138’inci maddeleri… Aleyhine tanıklık yapılamayacak kişiler
arasındaki görüşmelerin derhâl imha edileceğini; özel soruşturmaya tabi olan
kişiler hakkında, 3’üncü kişilerle yapılan konuşmaların tesadüfi delil dahi
kabul edilemeyeceğine dair Yargıtay Ceza Genel Kurulunun, Başkanlar Kurulunun
kararları var. 
Değerli arkadaşlarım, burada Adalet
Bakanlığında üst düzey görevde bulunmuş arkadaşlarım var. Adalet Bakanlığı Ceza
İşleri Genel Müdürlüğünün 100 ve 100/1 sayılı genelgelerinde bakanlarla ilgili
soruşturma usulleri açıkça belirlenmiş. Bakın, burada, özellikle bu hükümlere
uyulmamıştır yani makul şüpheyi öğrenen cumhuriyet savcısı derhâl dosyayı
ayıracak, cumhuriyet başsavcısına bilgi verecek, Türkiye Büyük Millet Meclisi
Başkanlığına gönderecek… Daha ilgincini söylüyorum: 3628 sayılı Kanun’un 8,17
ve 19’uncu maddeleri, değerli arkadaşlarım, “Özel soruşturmaya tabi olan
kişiler hakkındaki hükümler saklıdır.” diyor. Hukukçu arkadaşlarım burada.
Peki, savcı ne yapacak burada? Makul şüpheyi öğrendiği zaman, bir: Dosyayı
ayıracak. İki: Türkiye Büyük Millet Meclisine bildirecek. 
MAHMUT TANAL
(İstanbul) – Para aldın mı, almadın mı?
MUAMMER GÜLER
(Devamla) – Geleceğim oraya, geleceğim.
Artı, 19’uncu
madde “Amirine bilgi verecek.” diyor.
MAHMUT TANAL
(İstanbul) – Ne kadar para aldınız?
MUAMMER GÜLER
(Devamla) – Değerli arkadaşlarım, bakanın amiri kimdir? Bakanın amiri
Başbakandır. Niçin bilgi vermemiştir? 
Bir cumhuriyet
savcısının bunu bilmemesi mümkün müdür? Müsaadenizle geleceğim.
MAHMUT TANAL
(İstanbul) – Sayın Bakan, paraya gel!
MUAMMER GÜLER
(Devamla) – Şimdi, değerli kardeşlerim, soruşturma iddia konusu işlerin, nüfuz
suistimali suçunun, suçluyu kayırma, soruşturma gizliliği ihlal suçlarının
kanuni unsurları yoktur. Biraz sonraki konuşmamda bunları tek tek sizlere
kanuni tedbirlerle açıklayacağım.
MAHMUT TANAL
(İstanbul) – Para aldın mı, almadın mı onu anlat! 
MUAMMER GÜLER
(Devamla) – Sayın Tanal, sen hukukçusun bari sen bunu söyleme.
Şimdi, değerli
arkadaşlarım, evet, buradan açıkça ifade ediyorum: Benim veremeyeceğim hiçbir hesap
yoktur, komisyon kurulacak.
(Mikrofon
otomatik cihaz tarafından kapatıldı)
MUAMMER GÜLER
(Devamla) – O komisyon… 
VELİ AĞBABA
(Malatya) – Ali İsmail Korkmaz’ın kanı elinde, Berkin Elvan’ın kanı elinde,
Gezi şehitlerinin kanı elinde! Elin kanlı Sayın Bakan!
BAŞKAN – Sayın
Ağbaba, lütfen! (AK PARTİ ve CHP sıralarından gürültüler)
Teşekkür ederim
Sayın Bakan.
MUAMMER GÜLER
(Devamla) – Bu beyanınızdan dolayı sizi kınıyorum. Benim veremeyeceğim hesap
yoktur. Bunu ispatlarsan ben de milletvekilliğinden ispat edeceğim.
VELİ AĞBABA
(Malatya) – Elin kanlı!
MUAMMER GÜLER
(Devamla) – Sen de bunu ispatlayabilirsen… Lütfen, ispat et!
Sayın Başkanım,
müsaade ederseniz, diğer konuşmamda da kalanları tamamlamak istiyorum.
BAŞKAN – Tamam.
MUAMMER GÜLER
(Devamla) – Yüce heyetinizi saygıyla selamlıyorum.
BAŞKAN –
Teşekkür ederim.
Meclis
soruşturması önergesi üzerindeki görüşmeler tamamlanmıştır.
Şimdi, Ekonomi eski Bakanı Sayın
Mehmet Zafer Çağlayan, İçişleri eski Bakanı Sayın Muammer Güler, Avrupa
Birliği eski Bakanı Sayın Egemen Bağış, Çevre ve Şehircilik eski Bakanı Sayın
Erdoğan Bayraktar hakkında Meclis soruşturması açılıp açılmaması hususunu
oylarınıza sunacağım. Anayasa’nın 100’üncü maddesi hükmü gereğince oylamayı
gizli oylama şeklinde yapacağız.
Oylamaya başlamadan önce oylamanın
yöntemiyle ilgili olarak bazı açıklamalarda bulunacağım.
Gizli oylamanın ne şekilde yapılacağını
arz ediyorum: Komisyon ve Hükûmet sıralarında yer alan kâtip üyelerden,
komisyon sırasındaki kâtip üye Adana'dan başlayarak Denizli'ye kadar, Denizli
dâhil ve Diyarbakır'dan başlayarak İstanbul'a kadar -İstanbul dâhil- Hükûmet
sırasındaki kâtip üye ise İzmir'den başlayarak Mardin'e kadar -Mardin dâhil- ve
Mersin'den başlayarak Zonguldak'a kadar -Zonguldak dâhil- adı okunan
milletvekillerine biri beyaz, biri yeşil, biri de kırmızı olmak üzere 3
yuvarlak pul ile mühürlü zarf verecek ve pul ve zarf verilen milletvekilini ad
defterinde işaretleyecektir. Milletvekilleri Başkanlık kürsüsünün sağında ve
solunda yer alan kabinlerden başka yerde oylarını kullanamayacaklardır.
Vekâleten oy kullanacak bakanlar da yerine oy kullanacakları bakanın ilinin
bulunduğu bölümde oylarını kullanacaklardır.
Bildiğiniz üzere, bu pullardan beyaz
olanı kabul, kırmızı olanı ret, yeşil olanı ise çekimser oyu ifade etmektedir.
Oyunu kullanacak sayın üye kâtip üyeden 3 yuvarlak pul ile mühürlü zarfı
aldıktan ve adını ad defterine işaretlettikten sonra kapalı oy verme yerine
girecek, oy olarak kullanacağı pulu burada zarfın içerisine koyacak, diğer 2
pulu ise ıskarta kutusuna atacaktır. Bilahare, oy verme yerinden çıkacak olan
üye, oy pulunun bulunduğu zarfı Başkanlık Divanı kürsüsünün önüne konulan oy
kutusuna atacaktır. Oylamada adı okunmayan milletvekiline pul ve zarf
verilmeyecektir.
Şimdi gizli oylamaya Adana ilinden başlıyoruz.
(Oyların toplanmasına başlandı)
BAŞKAN - Oyunu kullanmayan sayın üye
var mı? Yok. 
Evet, oylama işlemi bitmiştir. 
Oy kupaları kaldırılsın.
(Oyların ayrımı yapıldı)
BAŞKAN - Sayın milletvekilleri, (9/8)
esas numaralı Ekonomi eski Bakanı Sayın Mehmet Zafer Çağlayan, İçişleri eski
Bakanı Sayın Muammer Güler, Avrupa Birliği eski Bakanı Sayın Egemen Bağış ve
Çevre ve Şehircilik eski Bakanı Sayın Erdoğan Bayraktar hakkında bir Meclis
soruşturması açılmasına ilişkin önergenin gizli oylama sonucu: 




“Kullanılan
  Oy Sayısı


:


469





Kabul


:


453





Ret


:


9





Çekimser

Boş


:

:


6

1 


















Kâtip Üye
Bayram Özçelik
Burdur


Kâtip Üye
İsmail Kaşdemir
Çanakkale”



Meclis
soruşturması açılması kabul edilmiştir.
Anayasa’nın
100’üncü maddesi gereğince soruşturma siyasi partilerin güçleri oranında
komisyona verebilecekleri üye sayısının üç katı olarak gösterecekleri adaylar
arasından her parti için ayrı ayrı ad çekme suretiyle kurulacak 15 kişilik bir
komisyon tarafından yürütülecektir. 
Soruşturma komisyonunun iki aylık görev
süresinin komisyonun başkan, başkan vekili, sözcü ve kâtip seçimi tarihinden
başlamasını oylarınıza sunuyorum: Kabul edenler… Kabul etmeyenler… Kabul
edilmiştir.
Birleşime bir saat ara veriyorum.
Kapanma Saati:
20.28
ALTINCI OTURUM
Açılma Saati:
21.31
BAŞKAN: Başkan
Vekili Meral AKŞENER
KÂTİP ÜYELER:
Bayram ÖZÇELİK (Burdur), İsmail KAŞDEMİR (Çanakkale) 
----- 0 -----
BAŞKAN – Sayın milletvekilleri, Türkiye
Büyük Millet Meclisinin 84’üncü Birleşiminin Altıncı Oturumunu açıyorum.
Sayın milletvekilleri, alınan karar
gereğince, Başkanlığımıza sunulmuş olan Meclis soruşturması önergelerinin
görüşmelerinin -sırasıyla…
NURETTİN CANİKLİ (Giresun) – Sayın
Başkanım…
BAŞKAN – Bitireyim, ondan sonra sizi
dinleyeceğim.
…(9/8), (9/3), (9/4), (9/5) ve (9/6)
esas numaralı önergelerin- Genel Kurulun bugünkü birleşiminde tamamlanması
gerekmektedir.
Bunlardan (9/8) esas numaralı önergenin
kabul edilerek 4 eski bakan hakkında bir Meclis soruşturması açılmasının kabul
edilmiş olması, yine söz konusu eski bakanlar hakkında verilmiş olan diğer
önergeleri resen geçersiz hâle getirmediğinden ve ayrıca Anayasa ve İç Tüzük
gereğince söz konusu önergelerin görüşülmelerine ilişkin bir aylık süre bugün
sona ereceğinden görüşmelere kaldığımız yerden devam ediyoruz.
Buyurunuz Sayın Canikli.
IV.- AÇIKLAMALAR (Devam)
19.- Giresun Milletvekili Nurettin Canikli'nin, (9/8)
esas numaralı Meclis Soruşturması Önergesi kabul edilerek bir soruşturma
komisyonu kurulduğuna ve aynı konuda aynı iş için ikinci bir soruşturma
komisyonu kurulmasının hukuken ve fiilen mümkün olmadığına ilişkin açıklaması
NURETTİN CANİKLİ
(Giresun) – Sayın Başkanım, sizin de belirttiğiniz üzere, aradan önce 4 eski
bakanımızla ilgili, AK PARTİ Grubuna mensup milletvekili arkadaşlarımız
tarafından verilen soruşturma komisyonu kurulmasına ilişkin önerge kabul edildi
ve soruşturma komisyonu kuruldu yani kararı verildi, sonuç itibarıyla
kurulacak. 
Şimdi, Cumhuriyet Halk Partisine mensup
milletvekili arkadaşlar tarafından verilen soruşturma komisyonu kurulmasına
ilişkin önergeler de oluşturulan komisyonla ilgili önergede olduğu gibi aynı
içeriğe sahip. Aynı kişiler hakkında ayrı ayrı ama sonuç itibarıyla eski 4
bakan hakkında fiiller ve işledikleri iddia edilen suçlarla ilgili olarak da
yine hepsi aynı. Bu konuyla ilgili olarak o kişiler hakkında, o içerikte bu
fiilleri araştırmak üzere soruşturma komisyonu kuruldu. Dolayısıyla, aynı
konuda aynı iş için ikinci bir soruşturma komisyonu kurulması hukuken de,
fiilen de mümkün değildir. Yani, varsayalım ki bu önergeler görüşüldü, oylandı
ve soruşturma komisyonu kurulması kabul edildi ayrı ayrı ama aynı konuda, aynı
kişiler hakkında, bugün, burada bir soruşturma komisyonu kurulması kabul
edildi. Kim hangi işi yapacak? Yarın, komisyon raporları hazırlandığında farklı
raporlar ortaya çıkarsa hukuki olarak nasıl bir işleme tabi tutulacak?
Dolayısıyla, bütün bunları dikkate aldığınızda, aynı konuda, aynı kişiler
hakkında soruşturma komisyonu kurulmasını içeren önergelerin görüşülmesi mümkün
değildir Sayın Başkanım. Dolayısıyla, bu önergelerin düşürülmesi gerekir.
BAŞKAN – Fikrimi mi söyleyeyim, sizleri
dinleyeyim mi?
ENGİN ALTAY (Sinop) – Fikrinizi
söyleyin Başkanım.
BAŞKAN – Buyurun.
CELAL DİNÇER (İstanbul) – Duymuyoruz,
kürsüden konuşsun Sayın Başkan.
ENGİN ALTAY (Sinop) – Bugün saat 14.00’ten
beri gerek Milliyetçi Hareket Partisi…
BAŞKAN – Sayın Altay, bir saniye...
FATMA NUR SERTER (İstanbul) – Mikrofonu
açsanız…
BAŞKAN – Şimdi, sayın milletvekilleri,
hayır, öyle olmaz işte. Şimdi, grup başkan vekili arkadaşlarımız, öncelikle
başkanlık görevini yürüten kişiye ilişkin itirazlarını dile getiriyorlar yani
buradaki uygulamaya ilişkin itirazlarını dile getiriyorlar. Dolayısıyla, sizin
duymanızı çok isterim ama bana “Şöyle yapmak lazım.” ya da “Böyle yapmak
lazım.” şeklinde fikirlerini ileri sürdükleri için orayı açamıyoruz maalesef. O
nedenle, gürültü olmazsa hem siz duyabilirsiniz hem de ben duyabilirim. Grup
başkan vekillerinden rica ederim biraz daha yüksek sesle konuşsunlar. 
Evet…
20.- Sinop Milletvekili Engin Altay'ın, (9/3) esas
numaralı Meclis Soruşturması Önergesi dışındaki (9/4), (9/5) ve (9/6) esas
numaralı Meclis Soruşturması Önergeleri ile kabul edilen (9/8) esas numaralı
Meclis Soruşturması Önergesi arasında farklılıklar olduğuna ve bu önergelerin
görüşülmesinin Anayasa’nın verdiği bir hak olduğuna ilişkin açıklaması
ENGİN ALTAY (Sinop) – Sayın Başkan,
saat 14.00’ten beri bütün muhalefet partileri olarak iktidar partisine “Doğru
olan, (9/3), (9/4), (9/5), (9/6) ve (9/8)’in sırayla görüşülmesidir.” dedik,
dedik, dedik, Nuh dediler, peygamber demediler ve şimdi böyle bir noktaya
geldik. Şunu asla kabul edemem, doğal olarak siz de kabul edemezsiniz: “Bundan
sonraki diğer esas numarası verilmiş soruşturma önergeleri görüşülemez.”
ifadesi asla olamaz. 
Öte yandan şu da var: (9/8)’de olup da
(9/3)’te, (9/4)’te, (9/5)’te, (9/6)’da olmayan, Türk Ceza Kanunu’nda karşılığı
olan suçlar var. Bir örnek vereyim, mesela bir tek Zafer Çağlayan’la ilgili
bizim verdiğimiz önergedeki Türk Ceza Kanunu’nun suç karşılığı ve Kaçakçılıkla
Mücadele Kanunu motamot örtüşmektedir. Örneğin, Muammer Güler’le ilgili Türk
Ceza Kanunu’nun 283’üncü maddesi de var iktidar partisininkinde, bizde yok.
Yani, biz Muammer Güler’in 283’ten suçlanmasını öngörmemişiz. Aynı şekilde,
Egemen Bağış’ın 255, nüfuz kullanma bizde öngörülmemiş yani bizim önergemizde
bu yok. Aynı şekilde, Erdoğan Bayraktar’ın 255 bizde öngörülmemiş, (9/8)’de
var. Yani, esasen, bu önergeler her ne kadar motamot, aynı gibi görünse de
sizin de tetkik ettiğinizde göreceğiniz üzere, Zafer Çağlayan’la ilgili önergenin
dışındaki bütün önergelerde isnat edilen Türk Ceza Kanunu karşılığı suçlarda
farklılıklar var. İsterseniz bir beş dakika ara verin, tetkik edin, bunu siz de
göreceksiniz. 
BAŞKAN – Siz yoktunuz Sayın Altay, ben
zaten okudum. 
ENGİN ALTAY (Sinop) – Bu bakımdan,
bizim önergelerimizin görüşülmesi hem Anayasa’nın bize verdiği bir haktır,
millî iradeye verdiği bir hak ve teminattır…
BAŞKAN – Ben o
konuda fikrimi söyledim, aynı fikirdeyiz. 
ENGİN ALTAY
(Sinop) – …hem de yani İç Tüzük’ün amir hükmüdür. Ben bunu arz etmek istedim
efendim. 
BAŞKAN – Sayın
Vural, buyurun.
21.- İzmir Milletvkili Oktay Vural'ın, (9/3), (9/4),
(9/5) ve (9/6) esas numaralı Meclis Soruşturması Önergelerinin görüşülmesi
gerektiğine ilişkin tekraren açıklaması
OKTAY VURAL
(İzmir) – Evet, teşekkür ederim Sayın Başkan. 
Biz de bunu
defalarca ifade ettik çünkü aslında Adalet ve Kalkınma Partisinin kabul ettiği
önergede, Erdoğan Bayraktar’la ilgili fiilî bir irtibat olmamasına rağmen diğer
bakanlar aynı fezlekede yer aldı. Bundan sonraki süreç içerisinde… Hatta
Erdoğan Bayraktar “Beni ne yaparsanız yapın, görevden alabilirsiniz ama rüşvet
ve yolsuzlukla ilgili bir iddiadan dolayı Kabineden ayrılmayayım.” demesine
rağmen Adalet ve Kalkınma Partisi Grubu, Erdoğan Bayraktar’ı rüşvet ve yolsuzlukla
ilgili bir Meclis soruşturmasına dâhil etti. Aslında, gerçekten, bu bakanlarla
ilgili, 3 bakanla ilgili iddialarda bir fiilî irtibat var ama Erdoğan
Bayraktar’la ilgili bir fiilî irtibat yoktu. Buna rağmen, Adalet ve Kalkınma
Partisi fiilî bir irtibatın olduğu konusunda bir kanaat oluşturmuş olacak ki
bundan önce, kapanmadan önce bu fiilî irtibatın Başbakan tarafından
sağlandığına ilişkin bir kanaat olduğunu ifade etmiştim. Gerçekten, bu durumda
Adalet ve Kalkınma Partisinin yanlış bir soruşturma önergesi sonucunda bu
noktaya gelindi. 
Şimdi, bundan
sonraki süreç içerisinde yapılması gereken husus, Adalet ve Kalkınma Partisinin
belki de bu konuda, soruşturma önergelerinde -bundan sonraki soruşturma
önergelerinde de- ilk önergede olduğu gibi, muhtemelen kabul oyu vermek
suretiyle bu komisyonların birlikte çalışmasını sağlaması en sağlıklı yol
olacaktır. O bakımdan, bundan sonraki süreç içerisinde de bu komisyon
raporlarının, önergelerinin görüşülmesi kaçınılmaz gibi gözükmektedir çünkü
biliyorsunuz usul tartışması yaptığımız zaman, “Sizinkini daha sonra
görüşelim.” dediğimiz zaman “Hayır, Danışma Kurulu karar aldı bunları görüşmek
üzere.” dendi. Oysa, bunu yapmasaydılar, bugün, bu noktada böyle bir problemle
karşılaşmayacaktık. Kendileri yaptılar, kendileri ettiler, kendileri buldular
efendim. 
Teşekkür ederim.

BAŞKAN – Şimdi,
şöyle bir şey yapabilir miyiz? Yani, bu karşılıklı itirazlar, konuşmalar
sürecek. 
NURETTİN CANİKLİ
(Giresun) – Sayın Başkanım, izin verirseniz öncelikle…
BAŞKAN - İzin
vereceğim fakat şunu söyleyeyim: Aynı birinci bölümde olduğu gibi bir usul
tartışması ben açabilirim dolayısıyla ama…
NURETTİN CANİKLİ (Giresun) – Sayın
Başkan…
BAŞKAN - Hayır, ben fikrimi belirttim.
Aynı şey olabilir. Ha, şimdi sizi dinleyeyim ama biz bunu görüşmek durumundayız.
Yani, benim demin öbüründe olduğu gibi “Görüşmüyoruz.” deme yetkim söz konusu
değil, dolayısıyla bunu resen geçersiz kılmadığından dolayı, başlangıçta
açarken de okuduğum gibi devam edeceğiz.
Evet, buyurun.
NURETTİN CANİKLİ (Giresun) – Sayın Başkanım,
öncelikle şunu belirtelim: AK PARTİ milletvekillerinin verdiği soruşturma
önergesinde eski bakanlarımızdan Sayın Erdoğan Bayraktar’la ilgili rüşvet
konusu veya iddiası söz konusu değildir. Bunu altını çizerek söylüyorum. Burada
çok açık bir şekilde sadece iki suçla ilgili olarak Sayın Bayraktar’la ilgili
soruşturma komisyonu kurulması önerilmektedir. Böyle bir durum yoktur, doğru
değildir, gerçeği yansıtmamaktadır. Bu önemlidir.
İkincisi, Sayın Altay’ın ifade ettiği
gibi, gerçekten AK PARTİ milletvekilleri tarafından verilen ve kurulması kabul
edilen Genel Kurul tarafından ve ayrıca diğer gruplara mensup… (CHP
sıralarından “Duyamıyoruz.” sesleri)
BAŞKAN – Ne yapalım?
NURETTİN CANİKLİ (Giresun) –
…arkadaşların da kabul oyu verdiği, kurulmasını onayladığı soruşturma komisyonu
daha çok, daha geniş kapsamlı bir inceleme, soruşturma yapacak. Yani,
kendilerininkinde olmayan bazı fiiller ve Türk Ceza Kanunu’nun ilgili
maddelerini de içerecek şekilde, işte TCK’nın 283 ve 255’inci maddeleri, iki
ayrı bakanla ilgili; bu daha güzel Sayın Başkan yani onlarınkinde
olmayan, daha geniş kapsamlı. Özellikle konuşmalarımızda biz bunu ısrarla ifade
ettik “Bugüne kadar kamuoyuna yansıyan bütün bu iddiaların araştırılması için
biz bunu veriyoruz.” diye ve kabul edildi, nitekim şu anda komisyon kurulacak,
kuruluyor, kurulma kararı verildi. Dolayısıyla, onların soruşturma önerdikleri
komisyon kurulsa bile bunları inceleyemeyecek. Ayrıca, aynı konuda aynı kişiler
hakkında, ifade ettiğim gibi, iki tane komisyon çalışamaz Sayın Başkan. Kim
hangi görevi yapacak? Yani, bu neye benziyor, bakın, böyle bir şey olamaz.
BAŞKAN – Sayın Canikli, bunların
hepsini anlıyorum.
NURETTİN CANİKLİ (Giresun) – Sayın
Başkanım, bir dosyanın iki ayrı savcıya verilmesi gibi bir durum söz konusu şu
anda. 
BAŞKAN – Bütün bunları, bakın…
NURETTİN CANİKLİ (Giresun) – Evet,
aynen böyle çünkü sonuç itibarıyla soruşturma komisyonları savcıların yaptığı
işi yapıyor. O yetkiyle ve içerik olarak o sıfatla bu görevlerini ifa
edecekler. Bir dosya -aynı içerik, aynı fiiller- iki ayrı savcıya verilemez.
Aynı orada olduğu gibi, şu anda iki ayrı komisyon kurulmasını öneren bir
önerge… Birincisi kabul edildikten sonra ikincisi kabul edilemez ve
görüşülemez. 
BAŞKAN – Şimdi, bunların hepsini
anlıyorum. 
NURETTİN CANİKLİ (Giresun) – Ama usul
tartışmasına gerek görmüyoruz. 
BAŞKAN – Ha, ama o zaman usul
tartışmasına gerek… Yani, talep etmiyorsanız siz, siz talep ettiğiniz takdirde
açacaktım, etmiyorsanız…
NURETTİN CANİKLİ (Giresun) –Evet, talep
etmiyorum. 
BAŞKAN – Ben konuşmamın başında,
Meclisi açtığımda bir kanaat belirttim. Dolayısıyla, biz bu soruşturma
önergelerini görüşmek zorundayız. Dolayısıyla, görüşmeye devam edeceğiz. 
Herkesin itirazları, konuşmaları
geçtiğine göre, usul tartışması da istemediğinize göre sanıyorum devam
edebiliriz. 
Şimdi, 2’nci sırada yer alan, İstanbul
Milletvekili Sayın Ali Özgündüz ve 60 Milletvekilinin; bir soruşturma
dosyasında yer alan bir şüphelinin sahte belgelerle ihracat karşılığı Halk
Bankasından çektiği paralarla altın alıp İran’a ihracat işlemlerinde kolaylık
sağlamak, İstanbul Havalimanına inen bir uçakta bulunan altınla ilgili
kaçakçılık eyleminin adli ve idari soruşturmasını engellemek, ithalat ve
ihracat işlemlerine aracılık eden Halk Bankasının komisyon oranının düşürülerek
zararına yol açmak suretiyle yirmi sekiz defa rüşvet aldığı ve bu eylemlerin
Kaçakçılıkla Mücadele Kanunu’na muhalefet, Türk Ceza Kanunu’nun 204’üncü
maddesinde düzenlenen resmi belgede sahtecilik ve 252’nci maddesinde düzenlenen
birden çok kez rüşvet almak suçlarına uyduğu iddiasıyla Ekonomi Eski Bakanı
Mehmet Zafer Çağlayan hakkında bir Meclis soruşturması açılmasına ilişkin (9/3)
esas numaralı önergesinin görüşmelerine başlıyoruz. 
IX.- MECLİS SORUŞTURMASI (Devam)
A) Ön Görüşmeler (Devam)
2.- İstanbul Milletvekili Ali Özgündüz ve 60
Milletvekilinin; bir soruşturma dosyasında yer alan bir şüphelinin sahte
belgelerle ihracat karşılığı Halk Bankasından çektiği paralarla altın alıp
İran’a ihracat işlemlerinde kolaylık sağlamak, İstanbul Havalimanına inen bir uçakta
bulunan altınla ilgili kaçakçılık eyleminin adli ve idari soruşturmasını
engellemek, ithalat ve ihracat işlemlerine aracılık eden Halk Bankasının
komisyon oranının düşürülerek zararına yol açmak suretiyle yirmi sekiz defa
rüşvet aldığı ve bu eylemlerin Kaçakçılıkla Mücadele Kanunu’na muhalefet, Türk
Ceza Kanunu’nun 204’üncü maddesinde düzenlenen resmi belgede sahtecilik ve
252’nci maddesinde düzenlenen birden çok kez rüşvet almak suçlarına uyduğu
iddiasıyla Ekonomi Eski Bakanı Mehmet Zafer Çağlayan hakkında bir Meclis
soruşturması açılmasına ilişkin önergesi (9/3)
BAŞKAN – Bu
görüşmede sırasıyla önergeyi verenlerden ilk imza sahibine veya onun
göstereceği bir diğer imza sahibine, şahısları adına
üç üyeye ve son olarak da hakkında soruşturma açılması istenmiş bulunan Ekonomi
eski Bakanı Sayın Zafer Çağlayan'a söz verilecektir.
Konuşma süreleri
onar dakikadır. (Madde 108 ve 60)
Meclis
soruşturması önergesi Genel Kurulun 8/4/2014 tarihli 73'üncü Birleşiminde
okunmuş ve bastırılarak sayın üyelere dağıtılmıştır. Bu nedenle soruşturma
önergesini tekrar okutmuyorum.
Söz alan sayın milletvekillerinin
isimlerinin önce hepsini okuyacağım, ondan sonra sırayla konuşmaya çağıracağım.
İsimlerini okuyorum: Önerge sahibi İstanbul Milletvekili Sayın Ali Özgündüz;
şahıslar adına Antalya Milletvekili Sayın Mehmet Günal, İstanbul Milletvekili
Sayın Mustafa Sezgin Tanrıkulu, Antalya Milletvekili Sayın Sadık Badak;
hakkında soruşturma açılması istenen eski Bakan Sayın Mehmet Zafer Çağlayan,
Ekonomi eski Bakanı.
İlk söz, İstanbul Milletvekili Sayın
Ali Özgündüz’e aittir.
Buyurunuz Sayın Özgündüz. (CHP
sıralarından alkışlar)
ALİ ÖZGÜNDÜZ (İstanbul) – Teşekkür
ediyorum Sayın Başkan.
Değerli milletvekilleri, sözlerime
başlarken yüce heyeti saygıyla selamlıyorum.
Şimdi, meşhur bakan, saatçi bakan Zafer
Çağlayan hakkındaki önerge üzerine konuşacağım. Kendisi burada mı, bilmiyorum.
Az önce konuşmasında bu saatle ilgili fatura gösterdi, o faturayı görmek
isteriz. Bu fatura, yine, duyduğumuza göre, geriye doğru sonradan alınan bir
sahte fatura.
Değerli arkadaşlar “Aldım.” diyor, “Ben
kendim sipariş verdim.” diyor. Allah aşkına bunu bir sorun, 300 bin franklık
bir saat yurt dışından geldiği zaman -bunun vergisi yaklaşık 160 bin lira-
vergisini de ödemiş mi bu Bakanınız? Bunu bir sorun, Allah aşkına. Yani, fatura
göstermekle falan olmaz. Şimdi söylemiyorum o faturanın hangi saatçiden
alındığını, gerekirse oraya kadar çıkarırız.
CELAL DİNÇER (İstanbul) – Nasıl ödemiş,
çekle mi ödemiş?
ALİ ÖZGÜNDÜZ (Devamla) – Bu arkadaş, bu
Bakan… Bu şekilde olmaz. Faturasını ödemişse bugün de taksaydı ya koluna,
gösterseydi övünerek, utancından takamıyor bile. (CHP sıralarından alkışlar)
Evindeki piyanonun da faturası var mı acaba, piyanonun? 
Bunları, bu bakanları besleyen, “Mama
vermek lazım.” diyen Rıza Sarraf ne diyor biliyor musunuz bu Bakanla ilgili?
“Timsah geliyor.” Bunu da söyleyeyim, bilesiniz. “Timsah” diye nitelendiriyor
Türkiye Cumhuriyeti’nin bir bakanını. Ya, insan hakikaten utanır yani buraya
çıkıp da bir de dinden imandan, hacdan bahsediyor. Rüşvetçi adamın özel
uçağıyla nasıl gidilir umreye? Bu hangi inanç, hangi anlayış, ne biçim bir
anlayış, hayret ediyorum. 
Değerli arkadaşlar, bu arkadaşları hak
ettikleri yere, Yüce Divana gönderelim ki orada savunma hakkını kullansınlar,
sonuna kadar kullansınlar. Orada sorgulansın -biz de gidelim, o duruşmayı
izleyelim- ayakta bir sorulsun: “Mehmet Zafer Çağlayan; ana adın, baba adın,
doğum tarihin, nereden geçiniyorsun?” “Varlıklı ailedenim.” diyor ya.
Soruşturma komisyonu kurulacak. Size
rica ediyorum, söylüyorum: 3628 sayılı Mal Bildiriminde Bulunulması, Rüşvet ve
Yolsuzluklarla Mücadele Kanunu var; açın, okuyun. O kanuna göre, bu tür
iddiayla ilgili soruşturma açıldığı zaman, siz, ilgili şahıslardan ve üçüncü
dereceye kadar kan hısımlarından, ikinci dereceye kadar sıhri hısımlarından da
mal beyanı istemek zorundasınız. Soruşturma komisyonuna seçilecek arkadaşları
şimdiden bu konuda uyarıyorum; mal beyanlarını isteyin, yetkiniz var, çünkü
savcı gibi soruşturma yapacak bu komisyon. Meclis Başkanlığından isteyin, bu
Bakan ne zaman bu saatin faturasını vermiş, mal beyanında ne zaman bildirmiş?
Oğlunun geliri neymiş, oğlunun mal beyanında neler varmış bir sorun. 
Değerli arkadaşlar, banka dekontları
var, göreceksiniz. Şu anda, diyorsunuz ya “paralel yapı” falan, hem de o ekibin
bankasından gönderilen paralar var. 
Yine, bu saat gelirken, x-raydan
geçerken görüntüleri var. Bu saati getiren kişi, ta Cenevre’deyken özel kalem
müdürünü arayarak “Senin de bir ihtiyacın var mı, çoluk çocuğuna bir şey ister
misin?” diyor. Bu görüşmeler var. Bunları, tabii, şu andaki milletvekili
arkadaşlar bilmiyorsunuz çünkü dosyayı bilmiyorsunuz, delilleri bilmiyorsunuz
ama soruşturma komisyonuna giden arkadaşlardan rica ediyorum, onlarla konuşun,
onlardan bu dokümanları alın, siz de bir inceleyin. 
Dolayısıyla, bu arkadaşlar hak
ettikleri yere yani mahkemeye, bağımsız mahkemeye gitsinler, orada hesap
versinler. Beraat ederlerse sorun yok. Gelsinler “Beraat ettik kardeşim,
alnımız açık, başımız dik.” diye o zaman desinler ama şu aşamada yani daha
soruşturma komisyonu kurulmadan, deliller toplanmadan “Biz böyleyiz, öyleyiz,
bu kadar imanlıyız, bizim imanımızı sorgulayamazsınız.” falan, filan şeklinde,
yine din-iman ticareti yaparak, bu yolsuzluktan, bu hırsızlıktan kurtulamazlar.
Ortada -affınıza sığınırım- bir pislik var. Bu pisliğin üstünü kapatmaya
kalkarsanız bu necaset bulaşır, sirayet eder, dolayısıyla sorumluluk olur. 
Tebrik ediyorum grubunuzu, iktidar
partisi grubunu, soruşturma açılması yönünde oy kullandınız. Doğrusu da buydu.
Yalnız, eğer siz “Komisyonda biz bu işi kapatırız, aklarız.” diye
düşünüyorsanız, o zaman hırsızlık yapmasanız da hırsızlık yapanların suçuna
ortak olursunuz. Bunun gerek bizim beşer hukuku açısından gerek ilahî hukuk
açısından hükmü budur, ortak olursunuz. 
NURETTİN CANİKLİ (Giresun) – Soruşturma
komisyonu neye karar verirse odur yani müdahale etmeyin. (CHP ve MHP
sıralarından gürültüler)
OKTAY VURAL (İzmir) – Kaçmayın.
Kaçmayın. 
ALİ ÖZGÜNDÜZ (Devamla) – Soruşturma
komisyonu bir rapor hazırlayacaktır, Genel Kurula gelecektir. 
OKTAY VURAL (İzmir) – Kahvaltı yapın,
kahvaltı. Kahvaltı yapacak mısınız Yüce Divanla ilgili? 
BAŞKAN – Sayın milletvekilleri, lütfen…

ALİ ÖZGÜNDÜZ (Devamla) – Genel Kurul
karar verecektir. Genel Kurulun kararına göre… Soruşturma komisyonu karar
vermez. 
NURETTİN CANİKLİ (Giresun) – Öyle bir
yönlendirme olamaz. 
ALİ ÖZGÜNDÜZ (Devamla) – Sayın Canikli,
dinlerseniz… 
OKTAY VURAL (İzmir) – Yüce Divana
göndermek için kahvaltı yapacak mısınız? 
ALİ ÖZGÜNDÜZ (Devamla) – Soruşturma
komisyonu konuyu soruşturacaktır, bir rapor hazırlayacaktır.
NURETTİN CANİKLİ (Giresun) – Komisyon
kurulmadan suçlamayın. Elbette, herkes vicdanıyla karar verecektir. 
ALİ ÖZGÜNDÜZ (Devamla) – Vicdanıyla
hareket etsin. 
NURETTİN CANİKLİ (Giresun) – Elbette…
Aksi düşünülemez bile. 
Ama “Siz öyle yaparsanız böyle olur,
şöyle yaparsanız böyle olur.” diyemezsiniz. 
ALİ ÖZGÜNDÜZ (Devamla) – Bakın,
soruşturma komisyonu soruşturmayı yaptıktan sonra buraya sunacaktır ama
arkadaşlarımızın, milletvekillerinin bu konuyu bilmeleri gerekiyor.
NURETTİN CANİKLİ (Giresun) – Kimse
aklanmayacak.
ALİ ÖZGÜNDÜZ (Devamla) – Sadece
soruşturma komisyonuna seçilen sizin 9 kişinizin bildiği evraklarla bu
arkadaşlar karar veremez.
Bakın,
uyarıyorum, 3628 sayılı Kanun’u açın okuyun, rüşvet suçlamasıyla suçlanan
kişinin üçüncü dereceye kadar kan hısımlarının mal beyanını araştırmak
zorundadır bu komisyon, şimdiden görevlerini hatırlatıyoruz.
NURETTİN CANİKLİ
(Giresun) – Öyle bir şey varsa gerekeni yapar arkadaşlar, hiç merak etmeyin.
ALİ ÖZGÜNDÜZ
(Devamla) - Değerli arkadaşlar, bu Zafer Çağlayan 3/9/2012 tarihinde bir
gazetenin –söylemeyeceğim- ekonomi sayfasına bir beyanat veriyor, “Bu yapılan
ihracat başarısının altında kim ne sebep ararsa arasın, Türkiye ihracatını
yapmaya devam edecektir. Bilhassa altın ihracatı ile ilgili farklı sözleri
söyleyenler eğer mutlaka ahlaksız arıyorlarsa kendileri aynaya baksınlar,
ahlaksızın kim olduğunu görürler.” diyor. Bunun üzerine, bir hafta sonra,
11/9/2013’te 2 milyon euro gönderiliyor hesaba. Zafer Çağlayan baktın mı
aynaya, ahlaksızı gördün mü, ahlaksızı gördün mü, bakıyor musun aynaya? (CHP
sıralarından alkışlar) Yani, bunun üzerine, efendim, kim ahlaklıymış, kim
ahlaksızmış aynada baksın, görecek.
Zafer
Çağlayan’la Rıza Sarraf arasında ilk rüşvet ilişkisi 19 Mart 2012’de başlıyor
değerli arkadaşlar. Dediğimiz gibi, toplam rüşvet 52 milyon dolar, bu toplamı.
30 milyon 53 bin 600 euro, 6 milyon 766 bin 750 dolar, 3 milyon 465 bin TL –ki,
bu, banka hesabıyla, Bank Asya üzerinden giden bir paradır, söyleyeyim, dekontu
da var- 300 bin İsviçre frangı değerinde saat.
Başka bir şey
söyleyeyim mi değerli arkadaşlar? Yani, hakikaten, bunu söylemeyecektim ama o
savunması üzerine söylemek zorundayım: 12 Nisan 2013’te oğlu evlendi
biliyorsunuz. 27 Mart tarihinde, yani düğünden on beş gün önce, Nuruosmaniye’de
bulunan –kuyumcunun ismini söylemiyorum- değerli taşlar satan meşhur
mücevheratçıdan 3 takım mücevherat alınıyor, 2 milyon 684 bin 11 dolara, 2
milyon 684 bin dolara, 3 takım. 
OKTAY VURAL
(İzmir) – Vay, vay, vay! Alkış!
ALİ ÖZGÜNDÜZ
(Devamla) - Birisini eşine takıyor, birisini öbür gelinine, birisini de düğünde
evlenecek o gelinine takıyor. Rüşvet parasıyla gelinine takı takıyor, bu ne
biçim bir anlayıştır? Yani, bir de gelmiş, burada ahlaktan bahsediyor, aynaya
bakmaktan bahsediyor. (CHP sıralarından alkışlar)
Değerli
arkadaşlar, yani, hakikaten sizin gruba güveniyorum yani sizin grubunuzda pırıl
pırıl arkadaşlarımız var. Bizim yapacağımız işlem yani bu yüce Meclisin
yapacağı işlem, şüphe var ise, yeterli emare, delil var ise bu insanları Yüce
Divana göndermektir, hak ettikleri yere. Orada, efendim, o “tape”ler böyleydi,
öyleydi, faturaydı; sahte miydi, değil miydi? O savunmalarını orada yapacaklar.
Bunları da mahkeme değerlendirecek, yüce mahkeme değerlendirecek. Avukatları
olacak, savunmalarını yapacaklar, biz de gidip izleyeceğiz. Duruşmalar halka
açık, alenidir, izleyip göreceğiz.
Bahsettiği soruşturma, müfettiş, altın
ihracat şeyiyle ilgili, Gana’dan gelip Dubai’ye gönderilen altınla ilgili sizin
Bakanlığınız, Gümrük ve Ticaret Bakanlığı Gümrük Müfettişliğinin hazırladığı
rapor var. Burada usulsüzlüğü açıkça söylüyor. 1,5 ton altından değerli
arkadaşlar, 1.208 kilosu yurt dışına gidiyor, yaklaşık 300 kilosu –yani burada
kargoda 1.500 kilogram altın deniyor, 1.208 kilogramı çıkış yapıyor- şu anda
yok, piyasada yok, içeride yani. Bu para ne oldu, birilerine rüşvet mi verildi,
ne yapıldı onu bilmiyoruz. Dolayısıyla…
OKTAY VURAL
(İzmir) – Vay, vay, vay, vay!
ALİ ÖZGÜNDÜZ
(Devamla) - Bir de -öbür konuşmamda bahsedeyim, sürem bitti- bu kişileri ayrı
ayrı yargılamamız gerekir diyorum.
Hepinize
saygılar sunuyorum. 
Teşekkür
ediyorum. (CHP ve MHP sıralarından alkışlar)
BAŞKAN –
Teşekkür ederim Sayın Özgündüz.
Şahıslar adına
ilk söz Antalya Milletvekili Sayın Mehmet Günal’a aittir.
Buyurun Sayın
Günal. (MHP sıralarından alkışlar)
MEHMET GÜNAL
(Antalya) – Teşekkür ederim Sayın Başkan.
Değerli
milletvekilleri, akşamın ilerleyen bu saatinde hepinizi saygıyla selamlıyorum.
Maalesef, yine,
kamuoyundan kaçırılan başka bir oturumdayız.
NURETTİN CANİKLİ
(Giresun) – Hepsi yayında.
MEHMET GÜNAL
(Devamla) – Sayın Canikli çok uğraştı, çabaladı ama milletin aklıyla alay
etmenin anlamı yoktur…
RECEP ÖZEL
(Isparta) – Samanyolu falan hepsi canlı yayında ya.
MEHMET GÜNAL
(Devamla) - …sizden biz alıştık, siz beş yıllık kalkınma planını dahi pazartesi
görüştünüz ya, beş yıllık kalkınma planını dahi. Utandığınız bir şey olursa,
sıkılacak bir şey olursa “Aman millet duymasın!” diyorsunuz ama burada…
NURETTİN CANİKLİ
(Giresun) – Mehmet Bey, herkes izliyor, izlemek isteyen izliyor.
MEHMET GÜNAL
(Devamla) – Bu normaldir, suçluluk psikolojisi içerisinde bunları mümkün
mertebe kapatmak, “Herkes duymasın, uğraşmayalım.” demekten daha doğal bir şey
olamaz. Bunu anlayışla karşılıyoruz yani kabul etmiyoruz ama bu suçluluk
psikolojisinden kaynaklandığını da biliyoruz. Gerçi siz de aslında az önce
kabul etmiş olduğunuz komisyon kurulması kararıyla beraber kısmen bu iddiaların
ciddi olduğunu kabul etmiş oldunuz ama az önce Sayın Canikli’nin imasından
ortaya çıktı ki bunlar hemen bu komisyon aracılığıyla oylanacak, aklanacak
zannediyorsunuz.
NURETTİN CANİKLİ (Giresun) – Mehmet
Bey, “Komisyonu yönlendirmeyin.” diyorum ben. Böyle bir şey söylemiyorum ben.
“Böyle karar verirse doğrudur, böyle karar verirse yanlıştır.” olmaz öyle.
OKTAY VURAL (İzmir) – Niye? Sabah
kahvaltıda ne konuştunuz?
LÜTFÜ TÜRKKAN (Kocaeli) – Sen Sayıştayı
yönlendiriyorsun.
MEHMET GÜNAL (Devamla) – Şimdi, burası
maalesef aklama partisi oldu artık, aklama partisi bu sefer burada komisyondaki
çoğunluğunu sağlayarak aklayamayacak. Lütfen kimsenin aklıyla dalga geçmeyin,
millet bunu yutmuyor. 
Burada kalkıp bir hakaret oldu diye
muhalefete mensup milletvekiline kınama cezası verirken -Sayın Yakut burada,
şahittir; o, kürsüde oturuyordu- üç oturumluk cezayı önerdiği zaman eller
kalktı ve bir grup disiplini içerisinde -tebrik ediyorum sizi- bunu dahi
akladınız ama burada bu alacağınız karar, komisyonda çoğunluğunuza güvenerek
alacağınız karar o bakanları aklamayacaktır. Gerçek aklama yeri varsa o zaman
burada yaptığınız delikanlılığı hep beraber kaldıralım, komisyon kararından
sonra oylayalım. O zaman görelim bakalım Yüce Divandan aklanabiliyor mu. 
Dolayısıyla, şimdi…
RECEP ÖZEL (Isparta) – Önergeyi konuş,
önergeyi ya. O zamanki komisyonun yapacağı işi konuşmayalım.
MEHMET GÜNAL (Devamla) – Önergeye
geçiyorum ama Sayın Canikli’nin dediği gibi biz burada bu önergenin içerisinde
ne fezlekeye ne eklerine ulaşamadık. 
ÜNAL KACIR (İstanbul) – Komisyon
ulaşacak, merak etme.
MEHMET GÜNAL (Devamla) – Ben, şimdi,
gece çok düşündüm, ne konuşacağım, ne geldi, sordum, Meclis Başkanlığına
dilekçeler verdik, Sayın Vural başlarken hatırlattı, çok fazla düşündüğüm için
dalıp gitmişim. Bir rüya gördüm, kan ter içerisinde uyandım. Önüme bir sürü
sorular sordular, bir sınava tabi tutulmuş gibiyim; çoktan seçmeli var,
doldurmalı var. Şaşırdım, panik içerisindeyim, böyle de sanki çok önemli bir
sınav içindeymişim gibi telaşeyle baktım. Dediler ki: “Hızlıca, film gibi
önünden geçireceğiz. Burada ne görürsen onları söyleyebilirsin.” Baktım ama
kalkar kalmaz hemen aklımda kalanları yazdım. Ben bunların çoğuna cevap
veremedim hakikaten. Şimdi bunların bir kısmını sizlere soracağım, belki sizler
de yardımcı olursanız hem ben buradan geçmiş olacağım… 
Örneğin, burada…
ÜNAL KACIR (İstanbul) – Ya, rüyanda mı
gördün bunu?
MEHMET GÜNAL (Devamla) – Rüyamda
gördüklerimden aklımda kalanı söylüyorum.
ÜNAL KACIR (İstanbul) – Allah Allah!
MEHMET GÜNAL (Devamla) – Çözemedim,
belki siz yardımcı olursunuz Sayın Kacır!
ÜNAL KACIR (İstanbul) – Not alacağım,
yavaş söyle!
MEHMET GÜNAL (Devamla) – Mesela, az
önce Sayın Ali Özgündüz söylerken Sayın Bakanın açıklamasından bahsetti “hayalî
ihracat ile altın ihracatından bahsedenler” diye. Şimdi, şöyle bir soru vardı;
diyor ki: “Buradaki hayalî altın ihracatını savunmanın karşılığı nedir?” Altta
yazıyor: “1 milyon, 2 milyon, 3 milyon, 4 milyon euro.” Çok hızlı geçtiği için
ben tarayamadım. Yani az önce 2 milyon mu demişti Ali Bey? 
İLHAN DEMİRÖZ (Bursa) – Evet.
OKTAY VURAL (İzmir) – 2 milyon…
MEHMET GÜNAL (Devamla) – Yani, hemen
ertesi gün hesabına geçmiş, iddialar böyle, bilmiyorum. Acaba hangisidir
diyorum?
ÜNAL KACIR (İstanbul) – Yani, rüyanda
gördün!
MEHMET GÜNAL (Devamla) – Öbür tarafta
şöyle bir soru daha var, diyor ki: “Hayalî altın ihracatı tehlikeye girince çok
pahalı olan gıda ve ilaç ihracatı transit ticareti üzerinden bu işlemi yapmayı
hangi cin fikir akıl etmiştir?” Yazıyor altında: “Zafer Çağlayan, Süleyman
Aslan…” Alta doğru yazmış. Şimdi yine baktım, acaba “Hepsi” şıkkı var mı diye,
onu da göremedim. Sonra baktım, aralarda açıklamalara baktım, resmî olarak
bugün Süleyman Aslan’ın icadıymış. Yani, transit ticaret olunca daha pahalı
fatura kesebiliyorlar.
OKTAY VURAL (İzmir) – Çete, çete ya!
Paralel çete!
MEHMET GÜNAL (Devamla) – Başka bir soru
daha geçti burada. Şimdi, hakikaten, birçok soru var. En çok merak
ettiklerimden biri buydu, biraz ipucu buldum ama. Şöyle bir mesaj geçmiş: “18
kapalı, 11’e geç ne demek?” 
“A) 18 no.lu yolda inşaat var, 11 no.lu
yoldan git.
B) 18 no.lu telsiz frekansından 11’e
geç.
C) Sonu 18’le biten telefondan 11’le
bitene geç, dinlemeye takılmayalım.”
D şıkkı hiç aklımıza gelmedi, ne diyor:
“D) 18 no.da işlenmiş 2 telefondan 11 no.da işlenmiş diğer 2 telefona geç.”
OKTAY VURAL (İzmir) – Şifreli!
MEHMET GÜNAL (Devamla) – Yani, sonra
baktım, hakikaten garip. “Bütün telefonlar bakanlar arasında şifrelenmiş.”
diyor, bunu da anlayamadım yani rüyada böyle ter içerisindeydim. Yine baktım,
altından acaba buna neden geçildi diye düşündük.
ÜNAL KACIR (İstanbul) – Akşam ne yedin de
yattın sen ya?
MEHMET GÜNAL (Devamla) – Vallahi hep
bunu düşündüm, ne konuşacağım bugün diye hep stres oldum, onun için oldu. 
Baktım, acaba neden geçmişler dedim.
Meğer, altın ihracatına Amerika ambargoyu koyup Halk Bankasına da ihtarı
çekince bunlar yeni fikir bulmuşlar, gıda ve ilaca geçmişler. Yani, gerçekten
inanamadım, hâlâ inanamadım ama esas soru burada.
OKTAY VURAL
(İzmir) – Konvertibl rüşvetçi bunlar!
MEHMET GÜNAL
(Devamla) – Şimdi, bizde bir tane denizci var, sizde de var mı bilmiyorum. Sağ
olsun Ali Torlak Bey… Ali Bey, ben merak ediyorum, 5 bin tonluk bir gemiye 150
bin tonluk bir fatura nasıl gönderilir, denizcilik kuralları içerisinde bu
mümkün müdür? Bu da bir soruydu, bunu cevaplayamadım, sizlere bırakıyorum. Ali
Bey’in şahitliğinde, mümkünse, bilemiyorum, 5 bin tonluk bir gemiye 150 bin
tonluk malı nasıl yüklediler, onu da anlayamadım.
OKTAY VURAL
(İzmir) – Alkışlamak lazım, fazla ihracat yapmışlar. İhracat rekoru bu.
MEHMET GÜNAL
(Devamla) – Yani en çok çuvalladıklarımdan bir tanesi buydu. Sonra sordum, sahte
konşimento düzenlenerek oluyormuş, “5 bin”in yerine “150 bin” yazıyormuşsunuz. “Konşimentoda
150 yazdığı zaman önemli değil.” diyorlar, kontrol eden de yok. Hakikaten,
değerli arkadaşlar, buralarda, bakıyoruz ama…
Başka bir soru
daha var. Bitireceğim, sorularım yani bana yardımcı olabileceğinizi… Artık
herhâlde birkaçını arkadaşlar cevapladı. Diyor ki: “Bu işlerin
kolaylaştırılması karşılığında Rıza Sarraf’tan alınan komisyon kaçtır?”
A) Binde 2
B) Binde 3
C) Binde 4
D) Binde 5 (MHP sıralarından “D
şıkkı” sesleri)
Nasıl D şıkkı? 9 tane iş var;
Süleyman Aslan’ınki var, Zafer Çağlayan’ınki var, bir öbür işten var, bir bu
işten var. İşler karışınca yüzde 5’ten 4’e düşmüş, 3’e düşmüş.
ÜNAL KACIR (İstanbul) – Hepsini
rüyanda gördün ha!
MEHMET GÜNAL (Devamla) – Filmde
bir sürü şey geçince benim kafam karıştı. Şimdi, hangisi acaba hangisiydi,
bilemedim ki. “3’le 5 arasında” diyor. 4 olmuş, 5 olmuş.
OKTAY VURAL (İzmir) – Üzümünü
yiyorlar, bağını sormuyorlar, boşver.
MEHMET GÜNAL (Devamla) – Hakikaten
şimdi… Sonra düşündüm. Şimdi diyorum ki hani, bu yarışma vardı, joker hakkı
kullanıyorlar. Dedim: Bir arkadaşı arasam sorsam. Hadi burada Ali Torlak’a
sorduk. Yani, bu komisyon işini de herkes bilmez. Acaba dedim, seyirciye mi
sorsak joker hakkımızı kullanıp, kaçtır yani bir şekilde bulmam lazım. Vallahi,
yoksa sınavdan kalacağım. Sonra baktım. Aklımdan bir an oran geçmedi ama toplam
38 milyon euro muydu, miktar geçti. “O da doğru olmaz, biz komisyon oranını
soruyoruz.” dediler. Vallahi, böyle kan ter içerisinde rüyadan uyandım,
soruların hepsini hatırlamıyorum ama o anda dedim ki: Ya, bu nasıl bir şeydir?
Kendi kendime bunları düşünüyorum. O ara rüyanın sonuna doğru uyandığım aşamayı
hatırlıyorum arkadaşlar. Ak saçlı, ak sakallı, nur yüzlü bir ihtiyar yaklaştı:
“Evlat, kafan çok karışmış görünüyor, öyle mi?” dedi. “Evet dede.” dedim.
“Niye?” dedi. “Vallahi, neden bu rüşveti verenler ve alanlar serbest bırakıldı
ama öbür tarafta mal varlıklarından tedbir de kaldırıldı? Bu tarafa
bakıyorsunuz, hâkimler, savcıların hepsiyle ilgili HSYK karar almış. Doğru
dede, vallahi bunu düşünüyorum.” dedim Yani, aklım ermiyor, bir tarafta bunları
yargılıyorsunuz… “Peki, başka ne oldu?” dedi, “Vallahi bunu düşünüyordum ama
bir taraftan buna benzer başka tezatlar var, ben kaç gündür bunu düşünüyorum:
Bir tarafta Engin Alan içeride, öbür tarafta Sebahat Tuncel dışarıda,
KCK’lıların hepsi serbest kaldı. Buna da aklım ermiyor.” dedim. Yani, bu nasıl
bir şeydir: Bütün muvazzaf subaylar içeride, mücadele edenler içeride, bunlar
burada. Efendim, suçlanan bakanların hepsi içeride, koçlar gibi de savunma
yapıyorlar; onların savunma hakkı dahi yok -az önce burada sayın bakanlarımız
diyordu biz burada konuşuyoruz diye- onların hiçbirisi doğru dürüst savunma
yapamadı. “Efendim, ben dört buçuk aydır sürünüyorum, azap çekiyorum.” diyor;
dört buçuk senedir sürünenler ne olacak? 
Yani, maalesef,
bunları söyledikten sonra dedem dedi ki: “Evlat, bu bir fetret devridir. Bu
kadar da fazla canını sıkma, Türk milleti büyük millettir, bunu da aşacaktır.
İnşallah adalet geç de olsa tecelli edecektir, Allah’ın izniyle bunlar da Yüce
Divan da hesap verecektir.” Allah’tan o anda uyanmışım. İnşallah, ben de “Amin,
amin, amin.” diyorum, Yüce Divanda yargılansınlar. (MHP sıralarından alkışlar)
BAŞKAN – Teşekkür
ederim.
RECEP ÖZEL
(Isparta) – Başka bir şey olmadı mı rüyada?
ÜNAL KACIR
(İstanbul) – Ya, seçimden önce miydi, sonra mıydı bu rüya? 
NURETTİN CANİKLİ
(Giresun) – Sayın Başkan…
BAŞKAN – Önce
Sayın Canikli.
MEHMET GÜNAL
(Antalya) – Hepsi rüyaydı Sayın Başkanım.
NURETTİN CANİKLİ
(Giresun) – Sayın konuşmacı, ismimden de bahsederek, komisyon kurulduktan sonra
onun kararıyla ilgili imada bulunduğumu ifade etti. Onunla ilgili sataşmadan
söz istiyorum. 
BAŞKAN –
Buyurunuz. (AK PARTİ sıralarından alkışlar)
V.- SATAŞMALARA İLİŞKİN KONUŞMALAR (Devam)
4.- Giresun Milletvekili Nurettin Canikli'nin, Antalya
Milletvekili Mehmet Günal’ın (9/3) esas numaralı Meclis Soruşturması Önergesi
üzerinde yaptığı konuşması sırasında şahsına sataşması nedeniyle konuşması
NURETTİN CANİKLİ
(Giresun) – Değerli arkadaşlar, hepinizi saygıyla selamlıyorum.
Bakın, biraz
önce kullanılan ifadeyi sizinle paylaşmak istiyorum: “Rüşvet alanlar, verenler
serbest bırakıldı.” Yani, birileri kararını vermiş, bakın birileri kararını
vermiş, birileri mahkûm etmiş, birileri hüküm vermiş. (MHP sıralarından
gürültüler) İzin verin, lütfen…
MEHMET GÜNAL
(Antalya) – Darbe planı yapanlarla ilgili sen vermedin mi karar? 
NURETTİN CANİKLİ
(Devamla) – Bakın, arkadaşlar, söylediğimiz şu… 
MEHMET GÜNAL
(Antalya) – Darbe planı yapanlarla ilgili sen vermedin mi?
NURETTİN CANİKLİ
(Devamla) – …söylediğimiz şu, bakın, söylediğimiz şu, eğer dinlerseniz ben
anlatayım ne demek istediğimi.
MEHMET GÜNAL
(Antalya) – Hâlâ içerideler sizin yüzünüzden! 
BAŞKAN – Sayın
Günal, lütfen…
NURETTİN CANİKLİ
(Devamla) – Peşinen kimseyi ne suçsuz ilan edebilirsiniz ne de suçlu ilan
edebilirsiniz. (MHP sıralarından gürültüler) 
OKTAY VURAL
(İzmir) – Siz suçsuz ilan ettiniz! 
S. NEVZAT
KORKMAZ (Isparta) – Suçsuz ilan ettiniz ya! 
MEHMET GÜNAL
(Antalya) – Onlar 5 senedir yaşıyor! 
NURETTİN CANİKLİ
(Devamla) – Biz soruşturma komisyonunu niye kuruyoruz, niye kuruyoruz? 
MEHMET GÜNAL
(Antalya) – Çıkaralım mı arşivleri? 
NURETTİN CANİKLİ
(Devamla) – Gerçekleri araştırmak için kuruyoruz, bütün bunların ortaya
çıkarılması için kuruyoruz.(CHP ve MHP sıralarından gürültüler) 
OKTAY VURAL
(İzmir) – Ya, ya…
NURETTİN CANİKLİ
(Devamla) – Peşinen, lehte ya da aleyhte, olumlu ya da olumsuz, aklayan ya da
suçlayan bir yaklaşım içerisinde olamazsınız, olamazsınız. Evet, olamazsınız.
Sizin sorununuz bu işte. 
S. NEVZAT
KORKMAZ (Isparta) – Başbakan ne dedi meydanlarda? 
NURETTİN CANİKLİ
(Devamla) – Böyle bir davranış ön yargılı bir davranıştır, hukuki bir yaklaşım
değildir. Siz hükmetmişsiniz, kararı vermişsiniz. (CHP ve MHP sıralarından
gürültüler) Onun için benim itirazım buna yani komisyon şöyle karar verirse
iyidir, böyle karar verirse kötüdür… Böyle bir yaklaşım olmaz. 
MEHMET GÜNAL
(Antalya) – Hani yargı darbesiydi, hani askerlere yapılan yargı darbesiydi, ne
oldu? 
NURETTİN CANİKLİ
(Devamla) – Komisyonun görevi gerçekleri araştırmaktır, hepimizin görevi
gerçekleri araştırmaktır. Biz, arkadaşlarımız peşinen suçludur ya da suçsuzdur
demiyoruz, diyemiyoruz, demememiz gerekir. (CHP ve MHP sıralarından gürültüler)

S. NEVZAT
KORKMAZ (Isparta) – Başbakan ne dedi, Başbakan? Meydanlarda ne dedi Başbakan? 
NURETTİN CANİKLİ
(Devamla) – Biz bütün olayların, iddiaların enine boyuna araştırılması, bütün
delillerin ortaya konulması için soruşturma komisyonu kurulmasını kabul
ediyoruz. 
MEHMET GÜNAL
(Antalya) – Aklama komisyonu, aklama! 
NURETTİN CANİKLİ
(Devamla) – Doğru yaklaşım budur, doğru yaklaşım budur. Onun dışında, elbette,
bakın, komisyonun çalışmalarında ortaya çıkan delilleri hiç kimsenin
karartamayacağını ve bu delillerin gösterdiği sonucun dışında kimsenin başka
bir karar veremeyeceğini biliyoruz biz… (MHP sıralarından gürültüler) 
MEHMET GÜNAL
(Antalya) – Zaten kararttınız, şu anda kapatıyorsunuz delilleri, şu anda
karartıyorsunuz. Delilleri toplayan hâkimleri, savcıları görevden alıyorsunuz. 
NURETTİN CANİKLİ
(Devamla) – …ve bunu bilerek bu komisyonun kurulmasını önerdik değerli
arkadaşlar, ne yaptığımızın farkındayız. Biz samimiyiz… (CHP ve MHP
sıralarından gürültüler) 
(Mikrofon
otomatik cihaz tarafından kapatıldı) 
MEHMET GÜNAL
(Antalya) – Kapatıyorsun şu anda! 
NURETTİN CANİKLİ
(Devamla) – …biz ön yargılı değiliz, gerçeklerin ortaya çıkarılmasını
istiyoruz. 
BAŞKAN –
Teşekkür ederim Sayın Canikli. 
NURETTİN CANİKLİ
(Devamla) – Sizin yaklaşımınız, bu yaklaşımınız doğru yaklaşım değildir,
adaletin tesisini sağlayacak bir yaklaşım değildir. 
MEHMET GÜNAL
(Antalya) – Bence sen konuştukça duman oluyorsun, en iyisi konuşma! 
NURETTİN CANİKLİ
(Devamla) – Hepinizi saygıyla selamlıyorum. (AK PARTİ sıralarından alkışlar) 
S. NEVZAT
KORKMAZ (Isparta) – Meydan meydan dolaştı Başbakan, meydan meydan! 
MEHMET GÜNAL
(Antalya) – “Temiz arkadaşlarımız” dedi!
OKTAY VURAL
(İzmir) – Nerede samimisiniz ya! 
BAŞKAN –
Teşekkür ederim. 
HASİP KAPLAN
(Şırnak) – Sayın Başkan, demin hatip bir konuşma yaparken “Bütün KCK’liler
serbest bırakıldı.” dedi. Benim Şırnak’ta bütün belediye başkanlarım hâlâ
tutuklu, benim İl Başkanım tutuklu. Onun için…
BAŞKAN –
Buyurun. 
5.- Şırnak Milletvekili Hasip Kaplan'ın, Antalya
Milletvekili Mehmet Günal’ın (9/3) esas numaralı Meclis Soruşturması Önergesi
üzerinde yaptığı konuşması sırasında Halkların Demokratik Partisine sataşması
nedeniyle konuşması
HASİP KAPLAN (Şırnak) – Sevgili
arkadaşlar, buraya zaman zaman hatipler çıkıyor, konuşmalarında hemen “Bütün
KCK’liler serbest.” diyor. Benim İdil Belediye Başkanım Resul Sadak
içeridedir, Cizre Belediye Başkanım Aydın Budak içeridedir, Silopi Belediye
Başkanım Emin Toğurlu içeridedir, Balveren Belediye Başkanım Abdurrezak Yıldız
içeridedir, il başkanım Halil İrmez içeridedir ve Edirne F tipindedir,
mahkemesi Şırnak Ağır Cezada. 
Elinizi vicdanınıza koyun, bu
kürsüye gelirken Kürtlere düşmanlığı bırakın ve bizi kimseyle karıştırmayın,
hata yaparsınız.
LÜTFÜ TÜRKKAN (Kocaeli) – Paradan
bahset sen, bırak bunları, bırak.
HASİP KAPLAN (Devamla) – Biz para
için, hırsızlık için, rüşvet için, başkaları için, işkence için içeri girmedik.
Bizim düşüncelerimiz ve özgür mücadelemizin uğrunda başımız dik; çıktığımız
zaman her yerde çıktık, her yerde konuştuk, her yerde de savunuruz, her yerde
de on binlerce arkadaşımız içeride. Hatip Dicle neden içeridedir, bana söyler
misiniz? Bana söyler misiniz, Sayın Dicle on yıl yattı cezaevinde, buraya
fezlekesi geldi, dokunulmazlığı kaldırıldı. Elinizi vicdanınıza koyacaksınız.
Bu ülkede vatanseverlik adı altında hukukun yerine geçen, devletin yerine geçen
Susurluk çetelerini, iş adamlarını, siyaset mafya üçgenini, bunun içinde yer
alanları, hangi karanlık örgütlerin yer aldığını, hangilerinin darbeci
olduğunu, hangilerinin çeteci olduğunu çok iyi biliyoruz. Onlar burada çıkıp
kahraman gibi konuşacak, benim insanlarım düşüncelerinden hâlâ cezaevinde
olacak, iki de gelip bu kürsüde bana çakmaya çalışacak! Partime çakmaya
çalışacak, arkadaşıma çakmaya çalışacak. Çakamazsınız, biz çakarız.
LÜTFÜ TÜRKKAN (Kocaeli) – Çivi
gibi çakarız, çivi!
HASİP KAPLAN (Devamla) – Başımız
dik, alnımız ak. Biz gelir bu kürsüde konuşuruz, biz özgürlüğümüz ve
mücadelemiz için buradayız. Özgürlük mücadelesi, ihale, hırsızlık… Koalisyon
döneminin Yüce Divan bakanları vardı, şimdi de bu bakanlar var.
(Mikrofon otomatik cihaz
tarafından kapatıldı)
HASİP KAPLAN (Devamla) – Bizimle
yarıştırmayın, yanlış yerde ararsınız.
LÜTFÜ TÜRKKAN (Kocaeli) – Sen
paradan bahset ya! Millet malı götürmüş, sen neden bahsediyorsun?
MEHMET GÜNAL (Antalya) – Müsaade
ederseniz, şimdi… 
İDRİS BALUKEN
(Bingöl) – Tutanaklara geçmesi açısından da bir şey ifade edeceğim. 
MEHMET GÜNAL
(Antalya) – Bir saniye… Sataşmayla ilgili…
BAŞKAN – Pardon,
Sayın Günal’ı bir dinleyeyim ondan sonra sizi dinleyeceğim. 
MEHMET GÜNAL
(Antalya) – Sayın Başkanım, sizden özür diliyorum, sizin tutumunuzu tartışmamak
için seslenmedim ama ben hiçbir şekilde ne Hasip Kaplan’a ne…
İDRİS BALUKEN
(Bingöl) – KCK’den BDP’liler yatıyor, arkadaşlarımız yatıyor. 
MEHMET GÜNAL
(Antalya) – Bir saniye…
PERVİN BULDAN
(Iğdır) – Hasip Kaplan’a değil KCK’lı tutuklulara söylediniz. 
MEHMET GÜNAL
(Antalya) – Müsaade ederseniz, yanlış… 
İDRİS BALUKEN
(Bingöl) – Bütün KCK’liler BDP çalışanlarıdır. 
PERVİN BULDAN
(Iğdır) – Bizim Iğdır Belediye Başkanımız da içeride. 
MEHMET GÜNAL
(Antalya) – “Bizi suçlayarak söylemiştir…” Benim hiç öyle bir şeyim olmamıştır.

İDRİS BALUKEN
(Bingöl) – Ayıptır ya!
PERVİN BULDAN
(Iğdır) – Ayıptır ya!
MEHMET GÜNAL
(Antalya) – Yanlışı düzeltmek istiyorum.
LÜTFÜ TÜRKKAN
(Kocaeli) – KCK’lılar dışardayken Engin Alan yatıyorsa yazıklar olsun! Evet,
zorumuza gidiyor!
BAŞKAN –
Buyurunuz. (MHP sıralarından alkışlar) 
6.- Antalya Milletvekili Mehmet Günal'ın, Şırnak
Milletvekili Hasip Kaplan’ın sataşma nedeniyle yaptığı konuşması sırasında
şahsına sataşması nedeniyle konuşması
MEHMET GÜNAL
(Antalya) – Teşekkür ederim Sayın Başkan. 
Değerli
arkadaşlar, burası Hasip Kaplan’ın şov yeri değil. 
LÜTFÜ TÜRKKAN
(Kocaeli) – Bravo!
MEHMET GÜNAL
(Devamla) – Ben, hiçbir şekilde hiçbir partiyi… Burayı saptırmayın, burada
yolsuzlukları sorguluyoruz, destek atmayın AKP’ye! 
HASİP KAPLAN
(Şırnak) – Kimseye destek atmıyoruz. 
MEHMET GÜNAL
(Devamla) – Benim söylediğim şudur. (HDP sıralarından gürültüler) Bir saniye,
bir dinle!
İDRİS BALUKEN
(Bingöl) – Siz saptırıyorsunuz! 
MEHMET GÜNAL
(Devamla) – Bir dinle, bir dinle!
İDRİS BALUKEN
(Bingöl) – KCK davasının burayla ne alakası var!
MEHMET GÜNAL
(Devamla) – Benim söylediğim şudur: Engin Alan içeride mi? İçeride. O
içerideyken aynı şekilde Sabahat Tuncel’i siz çıkardınız mı? Çıkardınız. Evet,
seçim arifesinde bunların aday olmasını herkese baskı yaparak sağladınız. O
hâlâ içeride duruyor, Engin Alan içerideyken bu dışarıda. Ben kimseyi
suçlamıyorum. Dışarıda mı? Dışarıda. KCK davasından herkesi saldınız mı
beraber? Saldınız. Ben suçunu, suçsuzluğunu konuşmuyorum.
İDRİS BALUKEN
(Bingöl) – Kim saldı ya, yok öyle bir şey!
MEHMET GÜNAL
(Devamla) – Ben, onlar dışarıdayken neden Engin Alan içeride, aklım ermiyor
diyorum.
Benim bir
sataşmam yoktu Sayın Başkanım ama siz söz verdiniz. Ama şimdi bu Sayın
Kaplan’ın sözlerinden sonra bunu açıklamak durumundayım. Lütfen sapla samanı
karıştırmayalım, burada onu tartışmıyoruz. Ben, şunu söylüyorum: Sayın bakanlar
burada savunma yaparken siz bir taraftan “Deliller çıksın.” diyorsunuz Sayın
Canikli ama delilleri toplayan polisleri görevden alıyorsunuz. Delilleri
toplayan, karar veren hâkimi, savcıyı görevden alıyorsunuz, yetmedi HSYK
kalkmış bir de bunları sorguluyor, bunu söylemeyelim mi?
NURETTİN CANİKLİ
(Giresun) – Komisyon kurulduğunda hepsi ortaya çıkacak!
MEHMET GÜNAL
(Devamla) – Ne karıştırıyorsunuz bununla onu! Bizim söylediğimiz budur.
İDRİS BALUKEN
(Bingöl) – KCK’yi sen niye karıştırıyorsun! 
MEHMET GÜNAL
(Devamla) – Hukuk burada işlemek zorundadır.
İDRİS BALUKEN
(Bingöl) – KCK ile ne alakası var bu işin!
MEHMET GÜNAL
(Devamla) – Hukuku işletmeye çalışan emniyet görevlilerini, bu raporları
düzenleyen, Mali Suçlarla Mücadele biriminin başındaki adamları, bunları ihbar
etmeyen istihbarat şube müdürlerini görevden aldınız mı, almadınız mı?
NURETTİN CANİKLİ
(Giresun) – Bir delil varsa kimse karartamaz onları!
MEHMET GÜNAL
(Devamla) – Nasıl delil topluyorsunuz, delili toplayan adamı
cezalandırıyorsunuz? Benim söylediğim buydu.
PERVİN BULDAN
(Iğdır) – Yolsuzluklarla ilgili konuşup KCK’lileri ortaya attınız Sayın Hatip,
ne alakası var!
MEHMET GÜNAL
(Devamla) – Benim burada ne KCK’yla ne PKK’yla bunlarla bir alakam yoktur,
kendileri sahipleniyor olabilir KCK davasını, bu bizim işimiz değil. Ama onlar
gezerken Engin Alan’ın içeride olması bir garabettir. 
NURETTİN CANİKLİ
(Giresun) - Kararı kim veriyor? 
MEHMET GÜNAL
(Devamla) – Bakanlar burada durup koçlar gibi kendilerini savunurken o
hâkimler, o savcılar görevden alınıp üstüne üstlük bunlarla ilgili soruşturma
açılması bir garabettir. 
Benim söylediğim
bundan ibarettir diyorum, söylediklerim çarpıtılmıştır.
Bilgilerinize
sunuyor, saygılar sunuyorum.
İDRİS BALUKEN
(Bingöl) – Sayın Başkan…
BAŞKAN – Evet,
buyurun.
İDRİS BALUKEN
(Bingöl) – Sayın Başkan, herhâlde açıklama yapmama gerek yok. 
BAŞKAN – Olsun,
ben gene dinleyeyim, herkesi dinliyorum, ondan sonra gerekeni yapayım.
İDRİS BALUKEN
(Bingöl) – Deminki konuşmasında, işte “Sabahat Tuncel dışarıda, Engin Alan
içeride…
MEHMET GÜNAL
(Antalya) – Yalan mı?
PERVİN BULDAN
(Iğdır) – Doğru. 
Ama Sabahat
Tuncel’in içeriye girmesi gerekmiyor; Engin Alan çıksın, tamam çıksın. Niye
komisyona üye vermediniz?
İDRİS BALUKEN
(Bingöl) – …ve tüm KCK’liler dışarı çıktı.” diyerek cezaevindeki partili
arkadaşlarımızla ilgili bize cevap hakkı doğmuştur. 
BAŞKAN – Tamam,
Sayın Kaplan’a ben söz verdim.
İDRİS BALUKEN
(Bingöl) – Bize cevap hakkı doğmuştur. Onunla ilgili bilgilendirme yapmam
lazım.
BAŞKAN – Ama
Sayın Kaplan o konuda konuştu. Ben Sayın Kaplan’a o nedenle söz verdim.
İDRİS BALUKEN
(Bingöl) – Sayın Başkan, tamam ama şimdi yeniden aynı konuda ısrarına devam
ediyor. 
BAŞKAN – Şu anda
başka bir şey söyledi.
MEHMET GÜNAL
(Antalya) – Sayın Başkanım, ben sataşmadım.
İDRİS BALUKEN
(Bingöl) – Başka bir şey söylemedi Sayın Başkan.
“Tüm KCK’liler
dışarıda.” diyerek cezaevinde bulunan arkadaşlarımızla ilgili bizlere cevap
hakkı doğdu, söz istiyoruz.
BAŞKAN – Şimdi,
bakın, bir saniye…
OKTAY VURAL
(İzmir) – Efendim, gruba yönelik bir sataşma yok burada, gerek yok.
BAŞKAN – Şimdi
şunu söylemeye çalışıyorum: Ben Sayın Kaplan’a, Sayın Günal’ın KCK ve Sayın
Tuncel’le ilgili sözünden dolayı söz verdim, o da konuştu.
MEHMET GÜNAL
(Antalya) – Sataşma yoktu onda da…
HASİP KAPLAN
(Şırnak) – KCK’lilerle ilgili.
MEHMET GÜNAL
(Antalya) – …durum tespiti vardı Sayın Başkan.
BAŞKAN –
Düzeltme amaçlı, bir o yani “Hepsi dışarıda.” dediniz siz.
MEHMET GÜNAL
(Antalya) – Doğru.
BAŞKAN – O da
dedi ki: “Benim il başkanım, işte belediye başkanlarım, vesaire…”
İDRİS BALUKEN
(Bingöl) – Genel Kurulu yanlış bilgilendiriyor, ne doğrusu ya? 
HASİP KAPLAN
(Şırnak) – Götüreyim sizi, bir cezaevi gezdireyim isterseniz. Bütün F tipi
cezaevlerimizi götürüp gezdirelim.
BAŞKAN – Böyle
bir yere varamayız. 
HASİP KAPLAN
(Şırnak) – Bizimkiler öyle hırsızlıktan, rüşvetten falan içeride değil.
İDRİS BALUKEN
(Bingöl) – Sayın Başkan, bize ikinci defa sataştı, söz istiyoruz. Aynı
iddiasına “Doğru.” diyor.
BAŞKAN – Aynı
anda ikiniz birden ayaktasınız Sayın Baluken.
İDRİS BALUKEN
(Bingöl) – Birimize söz verin de grup adına çıkıp bir iki kelime söyleyelim.
BAŞKAN – Hayır,
öyle yok işte. Şimdi, ben diyorum ki…
HASİP KAPLAN
(Şırnak) – Bu defa da Başkana verin.
BAŞKAN – Tamam,
bir saniye.
Siz
konuşuyorsunuz, ben de bir cevap vereceğim, ondan sonra bir karar vereceğiz. 
Şimdi, Sayın
Kaplan’a o nedenle yani sataşmadan değil, bilgi düzeltmeden söz verdim ben,
kalktı düzeltti. Ondan sonra Sayın Günal da kendisinin… Yani herhangi bir
sataşma, grubunuza yönelik bir sataşma anlamı taşımadığını ama bir garabet
olduğunu… Bir milletvekili hapisteyken benzer bir suçtan yargılanmış olan bir
diğer milletvekili de dışarıda. Bunu sizin grupla ilgili de söylemedi. Adalet
ve Kalkınma Partisine döndü, dedi ki: Siz böyle bir garabet yaptınız. Şimdi
aslında burada söz hakkı o tarafa düşmekle birlikte… 
HASİP KAPLAN
(Şırnak) – Hayır… 
BAŞKAN – Bir
saniye, bir saniye, ben şimdi önce bir açıklayayım. Bu devam edecek anladığım
kadarıyla da önce bir durumu düzeltelim.
İDRİS BALUKEN
(Bingöl) – KCK davasının burayla bir alakası yok. Bunu açması saçma. Saçma
sapan bir iddia yani. 
BAŞKAN – Tamam,
anladım. Ben size Grup Başkan Vekili olarak söz vereceğim ama lütfen bunun
sürdürülmesine neden olacak bir konuşma yapmayın.
Buyurun. 
7.- Bingöl Milletvekili İdris Baluken'in, Antalya
Milletvekili Mehmet Günal’ın sataşma nedeniyle yaptığı konuşması sırasında
Halkların Demokratik Partisine sataşması nedeniyle konuşması
İDRİS BALUKEN
(Bingöl) – Teşekkür ediyorum Sayın Başkan. 
Şimdi, sayın
hatip burada konuşurken KCK davasından herkesin çıktığını söyledi. Bir kere
bunun külliyen yanlış bir bilgi olduğunu ifade edelim. Hatip Dicle, belediye
başkanlarımızın, belediye meclisi üyelerimizin, binlerce, yüz binlerce oy almış
il genel meclisi üyelerimizin çoğu hâlâ cezaevinde bulunuyor. Yine, ölüm
döşeğinde olan, son nefesini vermek üzere olan 500’ün üzerinde hasta
arkadaşımız bu dava kapsamında siyasi rehine olarak cezaevinde tutulmaya devam
ediliyor. Dolayısıyla, böyle KCK’lilerin tamamen tahliye edilmesi gibi bir
durum yok.
Diğer konuya
gelince, Sabahat Tuncel’in dışarıda, Engin Alan’ın içeride olmasıyla ilgili;
yani hayret ediyorum bu kadar samimiyetsizlik olur mu? Buraya her çıktığınızda
Engin Alan’dan bahsediyorsunuz. Milletvekilli dokunulmazlıklarıyla ilgili
kalıcı çözüm getirecek bir komisyon kurduk. Bu komisyon Anayasa değişikliğiyle ilgili
çalışma yaptı, siz üye vermediniz. Üye vermeyip buradan “Engin Alan cezaevinde
kalmaya razıdır.” diye milletvekilleriniz beyanatlarda bulundu. Bir taraftan
böyle söylüyorsunuz, bir taraftan da “Sebahat Tuncel niye dışarıda, Engin Alan
niye içeride?” 
MEHMET GÜNAL
(Antalya) – Niye olduğunu biz biliyoruz, sizin gibi pazarlık yapmıyor çünkü. 
İDRİS BALUKEN
(Devamla) – Bu komisyonun yaptığı çalışmanın metni üzerimizde. CHP grup başkan
vekili, AK PARTİ grup başkan vekili de biliyor. Siz bu komisyona üye vermemekle
Engin Alan’la ilgili hiçbir kaygınızın olmadığını zaten ifade etmiş
oluyorsunuz. 
Doğrusu, Genel
Kurula şunu söyleyeceğim: “KCK”, “PKK”, “Kürt” kelimelerini yasaklayın,
herhâlde MHP'nin söyleyeceği bir söz kalmaz ki buraya yolsuzluklarla ilgili bir
soruşturma geldiğinde KCK üzerinden savunma yapıyorlar. Böyle bir şey olur mu?
S. NEVZAT KORKMAZ (Isparta) –
Asıl sizin kalmaz! PKK, KCK’yı yasakla, sizin kalmaz asıl söyleyecek bir
şeyiniz!
İDRİS BALUKEN (Devamla) - Bugünkü
konuyla KCK tutuklamalarının ne gibi bir alakası var ki siz buraya gelip KCK
davasıyla ilgili bir tartışma yürütüyorsunuz?
Genel Kurulu saygıyla
selamlıyorum. 
BAŞKAN – Teşekkür ederim.
OKTAY VURAL (İzmir) – Sayın
Başkan, burada, tabii, gerçekten, Adalet ve Kalkınma Partisiyle BDP arasında
17-25 Aralık ekseninde bir koalisyon kurulduğunu görüyoruz.
RAMAZAN CAN (Kırıkkale) - Bırak
ya, bırak cevap ver sen! Sen bırak cevap ver, cevap! 
İDRİS BALUKEN (Bingöl) – Ne
alakası var! 
PERVİN BULDAN (Iğdır) – Ne
alakası var ya!
RAMAZAN CAN (Kırıkkale) - Bırak
sataşmayı, cevap ver! AK PARTİ’yi sokma içine, konuşma!
İDRİS BALUKEN (Bingöl) – Sayın
Başkan, KCK’yle ilgili olan kısmına cevap veriyoruz. Yolsuzluklarla ilgili
bütün söylediklerimizi söyledik. Hiçbir alakası yok.
LÜTFÜ TÜRKKAN (Kocaeli) - Parayı
götürenlerden iste, bizden ne istiyorsun! 
OKTAY VURAL (İzmir) – Birbirini
aklamak amacıyla rüşvet ve yolsuzluk iddiaları gündemdeyken… 
LÜTFÜ TÜRKKAN (Kocaeli) - Para
isteyenlerden sor, bizden ne istiyorsun! Parayı götürenlerden iste!
OKTAY VURAL (İzmir) – Bu konu
gündemdeyken burada Engin Alan’ın içeride kalmasının garabet olduğundan hareket
ederek böyle bir konuda bu tartışmanın rüşvet ve yolsuzluk tartışmasının
üzerine geçme gayretini gerçekten anlıyoruz; başka yerlerden talimatla hareket
edilmiş. 
Ancak Sayın Engin Alan’la ilgili
konuda kurulan komisyona, evet, üye vermedik. O bakımdan, bu komisyona üye
vermememizi çarpıtarak ifade etmiştir. Bu konuda gruba sataşmadan dolayı Sayın
Faruk Bal’a söz vermenizi istirham ediyorum.
BAŞKAN – Buyurunuz.
8.- Konya Milletvekili Faruk Bal'ın, Bingöl
Milletvekili İdris Baluken’in sataşma nedeniyle yaptığı konuşması sırasında MHP
Grubuna sataşması nedeniyle konuşması
FARUK BAL (Konya) – Sayın Başkan,
değerli milletvekilleri; bugün burada asrın yolsuzluk meselesini tartışıyoruz,
bu yolsuzluğa bulaştığı iddia edilen 4 tane bakanla ilgili olmak üzere bir
müzakere yapıyoruz. Bu müzakere sırasında Barış ve Demokrasi Partisine mensup
milletvekillerinin meseleyi gererek, Milliyetçi Hareket Partisi Grubunu da
ilzam ederek Engin Alan meselesinde partimizi samimiyetsiz olarak suçlaması
doğru değildir. 
Engin Alan Bey, ömrü boyunca,
askerlik hayatı boyunca dağlarda PKK terör örgütüne karşı savaş vermiştir. Bu
mücadelesinin neticesinde de Tayyip Erdoğan’ın “Ayağa kalkmadığı için nereye
gittiğini görüyorsunuz.” demek suretiyle Silivri’de bugün bir eziyet çekmekte,
bir işkence çekmekte, mapus yatmaktadır. Burada tutuklu milletvekilleriyle
ilgili konu görüşüldüğü zaman Engin Alan Bey’den yiğit bir ses çıkmıştır “Beni
takasa tabi tutmayın. Ben burada çürürüm, tabutumla birlikte buradan çıkarken
bile ayakta çıkarım, dimdik çıkarım.” diyerek. Milliyetçi Hareket Partisinden
milletvekili olmuş bir milletvekilinden gelebilecek en yüce, en kaliteli, en
anlamlı söz buydu. Bu vesileyle Milliyetçi Hareket Partisi de Anayasa’da bir
değişiklik yapılmak üzere kurulmuş olan komisyona üye vermemiştir, bu nedenle
verilmemiştir; bu samimiyetsizlik değil, şerefin daniskasıdır. (MHP
sıralarından alkışlar) 
BAŞKAN –
Birleşime on dakika ara veriyorum.
Kapanma Saati: 22.23
YEDİNCİ OTURUM
Açılma Saati: 22.37
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 84’üncü Birleşiminin Yedinci
Oturumunu açıyorum.
IX.- MECLİS SORUŞTURMASI (Devam)
A) Ön Görüşmeler (Devam)
2.- İstanbul Milletvekili Ali Özgündüz ve 60
Milletvekilinin; bir soruşturma dosyasında yer alan bir şüphelinin sahte
belgelerle ihracat karşılığı Halk Bankasından çektiği paralarla altın alıp
İran’a ihracat işlemlerinde kolaylık sağlamak, İstanbul Havalimanına inen bir
uçakta bulunan altınla ilgili kaçakçılık eyleminin adli ve idari soruşturmasını
engellemek, ithalat ve ihracat işlemlerine aracılık eden Halk Bankasının
komisyon oranının düşürülerek zararına yol açmak suretiyle yirmi sekiz defa
rüşvet aldığı ve bu eylemlerin Kaçakçılıkla Mücadele Kanunu’na muhalefet, Türk
Ceza Kanunu’nun 204’üncü maddesinde düzenlenen resmi belgede sahtecilik ve
252’nci maddesinde düzenlenen birden çok kez rüşvet almak suçlarına uyduğu
iddiasıyla Ekonomi Eski Bakanı Mehmet Zafer Çağlayan hakkında bir Meclis
soruşturması açılmasına ilişkin önergesi (9/3) (Devam)
BAŞKAN – (9/3)
esas numaralı Meclis Soruşturması Önergesi’nin görüşmelerine devam ediyoruz. 
Şahıslar adına
şimdi söz, İstanbul Milletvekili Sayın Mustafa Sezgin Tanrıkulu’nda.
Buyurunuz Sayın
Tanrıkulu. (CHP sıralarından alkışlar)
MUSTAFA SEZGİN TANRIKULU
(İstanbul) – Sayın Başkan, değerli milletvekilleri; hepinizi saygıyla selamlıyorum.
İç Tüzük falan uyarınca değil ama
kendi vicdanım adına konuşacağım.
Değerli arkadaşlar, öncelikle
şunu ifade edeyim: Yani hangi konuda, neyi oylayacağınızı bilmiyorsunuz. Ben
fezlekeyi okudum, tümünü okudum, gizlenen fezlekeyi okudum. Okuma gereği duydum
çünkü vicdanım adına okuma gereği duydum. Çünkü biraz sonra burada oylama
yapılacak ama sizden hiç kimsenin okumadığını biliyorum. Bunu okusaydınız eğer
biraz önce burada gerçekten de hiçbir şey olmamış gibi konuşan
milletvekillerini bu şekilde dinlemezdiniz, gerçekten dinlemezdiniz. 
Bakın değerli arkadaşlar, şahsım
adına konuşuyorum. Bunları okurken hiçbir yasa dışı dinlemeyi okumadım,
okumadım ve tenezzül bile etmedim okumaya ama bu cumhuriyetin bir vesileyle,
bir mahkeme kararıyla alınmış kararlarını okudum ve teknik izlemelerine baktım.
Şimdi, biraz önce burada çıkmışlar, gerçekten de hukuktan, CMK’dan
bahsediyorlar. Yahu, ayıp ya! Hakikaten ayıp, gerçekten ayıp! Sizin yatacak
yeriniz yok, yatacak yeriniz yok eğer bundan bahsediyorsanız. Hakikaten yatacak
yeriniz yok ya! (CHP sıralarından alkışlar) Bugüne kadar neredeydiniz? Bakın,
ben bu kürsüde 10 kez konuştum. Yasa dışı dinleme, hukuk dışı dinleme, yasa
dışı delil, dijital delil… Kaç tane kanun teklifi verdim? Size soruyorum, kaç
tane verdim? Havaya bakıyordun, tavana bakıyordun, arkanı dönüp konuşuyordun.
METİN KÜLÜNK (İstanbul) – Nereden
biliyorsun? Seni dinlemek zorunda mıyım?
ÜNAL KACIR (İstanbul) – Sen önüne
bak ya, önüne bak.
MUSTAFA SEZGİN
TANRIKULU (Devamla) – Ne zaman, bakın, ne zaman? Ne oldu biliyor musunuz? Şimdi
döndü geldi ve size geldi. 
METİN KÜLÜNK
(İstanbul) – Sen dön, kürsüde konuş. 
MUSTAFA SEZGİN
TANRIKULU (Devamla) - Bakın, size geldi, size. Sizin yatacak yeriniz yok. (AK
PARTİ sıralarından gürültüler)
ÜNAL KACIR
(İstanbul) – Ya, kime diyorsun sen? Ne diyorsun?
MUSTAFA SEZGİN
TANRIKULU (Devamla) - Tümünü buraya getirdik. Bakın, tümünü buraya getirdik
değerli arkadaşlar. Ya, ayıp! Gerçekten ayıp ya! Bakın, okuyayım... Burada
çıkmış... 
ÜNAL KACIR
(İstanbul) – Saldırmadan konuş da ne dediğini anlayalım.
MUSTAFA SEZGİN
TANRIKULU (Devamla) - Ya, ayıp, gerçekten ayıp! Utanıyor insan bunları
okumaktan. Bu kürsü milletin kürsüsü. Bu kürsü rüşvetin, yolsuzluğun,
ahlaksızlığın savunulduğu kürsü değil; milletin kürsüsü, milletin. (CHP sıralarından
alkışlar) Gelsinler versinler pozu böyle bakalım, nasıl verecekler? Ayıp ya!
Gelin, bu pozu burada verin. Göstereyim size. Gelin verin bakalım, nasıl
vereceksiniz? Burada, okuyayım şimdi size. Bir de tribe girmiş. Ne diyor bakın,
özel kalem müdürü: Kol saati mevzusu. Cenevre’yle ilgili herhâlde bir şey
istemiş, bir konu varmış onunla ilgili, hiçbir gelişme olmamış. 
ÜNAL KACIR
(İstanbul) – Nerede yazıyor bu?
MUSTAFA SEZGİN
TANRIKULU (Devamla) - Okuyayım: “O kadın da bakan beyi aradı yani hiç kimse
gelmedi, gitmedi falan diye bakan da bayağı bir şey yaptı, bozuldu. Yani, hatta
bana dedi ki: Söyle, kendim hallederim. Ben, artık, falan filan... Böyle bayağı
da bozuldu. Ben de ona: Hadi.... Size iletmek üzere... Zorundayım, görevim...”
Ya, bu konuşmayı kim yapmış? Kim yapmış bu konuşmayı? Kim yapmış ya? (AK PARTİ
sıralarından gürültüler)
ÜNAL KACIR
(İstanbul) – Ne bilelim ya? Nereden okuyorsun?
MUSTAFA SEZGİN
TANRIKULU (Devamla) - Mahkeme kararıyla dinlenmiş bu, mahkeme kararıyla. Kim
yapmış bunu? Ayıp arkadaşlar, ayıp! 
ÜNAL KACIR
(İstanbul) – Söyle de biz de oradan okuyalım.
MUSTAFA SEZGİN
TANRIKULU (Devamla) - Her şeyi yapalım, bakın... Her şeyi yapın ama hiç olmazsa
vicdan sahibi olarak çocuklarınızı bu işe bulaştırmayın ya. Ayıp!
Çocuklarınızdan ne istiyorsunuz ya? Ne istiyorsunuz? Tertemiz gençler, bırakın,
kendi işlerini yapsınlar. Ne istiyorsunuz? (CHP sıralarından alkışlar) Gönder
şuraya, gönder buraya. Şunu yap, bunu yap. Ayıp ya, gerçekten ayıp! Okuyayım
size... Nerede bu fezlekede Başbakan? Nerede? Soruyorum. Okuyayım mı size?
Okuyayım size, bakın okuyayım.
RECEP ÖZEL
(Isparta) – Sen ne okuyorsun orada? Ne okuyorsun orada?
MUSTAFA SEZGİN
TANRIKULU (Devamla) - Nerede Başbakan? Tümünden haberi var. 
RECEP ÖZEL
(Isparta) – Nerede Başbakan orada?
MUSTAFA SEZGİN
TANRIKULU (Devamla) - Bakın, tümünden haberi var. Bugün için hesapladım. Ne
kadar biliyor musunuz? 
METİN KÜLÜNK
(İstanbul) – O fezlekeden de size iktidar çıkmayacak.
MUSTAFA SEZGİN
TANRIKULU (Devamla) - 110 milyon lira yani 110 trilyon. 
METİN KÜLÜNK
(İstanbul) – O fezlekeden de siz Başbakana bir şey yapamayacaksınız.
MUSTAFA SEZGİN
TANRIKULU (Devamla) - Bir bakanın, bir milletvekilinin, Başbakanın haberi
olmadan bu kadar büyük bir rüşvetin kendisine zimmet edilmesi mümkün mü? 
RECEP ÖZEL (Isparta)
– Hocam iddia, iddia.
MUSTAFA SEZGİN
TANRIKULU (Devamla) - Size soruyorum, mümkün mü?
METİN KÜLÜNK
(İstanbul) – O fezlekeden de eline bir şey çıkmayacak, hiç merak etme.
MUSTAFA SEZGİN
TANRIKULU (Devamla) – Ne diyor: “Başbakanla konuştum iki saat.” İki saat “Devam
edin, cari açık var, bilmem ne var, 3 milyar dolar, 5 milyar dolar gelsin.”
dedi yahu. Burada hepsi var. 
RECEP ÖZEL
(Isparta) – Nerede o? O ne? 
MUSTAFA SEZGİN
TANRIKULU (Devamla) – Hepsi var, hepsi burada. Bakın, hepsi burada var değerli
arkadaşlar. Okuyayım mı? 
RECEP ÖZEL
(Isparta) – Ne o? Nereden okuyorsun sen?
MUSTAFA SEZGİN
TANRIKULU (Devamla) – Vallahi utanın! O zaman niye dağıtmadınız? Niye
dağıtmadınız?
RECEP ÖZEL
(Isparta) – Yahu nereden okuyorsun sen onu? Ne o?
MUSTAFA SEZGİN
TANRIKULU (Devamla) – Niye dağıtmadınız o fezlekeleri. 
RECEP ÖZEL
(Isparta) – O ne, ne?
MUSTAFA SEZGİN
TANRIKULU (Devamla) – Fezleke, fezleke. Okuma yazman var mı?
RECEP ÖZEL
(Isparta) – Nereden aldın? 
MUSTAFA SEZGİN
TANRIKULU (Devamla) – Senden aldım, nereden alacağım. Bakan nereden aldıysa ben
de oradan aldım.
RECEP ÖZEL
(Isparta) – Nereden aldın?
MUSTAFA SEZGİN
TANRIKULU (Devamla) – Bakan nereden aldı? Ben de oradan aldım.
Bakın, değerli
arkadaşlar…(AK PARTİ sıralarından gürültüler)
Yahu, şimdi
bakın, değerli arkadaşlar, hakikaten bakın merak ediyorum. Bu komisyon… Sayın
Bakanım dinle, seni de ilgilendiriyor. Bakanım dinle, dinle.
MEHMET ŞÜKRÜ
ERDİNÇ (Adana) – Nasıl ya?
RECEP ÖZEL
(Isparta) – Ya, sen burada Bakana nasıl “dinle” diye bağırıyorsun?
MUSTAFA SEZGİN
TANRIKULU (Devamla) – Sizi de ilgilendiriyor, dinleyin. 
RAMAZAN CAN
(Kırıkkale) – Başka bir emrin var mı?
MUSTAFA SEZGİN
TANRIKULU (Devamla) – Ben şunu merak ediyorum değerli arkadaşlar; şunu merak
ediyorum, biliyor musunuz: Yahu, rüşvetin de, aracının da bir ahlakı olur ya.
Ya, Sayın Bakan gelsin de burada bir cevap versin. 
ÜNAL KACIR
(İstanbul) – Nasıl rüşvetin ahlakı?
RECEP ÖZEL
(Isparta) – Rüşvetin ahlakı ne?
MUSTAFA SEZGİN
TANRIKULU (Devamla) - Ne biliyor musunuz? Ne yapmış biliyor musunuz? Size
soruyorum, soruyorum. Diyor ki: “10 milyon nerede?” Hakikaten merak ediyorum,
bu 10 milyon nerede ya? 83 milyon rüşvet gelmiş, hesap kitap yapmışlar,
soruyor: “10 milyon açık var.” Yahu, bu komisyon bunun için kurulsun değerli
arkadaşlar. Bu aradaki kaçak kimde, kime vermişler bu 10 milyonu? 83 milyon
alınmış, Bakan da saymış “Ama eksik var, 10 milyon yok.” demiş. Gerçekten de
bir yurttaş olarak da merak ediyorum. Bu aradaki aracılar kim, aracılar kim, 10
milyonu götüren kim?
RECEP ÖZEL
(Isparta) – Orada yazmıyor mu?
MUSTAFA SEZGİN
TANRIKULU (Devamla) - Komisyon kurulacaksa bunun için kurulsun, hiç olmazsa bu
10 milyonu kurtaralım, hazineye irat kaydedelim.
Değerli
arkadaşlar, okuyayım bir daha. Okuyayım mı? 
RECEP ÖZEL
(Isparta) – Oku, oku. 
MUSTAFA SEZGİN
TANRIKULU (Devamla) - Bir de merak ettim gerçekten. Bu piyano meselesi var,
piyano. Ya, “Cuma günü gelecek.” diyor, “Cuma günü piyano gelecek.”, Ya, etme
eyleme, kargo var, başka mesele var, nasıl gelecek?
ÜNAL KACIR (İstanbul) – Kim
diyor, kim? Neyi diyor? Kime gelecek?
MUSTAFA SEZGİN TANRIKULU
(Devamla) - 37 milyon para kalmış, nereden gelecek merak ediyorum, gerçekten
merak ediyorum. 
ÜNAL KACIR (İstanbul) – Nereden
okuyorsun?
MUSTAFA SEZGİN TANRIKULU
(Devamla) - Yani bu piyanoyu, resital mi verecekler evlerinde cuma akşamı, kim
çalacak? Bakiyesi 37 milyon, kendisi ne kadar? Ya, hepsi bunlarda var değerli
arkadaşlar, hepsi var, gerçekten hepsi var ya. 
RECEP ÖZEL (Isparta) – Oku, oku,
hadi oku.
MUSTAFA SEZGİN TANRIKULU
(Devamla) - Hepsi burada, bak, hepsi burada. 
Değerli arkadaşlar, bakın,
değerli basın size sesleniyorum, deniliyor ki: Burada hâkim kararıyla alınan
Excel tablosu, teker teker yazılmış, teker teker, Excel tablosu. 
RECEP ÖZEL (Isparta) – Kim verdi
onu sana?
MUSTAFA SEZGİN TANRIKULU (Devamla)
- Kimler biliyor musunuz? “Rüşvetin miktarı ve ne zaman verilmiş.” Ayıp size
ya, gerçekten ayıp! Bakın, insanın gerçekten ne yapması lazım biliyor musunuz?
Bakın, bir bakanın… Bu cumhuriyetin en büyük onuru burada vekil olmaktır,
bundan daha büyük bir onur yoktur. Başka bir onur daha var, bakan olmuşsunuz;
başka bir onur daha var, Başbakan olmuşsunuz. Ya, bu yetmez mi size, yetmez mi
size ya? Nedir bu para aşkı, nedir bu rüşvet aşkı, nedir bu yolsuzluk aşkı ya?
Bundan daha büyük bir onur var mı? Bu kürsüde konuşmaktan başka daha büyük bir
onur var mı, var mı arkadaşlar? Nedir, nedir, söyler misiniz, bu kadar rüşvet,
bu kadar yolsuzluk, bu kadar para hırsı? Buraya bakın ya.
RAMAZAN CAN (Kırıkkale) – Ya,
niye mahkûm ediyorsun? Hukukçusun, bir de mahkûm ediyorsun.
MUSTAFA SEZGİN TANRIKULU
(Devamla) - Gerçekten, bakın, size söylüyorum, eğer içinde yoksanız, vicdan
sahibiyseniz…
RECEP ÖZEL (Isparta) – Sen
hukukçuydun değil mi? Baro başkanlığı yaptın.
MUSTAFA SEZGİN TANRIKULU
(Devamla) - …bu bakanların yapacağı tek iş var değerli arkadaşlar, burada 15
kişinin önüne çıkmak değil; isterler, giderler, yargılanırlar, gelirler, baş
tacı olurlar, baş tacı.
RAMAZAN CAN (Kırıkkale) – Ama sen
yargılamışsın zaten. Sen mahkûm etmişsin, infaz etmişsin.
MUSTAFA SEZGİN TANRIKULU
(Devamla) - Ama ne yaptılar? Mahkemeyi kapattılar, savcıyı kapattılar, Emniyeti
kapattılar, sonra ne yapacaklar? Efendim, işte gelin… Yok böyle bir şey değerli
arkadaşlar, hakikaten yok, yok böyle bir şey.
RAMAZAN CAN (Kırıkkale) – Sen
mahkûm ettin zaten. 
MUSTAFA SEZGİN TANRIKULU
(Devamla) - Ben kimseyi mahkûm etmiyorum. 
RAMAZAN CAN (Kırıkkale) – Mahkûm
ettin, mahkûm. Bir de hukukçusun. 
MUSTAFA SEZGİN
TANRIKULU (Devamla) - Masumiyet karinesine inanıyorum ama bakın, bu kadar çok
pervasızlık yok.
RAMAZAN CAN
(Kırıkkale) – Sözüm ona hukukçusun. 
MUSTAFA SEZGİN
TANRIKULU (Devamla) – Bu kadar çok utanmazlık yok, bu kadar çok şey yok.
RECEP ÖZEL
(Isparta) – Sen öyle konuşmuyordun ya.
MUSTAFA SEZGİN
TANRIKULU (Devamla) – Şunu da söyleyeyim değerli arkadaşlar, son olarak: Bugün
niye…
RECEP ÖZEL
(Isparta) – Masumiyet karinesine göre hiç konuşmuyorsun ha.
MUSTAFA SEZGİN
TANRIKULU (Devamla) – Anlamadım, anlamadım, bu arkadaşlar, niye bugün desenli
kravat takmamışlar, sadece düz kravat takmışlar ha, niye?
RECEP ÖZEL
(Isparta) – Kim ya?
MUSTAFA SEZGİN
TANRIKULU (Devamla) – Konuşanlar.
RECEP ÖZEL
(Isparta) – Allah, Allah! 
MUSTAFA SEZGİN
TANRIKULU (Devamla) – Niye takmamışlar?
ÜNAL KACIR
(İstanbul) – Sen niye öyle kravat taktın? 
MUSTAFA SEZGİN
TANRIKULU (Devamla) – O soru da size zulüm olsun. 
Teşekkür
ediyorum. 
RECEP ÖZEL
(Isparta) – Sen niye yelek giydin içine?
MUSTAFA SEZGİN
TANRIKULU (Devamla) – Size zulüm olsun o soru, zulüm. Size zulüm olsun o soru.
(CHP sıralarından alkışlar)
BAŞKAN –
Teşekkür ederim. 
Şahıslar adına
son söz Antalya Milletvekili Sayın Sadık Badak’a aittir. 
Buyurun Sayın
Badak. (AK PARTİ sıralarından alkışlar) 
SADIK BADAK
(Antalya) – Sayın Başkan, değerli milletvekilleri; görüşmekte olduğumuz (9/3)
esas numaralı önerge üzerinde şahsım adına söz aldım. Yüce heyetinizi saygıyla
selamlıyorum.
Kıymetli
arkadaşlar, önceki oturumumuzda İstanbul Cumhuriyet Başsavcılığının 2012/120653
sayılı dosyası kapsamında şahsımın da aralarında bulunduğu grubumuzdan 55
arkadaşımızla verdiğimiz önerge yüce Meclis tarafından kabul edilmiş ve
soruşturma komisyonu kurulması kararlaştırılmıştır. Meclis soruşturma
komisyonu, Ekonomi eski Bakanı Sayın Zafer Çağlayan’la ilgili iddiaları da
araştıracaktır. Aşağıda ifade edeceğim sebeplerle aynı konuda ayrı bir komisyon
daha kurulmasının bu aşamada doğru olmadığı kanaatindeyim. 
Değerli
milletvekilleri, görüşmekte olduğumuz konunun şeklî, hukuki ve siyasi boyutları
var. Şeklî bakımdan değerlendirecek olursak bu soruşturmaları başlatan merci,
dosyaları zaten fikren bir araya getirmiş; ayrı zamanlarda tespit ettiği
hususları birleştirmiş, yorumlarında 4 dosya arasında bağlar kurarak onları bir
paket hâline getirmiş. Bu itibarla, Meclisimizin de konuyu ayrı ayrı
komisyonlarda değil, tek komisyonda incelemesi soruşturmanın şekli ve selameti
bakımından doğrudur ve süreçte doğabilecek çeşitli kargaşaları önleyecektir.
17
Aralık gününden bu yana, henüz iddianame hazırlanmadan, çeşitli kesimler konuyu
istismar boyutuna varacak, kişisel hakları zedeleyecek, vicdanları yaralayacak boyutta
çekiştirmiştir. Hatta muhalefet 30 Mart seçim politikalarını bu iddialar
üzerine kurmuştur. Şimdi de ayrı ayrı komisyonlar teklif ederek kendilerince
siyasi rantı artıracaklarını düşünebilirler fakat bu uygun bir yol değildir.
Hukuki
boyut açısından: Sayın bakanlar hakkında 5607 sayılı Kaçakçılıkla Mücadele
Kanunu ile 5237 sayılı Türk Ceza Kanunu’nun 204, 252, 255, 257 ve 285’inci
maddeleri kapsamında iddialarla hukuki bir süreç başlatılmıştır. Her partiden
iştirak edecek üyelerle kurulacak olan soruşturma komisyonu, Türkiye Büyük
Millet Meclisi soruşturma komisyonu mevcut evrakları inceleyecek, tarafları ve
tanıkları dinleyecek, ihtiyaç duyduğu her türlü bilgi ve belgeyi
araştıracaktır. Yüce Meclisimiz milletimizin vicdanı olduğu gibi, bu soruşturma
komisyonu da Meclisimizin vicdanı olarak meseleyi en ince ayrıntısına kadar
tetkik ederek raporunu sunacaktır. 
Ülkemizde
her kim olursa olsun yasalara uymak zorundadır. Hiç kimse yasaların haricinde
tutulamaz. Komisyonun vereceği kararın sonuna kadar arkasında olacağız. 
Konunun siyasi
boyutuna gelince: Esasen 2012 yılında başladığı anlaşılan takip ve soruşturma
dosyalarının bekletilmeden tespitin yapıldığı an itibarıyla işlem uygulamasına
geçilseydi, yargının hukuki görevini yapmakta olduğunu düşünebilirdik. Ancak
böyle olmamış, soruşturmaların bekletilip bütün dosyaların bir plan dâhilinde
birleştirilerek aynı gün içerisinde harekete geçilmesi, bunun, hakkın ve
hukukun tecellisi maksadından çok, halkımızı galeyana getirmek, şok etkisi
yaratmak, yurt içinde ve yurt dışında sansasyon oluşturarak Hükûmeti devirmeyi
amaçlayan bir cunta operasyonu niteliği taşıdığını göstermektedir. 
2003 yılından bu
yana ülkemizin istikrarını bozmaya dönük benzer hareketler başka şekil ve
görüntüler altında sergilenmiş ve başarılı olamamıştır. Hedefleri iktidarın
arkasındaki çoğunluğun zihnini bulandırmak, iktidara karşı güven bunalımı
yaratarak ülkemizi istikrarsızlaştırmaktır. Uluslararası bazı şirketlerin ve
kuruluşların destekleriyle gelişmekte olan ülkelerde demokrasileri tehdit eden
cunta hareketlerinin emir komuta prensipleriyle çalışan piramit yapıların
içinden çıktığı bir gerçektir. 
Bu açılardan
değerlendirdiğimizde, aktörleri ve şekli farklı olsa da beklenen sonuçlar
itibarıyla 17 Aralık hareketini 12 Mart 1971 darbesine benzetebiliriz. Şöyle
ki: 1960 demokrasi suikastından sonra milletimiz 1965 seçimleriyle siyasi
istikrarı yakalamış, kalkınma yolunda yeniden bir gayrete koyulmuştu. 1969
seçimlerinde milletimizin yine siyasi istikrarı tercih etmesiyle eş zamanlı olarak
üniversitelerde öğrenci olayları başlatıldı. “İrticaya hayır”, “devrimci
Türkiye”, “İktidar irticaya prim veriyor.”, “laiklik tehlikede”, “cumhuriyet
değerleri tehlikede”, “faşist iktidar”, “Türkiye polis devleti oluyor.”
sloganlarıyla Ankara ve İstanbul’da meydanlar dolduruldu. Polisler ve
öğrenciler karşı karşıya getirildi. Kaos ortamı meydana getirildi. Bu olayları
gerekçe gösteren askerî cunta bir muhtırayla Hükûmetin istifasını istedi.
Seçimlere daha iki buçuk yıl olmasına rağmen, baskıya boyun eğen Hükûmet,
milletin iktidarını cuntaya teslim etti.
O günleri
yaşayan 2 milletvekilinin hatıralarını birkaç cümleyle sizlerle paylaşmak
istiyorum: Esat Kıratlıoğlu şöyle anlatıyor: “12 Mart günü İmar ve İskân
Bakanının odasındaydım. Saat 13.00’te haberleri dinlerken askerin Hükûmetin
istifası için muhtıra verdiğini öğrendik. Sayın Başbakan bu durumun demokrasiye
karşı bir hareket olduğunu belirterek istifa etti. 12 Mart ihtilali olduğunda
Türkiye’de faizler yüzde 5,5; enflasyon yüzde 5’ti ve Türkiye OECD ülkeleri
arasında Japonya’dan sonra en yüksek kalkınan 2’nci ülkeydi. İktidarın yıkılıp
koalisyon hükûmetlerinin kurulması için askerî, politik ve dış güçler
marifetiyle bir hareket gerçekleştirildi, ondan sonra da Türkiye'nin hem
ekonomik hem de politik düzeni berbat oldu.”
Yine, Kastamonu
Milletvekili Fethi Acar: “Muhtıradan sonra ülkenin istikrarsızlık dönemi
başladı. 1973 milletvekili seçimlerine kadar, iki buçuk yıl içinde 4 hükûmet
değişti. Bu dönemde İstanbul Birinci Boğaz Köprüsü geçişi dâhil, ülkemiz için
çok önemli projeler gündeme gelmişti.”
Değerli
milletvekilleri, böylece 1971 darbesinin ardından 1973-1980 arasında devlet
hâkimiyeti zayıfladı, sokak hareketleri arttı, rejim kavgaları başladı,
kayıtlara göre 8.500’e yakın gencimiz sokak olaylarında katledildi. Kahve
taramalar, bombalamalar, suikastlar, mahkemeler, tutuklamalar, işkenceler,
soruşturmalarla 12 Eylül sürecinde 100 bine yakın gencimiz aileleriyle beraber
büyük zarar gördü; okuyup öğretmen, mühendis, doktor, bankacı olacak
gençlerimiz sistemden uzaklaştı; ülke istikrarsızlaştı, fakirleşti.
Değerli
milletvekili arkadaşlarım, yaşanan tarihten ve problemlerden ders alındığı
takdirde onların bir değeri olur. Basiret aynı hatalara düşmemeyi gerektirir.
KADİR GÖKMEN
ÖĞÜT (İstanbul) – Kanlı pazardan ders aldın mı hocam, kanlı pazardan?
SADIK BADAK
(Devamla) – Ülkemizin on iki yılda göstermiş olduğu önemli başarılardan birisi,
IMF’yle 1961 yılında başlayan borç ilişkimizi 2013 Mayıs ayında bitirmiş
olmamızdır. Bunun ülkemizin geleceği açısından taşıdığı önemini, IMF’nin
gelişmekte olan ülkelerdeki metotlarını ve sonuçlarını takip edenler iyi
değerlendirecektir. Bugün Türkiye geleceğini planlayan, hedeflerine ulaşabilen
bir ülke olma yoluna girdi. Milletimiz yeni hedeflere hukuk ve demokrasi içinde,
istikrarlı yönetim ve planlı kalkınmayla ulaşabileceğimizin şuurundadır.
Kişilerin varsa yasal olmayan iş ve eylemleri üzerinden demokrasiyi, kalkınmayı
hedef alan hareketlere destek olmak ülkemizin geleceğine katkı sağlamaz.
Son olarak şunu
ifade etmek isterim: Yüce Meclisimiz bugün denetim görevini yerine
getirmektedir. İddialarla ilgili oluşturulacak komisyon, tarafları dinleyip
bütün sorulara cevap verecek ve raporunu hazırlayıp sunacaktır. Bizler de
yasalar çerçevesinde süreci takip edeceğiz.
Bu değerlendirmeler
ışığında ayrıca bir komisyon kurulmasının gerekli olmadığını düşünüyor, yüce
Meclisi saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederim Sayın Badak.
Ekonomi eski
Bakanı Sayın Mehmet Zafer Çağlayan.
Buyurunuz. (AK
PARTİ sıralarından alkışlar)
MEHMET ZAFER
ÇAĞLAYAN (Mersin) – Sayın Başkan, yüce Meclisin saygıdeğer milletvekilleri;
öncelikle konuşmama başlamadan önce, yine, bana ayrılan süre içinde… Biraz
evvel bazı konuşmalar yapıldı. Sağ olsun, Grup Başkan Vekilimiz Sayın Canikli
gerekli cevabı verdi ancak edep dışı bazı ifadeler, yüce Meclise yakışmayacak
ifadeler maalesef bu kürsüde kullanıldı ve bundan dolayı da Yunus Emre aklıma
geldi. Hani Yunus Emre diyor ya: “Edebim el vermez edepsizlik edene, / Susmak
en güzel cevap edebi elden gidene.” (AK PARTİ sıralarından alkışlar, CHP ve MHP
sıralarından gürültüler)
Şimdi, bakın,
arkadaşlar, ben aynı seviyeye inmeyeceğim…
ÖZGÜR ÖZEL
(Manisa) – Saat kaç oldu, saatin kaç?
MEHMET ZAFER
ÇAĞLAYAN (Mersin) – …aynı seviyeye inmeyeceğim. 
Ben biraz evvel
komisyonun kurulmasıyla ilgili kendime oy verdim ve bu komisyonun kurulmasıyla
ilgili kendim de oy vererek baştan beri bu komisyonun kurulmasını istedim.
Düzmece, sahte savcılık raporlarıyla, yalan “tape”lerle ortaya konmuş olan bir
komik olayın maalesef peşine takılmış gidenleri gördüm ve şimdi diyorum ki: Biz
cevabı size vereceğiz. Aslında 30 Martta Türk milleti size gerekli cevabı verdi
ama eğer alabildiyseniz, eğer duyabildiyseniz. (AK PARTİ sıralarından alkışlar)
Şimdi siz tekrar bu cevabı Allah’ın izniyle Yüce Divanda da komisyonda da
alacaksınız. (CHP ve MHP sıralarından gürültüler)
ALİ ÖZGÜNDÜZ
(İstanbul) – Savunma yap, savunma!
MEHMET ZAFER
ÇAĞLAYAN (Devamla) - Hele bir tanesi çıktı diyor ki: “Efendim, Osmaniyeli bir
kuyumcu var, 2,6 milyon liraya karısına, çocuklarına takı almış, saatin sahte
faturası varmış.” Buradan sesleniyorum bu iddiayı yapana: Sahte fatura alan,
hediye saat alan, hediye saat veren, hediye saat aldı diyen de 2,6 milyon
liraya takı aldı diyen de namerttir, namerttir, müfteridir! (CHP sıralarından
gürültüler)
METİN KÜLÜNK
(İstanbul) – Yüzüne baka baka söyle!
MEHMET ZAFER
ÇAĞLAYAN (Devamla) - Gene bunu söylüyorum burada işte. (AK PARTİ sıralarından
alkışlar) Haydi gelin.
ALİ ÖZGÜNDÜZ
(İstanbul) – Böyle atıp tutmakla olmaz!
MEHMET ZAFER
ÇAĞLAYAN (Devamla) - Şimdi, utanmadan, arlanmadan, edeplenmeden… Bakın, ben 56
yaşındayım. Ben istersem bunu da alabilirim, alacak güce de sahibim. Ancak 2,6
milyon dolar vermişim ben, takı almışım. Osmaniyeli bir kuyumcu… Sen bunu
ispatlamazsan müfterisin, namertsin Ali Bey! (CHP sıralarından gürültüler)
Arkadaşlar,
şimdi ben bununla zaman geçirmeyeceğim. Bakın, ben size başka bir şey
anlatacağım, onlar konuşsunlar. 
Şimdi,
arkadaşlar bakın, İran’la ilgili hadisede, bu İran’a yapmış olduğumuz ihracatı,
Türkiye’yi faiz sarmalına sokmuş olan faiz lobisinin niye sıktığını biliyorum.
Bunun neden faiz lobisinin işine gelmediğini biliyorum. Düşünün ki, ülkenin
yapmış olduğu ihracattan, cari açığın azalmasından rahatsız olanlar var ve bunlar
maalesef bu Meclisin çatısı altındalar. 
Değerli
arkadaşlar, biz İran’a ihracat yaptık, biz İran’dan her yıl 10 milyar dolarlık
enerji almak zorundayız. Biz İran’a 2011 yılında 9 milyar dolar ticaret açığı
vermiştik. 2012 yılında eğer bu İran stratejisi olmasaydı biz İran’dan yine her
yıl 10 milyar dolarlık petrol almak için dışarıdan, faiz lobisinden borçla para
alıp ödemeler dengemizi bozmak zorundaydık. Niye gocunuyorsunuz? Biz kalktık
İran’a ihracatımızı 2012 yılında 10 milyar dolara çıkarttık, 10 milyar dolar
ihracatı yapan bütün ihracatçılara teşekkür ediyorum, Allah razı olsun onların
hepsinden. Ve Türkiye bu ihracatı yaparak İran’la dış ticaret açığını 2 milyar
dolara düşürdü. 
Bakın, 2012
yılında Türkiye'nin cari açığı 48,5 milyar dolara düştü, 2011 yılında
Türkiye'nin cari açığı 70 milyar dolardı; aradaki 26 milyar dolar cari açık
farkı kesildi. (CHP sıralarından gürültüler)
ÖZGÜR ÖZEL
(Manisa) – Ayıptır ya! Adamı alkışlayın, rahat konuşsun! Ağzın kurudu, su iç.
(AK PARTİ sıralarından gürültüler)
MEHMET ZAFER
ÇAĞLAYAN (Devamla) – Sus, dinle, bari öğren bunları hiç olmazsa! Öğren
bunları, öğren! Başka yerden öğrenemezsin. 
ÖZGÜR ÖZEL
(Manisa) – Saat kaç!
MEHMET ZAFER
ÇAĞLAYAN (Devamla) – Saati söyledim. “Hediye alan da, hediye veren de, ‘Aldı.’
diyen de namerttir, edepsizdir.” dedim. Daha varsa söyleyeceğin laf söyle bunun
üzerine. (AK PARTİ sıralarından alkışlar, CHP sıralarından gürültüler)
ÖZGÜR ÖZEL
(Manisa) – Sen saati söyle. 
MEHMET ZAFER
ÇAĞLAYAN (Devamla) – Değerli kardeşlerim, şimdi, onlar konuşacaklar. Çok merak
eden varsa gelsin saati dışarıda gösteririm kaça aldığımı. Çok adam varsa
gösteririm, hazırım ben buna, hadi buyurun. Hadi buyurun, hodri meydan! (AK
PARTİ sıralarından alkışlar)
ALİ ÖZGÜNDÜZ
(İstanbul) – Gel! Gel!
ÖZGÜR ÖZEL (Manisa)
– Burada göster, burada!
MEHMET ZAFER
ÇAĞLAYAN (Devamla) – Değerli arkadaşlar, bunlarla zaman kaybettik. Bakın,
yapılan işlem şu… (CHP sıralarından gürültüler) 
Sayın Başkanım,
ben konuşamıyorum.
BAŞKAN –
Yapıyoruz ama aynı şey.
MEHMET ZAFER
ÇAĞLAYAN (Devamla) – Ben savunma hakkımı yerine getiremiyorum Sayın Başkan.
BAŞKAN –
Biliyorum.
MEHMET ZAFER
ÇAĞLAYAN (Devamla) – Lütfen ikaz edin.
BAŞKAN – Sayın
milletvekilleri, lütfen… (CHP sıralarından gürültüler)
MEHMET ZAFER
ÇAĞLAYAN (Devamla) – Bunlar savunmadan bile rahatsız oluyorlar ya. Ayıptır,
ayıp! Dinleyin de öğrenin.
(Hatip kürsüde
konuşurken Çorum Milletvekili Tufan Köse’nin cep telefonuyla hatibin
fotoğrafını çekmesi)
MEHMET ZAFER
ÇAĞLAYAN (Devamla) – Sen de fotoğrafçılığa mı başladın? Fotoğraf mı çekiyorsun?
Nereye götüreceksin o fotoğrafı? O fotoğrafı nereye götüreceksin? (CHP
sıralarından gürültüler, AK PARTİ sıralarından “Yuh” sesleri ve sıra
kapaklarına vurmalar) 
BAŞKAN – Sayın
milletvekilleri, lütfen…
(İstanbul
Milletvekili Ünal Kacır’ın Çorum Milletvekili Tufan Köse’ye basın bülteni ve İç
Tüzük kitapçığını fırlatması)
BAŞKAN – Lütfen…
Lütfen…
MEHMET ZAFER
ÇAĞLAYAN (Devamla) – O fotoğrafı nereye götüreceksin? (CHP sıralarından
gürültüler)
(Muş
Milletvekili Faruk Işık’ın Çorum Milletvekili Tufan Köse’nin üzerine yürümesi)
BAŞKAN –
Birleşime on beş dakika ara veriyorum.
Kapanma Saati: 23.04
SEKİZİNCİ OTURUM
Açılma Saati: 23.16
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 84’üncü Birleşiminin Sekizinci
Oturumunu açıyorum.
(9/3) esas
numaralı Meclis Soruşturması Önergesi’nin görüşmelerine devam ediyoruz. 
Sayın Çağlayan,
buyurun. 
Dört dakikanız
kalmıştı, beşe tamamladım, buyurunuz. 
MEHMET ZAFER
ÇAĞLAYAN (Mersin) – Sayın Başkan, saygıdeğer milletvekilleri; tabii, komisyonda
her türlü cevabı vereceğiz ancak bu kadar ithamın ardından benim savunmamın da
dinlenmesi buraya gösterilmesi gereken bir nezakettir. 
Sizlere bilhassa
ifade etmek istediğim birkaç husus var. Bakın, bu operasyon Türkiye’nin
birliğine, beraberliğine, ekonomisine yapılmış olan bir operasyondur. (CHP
sıralarından gürültüler) Bu operasyon, senaryosu baştan yazılmış ve senaryoda
oynayanları baştan konulmuş olan bir operasyondur. 
Size şimdi bir
olayı anlatacağım. Benim Özel Kalem Müdürüm bir komiser yardımcısı tarafından
20 Aralık günü ifadeye çekiliyor. İfadeye çekilirken kendisine sorulan bütün
soruların hepsi direkt bana çıkacak şekilde hazırlanmış ve kendisine diyor ki:
“Siz bu şeye telefon açmışsınız.” “Evet, bana Sayın Bakan söyledi…” diyor, “Bir
dakika, burada Bakan yok.” diyor. “Sayın Zafer Çağlayan…” diyor, “Bak kardeşim,
burada sayın da yok.” diyor. Avukatım hemen devreye giriyor. Avukatım diyor ki:
“Memur bey, yapmayın. Bakın, burada siz Bakanı itibarsızlaştırıyorsunuz, Özel
Kalem Müdürünü sıkıntıya sokuyorsunuz, bunlar dışarıya yansıyacak. Siz nasıl
bir insana ‘Sayın demeyin.’ veya ‘Bakan demeyin.’ ifadesini kullanıyorsunuz?”
Memurun ifadesi aynen, “Çok üstüme gelmeyin, çok üstüme gelirseniz ‘Zafer’ diye
yazdırırım, imza attırırım.” diyor ve hemen arkasından devam ediyor, “Kafanızı
takmayın, zaten dört beş güne kadar ne bakan kalacak ne Hükûmet kalacak ne
Başbakan kalacak.” diyor. Bunu ifade alan bir polis memuru söylüyor arkadaşlar…

KADİR GÖKMEN
ÖĞÜT (İstanbul) – Kimin polisi, kimin?
MEHMET ZAFER
ÇAĞLAYAN (Devamla) - …ve bunların yapmış olduğu bu tezgâh içinde, bu uygulama
içinde, bakın, yine bu operasyonu yapan savcı -ben sizlere anlatıyorum- bir
avukatı Reza Zarrab’a gönderiyor, 5 Ocak günü saat 13.24’te Metris Cezaevine.
Diyor ki: “Bakın, sen burada güneş yüzü görmeyeceksin, sen buradan artık
çıkamazsın. Evinde çoluğun var, çocuğun var, böbreklerinde rahatsızlığın var.”
VELİ AĞBABA
(Malatya) – Ali İsmail Korkmaz’ı vuran polis olmasın bu!
MEHMET ZAFER
ÇAĞLAYAN (Devamla) - “Sen buradan kurtulmak istiyor musun?” dediğinde “Niye
kurtulmayayım?” diyor. 
VELİ AĞBABA
(Malatya) – Berkin’i vuran polis mi yoksa, Berkin’i vuran!
MEHMET ZAFER
ÇAĞLAYAN (Devamla) - “Bak o zaman, biz seni buradan kurtaracağız. Savcı seni
yarın ifadeye çağıracak, geleceksin ikinci bir ifade vereceksin.” diyor. “Peki,
siz beni nasıl çıkartacaksınız? Benim size borcum ne olacak?” diyor. (CHP
sıralarından “Anlat, anlat!” sesleri, gürültüler) “Borcum ne olacak?” dediği
zaman diyor ki o avukat: “Arkadaş, biz para almayacağız.” 
TUFAN KÖSE
(Çorum) – Hikâye anlatma! Ya, hikâye, masal anlatıyorsun!
MEHMET ZAFER
ÇAĞLAYAN (Devamla) - “Nasıl para almazsınız, dünyanın parası konuşuluyor.”
“Hayır, bu bir vatan görevidir.” diyor. “Peki, ne söyleyeceğim? Ne istiyorsunuz
benden?” diyor. 
TUFAN KÖSE
(Çorum) – Anlat, anlat, masal anlat bize!
MEHMET ZAFER
ÇAĞLAYAN (Devamla) - Aynen ifade şu: “İki satır bir ifade vereceksin.
Diyeceksin ki: ‘Ben bu olayların hepsini bakanlarla birlikte ancak Sayın
Başbakanın talimatıyla yaptım.’” Bakın, şimdi: “Bunu yaparsan gelecek bu olay
bitecek.” diyor. Çocukcağız diyor ki, adam diyor ki: “Peki, garantim ne benim?
Nasıl olacak bu?” “Geleceksin yarın, yarın ifadeni vereceksin. İfadeni verdiğin
zamanda bir tarafta savcının salıverme kâğıdı, bir tarafta ifade yapacaksın.” 
Arkadaşlar,
bakın, bu operasyon böyle bir operasyondur. 
TUFAN KÖSE
(Çorum) – Vay be, vay anasını!
MEHMET ZAFER
ÇAĞLAYAN (Devamla) - Yapılmak istenen böyle bir operasyondur. Umarım inşallah
bir gün sizin başınıza gelmez. (CHP sıralarından gürültüler) Bugün bizim
başımıza gelen yarın sizin başınıza da gelecektir ve size, arkadaşlar, son
olarak şunu söylemek istiyorum: Bakın, söyleyecek çok şeyim var ancak elimde
Amerikan Kongresinin 11 Nisan 2013 tarihli, bakın, bir belgesi var. 47 senatör
Amerikan Kongresinde Halk Bankası, Zafer Çağlayan ve Tayyip Erdoğan’ı, ihracat
yaptığımız için, İran’a ihracat yaptığımız için bizi âdeta bir yerde kötü adam
eden bir belgeyi burada sizlerin dikkatine sunuyorum. 
AHMET TOPTAŞ
(Afyonkarahisar) – Geç, geç…
MEHMET ZAFER
ÇAĞLAYAN (Devamla) – Bunun 11 Nisan 2013’te Amerika’da ipi çekilmiş. 
Transit
ticaretten bahsettiler. Bakın, arkadaşlar, bilmeyenlere anlatayım da Genel
Kurul tutanaklarına geçsin. 2012 yılında Halk Bankası üzerinden 14,3 milyar
dolar transit ticaret yapıldı. 
AHMET TOPTAŞ
(Afyonkarahisar) – Kara para mı?
MEHMET ZAFER
ÇAĞLAYAN (Devamla) – Bu transit ticaretin sadece 995 milyon doları Türkiye’de
yerleşik firmalar tarafından yapılırken bunun yaklaşık 13,2 milyar doları
Türkiye’de hiç olmayan, adresi olmayan, vergiyle tanışmayan ve bir taraftan
İran’a ambargo koyan ülkelerin şirketleri tarafından yapıldı. Ben buna isyan
ettim, bunun üzerine oturduk biz Sayın Başbakanla beraber Türkiye’de olmayan
şirketlerin ihracatını yapmayacağız dedik. 
VELİ AĞBABA
(Malatya) – Haydi hayırlı olsun. 
MEHMET ZAFER
ÇAĞLAYAN (Devamla) – Bakın, 2012 yılında bu yurt dışında olan şirketler,
ambargo koyan ülkelerin şirketleri transit ticaretin…
(Mikrofon
otomatik cihaz tarafından kapatıldı) 
MEHMET ZAFER
ÇAĞLAYAN (Devamla) – Sayın Başkan, bir dakika…
BAŞKAN – Bir
dakika veriyorum, tamamlayın lütfen. 
MEHMET ZAFER
ÇAĞLAYAN (Devamla) – Transit ticaretin yüzde 93’ünü yaptılar arkadaşlar. 2012
yılında bu yapılan ihracat karşılığında, sonra, frene basıldıktan sonra 2013
yılında yurt dışındaki şirketlerin ihracat içindeki oranı yüzde 60’a düştü. 
TUFAN KÖSE
(Çorum) – Vay anasını!
MEHMET ZAFER
ÇAĞLAYAN (Devamla) – Transit ticaret nedir biliyor musunuz? Transit ticaret,
bizim ülkemizden 1 sentlik mal alınmadan, 1 sentlik vergi vermeden, hiçbir
şekilde istihdama katkı vermeden, bir ülkeden diğerine ama bizim TÜPRAŞ ve
BOTAŞ’ın elde edilmiş olan gelirleriyle yapılan ihracattır. 
VELİ AĞBABA (Malatya)
– Bunlar ülkenin düşmanları!
MEHMET ZAFER
ÇAĞLAYAN (Devamla) – Ben size soruyorum: Niye rahatsız oluyorsunuz? Ben
Ali’nin, Veli’nin, Ahmet’in burada ihracat yapmasını istedim, John’un ihracat
yapmasını istemediğim için hain ilan edildim. 
TUFAN KÖSE
(Çorum) – Bunlar suçların bahanesi mi ya?
MEHMET ZAFER
ÇAĞLAYAN (Devamla) – Bakın, ben eğer bundan dolayı suçluysam, Türkiye
ihracatını artırmak için suç işlemişsem bu suçu şeref kabul ediyorum, onur
kabul ediyorum arkadaşlar.
TUFAN KÖSE
(Çorum) – Bravo!
OKTAY VURAL
(İzmir) – Alkış, alkış!
MEHMET ZAFER
ÇAĞLAYAN (Devamla) – Ve sizlere diyorum ki son söz olarak: Bakın, rüşvetten
bahsedildi, bilmem şundan bahsedildi. Arkadaşlar, tekrar söylüyorum: Yirmi yedi
yıl sanayicilik yaptım. Çok net bu kürsüden sayıyorum: Rüşvet alan da, rüşvet
veren de, iftira atan da şerefsizdir, namerttir diyorum arkadaşlar.
Teşekkür ediyorum, çok sağ olun.
(AK PARTİ sıralarından alkışlar)
ALİ ÖZGÜNDÜZ (İstanbul) – Sayın
Başkan, az önce savunma yapan şahıs benim konuşmama atfen edep dışı ifadeler
şeklinde şahsımı hedef almıştır. 
BAŞKAN – Şimdi, onların hepsi
öyle oldu da…
ALİ ÖZGÜNDÜZ (İstanbul) – Sataşma
vardır, burada da sataşma nedeniyle söz istiyorum.
BAŞKAN – Hayır, biliyorum.
Sataşmadan veremem -siz hukukçusunuz- çünkü ara verdim. Kavga ettiniz,
dolayısıyla da ara verdim.
ALİ ÖZGÜNDÜZ (İstanbul) – Şu
anda, şu anda…
BAŞKAN – Hayır, hayır…
ALİ ÖZGÜNDÜZ (İstanbul) – Şu
andaki savunması...
BAŞKAN – Şu andaki…
MUSTAFA SEZGİN TANRIKULU
(İstanbul) – Şu anda söyledi efendim.
ALİ ÖZGÜNDÜZ (İstanbul) – Sayın
Başkan, şu andaki başlangıçta…
BAŞKAN – Bir saniye…
NURETTİN CANİKLİ (Giresun) –
Tutanaklara bakalım Sayın Başkan.
MUSTAFA SEZGİN TANRIKULU
(İstanbul) – Sayın Başkan…
OKTAY VURAL (İzmir) – Şu anda
söyledi Sayın Başkan.
ALİ ÖZGÜNDÜZ (İstanbul) – Şu
andaki başlangıçta “edep dışı ifadeler” efendim “Bu iddiaları ispatlamayan
namerttir, şerefsizdir.” şeklinde bizim konuşmamızı hedef alarak…
BAŞKAN – Şimdi, bir saniye…
MUSTAFA SEZGİN TANRIKULU
(İstanbul) – Sayın milletvekilinden önce biz konuştuk. Biraz önce de bizi itham
edecek şekilde konuştu. 69’uncu maddeye göre söz istiyoruz, bu çok açık.
BAŞKAN – Muhterem itirazım yok.
OKTAY VURAL (İzmir) – Konuşmasını
tamamlamamıştı efendim.
MEHMET AKİF HAMZAÇEBİ (İstanbul)
– Sayın Başkan…
MUSTAFA SEZGİN TANRIKULU
(İstanbul) – Tamamlamamıştı.
MEHMET AKİF HAMZAÇEBİ (İstanbul)
– Efendim, bakın…
MUSTAFA SEZGİN TANRIKULU
(İstanbul) - Altı dakika söz konuştu, beş dakika söz verdiniz.
BAŞKAN – Ben, bir kelimemi
tamamlayabilirsem ondan sonra anlaşacağız zaten.
“Konuşma vermeyeceğim.”
demiyorum, sadece söylediğim şey şu: Ondan evvelki sözlerinde, evet bu
itirazlar, yani sizin söylediğiniz sözler söylendi ama o arada kavga çıktı, ben
ara verdim, o kısmı düştü.
ALİ ÖZGÜNDÜZ (İstanbul) – Şu anda
da, yine…
BAŞKAN – Şimdi…
MUSTAFA SEZGİN TANRIKULU
(İstanbul) – Sayın Başkan, konuşma bitmedi.
BAŞKAN – Şimdi, bir saniye… Biz,
ara verdik…
MEHMET AKİF HAMZAÇEBİ (İstanbul)
– Sayın Başkan…
BAŞKAN - Ben vereceğim söz ama
ikinize birdendi, hayır…
MEHMET METİNER (Adıyaman) –
Sevgili Başkan, hepimizin vaktini çalıyorlar.
BAŞKAN – Hepimizin vakti, benim
vaktim bedava mı?
MEHMET METİNER (Adıyaman) – Zaten
vereceksin, ver.
BAŞKAN – Vereceğim de başka bir
cümle kuracağım ona göre söz vereceğim.
Dolayısıyla, son sözü “Alan da,
veren de, söyleyen de, iftira atan da müfteridir.” vesaire demesine karşılık
vereceğim Sayın Özgündüz size söz. Yani, ona göre konuşmanıza dikkat edin.
MEHMET AKİF
HAMZAÇEBİ (İstanbul) – Sayın Başkan…
AHMET AYDIN
(Adıyaman) – İftira attıklarını kabul ediyorlar mı Sayın Başkan, onun için mi
söz veriyorsunuz?
BAŞKAN – Bir
saniye…
MEHMET AKİF
HAMZAÇEBİ (İstanbul) – Sayın Başkan, efendim, sataşma nedeniyle elbette ki aynı
oturumda söz talebinde bulunmak gerekir ancak biraz önce oturum, arkadaşlarımız
sataşma nedeniyle söz isteme fırsatını elde edemeden, zorunlu olarak sizin
tarafınızdan kapatıldı. 
BAŞKAN – Evet,
biliyorum. 
MEHMET AKİF
HAMZAÇEBİ (İstanbul) – Dolayısıyla “Bir önceki oturumda talep etmediniz, o
nedenle o kısmı düştü.” görüşünüze katılmıyorum efendim. 
BAŞKAN – Hayır,
ben “Talep etmediniz.” demedim. 
MEHMET AKİF
HAMZAÇEBİ (İstanbul) – Hayır, “O, o bölümde kaldı...” 
BAŞKAN – Hayır,
şimdiki… 
MEHMET AKİF
HAMZAÇEBİ (İstanbul) – “…dolayısıyla o bölümdeki cümleler nedeniyle size
sataşmadan söz veremem.” dediniz. 
BAŞKAN - “O
fasıldan dolayı” dedim. 
MEHMET AKİF
HAMZAÇEBİ (İstanbul) – Hayır, hayır… Bakın, normal bir görüşme olup o oturum
kapansaydı elbette ki talep edilmediği için veremezdiniz ama siz kürsüdeki,
buradaki olağanüstü bir gerginlik nedeniyle kapatmak zorunda kaldınız.
Dolayısıyla İç Tüzük’ün o kuralını burada uygulayamazsınız. 
SÜREYYA SADİ
BİLGİÇ (Isparta) – İç Tüzük’te öyle bir şey yok!
BAŞKAN – Sayın
Özgündüz, son cümlelerle ilgili söz veriyorum, buyurun. 
MUSTAFA SEZGİN
TANRIKULU (İstanbul) – Ben de efendim, benim de söz talebim var.
BAŞKAN – Sıraya
girin. Amerikalılar şey diyor ya, hani, süpermarketlerde “next, next” diye,
hani, işte, biraz sonra. 
Buyurun.
V.- SATAŞMALARA İLİŞKİN KONUŞMALAR (Devam)
9.- İstanbul Milletvekili Ali Özgündüz'ün, Mersin
Milletvekili Mehmet Zafer Çağlayan’ın (9/3) esas numaralı Meclis Soruşturması
Önergesi üzerinde yaptığı konuşması sırasında şahsına sataşması nedeniyle
konuşması
ALİ ÖZGÜNDÜZ
(İstanbul) – Teşekkür ediyorum Sayın Başkan.
Evet, susmak en
güzel cevap edebi olana. İyi de bari susun ya! Allah’tan korkun, bari susun!
Yani, hırsızdan daha beteri arsız olmaktır. (AK PARTİ sıralarından
gürültüler) Ya, böyle bir şey yoksa kardeşim niye istifa ettin? Hırsızdan daha
beteri arsız olmaktır. (CHP sıralarından alkışlar) Yani, ayıp yani! Niye
istifa ettin? Hepsi kurmacaydı, hepsi düzmeceydi, hepsi komploydu, darbeydi,
niye istifa ettin? Niye görevden alındın? Bunu gel bir açıkla!(CHP sıralarından
alkışlar; AK PARTİ sıralarından gürültüler) Ya, arkadaşlar “Efendim, ben, yok 2
milyon 684 bin dolarlık takı almışım da…” Sen almamışsın. Konuşmayı bir dinle.
Rıza Sarraf alıyor sana gönderiyor. Düğün kasetlerini inceleyin, düğün
kasetlerini… Bakın, Bakanın oğlu evleniyor, o gün, 12 Nisan 2013. Bakın,
medyada var, takılara bakın, düğünde takılanlara bakın. Bunları bir izleyin
ondan sonra söyleyin. Burada, değerli arkadaşlar, böyle, böyle, böyle…
MEHMET ZAFER
ÇAĞLAYAN (Mersin) – Yalan söylüyorsun! Namertsin!
ALİ ÖZGÜNDÜZ
(Devamla) - “Efendim, yalan…” Kardeşim ortada, getirirsin şeyi. “Saati gelin
göstereyim.” Herhâlde sabahki kahvaltıda gösterdi. Saatin faturasını Yüce
Divanda göstereceksin. 
Suçlamalara
yanıt vermiyor, bizim dediklerimize… Efendim, soruşturma öyle oldu, böyle
oldu. Peki, Bank Asya’dan hesabına gelen, senin değil tabii ki -söylemeyeyim
ismini şimdi- yakınının 2 milyon 465 bin lira. Bunu da mı kuşlar getirdi,
paralel yapı yaptı? 
“İhracatı artır,
ödül verelim.” Ama kardeşim, ihracatı artırırken çalma, komisyon alma yani 52
milyon dolar 28 kere de rüşvet alacaksın “Ben ihracatı artırdım.” Cari açığı da
Rıza Sarraf kapattı, öyle mi! Vergi rekortmenleri açıklandı, nerede Rıza
Sarraf’ınız? (CHP sıralarından alkışlar) Önüne yattığınız Rıza Sarraf’ın adı
niye yok bu listede? Sizin meşhur iş adamlarınızın hiçbirinin adı yok,
suçladığınız, “paralel yapı” dediğiniz, bilmem, odur, budur, kimin adamıdır,
İsrail’in, oranın, buranın dediğiniz adamların hepsi vergi rekortmeni bu
ülkede. İşte namuslu olmak, şerefli olmak, onuruyla, alın teriyle çalışarak
vergi vermektir, buradan atıp tutmak değildir. 
Hepinize
saygılar sunuyorum. (CHP sıralarından alkışlar, AK PARTİ sıralarından
gürültüler)
MEHMET ZAFER
ÇAĞLAYAN (Mersin) – Sayın Başkan, ben de söz istiyorum. 
BAŞKAN – Sayın
Tanrıkulu’ndan sonra size söz vereceğim. 
Buyurunuz. 
10.- İstanbul Milletvekili Mustafa Sezgin
Tanrıkulu'nun, Mersin Milletvekili Mehmet Zafer Çağlayan’ın (9/3) esas numaralı
Meclis Soruşturması Önergesi üzerinde yaptığı konuşması sırasında şahsına
sataşması nedeniyle konuşması
MUSTAFA SEZGİN
TANRIKULU (İstanbul) – Sayın Başkan, değerli milletvekilleri; bu kadar çok
sinirlenmeye gerek yok. 
Bakın değerli
arkadaşlar, ben belgeyle konuştum, fezlekeyle konuştum. Madem bu kadar
kendinize güveniyor idiyseniz, neden seçimlerden önce bu Genel Kurulda bunu
konuşmadık? Neden konuşamadık? Neden bu fezlekeyi dağıtamadınız? Neden Meclis
Başkanı bunu sakladı? Söyler misiniz? Sizlerden sakladı, sizlerden, biz okuduk
ama sizlerden saklandı bu kadar. Neden arkadaşlar? (AK PARTİ sıralarından
gürültüler)
Bakın, kendinize
güveniyor iseniz burada çıkıp -böyle bağırıp çağırmanın bir anlamı yok, hiç
yok, bağırıp çağırmakla bu işler olmaz- gelirsiniz, fezlekeleri dağıtırsınız,
herkes bunları okur, ne yanlış, ne doğru, tartışırız. Sizler biliyor musunuz ne
olduğunu? Herkes biliyor tabii ne olduğunu ama şunu ifade edeyim… 
EBU BEKİR
GİZLİGİDER (Nevşehir) – Komisyonda göreceğiz. 
MUSTAFA SEZGİN
TANRIKULU (Devamla) - Gerçekten ifade edeyim: Bu kadar çok da pişkinlik olmaz
ya! Pes! Gerçekten pes ya! Bu kadar çok iddia olacak… İnsan saklanacak delik
arar ya! Çıkmaz, en arkada oturur, sessiz kalır, çıkmaz buraya gerçekten ya,
hakikaten çıkmaz, aklanmak ister, aklanmak. Nerede aklanılır? Bakın, sandık
aklanma yeri değil, aklanma yeri bağımsız, tarafsız, adil yargılama yapan
mahkemelerdir, onun güvencesini gelin beraber sağlayalım.
RAMAZAN CAN (Kırıkkale) – İşte
komisyon kuruluyor.
MUSTAFA SEZGİN TANRIKULU
(Devamla) – Var mısınız? Var mısınız? Adil yargılama sağlayacak mahkemeyi
kuralım, var mısınız? Neden kaçıyorsunuz? Neden kaçıyorsunuz soruyorum.
RAMAZAN CAN (Kırıkkale) – Kim
kaçıyor, komisyon kuruluyor ya.
MUSTAFA SEZGİN TANRIKULU
(Devamla) – Gelin, bağımsız mahkemede yargılanın.
Son söz değerli arkadaşlar:
Rüşvet alan da veren de yolsuzluk yapan da şerefsizdir, son söz. (CHP ve MHP
sıralarından alkışlar) 
BAŞKAN - Önce Sayın Çağlayan’a…
Buyurunuz.
11.- Mersin Milletvekili Mehmet Zafer Çağlayan'ın,
İstanbul Milletvekili Ali Özgündüz’ün sataşma nedeniyle yaptığı konuşması
sırasında şahsına sataşması nedeniyle konuşması
MEHMET ZAFER ÇAĞLAYAN (Mersin) –
Sayın Başkanım, saygıdeğer milletvekilleri; istifa ettik, “Niye istifa
ediyorsunuz?”, istifa etmemiş olsaydık “Niye istifa etmiyordunuz?” Allah
aşkına, bir karar verin ne yapacağınıza ya. (CHP sıralarından gürültüler)
Biz, sorumlulukla gittik istifamızı
verdik. Burada soruşturmanın en iyi, en doğru şekilde yapılması için 17 Aralık
günü sabah saat 07.30’da Sayın Başbakan beni telefonla aradığı zaman, ben
telefonda kendisine “Sayın Başbakanım, olayın ne olduğunu bilmiyorum ama ben şu
andan itibaren bakanlık görevimden istifa ediyorum. Çünkü, benim, Hükûmetime,
partime herhangi bir zarar verme hakkım yoktur, soruşturma adil bir şekilde
yapılsın.” dedim.
KADİR GÖKMEN ÖĞÜT (İstanbul) –
Kaçtın sonra da.
MEHMET ZAFER ÇAĞLAYAN (Devamla) –
Ben koltuğa yapışan bir adam değilim ve bundan dolayı da eğer istifa
etmeseydik, bugün gelip farklı söyleyeceklerdi.
Şimdi, değerli arkadaşlar, bakın,
burada bu tür konuşmalarla, ahlak dışı konuşmalarla bir yere gidemezsiniz,
sokak konuşmalarıyla bir yere gidemezsiniz. Birine “namussuz” demek için önce
senin namuslu, senin ahlaklı olman gerekir. (AK PARTİ sıralarından alkışlar) 
YILDIRIM TUĞRUL TÜRKEŞ (Ankara) –
Yuh! Yuh! Yuh!
MEHMET ZAFER ÇAĞLAYAN (Devamla) –
Birine kalkıp herhangi bir şey söylemen için önce senin edepli olman gerekir,
ayıptır ayıp.
ÖZGÜR ÖZEL (Manisa) – Düştüğün
hâle bak.
MEHMET ZAFER ÇAĞLAYAN (Devamla) –
Burada namus terazisi mi var, namus kantarı mı var, neye göre tartıyorsunuz,
neye göre bunları söylüyoruz?
YILDIRIM TUĞRUL TÜRKEŞ (Ankara) –
Yuh! 
MEHMET ZAFER ÇAĞLAYAN (Devamla) –
Yuh sana olsun, kime yuh çekiyorsun? (MHP sıralarından gürültüler) 
YILDIRIM TUĞRUL TÜRKEŞ (Ankara) –
Ben söylüyorum Zafer! Utan, utan!
MEHMET ZAFER ÇAĞLAYAN (Devamla) –
Yüz bin kere yuh sana olsun edepsiz adam!
Ve çıkmış burada utanmadan cevap
veriyorlar.
Siz, savunma hakkına bile saygı
göstermeyecek kadar hazımsız insanlarsınız, değişik insanlarsınız. (CHP ve MHP
sıralarından gürültüler)
Sizler İstiklal
Mahkemelerinde önce asıp sonra ifade alalım diyen bir zihniyetin temsilcilerisiniz.
Bunları size yakıştırıyorum ben.
Saygıyla
selamlıyorum hepinizi. (AK PARTİ sıralarından alkışlar)
ALİ ÖZGÜNDÜZ
(İstanbul) – Sayın Başkan, yine, şüpheli, savunmasında bize “Edep dışı, ahlak
dışı konuşmalar.” diyerek sataşmada bulunmuştur. Bu nedenle sataşmadan söz
istiyorum. (AK PARTİ sıralarından gürültüler)
BAŞKAN – Biz
bunu sabaha kadar sürdürecek miyiz? Bir karar verin.
ALİ ÖZGÜNDÜZ
(İstanbul) – İyi de Sayın Başkan…
BAŞKAN – Hayır,
bir şey demiyorum Sayın Özgündüz. Aynı konuşmalar karşılıklı olarak devam
edecek. Sürdürelim diyorsanız benim için sakıncası yok da bir yerde keselim
yalnız bunu.
ALİ ÖZGÜNDÜZ
(İstanbul) – Sayın Başkan, sadece kısa bir söz, fazla uzatmayacağım.
BAŞKAN –
Buyurun.
MEHMET ZAFER
ÇAĞLAYAN (Mersin) – Ben de istiyorum.
BAŞKAN – Bir
sakıncası yok, başladık, hayhay. Ama bir yerde kesilmesi lazım yani böyle olmaz
ki.
Buyurun.
12.- İstanbul Milletvekili Ali Özgündüz'ün, Mersin
Milletvekili Mehmet Zafer Çağlayan’ın sataşma nedeniyle yaptığı konuşması
sırasında şahsına sataşması nedeniyle konuşması
ALİ ÖZGÜNDÜZ
(İstanbul) – Evet, bir yerde kesilmesi lazım.
Ya, arkadaşlar
Allah aşkına, şimdi, bakın, bu sadece bir destede, bir postada Bakanın oğlunun
evine giden para, İstanbul’dan çıkışından itibaren takip edilen…
MEHMET ZAFER
ÇAĞLAYAN (Mersin) – Nereden biliyorsun onu, orada mıydın sen?
ALİ ÖZGÜNDÜZ
(Devamla) – Dosyada var, dosyada.
MEHMET ZAFER
ÇAĞLAYAN (Mersin) – Senin evine mi gidiyor, senin evine?
RECEP ÖZEL
(Isparta) – Hani dosyaya ulaşamamıştınız.
ALİ ÖZGÜNDÜZ
(Devamla) – Baz istasyonu aynı noktadan sinyal veriyor, konuşmalar yapılıyor.
Ya, Allah aşkına gidin yargılanın, hesabını verin. Mahkeme kararıyla, teknik
takip kararıyla yapılan işler bunlar.
MEHMET ZAFER
ÇAĞLAYAN (Mersin) – O senin evine mi gidiyor?
ALİ ÖZGÜNDÜZ
(Devamla) – Saat, saat, meşhur saat, yine göstereyim, meşhur saat. Efendim,
gelsin göstereyim. Bunda eğer şeysen, kendin aldıysan tak koluna kardeşim,
övüne övüne taşı. Niye gizli saklı yapıyorsun?
MEHMET ZAFER
ÇAĞLAYAN (Mersin) – Gel saati göstereyim sana.
ALİ ÖZGÜNDÜZ
(Devamla) – Bakın, böyle bir şey olmaz, böyle bağırarak çağırarak olmaz.
Gideceksin, hesap vereceksin, yargıya hesap vereceksin, savunmayı orada
yapacaksın. Dolayısıyla, komisyon kurulacak, komisyonda ifade vereceksin. 
RECEP ÖZEL
(Isparta) – Kuruldu ya komisyon.
MUSTAFA ELİTAŞ
(Kayseri) – Komisyon kuruldu, komisyon. Komisyonu kurduk, sen farkında değilsin
herhâlde. Sen dünyada yaşamıyorsun herhâlde.
ALİ ÖZGÜNDÜZ
(Devamla) – Bağırıp çağırmasın, sakin olsun. Dolayısıyla, nedir bu suçluluk
telaşı yani? Komisyon kuruldu, gidecek oraya, ondan sonra da inşallah Yüce
Divana gidecek, orada savunmada bulunacak. Beraat etsin gelsin, “Alnım açık,
başım dik.” Böyle bir şey olur mu? Böyle bir mantık olur mu? (AK PARTİ
sıralarından “Niye mahkûm ediyorsun?” sesi)
Değerli
arkadaşlar, mahkûm etmiyoruz.
RECEP ÖZEL
(Isparta) – Mahkûm ediyorsun.
ALİ ÖZGÜNDÜZ
(Devamla) – İddialar var ve bu iddialar yüzünden, diyor ki: “Soruşturmanın
selameti açısından istifa ettim.” Çok güzel. O zaman niye… De ki, kardeşim…
Bak, Erdoğan Bayraktar ne güzel “Susuyorum kardeşim, ne yaparsanız yapın, ben
millî iradeye saygılıyım. Meclis aynı zamanda bakanları denetleyen bir
organdır. Dolayısıyla gereğini yapın.”
Şimdi, burada
çıkacaksın, bağıracaksın, yok namustan, şereften, edepten bahsedeceksin. Yani
benim edebim elvermiyor bazı şeyleri söylemeye, daha fazla sürdürmeye. 
Saygılar
sunuyorum. (CHP sıralarından alkışlar)
EBU BEKİR
GİZLİGİDER (Nevşehir) – Var mı senin edebin? Edebin var mı senin?
BAŞKAN – Meclis
soruşturması…
OKTAY VURAL
(İzmir) – Sayın Başkanım, yani bahse konu soruşturma önergesine konu Sayın
Bakan, bunun bir düzmece olduğunu ifade etti ama Halkbank’la ilgili Bakan Ali
Babacan, Mehmet Şimşek, onlarla ilgili bir iddia söz konusu değil. Dolayısıyla
böyle bir konunun, kendisiyle illiyet bağı olmayan bir bankayla ilgili bir
konuda böyle bir iddianın ileri sürülmesi doğru değil. 
MUSTAFA ELİTAŞ
(Kayseri) – Sayın Başkan, burası komisyon değil, komisyon kurmaya karar
verildi, burada herkes komisyon gibi karar veriyor.
BAŞKAN –
Biliyorum. 
OKTAY VURAL
(İzmir) – Bir de Adalet ve Kalkınma Partisi milletvekilleri bu iddiaların doğru
olduğunu ifade etti ve soruşturma komisyonu da kuruldu zaten. Dolayısıyla
düzmece idiyse niye kuruldu? Demek ki inanıyor. 
IX.- MECLİS SORUŞTURMASI (Devam)
A) Ön Görüşmeler (Devam)
2.- İstanbul Milletvekili Ali Özgündüz ve 60
Milletvekilinin; bir soruşturma dosyasında yer alan bir şüphelinin sahte
belgelerle ihracat karşılığı Halk Bankasından çektiği paralarla altın alıp
İran’a ihracat işlemlerinde kolaylık sağlamak, İstanbul Havalimanına inen bir
uçakta bulunan altınla ilgili kaçakçılık eyleminin adli ve idari soruşturmasını
engellemek, ithalat ve ihracat işlemlerine aracılık eden Halk Bankasının
komisyon oranının düşürülerek zararına yol açmak suretiyle yirmi sekiz defa
rüşvet aldığı ve bu eylemlerin Kaçakçılıkla Mücadele Kanunu’na muhalefet, Türk
Ceza Kanunu’nun 204’üncü maddesinde düzenlenen resmi belgede sahtecilik ve
252’nci maddesinde düzenlenen birden çok kez rüşvet almak suçlarına uyduğu
iddiasıyla Ekonomi Eski Bakanı Mehmet Zafer Çağlayan hakkında bir Meclis
soruşturması açılmasına ilişkin önergesi (9/3) (Devam)
BAŞKAN – Meclis
soruşturması önergesi üzerindeki görüşmeler tamamlanmıştır. 
Şimdi oylamaya
geçeceğiz. 
Ekonomi eski
Bakanı Sayın Zafer Çağlayan hakkında Meclis soruşturması açılıp açılmaması
hususunu oylarınıza sunacağım. 
Anayasa’nın
100’üncü maddesi hükmü gereğince oylamayı gizli oylama şeklinde yapacağız.
Gizli oylamanın
yöntemiyle ilgili daha önce açıklamada bulunmuştum, aynı usulle oylama yapacağız.

Kâtip üyeler
yerlerini alsınlar.
Şimdi, gizli
oylamaya Adana ilinden başlıyoruz. 
(Oylar toplandı)
BAŞKAN - Oyunu
kullanmayan sayın üye var mı? Yok. 
Evet, oylama
işlemi bitmiştir. 
Oy kupaları
kaldırılsın.
(Oyların ayrımı
yapıldı)
BAŞKAN – (9/3) esas
numaralı Ekonomi eski Bakanı Sayın Mehmet Zafer Çağlayan hakkında bir Meclis
soruşturması açılmasına ilişkin önergenin gizli oylama sonucu: 




“Kullanılan Oy Sayısı


:


453




Kabul


:


174




Ret


:


274




Çekimser
Boş


:
:


4
1 







Kâtip Üye
Bayram Özçelik
Burdur


Kâtip Üye
İsmail Kaşdemir
Çanakkale”



Meclis
soruşturması açılması kabul edilmemiştir. 
Bu kısmın 3’üncü
sırasında yer alan, İstanbul Milletvekili Sayın Ali Özgündüz ve 60
Milletvekilinin; bir soruşturma dosyasında yer alan bir şüphelinin bürokratik
işlerini takip etmek, bu kişinin babasına İtalya’ya giriş vizesi ve oturma izni
alınması konusunda aracı olmak, aynı kişi hakkında ulusal bir gazetede
yayımlanması planlanan yolsuzluklarla ilgili haberin yayımını durdurmak için
tavassutta bulunmak ve söz konusu kişinin yürüttüğü otel projesine yardımcı
olmak amacıyla bu kişiden üç defa rüşvet aldığı ve bu eylemlerin Türk Ceza
Kanunu’nun 252’nci maddesinde düzenlenen birden çok kez rüşvet almak suçuna
uyduğu iddiasıyla Avrupa Birliği Eski Bakanı Sayın Egemen Bağış hakkında bir
Meclis soruşturması açılmasına ilişkin (9/4) esas numaralı Önergesi’nin
görüşmelerine başlıyoruz.
3.- İstanbul Milletvekili Ali Özgündüz ve 60
Milletvekilinin; bir soruşturma dosyasında yer alan bir şüphelinin bürokratik
işlerini takip etmek, bu kişinin babasına İtalya’ya giriş vizesi ve oturma izni
alınması konusunda aracı olmak, aynı kişi hakkında ulusal bir gazetede
yayımlanması planlanan yolsuzluklarla ilgili haberin yayımını durdurmak için
tavassutta bulunmak ve söz konusu kişinin yürüttüğü otel projesine yardımcı
olmak amacıyla bu kişiden üç defa rüşvet aldığı ve bu eylemlerin Türk Ceza
Kanunu’nun 252’nci maddesinde düzenlenen birden çok kez rüşvet almak suçuna
uyduğu iddiasıyla Avrupa Birliği Eski Bakanı Egemen Bağış hakkında bir Meclis soruşturması
açılmasına ilişkin önergesi (9/4) 
BAŞKAN – Bu
görüşmede sırasıyla önergeyi verenlerden ilk imza sahibine veya onun
göstereceği bir diğer imza sahibine, şahısları adına üç üyeye ve en son olarak
da hakkında soruşturma açılması istenmiş bulunan Avrupa Birliği eski Bakanı
Sayın Egemen Bağış’a söz verilecektir. 
Konuşma süreleri
onar dakikadır. (Madde 108 ve 60)
Meclis
soruşturması önergesi Genel Kurulun 8/4/2014 tarihli 73'üncü Birleşiminde
okunmuş ve bastırılarak sayın üyelere dağıtılmıştır. Bu nedenle soruşturma
önergesini tekrar okutmuyorum.
Söz alan sayın
milletvekillerinin isimlerini okuyorum: Önerge sahibi Sayın Ali Özgündüz,
İstanbul; şahıslar adına Kocaeli Milletvekili Sayın Lütfü Türkkan, İzmir
Milletvekili Sayın Aytun Çıray, Şanlıurfa Milletvekili Sayın Abdülkadir Emin
Önen; hakkında soruşturma açılması istenen Avrupa Birliği eski Bakanı Sayın
Egemen Bağış. 
İlk söz, önerge
sahibi İstanbul Milletvekili Sayın Ali Özgündüz’e aittir. 
Buyurunuz. (CHP
sıralarından alkışlar) 
ALİ ÖZGÜNDÜZ
(İstanbul) – Teşekkür ediyorum Sayın Başkan.
Değerli
milletvekilleri, Genel Kurulu saygıyla selamlıyorum.
Değerli
arkadaşlar, öncelikle bu soruşturmaların bir arada yapılıp yapılmayacağı
konusuna değinmek istiyorum. Siz, 4 bakan hakkında bir tek soruşturma önergesi
verdiniz, biz ayrı ayrı verdik. Niçin? Çünkü bu, şu anda Meclisin yaptığı işlem
aslında bir ceza muhakemesi işlemidir yani soruşturma komisyonu cumhuriyet
savcısı gibi delilleri toplayacak, dolayısıyla ifadeleri alacak, efendim bu
kişilerin suçlu olup olmadıkları hakkında bir kanaat bildirecek, rapor
hazırlayacak ve buraya sunacak. Dolayısıyla, ceza usulüne göre yapılan bu
soruşturmanın bir arada yürümesi için bağlantı olması lazım yani Ceza
Muhakemesi Kanunu’nun 8’inci maddesinde tarif edilen bağlantı kavramının olması
lazım. Bağlantı kavramını nasıl tarif ediyor Ceza Muhakemesi Kanunu? Bir kişi
birden fazla suçtan sanık olur veya bir suçtan her ne sıfatla olursa olsun
birden fazla sanık bulunursa bağlantı varsayılır. Şimdi, burada birden fazla
sanık var. Evet, yani şüpheli, daha doğrusu hakkında soruşturma açılması
istenen bakan var fakat bunlar arasında, eylemler arasında aslında bağlantı
yok. Yani Erdoğan Bayraktar’ın, efendim, usulsüz olarak özel imtiyazlı imar
planı hazırlayıp vermesiyle, işte Zafer Çağlayan’ın usulsüz ihracat
işlemlerinden menfaat temin etmesi ya da Egemen Bağış’ın, başka bir, işte bu iş
adamı, meşhur, “Bakanlara mama vermek lazım, beslemek lazım.” diyen iş adamı
hakkında çıkacak medyadaki bir haberi engellemek için çıkar sağlaması ya da
İçişleri eski Bakanının bu kişiye koruma vermesi ya da -istisnai vatandaşlık-
İran vatandaşlarının Türkiye Cumhuriyeti vatandaşlığına geçirilerek çıkar
sağlaması eylemleri aslında irtibatlı değil. Dolayısıyla, tek soruşturma
olmaması lazım, ayrı ayrı soruşturma… Bu aynı zamanda bu kişilerin savunma
hakkını kullanmaları açısından da yerinde olacaktır. Onun için biz diyoruz ki
bunların ayrı ayrı görüşülmesi lazım. Ancak az önce yapılan oylamada ne yazık
ki Zafer Çağlayan hakkında verdiğimiz önergeyi reddettiniz fakat bu, aslında
iyilik değil, onu söyleyeyim. Dediğim gibi, teknik olarak bu kişilerin farklı
soruşturma komisyonlarında kendi eylemleriyle ilgili savunma yapmaları,
dolayısıyla delillerin toplanması, daha rafine ortamda bir işlem yapılması daha
samimi olacaktı.
Şimdi gelelim bu Egemen Bağış’a.
Bu Egemen Bağış, Allah’ın kelamıyla dalga geçen… Şimdi, diyor ki savunmasında:
“Efendim, benim, işte, on beş yıllık arkadaşım, yirmi yıllık arkadaşım.” falan.
O “arkadaşım” dediği zaten bundan dolayı özür diledi, dolayısıyla kabul ediyor.
Yani bu Egemen Bağış’ı, tabii, Allah bağışlar mı, bağışlamaz mı o Allah’ın
bileceği iş. Efendim, Bakara Suresi, yani dalga geçtiği, Allah’ın ayetinde
zaten diyor: “Bunlar müminleri aldatmaya çalışırlar oysa sadece kendilerini
aldatırlar. Kalplerinde münafıklıktan kaynaklanan bir hastalık var. İman
edenlerle karşılaştıkları zaman ‘inandık’ derler fakat şeytanlarıyla, münafık
dostlarıyla yalnız kaldıkları zaman ‘şüphesiz biz sizinleyiz’ derler, gerçekte
Allah onlarla alay eder.”
MEHMET METİNER (Adıyaman) – Sizi
tarif ediyor, sizi.
ALİ ÖZGÜNDÜZ (Devamla) – Bu,
Allah’ın hikmeti, Allah biliyor. Dolayısıyla, Allah’ın işine karışmayız ama biz
bu adamı bu millet adına, Türk milleti adına -bu yüce Meclis affetmeyecektir,
bağışlamayacaktır- hak ettiği yere, Yüce Divana göndereceğiz. Dolayısıyla,
oraya gitsin, hesabını versin.
Efendim, bu
çikolata kutuları, çikolata kutusunda gelen paralar, dolarlar niye geldi, nasıl
geldi? Hizmetçisi, işte biliyorsunuz, “Evde değil, Marina’ya teslim et.” diyor.
-Daha önce de söyledim- “Marina gelecek sana ne teslim edildi, bu çikolata
kutusunda ne vardı?” Yine, Avrupa Birliği İstanbul Ofisine, Rıza Sarraf’ın
adamına aldırdığı Vakko’dan 52 beden takım elbise, kravat ve yanında bir paket,
500 bin dolar. 
VELİ AĞBABA
(Malatya) – Kaç bedendi?
ALİ ÖZGÜNDÜZ
(Devamla) – Bu 500 bin dolar bir kutuda, ayakkabı kutusunda özel olarak
hazırlanmış. Tabii, bu bir poşete konmuş Sayın Ağbaba. Giderken zorlanmış, Rıza
Sarraf odaya götürüyor, zorlanıyor. Hatta diyor ki: “Ya korktum, bu poşet
dağılacak, makama paralar saçılacak, rezil olacağız. O yüzden de çıkarken dedim
ki ‘Beyefendi, bunu kendiniz taşıyın, korumaya falan vermeyin, böyle bir
tehlike var.’” Ondan sonra çıkıp adamını arıyor, diyor ki: “Ya çok ağırdı,
dolar mıydı, euro muydu?” “Yok, dolardı.” diyor. “Oh, rahatladım.” diyor. Çünkü
500 bin euro olsa farklı bir kur. Dolayısıyla, bayramda 500 bin dolar harçlık
gönderiliyor, efendim, teslim ediliyor; daha sonra işte vize konusunda yine bir
500 bin dolar; yine bir haberle ilgili bir 500 bin dolar gönderiliyor; 1,5
milyon dolar. Aslında bu, kümülatifte bir anlam ifade etmiyor. Ufakçı. Yani
Google Müslümanlığı yapan, işte benim tabirimle “çakma Müslüman”, işte oradan
Allah’ın ayetlerini sabah sabah salladığını söyleyen bir adam. İşte böyle olur,
yani Allah böyle adamı rezil rüsva eder işte, böyle ayağına dolaştırır.
Allah’ın sopası olmaz. Tabii, Allah nasıl sopasını gösterir? İşte böyle
gösterir, ayağına dolaştırır, ömrünün sonuna kadar rezil rüsva bir hâlde
yaşarsın. 
Değdi mi yani
1,5 milyon dolara? 1,5 milyon dolara değdi mi hakikaten? Türkiye
Cumhuriyeti’nin bakanısın, ya Allah’tan kork. Takım elbise 52… Ya kaç paradır
Vakko takım elbise? Git en iyisini al, ne olacak? Devletin bütün imkânları
emrinde, arabalar, araç gereç, telefonlar, sekreterler, maaş, para. Daha ne
istiyorsun yani? Ne istiyorsun? Yani kendini böyle satmaya 500 bin dolara, bu
kadar ucuzculuk olur mu? Yakışıyor mu Türkiye Cumhuriyeti bir bakanına?
Yakışmıyor. Dolayısıyla sizin de bu adama sahip çıkmayacağınıza inanıyorum. 
Nitekim
kendi önergenizde zaten kabul ettiniz ama dediğim gibi, bence bizim verdiğimiz
bu önergeyi özellikle ayrı olarak kabul edin çünkü bunun eylemi başka bir şey,
yani diğerleriyle karıştırmayın. Dolayısıyla ayrı ayrı herkes hak ettiğini
alsın.
Şimdi,
efendim, işte millet görüyor falan filan. Yok, işte düne kadar milletin
değerleriyle oynayanlar, bizim imanımızla falan filan… Geçin bunları
arkadaşlar. Yani, şimdi, seçim meçim, sandık, bu iş bitmez. Sandık yolsuzluğu
kapatmaz. 
Geçen
gün bir arkadaşım, bir avukat arkadaşım diyor ki: “Bu neye benzer biliyor
musunuz? Öğrenci sınıfın başarılı bir öğrencisi, parlak bir öğrenci ama
arkadaşlarının çantasından para çalıyor. Hemen velisini çağırıyor. Veli gelir
gelmez müdüre diyor ki: ‘Hayır, benim oğlum başarılı.’” Böyle bir şey olur mu,
böyle bir mantık olur mu? Ya da bu mantıkla giderseniz… İtalya’nın eski
başbakanı Berlusconi ne oldu? Seçimden çıktı ama bir suçtan dolayı
yargılanıyordu, ona rağmen seçimden çıktı. Ama bir cinsel tacizden dolayı
mahkûm edildi ve dolayısıyla milletvekilliği düştü.
Yine
bu mantıkla giderseniz, bir terör örgütü yöneticisi yarın aday oldu,
hasbelkader seçildi. Ya suçları örtüldü mü? Böyle bir şey olmaz arkadaşlar. 
Yargı,
egemenlik hakkını kullanan en önemli unsurlardan bir tanesidir. Yani bizim
parlamenter rejime göre, yasama, bu yüce Meclis yasa yapacak ve yürütmeyi
denetleyecek. Çünkü yürütmeye görev veriyor “yürütme yetki ve görevi” der
Anayasa, yürütmeyi denetleyecek. Sorun olduğu zaman da -şimdi olduğu gibi-
birileri hakkında yolsuzluk, hırsızlık iddiaları olduğu zaman da gereği
yapılacak. Millet adına yargılama yetkisi olan yargıya gönderecek. Orası da
egemenliğin en önemli unsuru olan cezalandırma yetkisini kullanarak Türk
milleti adına, yani egemenlik hakkını kullanarak gereken kararı verecektir.
Efendim,
olumlu olumsuz… Yargı kararına saygı duyacağız. Yani beğendiğiniz zaman
birilerini kahraman ilan edip, ondan sonra beğenmediğiniz, aleyhinize karar
çıktığı zaman da hain ilan etmek, dolayısıyla ben bu karara saygı duymuyorum
falan filan demek, bu bir demokratik anlayış değildir. Hukuk devletine saygıyla
bağdaşmaz, efendim parlamenter rejimle bağdaşmaz. 
Dolayısıyla,
ben diyorum ki: Özellikle bu Bağış, soyadı Bağış olan ancak bizim açımızdan
bağışlanmayacak bu kişiyi, hak ettiği şekilde şeye gönderelim. 
Efendim,
soruşturma komisyonu elbette ki açılacak. Özellikle orada görev alan
arkadaşların vicdanına sesleniyorum: Delilleri iyi toplayın, bu kişiyi yargıya
gönderin. Rüşvet mi olur, nüfuz suistimali mi olur, efendim, görevi miydi,
değil miydi, görevi kötüye kullanmak mıdır, bunu takdir edecek biz değiliz.
Bizim görevimiz, sadece yeterli şüphe, emare olan bir kişi hakkında oraya,
yetkili merciye sevk etmektir; oraya gitsin, gereğini yapsın.
Mahzuni Şerif,
rahmetli, yıllar önce aslında bugünleri görür gibi ne güzel demiş:
“Yuh, yuh
soyanlara, 
Soyup kaçıp
doyanlara,
İnsanlara
kıyanlara,
Yuh nefsine
uyanlara.”
Evet, yani hâlen
insana kıyılıyor, hâlen Gezi’de insanlara kıyıldı, hâlen bu topraklarda,
efendim, yolsuzluk, hırsızlık yapılıyor diyorum ve yuh olsun onlara diyorum.
Siz de böyle deyin, siz de böyle deyin: 
“Yuh, yuh
soyanlara, 
Soyup kaçıp
doyanlara,
İnsanlara
kıyanlara,
Yuh nefsine
uyanlara.” deyip Genel Kurulu saygıyla selamlıyorum. (CHP sıralarından alkışlar)
BAŞKAN –
Şahıslar adına Kocaeli Milletvekili Sayın Lütfü Türkkan.
Buyurunuz. (MHP
sıralarından alkışlar)
LÜTFÜ TÜRKKAN
(Kocaeli) – Sayın Başkan, değerli milletvekilleri; az evvel bir haber aldık.
Şemdinli’de bir askerî aracımız devrilmiş, 3 tane Mehmetçik’imiz şehit olmuş, 8
tane Mehmetçik de yaralı. Şehit olanlara Cenab-ı Allah’tan rahmet diliyorum,
yaralı olanlara acil şifa diliyorum. Milletimizin başı sağ olsun.
Avrupa Birliği
eski Bakanı Egemen Bağış hakkında Meclis soruşturması açılmasına ilişkin
önergeyle ilgili şahsım adına söz aldım. Hepinizi saygıyla selamlıyorum.
Bu önergeleri
Adalet ve Kalkınma Partisi ve Cumhuriyet Halk Partisi hazırladı. İki partinin
de aslında amacı aynı, gerçeklerin ortaya çıkması. İki parti de farklı
düşünmüyor. Adalet ve Kalkınma Partili arkadaşlara sormak istiyorum: Yani başka
gün yok muydu arkadaşlar? Bunu, salı, çarşamba, perşembe günlerinden birisinde
yapsaydık da millet bunları izleseydi ne olurdu, ne fark ederdi? Yani yok
“İnternet’ten izliyor.”, yok “Halk TV’den izliyor.” Böyle kaçarak, göçerek
anlamı yok. Bu bir suçluluk psikolojisi. Burada bu suçluluk psikolojisini
hissetmemesi gereken arkadaşlara da günah ediyorsunuz, hiç bu işlerde zerre
alakası olmayan insanlara da günah ediyorsunuz bence. Bu şekilde de aklayamazsınız
bakanları veya bu şekilde de bu yolsuzlukların üstünü örtemezsiniz. Her zaman
yaptığınız gibi, konuşulanları halkımızdan kaçırarak… 
Beş ay önce, 17
Aralıkta ne olmuştu hatırlıyor musunuz? Bazı bakan çocuklarının evinden
kasalar, paralar… Yani ben samimi söylüyorum, gerçekten utanıyorum. Bu insanlar
bizim çeşitli vesilelerle hukukumuz olan insanlar; bu mesele bu insanlara
yakışmadı, gerçekten yakışmadı. Dünya malına bu kadar tamah edip nefislerine bu
kadar kurban olmak bu insanlara da yakışmadı, Türk milletine hele reva
görülmemeliydi; çok güvendi bu insanlar sizlere, hep oy verdiler. 
Devletin
bankacısının evinden ayakkabı kutusunda dolarlar çıkıyor. Neymiş? “Ben bununla
okul yapacağım, imam-hatip yapacağım, üniversite yapacağım.” Yahu, kalıbından
utan be arkadaş ya!
CELAL DİNÇER
(İstanbul) – Külahıma anlat onu!
LÜTFÜ TÜRKKAN
(Devamla) – Buna çocuk inanır mı? Buna biz inanır mıyız? Böyle bir şey olur mu?
O paralar bağış parası falan değil, yani bağışı bilmiyor bu arkadaşlar. Sizin
bildiğiniz bir tek bağış var, o da Egemen Bağış; bu 4 bakanın arasında o da var
biliyorsunuz. Hani -hatırlayanınız vardır ama ben bir daha hatırlatayım- Kutlu
Doğum Haftası’nda Londra Hilton Otelin mini barından içtiği içkilerin
faturasını devlete ödeten bir bakan bu. 
Bakın, bu, diğer
bakanlarla alakalı -bugün sesim kısıldı benim- suçludur, rüşvet almıştır,
vermiştir, yolsuzluk yapmıştır; ben bilemiyorum, kimseyi ön yargıyla yargılamak
istemiyorum, akçeli konular çok farklı şeyler ama bu Bakanla alakalı bir şey
söyleyeceğim: Diniyle, diyanetiyle, kitabıyla bir millete bu kadar hakaret eden
adamın burada işi olmamalı arkadaş. (MHP ve CHP sıralarından alkışlar) Size
yemin ediyorum -hepimizin tanıdığı ateist insanlar var- ateist insanlar bunu
yapmaz, bu işin makarası Bakara’sı da olmaz, bu iş ciddi bir iş. İnsanların
inancıyla bu kadar dalga geçen, insanların inancını bu kadar yerlere seren bir
adamın buralarda olmaması lazım, buraya gelip konuşmaya cesaret bulamaması
lazım -bırakın para işlerini- buna müsaade etmememiz lazım, çocuklarımıza bunun
hesabını veremeyiz. Biz inançlı çocuklar yetiştirmeye çalışıyoruz, inançlı
nesiller yetiştirmeye çalışıyoruz. Savunduğumuz adamın Kur’an’ın ayetleriyle
dalga geçen bir adam olmaması lazım bu şartlarda.
Ne diyor?
“Oğlum, ben her cuma bir tane ayet sallıyorum.” diyor. “Kitapçık yok lan,
Google’a gir, Kur’an’da -atıyorum- kardeşlik mesela, Kur’an’da nankörlük,
Kur’an’da bilmem ne, ‘search’ yap, hepsi çıkıyor. Oradan beğen bir tane, salla
gitsin.” Ya, bu mudur arkadaşlar ya? Ben utanıyorum, samimi söylüyorum
utanıyorum. Bunun bu Mecliste konuşuluyor olması bile çok üzüntü verici. Bu iş
soruşturma, araştırma meselesi değil, bu bir ahlaksızlık boyutudur. (MHP ve CHP
sıralarından alkışlar) Soruşturma olsa ne olur, mahkemeye gitse ne olur, aklansa
ne olur, bu nedir arkadaş? Ben bir şey söyleyeceğim size: Bu vatandaş Bakara’ya
“makara” demek yerine Sayın Başbakanla dalga geçseydi şu koltuklarda aramızda
oturma şansı var mıydı?
VELİ AĞBABA
(Malatya) – Otuz saniye durabilir miydi, otuz saniye?
LÜTFÜ TÜRKKAN
(Devamla) – Yüce Kitap Kur’an-ı Kerim’le dalga geçene sessiz kalıp bir zahiri
mevcudiyete laf edildiğinde ayağa kalkmak münafıklıktır. (MHP ve CHP
sıralarından alkışlar) 
İşin para
kısmına geleceğim. Kendisinin gönlü çok zengin. Hazırlanan iddianameye göre en
az rüşveti de o almış. Biraz evvel Sayın Ali Özgündüz bir laf söyledi:
“Ufakçı.” Günah ya, 1,5 milyon dolar arkadaş. Gerçekten çok önemli bir para,
doğru da bir ülkenin bakanının böyle bir paraya tamah etmemesi lazım. “Bunların
hepsi kumpas, paralel, vesaire.” Ya, arkadaş, aynı Hükûmette Maliye Bakanı var,
Mehmet Şimşek; bankaların bağlı olduğu Ali Babacan var; hiç yıldızımız
barışmasa da Başbakan Yardımcısı var, eğer paralel maralel bir şey yapacaksa
Bülent Arınç’a yapsın. Niye yapmadı? Savunma Bakanına yapsın. Ya, gözünüzü
seveyim ya, bu işler bu kadar ucuz, üstü kapatılacak işler değil veya sadece
ona buna laf atarak, onu bunu susturarak olmaz, üzüntü verici bir iş bu. Ne
yapmış? Otelin işlerini kolaylaştırmış, vize almış. Sayın Bakanım, Allah aşkına
size soruyorum: Hiç kimse size vize için müracaat etti mi?
MİLLÎ SAVUNMA
BAKANI İSMET YILMAZ (Sivas) – Sivas’tan kim gelirse gelsin hepsine elimden
geldiğince yardım etmeye çalışırım.
LÜTFÜ TÜRKKAN
(Devamla) – Sayın Bakanım, bakın, seçim bölgenizden gelen birisinden
bahsediyorsunuz. Bu vize işi parayla pulla yapılacak iş değildir, istirham
ediyorum ya. Yani bu hakikaten çok basit yapılacak bir iştir, eğer yardım
edilecekse bile. Bu konuda ayağa düşmek denir buna, ağaya düşmek. Bir hükûmetin
bakanı ayağa düşmemeli. Bu kadar rezil rüsva etmemeli o makamı. Bu makamda
onlar gelip geçici ama bu devlet kalıcı. Hatırlıyor musunuz bir Avrupa Birliği
bütçesinde ben kendisine bir şey söylemiştim, bugünleri görür gibi: “Siz oraya
yakışmıyorsunuz Sayın Bakan, istifa edin. Oraya Türk ve Müslüman birisi
gelsin.” dedim. Kendisi çok sinirlendi. “Bakara makara” derken benim o
sözlerimi doğruladı. 
Resmî
dinlemelere takılıyor, Abdullah Happani’ye diyor ki: “Çikolata paketlerinde 500
bin liranı ‘Sadık’ adlı birine gönder, ‘Sadık’ adlı biriyle ‘Ege’ kod adlı
birisine gönder.” “Ege kod kim ağabey?” diyor. “Egemen Bağış kardeşim, ona
götüreceksin, Marina’ya bıraksın.” diyor. “Kim Marina?” “Bizim hizmetçi
Marina’ya bıraksın.” Sonra, İstinye taraflarında “Ege” ve kısa kodladığı şahsa
bir 500 bin talimatı daha gönderiyor. 500, 500 gönderiyor, 1,5 milyon dolara
tamamlıyor, çikolata kutularında paralar. Yani bunlar burada konuşulmalı mı?
Şimdi, Sayın Bakan, çıkıp “Ben çikolata kutusunda para almadım.” demek bir
adama zül gelir. Sayın Mustafa Elitaş, böyle bir lafı söyleyebilir misin? Rica
ediyorum ya, zül gelir sana ya. Kalbine inme iner, ben inanıyorum, yemin
ediyorum. Bunu reddetmek bile adamın kalbine inme indirir. 
VELİ AĞBABA
(Malatya) – Bilemezsin, bilemezsin.
LÜTFÜ TÜRKKAN
(Devamla) - Ben inanıyorum, Mustafa Elitaş’a bu konuda inanırım. Ben bilmem
sizi, ben inanıyorum. 
Efendim, “Patron
Ankara’ya çağırdı beni: Sen işte bizim Marina’ya götür, oraya ver, ben oradan
alacağım.” Arkadaşlar, bu İranlı şarlatan var ya -bir daha söylüyorum, beni de
mahkemeye versin, inşallah karşı karşıya da geliriz orada- kabineyi doyurmuş
ya, bazı bakanları.
VELİ AĞBABA
(Malatya) – Eş başkan, eş başkan.
LÜTFÜ TÜRKKAN
(Devamla) - Yani sadece bakanlar iyi; bakan çocuklarını, akrabalarını,
bürokratların yedi sülalesini jetiyle umreye taşımış. Ya umreye gitmek dediğin
1.000 euroluk bir iş ya, Eman Tura ver 1.000 euroyu git ya. Niye bu adamın
altına yatıyorsun ya? Önüne yatıyorsun, arkasına yatıyorsun? Yakışır mı yani 65
yaşında adam. Olur mu böyle bir şey ya? Çok utanıyorum ve üzülüyorum, yemin
ediyorum utanıyor ve üzülüyorum. Sizin de utanmanız gerekir diye düşünüyorum. 
MİHRİMAH BELMA
SATIR (İstanbul) – Biz sizden utanıyoruz, siz konuşuyorsunuz.
LÜTFÜ TÜRKKAN
(Devamla) - Kabinede, parayla ilgili bakanların bundan sonraki görev yerlerinin
sağlam olmadığını düşünüyorum.
Rıza Sarraf
cezaevinden çıktı, en iyi bakanlığı o yapar! Sizi bakanlıktan alabilir Sayın
Başbakan, yeriniz tehlikede! Her türlü işe “Evet.” diyen bir bakan var. Rıza
Sarraf’ı dışarıdan bakan olarak ayarlayabilir, adam paradan iyi anlıyor ya!
“Bütçe açığının yüzde 15’ini ben yaptım.” diyor. Bir de Türk Bayrağı’nın önünde
çıkartıyorsunuz onu. Ayıp değil mi ya, yazık değil mi bu millete?
CELAL DİNÇER
(İstanbul) – Çok yazık!
LÜTFÜ TÜRKKAN
(Devamla) – Böyle bir şarlatanı, Türk Bayrağı’nın önünde, parasını verdiğiniz
bir televizyonun önüne çıkartıyorsunuz. 
OKTAY VURAL
(İzmir) – Havuz medyası ya, yandaş medya!
LÜTFÜ TÜRKKAN
(Devamla) – İnsanlar yiyecek ekmek bulamıyor. Bu şarlatan bizim muhteremlerle
milyon dolarlarla beş taş oynuyor. Ve bunların hepsi Başbakanın bilgisi
dâhilinde yapılmış. Bakın en acı olan da bu, insan içine bunu sindiremiyor.
Sayın Başbakan da diyor ki: “Bu çok hayırsever bir adamdır.” Bu bir
şarlatandır, hayırsever değildir. Devleti soyan, devleti soyanlarla iş birliği
yapan bir şarlatandır. Hayırsever insanlar farklıdır. Rahmetli Sabri Ülker
hayırsever adamdı, rahmetli Aydın Bolak hayırsever adamdı, rahmetli Yusuf Türel
hayırsever adamdı. Eğer bu hayırseverse onlar kim peki, onu söyler misiniz
bana?
Bu paraları
-bakın, ben size bir şey söyleyeyim- bu rüşvetle ilgili dönen paraları hesap
ediyorum, 840 lira olan asgari ücretten 160 bin kişinin maaşı ödeniyor.
Yazıklar olsun! 
Hepinize hayırlı
günler. (MHP ve CHP sıralarından alkışlar)
BAŞKAN –
Teşekkür ederim.
İzmir
Milletvekili Sayın Aytun Çıray, buyurunuz. (CHP sıralarından alkışlar)
AYTUN ÇIRAY
(İzmir) – Sayın Başkan, Meclisin değerli üyeleri; hepinizi sevgi ve saygıyla
selamlıyorum.
17 Aralık 2013
tarihi eşi benzeri görülmemiş bir yolsuzluklar zincirinin başlangıç tarihidir.
17 Aralık 2013 tarihi, aynı zamanda, ikiyüzlülük doktorası yapmış bir
zihniyetin başlattığı büyük bir algı yapılandırmasının da başladığı bir
tarihtir. Büyük yolsuzluklar ortaya çıkmıştır ama bu sürpriz değildir. Bunlar
çıkmasaydı acaba gemilerin nereden geldiğini zannediyordunuz? Bunlar çıkmasaydı
bu hayat tarzı, bu villalar nasıl değişebilirdi? Dolayısıyla, bu yolsuzlukların
çıkması esasen malumun ilamından ibarettir. Bir yıllık yasal takip süresine dayanan
soruşturmanın dokümanları AKP iktidarının 4 bakanın çok ciddi yolsuzluklara
bulaştığını ortaya koymuştur. Ama, daha acı bir şeyi ortaya koymuştur, Sayın
Başbakanın ve bakanlarının “tape”lerine baktığınızda, evlatlarına kıyıp bu
işlere bulaştıran kötü babalar olduğu ortaya çıkmıştır. 
Değerli
arkadaşlar, şapkadan tavşan çıkarmayı her daim başaran bu iktidar, Rıza
Sarraf’ı hapisten çıkarmayı başarmıştır. Yani, Balyoz ve Ergenekon davası
sanıklarının asla mazhar olamadıkları tutuksuz yargılanma hakkına Rıza mazhar
olmuştur. Yasal takiple elde edilen ses ve görüntü kayıtlarına göre Egemen
Bağış’a 1,5 milyon dolar rüşvet verdiği iddia edilen Rıza’dan söz ediyorum.
Şimdi diyeceksiniz ki: “Yargılamanın sonucunu bekleyin.” E, biz de tam olarak
onu söylüyoruz zaten. Ancak, şu ana kadar şahit olduğumuz gelişmeler bu
ihtimalin çok düşük olduğunu ortaya koymaktadır çünkü işin nereye varacağını
gören yürütmenin başı sağlıklı bir yargı sürecine izin vermemektedir. Bu
yüzden, operasyondan sonra derhâl bu operasyonu yapan savcılar ve polisler
hakkında operasyon başlatmıştır, tarihin en büyük memur sürgünlerinden birisi
gerçekleşmiştir. 
Değerli
arkadaşlar, bu süreç yaşanırken, aynı zamanda tarihte eşi benzeri görülmemiş
bir gerçekleri ters yüz etme kampanyasına şahit olduk. Algı yapılandırması için
uzun süre ortağı oldukları cemaati hain, casus, paralel devlet oluşumu ilan
ettiler. Bir de krizden fırsat çıkardılar, kendi paralel devletlerini inşa
etmeye başladılar. Şimdi ben buradan iddia ediyorum, Sayın Kemal Kılıçdaroğlu’na
yapılan saldırıyı azmettirenler de, şüpheli sıfatıyla Sayın Kemal
Kılıçdaroğlu’nu davet edenler de bu yeni paralel devletin elemanlarıdır. (CHP
sıralarından alkışlar) 
Değerli
dostlarım, yolsuzluk batağındaki bakanlardan en çarpıcı örneği belki de Egemen
Bağış’tır. Bağış, o zatın başlangıçtan beri tercümanlığını yaptığı için,
eminim, çok özel sırlarının da çantacılığını yapmaktadır. Ayrıca yürütmenin
başına olan yakınlığında, doğrusu Bağış’ın çarpıcı ikiyüzlü siyasetini de inkâr
etmemek lazım. 
Hatırlayın lütfen, Bağış 16 Kasım
2010’da Fener Patrikhanesi’ne bağlı ABD-Avrupa Ortodoks kiliseleri tarafından
Dinî Özgürlükler Ödülü’nü almak için Atina’ya gitmişti ama Atina’da kalmamış o
gece Brüksel’e dönmüştü. Dönmesinin gerekçesini ise şöyle açıklamıştı: “Atina’ya
Yunanlılar cami yaptırmadığı için, orada bayram namazını kılamayacağım için
Brüksel’e döndüm.” demişti. Ne kadar derin bir iman sahibi değil mi! İşte bu
derin iman sahibi yaptığı bir telefon konuşmasında her cuma bir ayet
salladığını söylüyor: “Google’a bakıyorum, ayeti sallıyorum, çakıyorum ayeti.”
diyor. Müşrikler gibi Allah’ın ayetleriyle dalga geçiyor. “Bu Bakara iyi
makara.” diyor. Hanımlar, beyler; bu, riyakârlıkta ve küfürde dip noktadır. Bu
dip noktayı kurtaranlar ortak olur. (CHP sıralarından alkışlar)
Değerli üyeler, şimdi işin bir
başka yönüne bakalım. Biz daima hukukun üstünlüğünü savunduk, geliyoruz. Bu
yüzden yasal olmayan kayıtları şüphesiz mahremiyetimize tecavüz kabul ediyoruz.
Ancak bunlar, bu kayıtlar bizim özel gayretlerimizle ortaya çıkmadı. Biz bu
“tape”lere maruz kaldık, biz bu rezilliklere maruz kaldık. Sonuçta bu “tape”ler
bir realiteyi ortaya koydu. Peki, bu rezil gerçeklik karşısında yürütmenin başı
ne yaptı? Kadrolu profesyonel politik senaristlerine bir senaryo üretmeleri için
talimat verdi. Öyle bir senaryo ki sadece yolsuzlukları örtbas etmekle
kalmayacak, aynı zamanda AKP’nin kârlı çıkmasını sağlayacak bir senaryo.
Profesyonellerin senaryosu hem basit hem de Başbakanın riyakâr karakterine
uygun bir senaryoydu. Senaryo basitti: “İnkâr et ve suçla. Bunu otuz kanaldan,
yedi gün aralıksız, yirmi dört saat yap.” Algı yapılandırması işte bu kadar
basit, bu kadar yarayışlıydı. Oldu mu böylece yolsuzluk soruşturmaları darbe,
yargı darbesi; İnternet’e düşen “tape”ler montaj ve dublaj? Doğrusu Egemen
Bağış da patronunun bu stratejisine uyum sorunu yaşamadı. Derhal tweet’ten cuma
namazına gittiği camilerin resimlerini atmaya başladı. 
Değerli
vekiller, sakın bu iş tuttu, o zat ve suç ortakları kurtuldu diye kimse
ümitsizliğe kapılmasın çünkü bu kadar yoğun bir propaganda kısa vadede etkili
olmuş olabilir ama Cumhurbaşkanlığı seçiminde bu senaryo çalışmayacak. Geçmişte
AKP’ye oy veren ve bugün vermeyen 2,5 milyon vatandaşımız nasıl bu senaryoyu
fark ettiyse, bundan sonra bir suç örgütünün Türkiye’yi yönettiğini geri kalan
seçmenlerimiz ve vatandaşlarımız da fark edecektir. Ayrıca, Türk insanı
dünyanın kendisine ve ülkesine bakışına önem verir. Bu kadar itibarsız bir
zatın Türkiye’yi dışarıda taşıyamayacağını çok iyi bilir. Örneğin, Freedom
House’ın Türkiye’yi basın özgürlüğünde “özgür olmayan ülkeler” kategorisine
indirmesi; ikincisi, Amerika’nın en önemli adli bilişim kurumu olan Arsenal’in
Ergenekon ve Balyoz davalarını “sofistike dijital sahtecilik” olarak ilan
etmesi Türk insanının asıl darbecilerin kimler olduğunu görmesine yaramaktadır.
Asıl darbecilerin doymak bilmez iştahı ve para hırsı, o zat ve suç ortakları
olduğunu bu millet teşhis edecektir. Egemen Bağış gibi bizi Avrupa Birliğine
yaklaştırmaktan ziyade uzaklaştıran çapsız bakanlardan Türkiye kurtulacaktır. 
Değerli
arkadaşlar, şimdi size yolsuzluklardan daha vahim bir konudan, bir başka yönden
bahsetmek istiyorum ve Türkiye kamuoyunu bu soruları tartışmaya ve düşünmeye
davet ediyorum. Bütün bu “tape”leri servis edenler o zat ve Hükûmeti hakkında
acaba başka hangi bilgilere sahipler? O zat “Sadece ben değil, Cumhurbaşkanı,
Anayasa Mahkemesi Başkanı, devletin tamamı dinlenmiş.” dediğine göre, millî
varlığımızı, şantaj altında olan bir Cumhurbaşkanı, bir Başbakan, bir
Genelkurmay Başkanı ve Hükûmetten daha fazla ne tehdit edebilir? Kıbrıs eski
Cumhurbaşkanı ve Dışişleri konutunun dinlenmesiyle ilgili “tape”ler gösteriyor
ki, bu beceriksizlikler yüzünden devlet sırrı diye bir şey kalmamış. Peki, hiç
merak etmiyor musunuz değerli arkadaşlar, bu devlet sırları şimdi kimin
ellerinde?
Değerli millet size büyük
imkânlar verdi, 700 bin kişilik orduyu emrinize verdi, 400 bin kişilik polis
teşkilatını emrinize verdi, MİT’i emrinize verdi, devleti emrinize verdi ama
kendinizi koruyamadınız, kendinizin dinlenmesini engelleyemediniz. Kendisini
koruyamayan bu milletin hanesini koruyamaz, evladını koruyamaz, çoluğunu
koruyamaz, çocuğunu koruyamaz, âcizdir. Âcizlere ise ne Başbakanlık ne de
Cumhurbaşkanlığı teslim edilemez.
Saygılar sunuyorum. (CHP
sıralarından alkışlar)
BAŞKAN – Teşekkür ederim.
Şahıslar adına son söz Şanlıurfa
Milletvekili Sayın Abdülkadir Emin Önen’e aittir.
Buyurunuz. (AK PARTİ sıralarından
alkışlar)
A. EMİN ÖNEN (Şanlıurfa) – Sayın
Başkan, değerli milletvekilleri; (9/4) esas numaralı Meclis Soruşturması
Önergesi üzerine şahsım adına söz aldım. Hepinizi saygıyla selamlıyorum.
Türkiye, 17 ve 25 Aralık
senaryolarıyla karanlık bir sürecin içine çekilmek istenmiş ve başta 4
bakanımız olmak üzere birçok AK PARTİ’li haklarında medyada yapılan yanlı
yayınlar ve sosyal medya üzerinden yayılan dedikodularla, yasa dışı yollarla
elde edilen dinleme kayıtlarıyla yargısız infaza uğratılmışlardır. 4 bakan
hakkında iddia edilen eylem ve fiillerin ortaya çıkış zamanı ise manidardır.
Nitekim, 30 Mart seçimlerinden önce ana muhalefet partisi de Anayasa’nın
98’inci maddesinde belirtilen Türkiye Büyük Millet Meclisinin bilgi edinme ve
denetim yollarını hiçe sayarak gizlilik çerçevesinde yürütülen ve henüz
soruşturma aşamasında olan konularda yargısız infaza ortak olmuş ve 4 bakan
hakkında ispatlanmamış eylem ve fiilleri seçim malzemesi olarak kullanmıştır.
Muhalefet, yerel seçimler öncesi, doğruluğu kanıtlanmamış, ne olduğu belli
olmayan iddialarla AK PARTİ’yi yıpratma amaçlı kişilik suikastı yapmayı tercih
etmiştir. 
Değerli
milletvekilleri, AK PARTİ’nin kurulduğu 2001 yılı Ağustos ayından bu yana geçen
on üç yılda 3 genel seçim, 3 yerel seçim, 2 halk oylaması olmak üzere aziz
milletimiz tam 8 defa sandığa gitmiştir. Son olarak halkımız 30 Mart yerel seçimlerinde
Türkiye'nin rotasını, tercihini, istikametini ve istiklalini belirlemiştir.
Bugüne kadar yapılan her seçimde kazanan millî irade oldu. Son olarak yapılan
30 Mart yerel seçimlerinde seçmen apaçık “AK PARTİ’nin yön verdiği yeni
Türkiye” dedi. Kazanan demokrasi oldu. Vesayeti savunanlar bu defa da hezimete
uğradı, bu defa da sandığa gömüldü. Aziz milletimiz iftiraya değil, istikrara
oy verdi. 
30 Mart yerel
seçimleri öncesinde ülkemizde yaşananları lütfen kısaca bir hatırlayın. Türkiye
Cumhuriyeti Hükûmetine, Sayın Başbakanımıza, bakanlarımıza, çalışma
arkadaşlarımıza, hatta ailelerimize varıncaya kadar, son derece ahlak dışı
saldırılar yapıldı. Millî irade hedef alındı, hukuk çiğnendi, demokrasi devre
dışı bırakılmak istendi; hatta ve hatta, ülke içinde bazı ihanet şebekeleri ve
ülke dışında bunlara lojistik destek sağlayan bazı örgütler tarafından
ülkemizin geleceği, birliği, kardeşliği hedef alındı. Seçim öncesi manzara
böyle olunca, muhalefet, fırsattan istifade, yalana ve iftiraya dayalı bir kampanyaya
başladı. Bu kampanya yer yer insanların itibarlarıyla oynamaya kadar vardı.
Millete söyleyecek sözü olmayan, önünü görecek programı dahi yapamayanların tek
sermayesi, AK PARTİ üzerinden, milletçe kabul görmeyen bir seçim kampanyasını
yürütmek oldu ama aziz milletimiz bu oyuna gelmedi. En büyük jüri olan halk,
iradesine güvenmeyenlere asla unutamayacakları bir dersi ve en güzel mesajı
sandıkta verdi. Feraseti yüksek milletimiz gündemdeki bu olayların neye hizmet
ettiğini çok iyi anladı ve “Sandıkla gelen, ayak oyunlarıyla değil sandıkla
gider.” dedi. 
Bakın,
Cumhuriyet Halk Partisi doksan yıllık, Milliyetçi Hareket Partisi kırk beş
yıllık partiler. İnsanlar yaşlarıyla övünç duyabilirler ama partiler yaşlarıyla
değil yaptıklarıyla övünç duymalıdırlar. AK PARTİ sadece on üç yaşında ve
övündüğü tek şey hizmetle, eserle geçen on iki yıllık mazisidir. Demek ki
neymiş: Bu millet lafa değil icraata bakıyormuş. Burada muhalefetin kendine
asıl sorması gereken soru şu olmalıdır: 3 genel seçim, 2 yerel seçim ve 2 halk
oylamasından başarıyla birinci olarak çıkan bir partinin genel başkanı diyor
ki: “30 Mart yerel seçimlerinde de birinci parti olmazsam istifa ederim.”
Asırlık, yarım asırlık partilerin bence oturup bu durumu iyice bir tefekkür
etmeleri gerekiyor. 
Ayrıca,
muhalefet her seçim sonrası makarna ve kömür edebiyatı yapmayı, milletin
tercihini ve sahip çıktığı iradesini küçümsemeyi bir kenara bırakmalı ve kendi
hatalarından ders çıkarmalıdır.
ALİM IŞIK
(Kütahya) – Yolsuzluğa gel, yolsuzluğa!
A. EMİN ÖNEN (Devamla)
- Halkın oyunun her şeyden üstün ve belirleyici olduğu hafızalara kazınmalıdır.

ALİM IŞIK
(Kütahya) – Milyon dolarlara gel, milyon dolarlara!
A. EMİN ÖNEN
(Devamla) – Çok değerli milletvekilleri, muhalefet her seçim öncesi gerilim
siyaseti ve karalama yaparak, iftira, hakaret içeren, milleti montajlarla
aldatmaya çalışan şer ittifaklarla AK PARTİ’yi yıkmaya çalışan bir tutum içinde
olmamalıdır. Milletimiz meselenin sadece yolsuzluk ve rüşvet araştırmak
olmadığını, AK PARTİ üzerine, Türkiye üzerine oynanan bir oyun olduğunu çok net
bir biçimde görmüştür. Apaçık Türkiye’yi hedef alan bir darbe girişimi olduğunu
anlayan milletimiz seçimlerde bu iradesini herkesin anlayacağı net bir biçimde
açık farkla ortaya koymuştur. Sonuç olarak ise ülkemizdeki mahallî idareler
seçimler tarihinin en parlak sonuçlarından birini almıştır AK PARTİ. Muhalefet
ise 30 Mart seçimleriyle birlikte iktidarın alternatifi olamayacağını
kanıtlamıştır. 
Sayın Başkan,
değerli milletvekilleri; şunu burada özellikle vurgulamak istiyorum: Türkiye’de
2002 yılı öncesinde kaybedilen siyasi itibarı AK PARTİ yeniden kazandırmıştır.
Türkiye'nin 2023 hedefine ulaşmasını sağlayacak adımları ve küresel dünyada
ülkemizi güçlü kılacak yatırımları AK PARTİ Hükûmetleri yapmıştır. Bugüne kadar
AK PARTİ’nin aziz milletimiz adına yaptıkları ortadadır ve milletinden
saklayacak hiçbir şeyi de yoktur. Hakkında Meclis soruşturması yapılması
istenilen Avrupa Birliği eski bakanı ve İstanbul Milletvekili Egemen Bağış’ın
bakanlıktaki görevi süresince ve AK PARTİ hizmetlerinin gerçekleşmesinde bugüne
kadar önemli katkıları olmuştur. 17 Aralıktan bugüne kadar muhalefet partileri
4 bakanın rüşvet, kaçakçılık, nüfuz, nüfuz ticareti, resmî belgede sahtecilik
ve görevi kötüye kullanma suçlarını işlediklerini iddia etmişlerdir, ancak
ortaya bu iddialarını doğrulayacak hukuka uygun belgeleri koyamamışlardır.
Fakat başta, zan altında bırakılan 4 bakan hesap vermenin sorumluluğu gereği
kendi iradeleriyle Türkiye Büyük Millet Meclisine 19 Mart 2014 günü bizzat
başvurarak haklarında Anayasa’nın 100 ve İç Tüzük’ün 107’nci maddesindeki
usuller doğrultusunda Meclis soruşturması yapılmasını istemişlerdir. Ayrıca, AK
PARTİ Grubu olarak 55 milletvekilimizin imzasıyla verilen önergeyle bugüne
kadar 4 bakan arkadaşımız hakkında kamuoyunun gündemini meşgul eden konuların
Meclis soruşturmasıyla araştırılması istenilmiştir.
Biz, AK PARTİ olarak kimseden bir
konuyu gizlemiyoruz, varsa olay ve iddiaların üzerini de örtbas etmiyoruz. Bu
onurlu duruşta da görüldüğü üzere Meclis soruşturmasının açılmasını bizzat AK
PARTİ olarak biz istiyoruz. Bizim derdimiz, gerçeğin hukuki gerekçeleriyle
birlikte ortaya çıkmasıdır. Kim yanlış yaptıysa hukuk kuralları içerisinde ceza
almasından da asla rahatsız olmayız. Bütün bunlar yapılır ve yaşanırken hukukun
en temel ilkesinin masumiyet karinesi olduğunu da bir kez daha çok değerli
milletvekillerine hatırlatmak istiyorum.
Sözlerimin sonunda, AK PARTİ
siyasi tarihimizde her zaman kararlı ve omurgalı bir duruş sergilemiş, inandığı
değerleri savunmuş ve ilkeli davranışını muhafaza etmiştir, etmeye de devam
edecektir diyorum.
Az önceki oturumda da aslında
maksat hasıl olmuştur. Kendi önergemiz ve çok değerli milletvekillerinin
katkılarıyla 453 milletvekilinin aldığı karar açıkça göstermiştir ki, Meclis
soruşturması komisyonu kurulacak, gerekli araştırma yapılacaktır. Ayrıca bir
komisyonun da kurulmasına bu anlamda bir gerek kalmamıştır.
Hepinizi
saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederim Sayın Önen.
ENGİN ALTAY
(Sinop) – Sayın Başkan, Sayın Hatip konuşmasında ana muhalefet partisini
zikrederek “Yalan ve iftiraya dayalı bir kampanya yürüttüler.” şeklinde
partimize bir sataşmada bulunmuştur.
BAŞKAN –
Buyurun. (CHP sıralarından alkışlar)
V.- SATAŞMALARA İLİŞKİN KONUŞMALAR (Devam)
13.- Sinop Milletvekili Engin Altay'ın, Şanlıurfa
Milletvekili A. Emin Önen’in (9/4) esas numaralı Meclis Soruşturması Önergesi
üzerinde yaptığı konuşması sırasında Cumhuriyet Halk Partisine sataşması
nedeniyle konuşması
ENGİN ALTAY
(Sinop) – Teşekkür ederim Sayın Başkan.
Sayın Başkan,
sayın milletvekilleri; öncelikle, az önce konuşan hatip ve ondan önce konuşan
iktidar partisine mensup kimi milletvekilleri bu kürsüde 30 Mart seçimlerine
atıfta bulunarak bu seçimlerin 17 Aralık ve 25 Aralık soruşturmalarına yönelik
milletin bir hakemliği ve bir takdiri olduğunu sürekli buradan söylüyorlar.
Şimdi, bunu söylerlerse biz bunu karıştırmayalım diyoruz, o ayrı bir iş, bu
ayrı bir iş. 30 Mart seçimlerinden 1’inci parti çıkmanıza bir itirazımız yok,
milletin bu kararının başımızın üstünde de yeri var. Ancak bunu ısrarla
söylemeye devam ederseniz size derler ki: Bu milletin yüzde 43’ü sizi akladı,
bu milletin yüzde 57’si de sizi ya da içinizden çıkmış bakanları tescilledi,
hırsızlığını tescilledi. Neyi tescilledi? Suç örgütü kurmak ve yönetmek, resmî
belgede sahtecilik, kaçakçılık, rüşvet alıp vermek, Rıza Sarraf ve
arkadaşlarıyla birlikte Kaçakçılıkla Mücadele Kanunu’na muhalefet, nüfuz
ticareti, suçtan kaynaklı mal varlığını aklama gibi suçlarla bakanlarınızın cumhuriyet
başsavcılarınca ortaya koyduğu iddianameyi bu millet doğru buldu, yüzde 57. (AK
PARTİ sıralarından gürültüler) Seçim sonuçları başka, hırsızlık ve yolsuzluk
başka bir şeydir.
Bir şey daha, bu
yolsuzluk ve rüşvet operasyonu bir darbeyse, ortaya serilen “tape”ler, paralar,
kasalar montajsa, dublajsa, bu dış operasyonsa, biraz önce (9/8) esas numaralı
Soruşturma Önergesi’ni kabul ederek bu dış operasyona alet oldunuz. Yazıklar
olsun size o zaman! Öyle ya! (CHP sıralarından alkışlar)
MEHMET METİNER
(Adıyaman) – Çok yakıştı size, çok!
MUSTAFA ELİTAŞ
(Kayseri) – Sayın Başkan, sayın konuşmacı arkadaşımıza cevap verirken bir ifade
kullandı, “Demek ki Türkiye'deki seçmenin yüzde 57’si sizin hırsızlığınızı ve
yolsuzluğunuzu onayladı.” diye…
ENGİN ALTAY
(Sinop) – “Sizin” demedim, “adı geçen bakanlarınızın” dedim!
MUSTAFA ELİTAŞ
(Kayseri) – “Sizin” diye söylediniz, farkında değilsiniz. 
BAŞKAN –
Buyurun. (AK PARTİ sıralarından alkışlar)
14.- Kayseri Milletvekili Mustafa Elitaş'ın, Sinop
Milletvekili Engin Altay’ın sataşma nedeniyle yaptığı konuşması sırasında
Adalet ve Kalkınma Partisine sataşması nedeniyle konuşması
MUSTAFA ELİTAŞ
(Kayseri) – Sayın Başkan, değerli milletvekilleri; az önce konuşan Şanlıurfa
milletvekili arkadaşımız 30 Mart seçimlerini ifade ederken, “Yalan ve iftirayla
yapılan, yürütülen kampanyalara millet prim vermedi, iftirayı reddetti,
istikrarı tercih etti.” dedi. Şimdi, siz bunu farklı bir şekilde ifade etmeye
kalktığınız takdirde size de derler ki arkadaşımın sözünden, “Demek ki
Türkiye'de yaşayan seçmenin yüzde 75’i sizi iftiracı olarak nitelendirdi,
tescil etti.” (AK PARTİ sıralarından alkışlar)
ENGİN ALTAY
(Sinop) – Ne alakası var?
MUSTAFA ELİTAŞ
(Devamla) – Ee, bunun ne alakası var? 
ENGİN ALTAY
(Sinop) – Biz mukayese etmiyoruz, mukayeseyi siz yapıyorsunuz! 
MUSTAFA ELİTAŞ
(Devamla) – Bunun ne alakası var? 
BİNNAZ TOPRAK
(İstanbul) – Öyle bir şey demedi!
MUSTAFA ELİTAŞ
(Devamla) – Bu milletin yüzde 45,5’u 30 Mart seçimlerinde açık ve net dedi ki:
“Muhalefetin 17 Aralık operasyonunun arkasına sığınarak AK PARTİ iktidarını
yıpratma gayretlerini ben elimin tersiyle itiyorum, onları sandığa gömüyorum ve
AK PARTİ’ye tekrar ‘Durmak yok, yola devam.’ diye yürü diyorum.” dedi. Olayın
özü, özeti budur. (AK PARTİ sıralarından alkışlar)
AHMET TOPTAŞ (Afyonkarahisar)
– Çalmaya devam!
MUSTAFA ELİTAŞ
(Devamla) – Siz eğer bu yalan ve iftira dolu 17 Aralık operasyonunun arkasına
sığınmamış olsaydınız, Genel Başkanınız Türkiye Büyük Millet Meclisi çatısı
altında Anayasa’ya aykırı bir şekilde “tape”leri dinletir miydi Allah aşkına? 
Bakanların
elinde olmayan fezlekelerin, evraklar diye ortaya konulan resimlerin tamamı
sizin elinizde. 
ENGİN ALTAY
(Sinop) – Sizde de var!
MUSTAFA ELİTAŞ
(Devamla) – Ya paralele siz hizmet ettiniz ya paralel size hizmet etti! Hâkimin,
savcının elinde bulunmayan bütün bilgiler, belgeler diye ortaya koyuyorsunuz,
işte, bak resim! Ya, bu resimleri nereden buldunuz Allah aşkına? 
ENGİN ALTAY
(Sinop) – Sizde de var!
MUSTAFA ELİTAŞ
(Devamla) – Bakın, değerli milletvekilleri, komisyonu kurduk. Komisyon kurma
önergesini vermediniz. Niye vermediniz? Çünkü siz “30 Mart seçimlerinde bunu
kullanacağız, AK PARTİ’yi yıpratacağız.” dediniz ama bu millet altmış yıldır
olduğu gibi size prim vermedi, inanmadı ve kendisine hizmet eden…
(Mikrofon
otomatik cihaz tarafından kapatıldı) 
MUSTAFA ELİTAŞ
(Devamla) - …tüyü bitmedik yetimin hakkını koruyan bir Başbakanı, iktidarını ve
hükûmetini destekledi, sandıktan alnının akıyla çıkardı.
Hepinizi
saygıyla selamlıyorum. (AK PARTİ sıralarından “Bravo!” sesleri, alkışlar)
ENGİN ALTAY
(Sinop) – Sayın Başkan, biz, seçim sonuçlarıyla asrın yolsuzluğuyla ilgili
süreçle ilgili bir ilişki ve ilinti kurmadık. İktidar partisi sözcüleri bunu
her vesileyle bu kürsüde dillendirdikleri için ben de doğal olarak eğer… Biraz
önce konuşan sayın milletvekili de “Millet bu konudaki hükmü, yolsuzlukla
ilgili hükmü verdi.” diyerek bir teşhiste
bulundu. Onun da karşılığı şudur: Milletin yüzde 43’üne göre AK PARTİ ak, yüzde
57’sine göre şaibeli ve hukuken zanlı. Budur, onun Türkçe karşılığı budur. Biz
aldığımız oyu tartışmıyoruz, o milletin takdiri. Ne alakası var?
MUSTAFA ELİTAŞ
(Kayseri) – Hayır, sen, Emin Bey’e “Yüzde 75’i iftiracıdır.” diyorsun.
IX.- MECLİS SORUŞTURMASI (Devam)
A) Ön Görüşmeler (Devam)
3.- İstanbul Milletvekili Ali Özgündüz ve 60
Milletvekilinin; bir soruşturma dosyasında yer alan bir şüphelinin bürokratik
işlerini takip etmek, bu kişinin babasına İtalya’ya giriş vizesi ve oturma izni
alınması konusunda aracı olmak, aynı kişi hakkında ulusal bir gazetede
yayımlanması planlanan yolsuzluklarla ilgili haberin yayımını durdurmak için
tavassutta bulunmak ve söz konusu kişinin yürüttüğü otel projesine yardımcı
olmak amacıyla bu kişiden üç defa rüşvet aldığı ve bu eylemlerin Türk Ceza
Kanunu’nun 252’nci maddesinde düzenlenen birden çok kez rüşvet almak suçuna
uyduğu iddiasıyla Avrupa Birliği Eski Bakanı Egemen Bağış hakkında bir Meclis
soruşturması açılmasına ilişkin önergesi (9/4) (Devam)
BAŞKAN – Evet,
Avrupa Birliği eski bakanı Sayın Egemen Bağış…
Buyurun. (AK
PARTİ sıralarından alkışlar)
EGEMEN BAĞIŞ
(İstanbul) – Sayın Başkan, değerli milletvekilleri; bir kez daha yüce
Meclisimizin Genel Kurulunu saygıyla selamlıyorum. 
Mensubu olmaktan
onur duyduğum Adalet ve Kalkınma Partisinin biraz evvel kabul edilen ilk
önergesinde yaptığım konuşmada hakkımdaki iftiralara tek tek cevap verdim.
Değerli
milletvekilleri, tekrar ediyorum, 17 Aralık darbe girişimi kapsamında şahsımın
bir iş adamından üç kez rüşvet aldığım iddiası tamamen yalandır, iftiradır;
şerefsizce, adice kurgulanmış bir yalandan, iftiradan başka bir şey değildir.
Değerli
arkadaşlar, üç iddia gündeme getirildi. Diyorlar ki: “Bir iş adamının,
Türkiye’nin önde gelen sanatçılarından biri olan Ebru Gündeş’in kayınpederinin
İtalya’dan bir turist vizesi almasına yardımcı olduğu için 500 bin dolar
almış.” Bu şahıs İtalya’dan vize başvurusu dahi yapmamış, vize de almamış.
Yani, alınmamış bir vize için 500 bin dolar rüşvet aldığımızı iddia ediyorlar.
Güler misiniz, ağlar mısınız?
YILDIRAY SAPAN
(Antalya) – Neden istifa ettiniz?
EGEMEN BAĞIŞ
(Devamla) – İkinci iddia; diyorlar ki: “Reza Zarrab’ın aleyhinde çıkacak
medyadaki yazıları engellemek için girişimlerde bulundu, 500 bin dolar da bunun
için aldı.” 
Değerli
arkadaşlar, biraz evvel de izah ettim, bir kez daha izah etmek istiyorum:
Yunanistan’da resmî bir ziyarette bulunurken, beş yıldır tanıdığım… Eşi Ebru
Gündeş Hanımefendi’yi de on beş yıldır tanırım. New York’ta Türk Amerikan
Dernekleri Federasyonu Başkanlığı yaptığım dönemde New York’taki Türk Günü
yürüyüşüne gelip ücretsiz konser verdiği günden bu yana da saygı duyduğum,
gerçekten vatansever bir sanatçı olduğuna şahitlik ettiğim bir kişidir. Beni
eşi arayıp “Bir gazete bana şantaj yapıyor, ‘Aleyhinde yazı yazarız bize 1
milyon dolar vermezsen.’ diyor. Bu konuda bana yol gösterir misiniz Sayın
Bakanım?” diye tanıdığı bir siyasetçi olarak benden yardım istediğinde tek bir
şey yaptım, dedim ki: Ben o gazeteyi tanımıyorum, benim müdahale etmem de doğru
olmaz ama bizim partimizde medyayla ilişkilerden sorumlu Genel Başkan Yardımcımız
Hüseyin Çelik Bey var, onu arar, bu şikâyetinizi, şantaja uğradığınızı onunla
paylaşırım. 
ALİ UZUNIRMAK
(Aydın) – “Savcıya git.” diyeceksin Sayın Bakan, savcıya. Medya iletişime değil
“Savcıya git.” diyeceksin. Savcıyı yol göstereceksin ona.
BÜLENT TURAN
(İstanbul) – Dinleyelim, dinleyelim. 
EGEMEN BAĞIŞ
(Devamla) – Ve Hüseyin Çelik Bey de gerçekten… Yanındaki arkadaşlarımın ve
gazetecilerin şahitliğinde Hüseyin Çelik Bey’i aradım… 
MUSTAFA ELİTAŞ
(Kayseri) – Sayın Başkan, bırakın kendisini savunsun. 
ALİ UZUNIRMAK
(Aydın) – Ya neyi uyaracak! “Savcıya git.” diyecek.
EGEMEN BAĞIŞ
(Devamla) – “Hüseyin Ağabey, böyle böyle bir duyum var, bir gazetenin şantaj
yaptığıyla ilgili bilgi var, takdir sizindir.” dedim.
ALİ UZUNIRMAK
(Aydın) – Abidik gubidik yapmayacak, “Savcıya git.” diyecek.
BÜLENT TURAN
(İstanbul) – Asalım mı, asalım mı?
MUSTAFA ELİTAŞ
(Kayseri) – Biraz sonra oylamaya gideceğiz. Ali Bey’i uyarır mısınız. 
BAŞKAN – Hayhay
uyarayım, uyarayım. 
Sayın Uzunırmak,
rica ediyorum, lütfen… 
EGEMEN BAĞIŞ (Devamla)
– Başkanım, siz karşılıklı konuşuyorsanız benim süremden almayın.
BAŞKAN – Tamam,
peki.
ALİ UZUNIRMAK
(Aydın) – Ben konuşmamdan veririm sana, sen merak etme. Ben konuşmamdan veririm
sana. “Savcıya git.” diyeceksin ona. Devlet olmayı bir türlü aklınıza
yerleştiremediniz abidik gubidik beşerî ilişkilerden.
EGEMEN BAĞIŞ
(Devamla) – Yani, ikinci iddia da tamamen palavradır.
Gelelim üçüncü
iddiaya. Diyorlar ki: “Reza Zarrab’ın otel projesine aracılık yaptığı için 500
bin dolar da öyle aldı.” 
Değerli arkadaşlar
“Reza Zarrab’ın otel projesi” dediği, bir etkinlikte bana ortak bir
tanıdığımızdan ileride otel yapma düşüncesiyle bir bina aldığını söylediğinde
hem kendisine hem de binayı satan şahsa “Hayırlı olsun.” demekten başka hiçbir
girişimim olmamıştır. Türkiye’de hiçbir ilçe belediye yetkilisi, hiçbir
büyükşehir belediye yetkilisi, hiçbir bakanlık yetkilisi “Egemen Bağış filan
şahsın filan otel projesi için bizi aramıştır.” dahi diyemez çünkü aramadım.
Yani, hakkımdaki üç iddianın üçünün de hiçbir temeli yok.
Değerli
arkadaşlar, gerçekten bir sözde yolsuzluk operasyonu ve darbe girişimi
kapsamında bu zamana kadar çok şey yazıldı, çizildi. Biz 17 Aralıktan hemen
sonra geldik, bu kürsüden sizlere hitap ettik, o gün bugün hiçbir yerde
konuşmadık, bugünü bekledik ama bugünden sonra konuşacağız. Karakter
suikastleri gerçekleştirildi, hukuki prosedürler altüst edildi, “Türkiye
tarihinin en büyük yolsuzluk operasyonu” diye yutturulmaya çalışılan senaryo ne
tesadüf ki tam da 30 Mart yerel seçimlerinin öncesine denk getirildi.
S. NEVZAT
KORKMAZ (Isparta) – Dört ay var, dört ay!
EGEMEN BAĞIŞ
(Devamla) – Değerli arkadaşlar, hakkımızdaki bütün iddiaları ve bu iddialara
delil olduğu öne sürülen sözde belgeleri biz de medyadan ve sosyal medyadan
öğrendik.
YILDIRAY SAPAN (Antalya)
– Vah vah!
EGEMEN BAĞIŞ
(Devamla) – Düşünebiliyor musunuz, bu iddiaları öğrenebilmek amacıyla avukatım
aracılığıyla savcıya başvurup ifademin alınmasını istedim, o dahi uygun
görülmedi. Hiçbir bilgi, gizlilik gerekçesiyle bize verilmedi ama medyaya
çarşaf çarşaf servis edildi.
17 ve 25 Aralık
darbe girişimlerinin mağdurlarından biri olarak şunu özellikle vurgulamak
istiyorum.
ÖZGÜR ÖZEL
(Manisa) – Yesinler senin darbe girişimini! Yavuz hırsız ev sahibini
bastırıyor!
EGEMEN BAĞIŞ
(Devamla) – Bu sürecin özeti şudur: Paralel yapının ve iş birlikçilerinin sahip
olduğu medya eliyle, sivil toplum kuruluşlarıyla sosyal medya üzerinden servis
edilen montajlar ve dublajlar eliyle devlet bürokrasisine sızmalarıyla, en
önemlisi, yine paralel yapının yargıdaki uzantıları eliyle yargısız infaz
yapılmıştır, yapılmaya da devam edilmektedir. Ama değerli arkadaşlar “Her şerde
bir hayır vardır.” der ya büyüklerimiz…
ALİ UZUNIRMAK
(Aydın) – Büyükleri katma “Bakara makara” yapma, “Bakara makara” yapma!
Büyükler demiyor onu, hadis o!
S. NEVZAT
KORKMAZ (Isparta) – O konulara girme ya Sayın Bağış!
EGEMEN BAĞIŞ
(Devamla) – …yıllarca camileri ahıra çeviren, mütedeyyin, dindar insanlara öcü
muamelesi yapan, ezanın Arapça okunmasına dahi müsamaha gösteremeyen, tahammül
edemeyen bazı partinin mensupları…(CHP ve MHP sıralarından gürültüler)
ÖZGÜR ÖZEL
(Manisa) – Bakara, Bakara; Bakarayı anlat!
EGEMEN BAĞIŞ
(Devamla) – …bugün Meclis kürsüsünde, şükürler olsun, Rabb’imin adını
ağızlarına aldılar. 
ÖZGÜR ÖZEL
(Manisa) – Hadi oradan, terbiyesiz!
EGEMEN BAĞIŞ
(Devamla) – Değerli arkadaşlar, paralel yapının uzantısı olduğu anlaşılan bir
İnternet çetesinin 2011’den bu yana sistematik saldırılarına maruz kaldık.
ÖZGÜR ÖZEL
(Manisa) – Bak, 1 kişi inanmıyor sana, 1 kişi!
EGEMEN BAĞIŞ
(Devamla) - 10 Aralıkta katıldığım bir televizyon programı sonrası aldığım
tehditler, 17 Aralıkta aslı astarı olmayan zorlama iddialarla bu dosyanın içine
dâhil edilmem, bunlarla da yetinmeyip, sonrasında şahsıma karşı devam eden linç
kampanyası, bütün bunlar bir araya geldiğinde hesap çok açık. Ama hamdolsun ki
milletimiz bunun hesabını 30 Martta sandıkta kesti. (CHP sıralarından
gürültüler) Biraz evvel burada söz alanlar 30 Marttan hâlâ ders alamadıklarını,
milletin mesajını alamadıklarını ortaya koydular ama 30 Mart da bu ihanet
şebekesine ve onlarla birlikte hareket eden ihanet siyasetine geçit vermedi.
Yanlış hesap bir kez daha sandıktan döndü. 
Kimsenin şüphesi
olmasın, milletimiz nasıl bunların hesabını sandıkta kestiyse biz de gerek bu
yüce Parlamento çatısı altında gerekse hukuk nezdinde bu müfterilere ve ihanet
şebekesiyle hesaplaşmaya devam edeceğiz. Ama şunu da samimiyetle paylaşmakta
fayda görüyorum: Bu sorun sadece bizim sorunumuz değildir arkadaşlar. 
AHMET TOPTAŞ
(Afyonkarahisar) – Senin sorunun, senin!
EGEMEN BAĞIŞ
(Devamla) - Bu sorun hepimizin sorunudur. 
ALİ ÖZGÜNDÜZ
(İstanbul) – Doğru, doğru, bütün pisliklerden temizlenme sorunudur!
EGEMEN BAĞIŞ
(Devamla) - Gayrimeşru yollardan meşru yollara çıkamazsınız. Kem âlât ile
kemâlât olmaz. (CHP sıralarından gürültüler) Bu oyun çok tehlikeli bir oyundur.
İftira ve şantaj siyasetine hep birlikte dur demeliyiz. 
AHMET TOPTAŞ
(Afyonkarahisar) – Bizi karıştırma, sorun senin sorunun.
EGEMEN BAĞIŞ
(Devamla) - Bu ihanet şebekesinin kurduğu tezgâhı hep birlikte bozmalı, bu
yapıyla hep birlikte mücadele etmeliyiz. Nitekim, Meclis soruşturma
komisyonunun kurulması için önergeyi bizzat partimizin vermesi de bunun bir
tezahürüdür. 
Şunu da herkes
bilsin ki: Önemli olan milletin divanında aklanmak, milletimize olayların
gerçek yüzünü anlatmak ve Hakk’ın divanına çıkınca…
ÖZGÜR ÖZEL
(Manisa) – O zaman yandın, o zaman yandın!
EGEMEN BAĞIŞ
(Devamla) - …hiçbir şeyin gizli olmadığı, “tape”lerin değil, kalpten geçenlerin
dahi aşikâr olduğu o güne hazır olmaktır.
Değerli arkadaşlar,
biraz evvel de anlattım, meşhur hikâyedir: Sokrat idama götürülürken eşi
ağlıyor, “Niye ağlıyorsun?” diye eşine sorduğunda, “Günahsız yere idama
götürülüyorsun.” dediğinde…
ALİ UZUNIRMAK
(Aydın) – Suçsuz, suçsuz; günahsız değil, suçsuz.
EGEMEN BAĞIŞ
(Devamla) - …“Ne yani, bir de haklı yere mi öldürselerdi?” diyor.
ALİ UZUNIRMAK
(Aydın) – Heyecandan konuşamıyor bu Egemen ya!
EGEMEN BAĞIŞ
(Devamla) – Değerli arkadaşlar, burada birçok söz söylendi ama Yunus Emre’nin
dediği gibi: “Edebim el vermez edepsizlik edene / Susmak en güzel cevap, edebi
elden gidene.” (CHP sıralarından gürültüler) 
Bakın,
arkadaşlar, bir ihanet örgütünün ve bu şebekenin değirmenine su taşıyanların,
sadece şahsıma değil, diğer bakan arkadaşlarıma, Başbakanımız ve ailesine karşı
da sistematik ve organize bir kampanya yürüttüğü aşikârdır. Bu zaman zarfında
ne ideolojik ne de siyasi olarak birbirleriyle alakası olmayan çevrelerin daha
sonra “Düşmanımın düşmanı dostumdur.” mantığıyla bir araya gelmiş olması da çok
ama çok manidardır. (CHP sıralarından gürültüler) 
ALİ ÖZGÜNDÜZ
(İstanbul) – Egemen, sen makaradan bahset, takım elbiseden bahset! 
EGEMEN BAĞIŞ
(Devamla) – Yıllarca bu millete “Ata’m izindeyiz.” diyenlerin, “Ata’m
izindeyiz.” diye bağıranların artık “Hocam, emrindeyiz.” demeye başladıkları
bir döneme girdiğimize hep beraber şahitlik ettik. (CHP sıralarından
gürültüler) 
ALİ ÖZGÜNDÜZ
(İstanbul) – Biz kimseyle bir arada olmadık, biz hakkın, hukukun yanındayız! 
VELİ AĞBABA
(Malatya) – Hocayla kucak kucağaydınız, şimdi ne oldu? 
ÖZGÜR ÖZEL
(Manisa) – Egemen, daha geçen sene methiyeler düzüyordunuz! 
EGEMEN BAĞIŞ
(Devamla) – Değerli arkadaşlar, milletimiz her şeyi görmektedir, milletimiz her
şeyin farkındadır ve bu iftiralara, bu yalanlara, bu şantajlara boyun eğmedik,
bundan sonra da eğmeyeceğiz. Biz alnımızın ak, başımızın dik olduğunu ilk
günden beri söylüyoruz. (CHP sıralarından gürültüler) 
Kurulmuş olan
Meclis soruşturma komisyonu hayırlı uğurlu olsun. Biz o komisyonda her soruya
cevap vereceğiz. 
ÖZGÜR ÖZEL
(Manisa) – Egemen, buraya kadar battın ha, buraya kadar! 
EGEMEN BAĞIŞ
(Devamla) – Çok meraklıysanız, partinizin grup başkan vekillerine başvurun, o
komisyona sizi koysunlar, orada size de öğretiriz, anlatırız. 
(Mikrofon
otomatik cihaz tarafından kapatıldı) 
EGEMEN BAĞIŞ (Devamla)
– Sayın milletvekilleri, hepinize gösterdiğiniz ilgi için teşekkür ediyorum.
Siyaseti kirletmek için elinden geleni ardına koymayan, paralel örgütün,
paralel terör şebekesinin güdümüne düşmüş olanların da bir an evvel
kurtulmasını temenni ediyor, yüce Meclisi saygıyla selamlıyorum. (AK PARTİ
sıralarından alkışlar, CHP sıralarından gürültüler) 
BAŞKAN –
Teşekkür ederim Sayın Bağış. 
AYTUN ÇIRAY
(İzmir) – Sayın Başkan, hatip hem şahsıma hem partimize sataşmıştır. 
BAŞKAN –
Buyurun. 
V.- SATAŞMALARA İLİŞKİN KONUŞMALAR (Devam)
15.- İzmir Milletvekili Aytun Çıray'ın, İstanbul
Milletvekili Egemen Bağış’ın (9/4) esas numaralı Meclis Soruşturması Önergesi
üzerinde yaptığı konuşması sırasında şahsına ve Cumhuriyet Halk Partisine
sataşması nedeniyle konuşması
AYTUN ÇIRAY
(İzmir) – Doğrusu, bugün, burada, üstünde konuşulan şahıslardan hiç olmazsa en
az birinin buraya gelip “Hiçbir konuşma yapmıyorum, adalete gitmeye hazırım,
Yüce Divan için bana oy verin.” demesini beklerdim. Sürekli mazeret ürettiler,
sürekli mazeret ürettiler. Aslında yapmak istemezdim ama Bağış burada
darbesavar pozisyonuna girince şimdi bunu yapmak zorundayım. Çok düşündüm bunu
yapıp yapmamayı ama artık bu kadar saptırmaya karşı Türk milletine vicdani bir
görev olarak sizlerle bir anımı paylaşmak istiyorum. 
2000 ya da 2001
yılındaydık, Ereğli Demir Çelik fabrikalarının yönetim kurulu üyesiydim,
benimle birlikte Kenan Paşa’nın damadı Maksut Göksu da orada yönetim kurulu
üyesiydi. Bir gün bana geldi -dinle bak şimdi- dedi ki: “Seni birisiyle tanıştırmak
istiyorum.” “Kim?” dedim, “Türk-Amerikan Dernekleri Başkanı. Orada, Amerika’da
yürüyüş yapılacakmış, bizden de yardım talebi var, tanışırsan seveceksin.”
dedi. “Peki, sizin tanışıklığınız nerden geliyor?” dedim. “Kenan Paşa
Amerika’ya geldiği zaman teşrifat işlerine o bakar.” dedi. (CHP sıralarından
alkışlar) Şimdi, sen Kenan Paşa’nın teşrifatçılığını yapacaksın, sonra
geleceksin burada “O darbeci, bu darbeci.” diye palavra atacaksın. Yani, bu iki
yüzlü siyasetin varacağı nokta bu kadar mı? Ama, AKP Grubunu bu sefer tebrik
ediyorum, hiç olmazsa, bu şahıs çıkarken ve dönerken az alkışladınız -tamam mı-
hiç olmazsa ona buğzettiniz. (CHP sıralarından alkışlar)
EGEMEN BAĞIŞ
(İstanbul) – Yalan söylüyorsun, öyle yalancısın ki! Şerefsizsin, yalancısın!
Sayın Başkan,
adımı vererek yalan konuştu, cevap hakkım doğdu.
ALİ UZUNIRMAK
(Aydın) – Sayın Başkan…
ENGİN ALTAY
(Sinop) – Sayın Başkan…
BAŞKAN – Bir
saniye, sıraya göre, hayır, şimdi önce Sayın Ali Uzunırmak’ı dinleyeceğim.
Buyurun.
IV.- AÇIKLAMALAR (Devam)
22.- Aydın Milletvekili Ali Uzunırmak'ın, İstanbul
Milletvekili Egemen Bağış’ın (9/4) esas numaralı Meclis Soruşturması Önergesi
üzerinde yaptığı konuşmasındaki bazı ifadelerine ilişkin açıklaması
ALİ UZUNIRMAK
(Aydın) – Teşekkür ediyorum.
Sayın Başkan,
Sayın Bağış “Büyüklerimizin dediği gibi.” diyerek “Şer bildiğiniz şeylerde
hayır vardır.” diye konuştu. Hâlbuki o bir ayettir, hatta öyle bir ayettir ki
Sayın Bağış’ın o tweet atarken “Bakara makara” dediği Bakara Suresi’nin
216’ncı ayetidir. 
MUSTAFA ELİTAŞ
(Kayseri) – Sayın Başkan, bunlara müsaade etmemeniz gerekir. Böyle bir görüşme
usulü mü olur? Efendim, olur mu böyle bir şey, ayağa kalkana söz veriyorsunuz
ya! 
ALİ UZUNIRMAK
(Aydın) - Otur Elitaş, otur!
MUSTAFA ELİTAŞ
(Kayseri) – Otur! Bırak! Sen idare amirisin, otur! 
ALİ UZUNIRMAK
(Aydın) - Otur da oradan ayetlerle dalga geçip büyük küçük demesin.
EGEMEN BAĞIŞ
(İstanbul) – Bana ayet öğretemezsin! 
MUSTAFA ELİTAŞ
(Kayseri) – Sayın Başkan, böyle bir usul yok! Burada hiç kimsenin bilgisini
küçümseme hakkı yok.
ALİ UZUNIRMAK
(Aydın) - Hiç olmazsa öğrensin, öğrensin! (Gürültüler)
BAŞKAN – Şimdi,
bakın, ne yapayım ben? 
Birleşime on beş
dakika ara veriyorum. 
Kapanma Saati: 01.11
DOKUZUNCU OTURUM
Açılma Saati: 01.29
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 84’üncü Birleşiminin Dokuzuncu
Oturumunu açıyorum.
(9/4) esas
numaralı Meclis Soruşturması Önergesi’nin görüşmelerine devam ediyoruz. 
Sayın Bağış,
60’ıncı maddeye göre size bir dakika söz veriyorum. 
Buyurun.
23.- İstanbul Milletvekili Egemen Bağış'ın, İzmir
Milletvekili Aytun Çıray’ın sataşma nedeniyle yaptığı konuşmasındaki ve Aydın
Milletvekili Ali Uzunırmak’ın yaptığı açıklamasındaki bazı ifadelerine ilişkin
açıklaması
EGEMEN BAĞIŞ
(İstanbul) – Sayın Başkan, çok teşekkür ediyorum.
Biraz evvel
burada Kenan Paşa’nın Amerika Birleşik Devletleri’ne Cumhurbaşkanı olarak
yaptığı ziyarette teşrifat işlerini yaptığım iddia edildi. Kenan Paşa’nın
Cumhurbaşkanı olarak Amerika’yı ziyaretinde ben ortaokul talebesiydim. Rahmetli
babam New York’ta Türkiye Cumhuriyeti'nin eğitim ataşesiydi. Benim teşrifat
işlerini yapabilme ihtimalim yoktu. Orada söz alan milletvekilinin tamamen
gerçekleri çarpıtarak doğru olmayan bilgileri burada Meclisle paylaşmış
olduğunu özellikle vurgulamak istiyorum.
İkinci olarak da
Sayın Başkan, ben “Her şerde bir hayır vardır.” derken “Hayır bildiklerinizde
şer, şer bildiklerinizde hayır vardır.” ayetine vurgu yapmadım; tam tersi,
toplumda sıkça kullanılan bir cümleden bahsettim, onun için “Büyüklerimizin
dediği gibi” dedim. Herhâlde sayın milletvekili yanlış anladı. Bu konuda da bir
düzeltme yapmayı arzu ettim. Bana bu fırsatı verdiğiniz için teşekkür ediyorum.
Keşke Türkiye'yi
Kenan Paşa’nın Anayasa’sından hep birlikte kurtarabilseydik. Onda kıvıranların
bugün Kenan Paşa’yı istememeleri de çok düşündürücüdür. 
(Mikrofon
otomatik cihaz tarafından kapatıldı) 
OKTAY VURAL
(İzmir) – Sayın Başkan… 
BAŞKAN – Buyurun
Sayın Vural…
OKTAY VURAL
(İzmir) – Sayın Başkan, siz bu oturumu kapatmadan önce meydana gelen olaylarla
ilgili, tabii, hakkında rüşvetten dolayı Meclis soruşturma komisyonu kurulmuş
birinin ve Kur'an-ı Kerim ayetleriyle dalga geçen birinin Milliyetçi Hareket
Partisini hedef alması aslında Milliyetçi Hareket Partisinin millî ve manevi
değerlere dayalı siyasetin odağı olduğunu, aynı zamanda bu milletin hakkını,
hukukunu koruma noktasında siyasetin temsilcisi olduğunu ortaya koymuştur.
Aslında milletin millî ve manevi değerleri ile hukukunu gasbedenlerin
Milliyetçi Hareket Partisine saldırısı tesadüf değildir. Milliyetçi Hareket
Partisi olarak biz milletin değerlerine, milletin hukukuna, hakkına sahip
çıkmaya devam edeceğimizi ve bundan zerre kadar taviz vermeyeceğimizi ifade
etmek istiyorum.
Ayrıca, biraz
önce yapılan konuşmada özellikle 30 Mart sürecinde ihanet süreci siyasetine
prim vermediğini ifade etmek suretiyle Milliyetçi Hareket Partisine oy vermiş
insanları ve Milliyetçi Hareket Partisi siyasetini bir ihanet siyaseti olarak
nitelendirdiğinden dolayı partimize sataşma olmuştur. Bu konuda da partimize
sataşmadan dolayı söz talebimiz vardır; onu arz ediyoruz.
BAŞKAN – Sayın Altay…
ENGİN ALTAY (Sinop) – Aynı
çerçevede biraz önce konuşan eski Bakan partimizi ihanet şebekeleriyle iş
birliği yapmakla suçlamıştır. Öte yandan, bir önceki konuşması ile sonraki
konuşması arasında tutanaklardan tespit ettiğimiz Genel Kurula çok önemli
yanlış bir bilginin verildiği beyanı vardır; biz de söz talep ediyoruz.
BAŞKAN – Şimdi, şöyle yapalım mı:
Ben ara vermiş olduğum için sataşmadan söz veremem. Siz grup başkan
vekillerisiniz, sisteme girin, zaten ikişer dakika grup başkan vekillerine söz
veriyorum.
ENGİN ALTAY (Sinop) – Bizim
hakkımızı Sayın Tanal kullanacak Başkanım.
OKTAY VURAL (İzmir) – Sayın
Başkanım, ara vermeniz sırasında sataşmadan dolayı söz talebimizi iletmemize
imkân verecek bir ortam yoktu. Çünkü siz ara verdiğiniz zaman konuşma bittiği
için vermediniz, burada tartışma çıktığı için verdiniz.
BAŞKAN – Kavga çıktığı için
verdim.
OKTAY VURAL (İzmir) –
Dolayısıyla, oturum kapatmanız bir ara verme olayı değildir, doğrudan doğruya
bir kavga ve gürültüden dolayı ara vermedir. Bu bakımdan, kürsüde yapılmış
sataşmaya kürsüden cevap vermek istiyoruz.
BAŞKAN – Şimdi, grup başkan
vekillerini kırmam söz konusu değil hangi gruptan olursa olsun. Yani, bir çözüm
önermiştim. Bugüne kadar hangi nedenle olursa olsun ara verdikten sonra
sataşmaya yönelik söz vermedik ama bu akşam her şey oluyor.
Buyurunuz Sayın Vural önce size,
sonra da Sayın Altay sizin grubunuza söz vereceğim.
Buyurun.
OKTAY VURAL (İzmir) – Sayın
Uzunırmak efendim…
BAŞKAN – Sayın Uzunırmak,
buyurunuz.
V.- SATAŞMALARA İLİŞKİN KONUŞMALAR (Devam)
16.- Aydın Milletvekili Ali Uzunırmak'ın, İstanbul
Milletvekili Egemen Bağış’ın (9/4) esas numaralı Meclis Soruşturması Önergesi
üzerinde yaptığı konuşması sırasında Milliyetçi Hareket Partisine sataşması
nedeniyle konuşması
ALİ UZUNIRMAK (Aydın) – Teşekkür
ediyorum Sayın Başkan.
Yüce heyeti saygıyla
selamlıyorum.
Değerli milletvekilleri, burası
milletin kürsüsü. Buraya çıkarken arkadaşlarımızın hazırlıklı çıkması lazım,
hele ki hata yapmış sorgulanan insanların daha hazırlıklı çıkması lazım. Allah
hiç kimseyi hem kekeme hem geveze yapmasın. Eğer hem kekeme hem geveze olursa
çok hatalar yapar, çok yanlışlar yapar tabii ki.
Değerli
milletvekilleri, “Sizin şer bildiğiniz şeylerde hayır, hayır bildiğiniz
şeylerde şer vardır. Siz bilmezsiniz, Allah bilir.” Bakara Suresi’nin 216’ncı
ayetidir. Sayın konuşmacının, işte, o “Bakara makara, buluyorum bir ayet,
atıyorum.” falan dediği o suredir, o surenin ayetidir. Enteresandır ki Allah
cezalandırıyor herhâlde. Aynı sureyi aynı konuşma içerisinde bir büyüğün sözü
olarak telaffuz etmek kadar, bu kadar hazırlıksız çıkarak bu Türkiye Büyük
Millet Meclisine saygısızlık yapmak kadar kötü bir durum olamaz değerli
arkadaşlar.
Değerli
arkadaşlar, “17 Aralık bir darbe.” deniliyor. Soruyorum ben yüce Meclise: Sayın
Başbakan, sayın bakanlar hukuka aykırı icraat yaptığında bunun tek hesap
sorulacak yeri sandık mıdır, yoksa hukuk mudur? Eğer hukuksa hukuk bunun
hesabını soracağı zaman darbe mi oluyor bu? 
NURETTİN CANİKLİ
(Giresun) – Soruşturma komisyonu onun için kuruluyor.
ALİ UZUNIRMAK
(Devamla) – Soruşturma komisyonları kurulabilir. Savcı resen de elbette ki
iddianamesini hazırlayıp fezlekeyi gönderebilir.
MUSTAFA ELİTAŞ
(Kayseri) – Yapamaz.
ALİ UZUNIRMAK
(Devamla) – Eğer bu soruşturmadan kaçılıyorsa asıl o zaman ülkeyi tehlike
bekliyordur, o zaman her şey demokrasiye aykırı olarak gidiyordur.
Devlet kurallar
ve kurumlar hiyerarşisidir. Eğer kurallar ve kurumlar yoksa devlet yoktur.
Herkes kurallara ve kurumlara göre davranmak ve yönetmek zorundadır. Eğer onun
hukuk denetimi yoksa sadece “sandık” …
(Mikrofon
otomatik cihaz tarafından kapatıldı)
ALİ UZUNIRMAK
(Devamla) – …deniliyorsa demokrasilerde sandık vazgeçilmezdir, olmazsa olmazdır
ama sandık kimin yöneteceğine karar verir, nasıl yönetileceğine hukuk karar
verir.
Teşekkür
ediyorum, saygılar sunuyorum. (MHP sıralarından alkışlar)
BAŞKAN – Sayın
Tanal, buyurun. 
17.- İstanbul Milletvekili Mahmut Tanal'ın, İstanbul
Milletvekili Egemen Bağış’ın (9/4) esas numaralı Meclis Soruşturması Önergesi
üzerinde yaptığı konuşması sırasında Cumhuriyet Halk Partisine sataşması
nedeniyle konuşması
MAHMUT TANAL (İstanbul)
– Teşekkür ederim.
Sayın Başkan,
değerli milletvekilleri; hepinizi saygıyla selamlıyorum.
Egemen Bağış’ın
bugün saat 19.47’deki konuşma metnini ben size ibraz ediyorum. Burada
gazeteciyle ilgili konuda şöyle dedi: “Ben Yunanistan’dayken…” Bahsi geçen
gazeteciyle ilgili, “Tanıyorum.” dedi. Açık ve net, resmî tutanak. Biraz önceki
görüşmesinde, konuşmasında “Bahsi geçen gazeteciyi ben tanımıyorum.” dedi.
ALİ HAYDAR ÖNER
(Isparta) – İşi gücü yalan! İşi gücü yalan!
MAHMUT TANAL
(Devamla) – Ya, Sayın Egemen, hangisi doğru değerli kardeşim? Doğru bilgiyi
verin. 
İki: O önceki
konuşmanda “Ben bu konuya müdahale edemem, ben Bakanım. Ancak, medyadan sorumlu
Başkan Yardımcımız Hüseyin Çelik Bey.” diyorsunuz. Hüseyin Çelik Bey’i kendine
niye ortak ediyorsun? Ayıp yani. Buradaki tüm AKP’li milletvekili
arkadaşlarımız sizin gibi değil. O insanları kendine niye ortak ediyorsun? Yani
pırlanta gibi insanlar var. (AK PARTİ sıralarından gürültüler) Seyahat
ettiğimiz arkadaşlarla aynı şeyi düşünüyoruz. Ama siz kalkıp… Yani içinizdeki
bu hırsızları da sizler de ayıklayın değerli arkadaşlar. Sizden istirham
ediyoruz. 
AHMET AYDIN
(Adıyaman) – Sayın Başkan, mahkûm ediyor ya!
NURETTİN CANİKLİ
(Giresun) – Hüküm verme. Bak, hüküm verme, burası yargılama yeri değil.
MAHMUT TANAL
(Devamla) – Bakın, yargılama değil ama sizler de sahip çıkmayın. 
AHMET AYDIN
(Adıyaman) – Yargılama değil de yargısız infaz yapıyorsun.
MAHMUT TANAL
(Devamla) – Bakın, rahmetli İsmet İnönü’nün bir sözü var: “Namussuzlar kadar
namuslular cesaretli olsa namussuzlar bu kadar çoğalmaz.” 
NURETTİN CANİKLİ
(Giresun) – Bakın, bunları araştırmak için soruşturma komisyonu kuruyoruz. Ama
böyle itham edemezsiniz.
MAHMUT TANAL
(Devamla) – Yapacağımız olay şu: Namussuzlarla hep birlikte mücadele etmemiz
lazım, hırsızlarla hep birlikte mücadele etmemiz lazım, yolsuzluklarla hep
birlikte mücadele etmemiz lazım. 
AHMET AYDIN
(Adıyaman) – Sayın Başkanım, bu ithamları yapamaz.
MAHMUT TANAL
(Devamla) – Bu bizim sorunumuz olduğu kadar, bizim namus borcumuz olduğu kadar
sizin de namus borcunuz değerli arkadaşlar.
Ben bu
duygularla hepinizi saygıyla selamlıyorum.
Ne olur elinizi
vicdanınıza veriniz, topluma dönünüz, topluma bakınız ve Allah’a bir bakınız,
“Allah’ım biz ne yaptık, başımıza bu geldi?” Yani hakikaten kötü bir durumdasınız.
Teşekkür ederim.
NURETTİN CANİKLİ
(Giresun) – Sayın Başkan…
BAŞKAN –
Buyurun.
18.- Giresun Milletvekili Nurettin Canikli'nin,
İstanbul Milletvekili Mahmut Tanal’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
NURETTİN CANİKLİ
(Giresun) – Sayın Başkan, değerli milletvekili arkadaşlarım; hepinizi saygıyla
selamlıyorum.
Bakın, bugün
müteaddit kereler ifade etmeye çalıştık. Şu anda biz yargılama yapmıyoruz
değerli arkadaşlar. Şu anda yaptığımız: Bir mahkeme kurmadık. Burada sadece
iddiaların araştırılması, soruşturulması, bütün iddiaların, eski bakan
arkadaşlarımızla ilgili bugüne kadar kamuoyunda gündeme gelen, hatta bir kısmı
sizin önergelerinizde yer almayan iddialar dâhil olmak üzere hepsiyle ilgili,
soruşturulması, araştırılması, bütün boyutlarıyla ortaya çıkartılması için AK
PARTİ Grubuna mensup arkadaşlar tarafından verilen soruşturma komisyonu
kurulmasına ilişkin önerge kabul edildi ve biz soruşturma komisyonu kurduk.
Bütün bu konular orada bütün detayıyla gündeme gelecek ve değerlendirilecek ama
burada kimse hakkında hüküm verici bir iddiada bulunamazsınız. İddia olduğunu
söylersiniz, zaten söylüyorsunuz ama hüküm anlamına gelecek ifadeler
kullanamazsınız. Bu, yetkiyi aşmaktır, haddi de aşmaktır değerli arkadaşlar.
Burası mahkeme değil. Mahkeme olarak, mahkeme gibi karar veremezsiniz burada.
Eğer öyle olursa herkes, herkes hakkında hüküm verir, her iddia hakkında
hükümle sonuçlanan cümle kurar ve işin içinden çıkamayız. AK PARTİ bu konudaki
kararını, iradesini, samimiyetini çok açık bir şekilde ortaya koymuştur.
Soruşturma komisyonunun kurulması yoluyla koymuştur. Bundan daha ötesi var mı?
Bir bakanla ilgili iddialar gündeme geldiğinde yapılması gereken budur, o da
yapılmıştır değerli arkadaşlar. Hepimizin buna katkı sağlaması gerekir. Biz şu
anda esasında neyi konuşuyoruz? Soruşturma komisyonu kuruldu. Tekrar ikinci bir
soruşturma komisyonu kurulması için boşa görüşmeler ve tartışmalar yapıyoruz.
(CHP sıralarından gürültüler) Aynı konular hakkında, aynı kişiler hakkında,
aynı iddialarla ilgili, tekrar, soruşturma komisyonu kurulması için önergeleri
görüşüyoruz değerli arkadaşlar Allah aşkına. Abesle iştigal değil mi? 
Hepinizi
saygıyla selamlıyorum. (AK PARTİ sıralarından alkışlar)
BAŞKAN –
Teşekkür ederim.
ENGİN ALTAY
(Sinop) – Sayın Başkanım, yerimden...
Canikli doğru
söylüyor yani bizim burada bir hüküm verme ehliyetimiz yok. Şimdi ben
soruyorum: 17 Aralık ve 25 Aralık için “adice düzenlemiş bir komplo”...
MEHMET METİNER
(Adıyaman) – Aynen.
ENGİN ALTAY
(Sinop) - ...“dış operasyon”, “darbe” gibi nitelemeler hüküm müdür, değil
midir?
NURETTİN CANİKLİ
(Giresun) – Sizinle ne alakası var? Yok ki. 
ENGİN ALTAY
(Sinop) – Siz de öyle diyorsunuz ki. O da hüküm, bu da hüküm.
NURETTİN CANİKLİ
(Giresun) – Ya, şimdi o konudaki kanaatini söyledi. 
ENGİN ALTAY
(Sinop) – Bir de ben konuşmamda ısrar ettim: “Anayasa 38’e saygılıyız.” dedik.
NURETTİN CANİKLİ
(Giresun) – Onun sizinle ne alakası var Engin Bey? Yani sizinle ne alakası var,
karıştırma ya?
ENGİN ALTAY
(Sinop) – Sen devletin cumhuriyet başsavcısını “Adi bir dizi komplo
düzenliyor.” diye itham ediyorsun, bu hüküm değil mi?
NURETTİN CANİKLİ
(Giresun) – Yahu sizinle ne alakası var konuyla ilgili? Sizi ilgilendiren bölüm
ne?
ENGİN ALTAY
(Sinop) – Efendim, devletin cumhuriyet başsavcısını “Adice komplo düzenleyen
adam.” denebilir mi? Bu hüküm olmaz mı?
ALİ UZUNIRMAK
(Aydın) – Efendim, savcı savunamıyor burada kendini.
NURETTİN CANİKLİ
(Giresun) – Bakın, burada neden ilgili olup olmadığını söylüyorsunuz ama…
ENGİN ALTAY
(Sinop) – Siz de hüküm veriyorsunuz, onu söylüyorum ben.
Teşekkür ederim.

IX.- MECLİS SORUŞTURMASI (Devam)
A) Ön Görüşmeler (Devam)
3.- İstanbul Milletvekili Ali Özgündüz ve 60
Milletvekilinin; bir soruşturma dosyasında yer alan bir şüphelinin bürokratik
işlerini takip etmek, bu kişinin babasına İtalya’ya giriş vizesi ve oturma izni
alınması konusunda aracı olmak, aynı kişi hakkında ulusal bir gazetede
yayımlanması planlanan yolsuzluklarla ilgili haberin yayımını durdurmak için
tavassutta bulunmak ve söz konusu kişinin yürüttüğü otel projesine yardımcı
olmak amacıyla bu kişiden üç defa rüşvet aldığı ve bu eylemlerin Türk Ceza
Kanunu’nun 252’nci maddesinde düzenlenen birden çok kez rüşvet almak suçuna
uyduğu iddiasıyla Avrupa Birliği Eski Bakanı Egemen Bağış hakkında bir Meclis
soruşturması açılmasına ilişkin önergesi (9/4) (Devam)
BAŞKAN – Evet,
sayın milletvekilleri, Meclis soruşturması önergesi üzerindeki görüşmeler
tamamlanmıştır.
MEHMET AKİF
HAMZAÇEBİ (İstanbul) – Sayın Başkan…
AYTUN ÇIRAY
(İzmir) – Sayın Başkan…
BAŞKAN – Bir
saniye…
Şimdi, Avrupa
Birliği eski Bakanı Egemen Bağış hakkında Meclis soruşturması açılıp açılmaması
hususunu oylarınıza sunacağım.
AYTUN ÇIRAY
(İzmir) – Sayın Başkan, bir düzeltme yapmam lazım.
BAŞKAN – Şimdi,
bakın, İç Tüzük’ü eğerek, bükerek…
AYTUN ÇIRAY
(İzmir) – Şimdi, bana cevap verdi, tarihi yanlış söyledi, düzeltmeme izin
vermiyorsunuz.
BAŞKAN – Hayır,
anladım da, Sayın Tanal bir bilgiyi düzeltirken onu da düzeltebilirdi çünkü ben
grubunuz adına söz verdim.
AYTUN ÇIRAY
(İzmir) – Sayın Başkan, tutanaklara geçmesi için söylüyorum. 2000 yılında söz
ettiğim şey bu. Ayrıca, 12 Eylül referandumuna kadar Başbakan dâhil olmak üzere
hepsi için Kenan Evren büyük adamdı, istedikleri zaman da bunu tartışırız.
BAŞKAN – Evet.
Anayasa’nın
100’üncü maddesi hükmü gereğince oylamayı gizli oylama şeklinde yapacağız.
Kâtip üyeler yerlerini alsın lütfen. 
Şimdi, gizli
oylamaya Adana ilinden başlıyoruz.
(Oyların
toplanmasına başlandı)
(Oylar toplandı)
BAŞKAN – Oyunu
kullanmayan sayın üye var mı? Yok.
Oylama işlemi
bitmiştir. 
Oy kupaları
kaldırılsın.
(Oyların ayrımı
yapıldı)
BAŞKAN – (9/4)
esas numaralı Avrupa Birliği eski Bakanı Sayın Egemen Bağış hakkında bir Meclis
soruşturması açılmasına ilişkin önergenin gizli oylama sonucu: 




“Kullanılan Oy Sayısı


:


443




Kabul


:


170




Ret


:


267




Çekimser
Geçersiz


:
:


3
3 







Kâtip Üye
Bayram Özçelik
Burdur


Kâtip Üye
İsmail Kaşdemir
Çanakkale”



Meclis
soruşturması açılması kabul edilmemiştir.
Bu kısmın 4’üncü
sırasında yer alan, İstanbul Milletvekili Sayın Ali Özgündüz ve 60
Milletvekilinin; bazı iş adamlarının özellikle arazi işlerinde kolaylık
sağladığı, kültür ve tabiat varlıklarının statülerinde değişiklik yaparak
inşaatlar için özel düzenleme yapılması için uğraştığı, imara ilişkin çok sayıda
yenileme ile kendisine yakın iş adamlarına sağladığı rant ile doğrudan ve
dolaylı olarak çıkar elde ettiği ve birden çok kez rüşvet aldığı, bu eylemlerin
Türk Ceza Kanunu’nun 252’nci maddesinde düzenlenen birden çok kez rüşvet almak
ve imar mevzuatına aykırı uygulamaları nedeniyle Türk Ceza Kanunu’nun 257’nci
maddesinde düzenlenen görevi kötüye kullanmak suçlarına uyduğu iddiasıyla Çevre
ve Şehircilik Eski Bakanı Sayın Erdoğan Bayraktar hakkında bir Meclis
soruşturması açılmasına ilişkin (9/5) esas numaralı önergesinin görüşmelerine
başlıyoruz. 
4.- İstanbul Milletvekili Ali Özgündüz ve 60
Milletvekilinin; bazı iş adamlarının özellikle arazi işlerinde kolaylık
sağladığı, kültür ve tabiat varlıklarının statülerinde değişiklik yaparak
inşaatlar için özel düzenleme yapılması için uğraştığı, imara ilişkin çok
sayıda yenileme ile kendisine yakın iş adamlarına sağladığı rant ile doğrudan
ve dolaylı olarak çıkar elde ettiği ve birden çok kez rüşvet aldığı, bu
eylemlerin Türk Ceza Kanunu’nun 252’nci maddesinde düzenlenen birden çok kez
rüşvet almak ve imar mevzuatına aykırı uygulamaları nedeniyle Türk Ceza
Kanunu’nun 257’nci maddesinde düzenlenen görevi kötüye kullanmak suçlarına
uyduğu iddiasıyla Çevre ve Şehircilik Eski Bakanı Erdoğan Bayraktar hakkında
bir Meclis soruşturması açılmasına ilişkin önergesi (9/5)
BAŞKAN - Bu
görüşmede, sırasıyla, önergeyi verenlerden ilk imza sahibine veya onun
göstereceği bir diğer imza sahibine, şahısları adına üç üyeye ve son olarak da
hakkında soruşturma açılması istenmiş Çevre ve Şehircilik eski Bakanı Sayın
Erdoğan Bayraktar'a söz verilecektir.
Konuşma süreleri
onar dakikadır. (Madde 108 ve 60)
Meclis
soruşturması önergesi Genel Kurulun 8/4/2014 tarihli 73'üncü Birleşiminde
okunmuş ve bastırılarak sayın üyelere dağıtılmıştır. Bu nedenle soruşturma
önergesini tekrar okutmuyorum.
Söz alan sayın
milletvekillerinin isimlerini okuyorum: Önerge sahibi Sakarya Milletvekili
Sayın Engin Özkoç; şahıslar, İstanbul Milletvekili Sayın Mahmut Tanal, İstanbul
Milletvekili Sayın Metin Külünk, Çanakkale Milletvekili Sayın Mehmet Daniş ve
Çevre ve Şehircilik eski Bakanı Sayın Erdoğan Bayraktar. 
Sayın Engin
Özkoç, buyurunuz. (CHP sıralarından alkışlar)
ENGİN ÖZKOÇ
(Sakarya) – Sayın Başkan, değerli milletvekili arkadaşlarım; Başbakan Recep
Tayyip Erdoğan, Çevre Bakanı Erdoğan Bayraktar, işini bilen adam Ali Ağaoğlu.
Yıl 2011, işini bilen adam satın aldığı arsanın inşaat katsayısını artırmak ve
imar alanını genişletmek istiyor yani havadan zengin olmak istiyor, Büyükşehir
Belediye Başkanlığına başvuruyor. Yer İstanbul Büyükşehir Belediyesi, yıl 2012,
Büyükşehir Belediyesinin AKP’li ve Cumhuriyet Halk Partili meclis üyeleri
havadan zenginleşmeyi oy birliğiyle reddediyorlar. Bunun üzerine, işini bilen
müteahhit Ali Ağaoğlu “Belediye Başkanı ve üyeleri kim oluyor?” diyor, muhatabı
ülkenin Başbakanı. Başbakan, işini bilen adamın işini “Derhâl halledin.” diye
Çevre Bakanı Erdoğan Bayraktar’a talimat veriyor. Bakan, bakanlık yetkisi ve
Başbakanın talimatıyla arsanın bulunduğu alanı özel proje alanı ilan ediyor ve
böylece kat artışı ve imar alanının genişlemesiyle işini bilen adam
trilyonlarca liralık gelir elde ediyor. Yer Bakırköy ilçesinde, hipodrom
karşısında 70 dönümlük arazidir. Hedef, arsanın 40 dönümlük park alanını işini
bilen adamın talebiyle 25 dönüme düşürmek, kazanılan 15 dönümde yani yeni
açılacak 15 dönümlük bir imar alanında emsal değişikliği ve kat yüksekliği elde
ederek trilyonlar vurmaktır. 
Biz
milletvekilliği yapalım, insanlar emekleriyle çalışsınlar, onlar televizyonun
karşısına çıkıp, reklam filmlerinde oynasınlar ama trilyonları böylece, sadece
bir çırpıda elde ediversinler. Savcının önündeki yasal olarak yapılmış dinleme
kayıtlarında Belediye Meclisinin AKP’li üyesi ve İmar Komisyonu Başkan Vekili
Timur Soysal ile arasında geçen konuşmanın dökümünde Ağaoğlu kat yüksekliği
için şöyle diyor: “63 değil, 70 metre olacak.” Daha sonra devam ediyor: “Bak,
ben onu Bakanlığa yaptırmadım, açık ve net konuşuyorum -konuşan Ağaoğlu,
kayıtlarda geçiyor, dinleme yasal- Başbakana yaptırttım. Yani, yapmadınız,
yapmadınız, Büyükşehir Belediye Başkanı Kadir Bey bin kişinin önünde söz verdi
bana ‘Bu ay’ dedi, ‘Önümüzdeki ay’ dedi, yapmadı, ben de gittim sayın patrona
söyledim. Büyük patron da, o direkt bana talimat verdi, şimdi oldu.” Bütün
bunların hepsi Başbakanın dediği üzere paralel devletin işi.
Peki, Sayın
Başbakan, Sayın Bakan da paralel devletin adamı mı? Neden bunu söylüyorum? Sözü
edilen arsa üzerinde bahsi geçen bu değişiklikler gerçekleşti mi? Evet. Menfaat
sağlandı mı? Evet. Savcılar tarafından zanlılarla ilgili hükümler doğrultusunda
yasal yollarla dinleme yapılarak deliller elde edildi mi? Evet. Olay ortaya
çıktığında Bakanın ifadesiyle “Başbakan tarafından bize baskı yapılıyor, bir
elimde deklarasyon kâğıdı, bir elimde istifa kâğıdı var.” denildi mi? Evet.
Bakan, “Rüşvet ve yolsuzluk ifadelerinin bulunduğu bir operasyon sebebiyle beni
ve Başbakanı rahatlatacak deklarasyonu yayınlayınız. Tarafıma baskı yapılmasını
kabul etmiyorum.” dedi mi? Evet.
OKTAY VURAL
(İzmir) – Dedi.
ENGİN ÖZKOÇ (Devamla) - Ardından,
“Soruşturma dosyasında var olan ve onaylanan imar planlarının büyük bir bölümü
Sayın Başbakanın onayıyla yapıldı, imar değişikliğinin sorumlusu Başbakandır. O
da istifa etmelidir.” diye Sayın Bakan söyledi mi?
OKTAY VURAL
(İzmir) – Söyledi.
ENGİN ÖZKOÇ
(Devamla) – Evet. (CHP sıralarından alkışlar)
Bu bir itiraf
mıdır? Evet. Suça azmettirilip itham edilen Çevre ve Şehircilik Bakanı
tarafından itiraf mıdır? Evet. TOKİ’den sorumlu Bakan tarafından mıdır? Evet.
Değerli
milletvekilleri, Türkiye Cumhuriyeti’nin savcıları yasalar çerçevesinde suç
ortağını ortaya çıkartmıştır. Başbakan ve Hükûmet inkâr etmiştir. Yasal olarak
yapılan dinlemeler kamuoyunda ifşa edilmiştir, Başbakan ve Hükûmet inkâr
etmiştir. Ardından, “Siz kim oluyorsunuz, bakanlar hakkında gizli soruşturma
yapıyorsunuz?” denilmiş, savcılar görevden alınmıştır. “Siz kim oluyorsunuz,
bakanlara haber vermeden suçlu dahi olsalar bakan çocuklarını, iş bilen iş
adamlarını tutukluyorsunuz?” denilmiş, polis şefleri ve polisler görevden
alınmıştır. Sonra, suçlular değil, suçlulardan önce soruşturan savcılar
hakkında yargılama izinleri verilmiştir. 
Değerli
arkadaşlarım, Pakistan dönüşünde uçakta medyaya konuşan Sayın Başbakan Zekeriya
Öz’le ilgili “Ergenekon davası başarısı dolayısıyla 2 kez terfi ettirdik ancak
onu, isteği doğrultusunda bölge savcılığı makamına getirmedikleri için son
yolsuzluk ve rüşvet davalarının üzerine gitmiştir.” dedi. Hani yargı
bağımsızdı? Hani atamalar Hâkimler ve Savcılar Yüksek Kurulu tarafından
yapılıyordu? Tüm bunların gerçek olmadığı görüldü. Suç ağının bizzat içinde
olan Çevre ve Şehircilik Bakanı istifa etmeden önce “Azmettiren Başbakandır,
ben istifa ettiriliyorsam o da istifa etmelidir.” dedi.
Değerli
arkadaşlarım, en çok üzücü olan Sayın Başbakanın burada 23 Nisanda yaptığı
konuşmadır. Cumhurbaşkanıyla ilgili bir yolsuzluk olayının burada konuşulduğunu
hiç duydunuz mu? Hakkında “tape”, CD, herhangi bir itham çıkartıldığını hiç
duydunuz mu? Ama kirlilik anlayışı öyle bir sarmıştır ki “Beni yok ederseniz
hepinizi yok ederim.” tehdidi, “Ben varsam siz varsınız.” tehdidi Sayın
Cumhurbaşkanına kadar uzanmıştır. Başbakan “Bu ‘tape’ler Cumhurbaşkanı için de
vardır, Cumhurbaşkanı da dinlenmiştir.” demiştir hiç gerek yokken. Neden?
Yolsuzluk ve rüşvet ağının içine Sayın Cumhurbaşkanını da çekmek istemiştir. 
Şimdi deniliyor
ki: “Biz masumuz.”, “Masumiyet karinesi…” 
Peki,
Ergenekon’da yargılanan, Balyoz’da yargılanan, müebbet hapse çarptırılan o
insanlar yargılanırken paralel devlet hiç aklınıza gelmiyor muydu? Orada onlar,
masum insanlar ölürken, paralel devlet hiç aklınıza gelmiyor muydu? 
KADİR GÖKMEN
ÖĞÜT (İstanbul) – Hâlâ yatıyorlar.
ENGİN ÖZKOÇ
(Devamla) – O insanlar orada yok edilirken hiç aklınıza gelmiyor muydu? Şimdi
“masumiyet karinesi” diyorsunuz. Ben de size bu kürsüden diyorum ki eğer
birazcık bir onur kırıntısı varsa, eğer birazcık bir dik duruş göstermek
istiyorsanız yapacağınız tek şey vardır. Ben bu bakan arkadaşların yerinde
olsam buraya çıkar, “Hukuk karşısında, mahkeme karşısında yargılanmak
istiyorum, aklanmak istiyorum.” der, istifa eder, adaletin karşısına çıkarım.
Bunun tek yolu budur.
NURETTİN CANİKLİ
(Giresun) – Dilekçe verdiler zaten.
ENGİN ÖZKOÇ
(Devamla) – Hepinize saygılar sunuyorum. (CHP sıralarından alkışlar)
BAŞKAN –
Şahıslar adına İstanbul Milletvekili Sayın Mahmut Tanal. (CHP sıralarından
alkışlar)
Buyurunuz.
MAHMUT TANAL
(İstanbul) – Değerli Başkan, değerli milletvekilleri; hepinizi saygıyla
selamlıyorum.
Tabii, bu,
rüşvet, yolsuzluk operasyonu sanki gökyüzünden zembille indi değil değerli
arkadaşlar. Bu, daha önce, Vergi Usul Kanunu uyarınca vergi kaçakçılığından
dolayı ikramiye alabilmek için bir vatandaşın Maliye Bakanına başvurusuyla
başladı. Yani, bu konuda eğer bir paralel yapı varsa içinizde, Maliye Bakanı
onun ortağı o zaman, Maliye Bakanı gayet rahat. Vergi Usul Kanunu uyarınca
vergi ikramiyesinden yararlanmak için vatandaş müracaatta bulundu ve bu olay o
şekilde emniyete intikal etti ve emniyetin iziyle bu olay ortaya çıktı. Peki,
oldu da ne oldu? Yani, şimdi, bu olay… Kendinizi bir sorgular mısınız. İstanbul
Büyükşehir Belediyesinin… Daha doğrusu, Çevre ve Şehircilik Bakanlığına
yetkiler verilmeden önce -planlama, imar işleri- bu yetkiler Bakanlığa
verilmeden böyle bir tartışma var mıydı? Böyle bir tartışma yoktu. 
Hanımefendiler,
beyefendiler; içinizden bize gelen bilgilerde, mevcut olan kar ilişkisi
paylaşılamadığı için İstanbul Büyükşehir Belediyesi ile Bakanlık arasındaki
sürtüşmeden, ekonomik ranttan kaynaklanan bir husus deniliyor. Şimdi, “Yeni
gelen Çevre ve Şehircilik Bakanı, ey İstanbul Büyükşehir Belediye Başkanlığı,
bundan sonra imar ve planlamayla ilgili olan hususlarda mümkün olunduğunca ben
sizin yetkinize karışmayacağım, ben planlama yapmayacağım, ben imar işlerini
yapmayacağım, dedi. Böyle bir anlaşma, yazılı olmayan, sulh olan bir sözleşme
var.” deniliyor bizlere. Yani, burada yok şu paralel yapı, bu paralel… Bunun
içerisinde para var arkadaşlar, ekonomi var.
Şimdi, evet,
yani burada şunu yapmak isterim ben: Burada, bu soruşturmayla ilgili şüpheli
olan bakanların çıkıp “Arkadaş, ben bugüne kadar iş adamıydım, ben bugüne kadar
memurdum. Aldığım gelirler şunlar, verdiğim vergiler şunlar…” O zaman, Sayın
Bakanımızın, Üsküdar Kız Kulesi’ndeki 7 milyon 500 bin dolarlık servetinin
nasıl ortaya çıkacağını bize meşru şekilde izah etmeleri lazım. Kız
Kulesi’ndeki villaları bilen arkadaşlarımız varsa, Üsküdar’ı, gayet rahat, paha
biçilmez. 
AHMET AYDIN
(Adıyaman) – Kız Kulesi’nde villa mı var?
MAHMUT TANAL
(Devamla) – Ben bilmem, sorun Bakanınıza. Onu sorun işte, gayet rahat… Hatta
Hâkim ve Savcılar Yüksek Kuruluna sizin atadığınız bir üyenin de orada villası
var.
NURETTİN CANİKLİ
(Giresun) – Kız Kulesi’nde villa mı var? 
MAHMUT TANAL
(Devamla) – Bakarsınız. 
Yani, netice
itibarıyla, eğer bir bakanın mevcut olan serveti ile meşru kazançlar
örtüşmüyorsa, orada olması gereken olay, 3628 sayılı Rüşvet ve Yolsuzluklarla
Mücadele Kanunu’nun hükümleri uyarınca, tüm akrabalarının, eş dostunun
soruşturulması lazım.
Burada, sizin
getirmiş olduğunuz önerge de yolsuzluk ve rüşvetle ilgili o kapsam dışına
bırakılmış, kapsam gittikçe daraltılmış durumda. Yani, bu şekliyle “Efendim,
evet, biz, rüşvet ve yolsuzlukla ilgili soruşturma önergesini vesaireyi burada
getirdik. Ancak, biz bununla kendimizi aklayacağız…” Yok arkadaşlar. Yani,
burada yapılan işlem nedir? Bu bir siyasi işlem midir, yoksa bir yargısal işlem
midir? Burada yapılan işlem yargısal bir işlem. Yargısal bir işlemse, biz gayet
rahat, geniş kapsamlı olarak… Mevcut olan çerçeve de, yine 3628 sayılı Yasa da
kapsam içerisine alınmazsa bu iş aydınlığa çıkmamış olur. 
Peki, aynı
şekilde… Hani Şehrizar mıdır Şehrezar mıdır, sizlerin içerisinden buralardan
çok daire alan arkadaşlarımız var bildiğim kadarıyla. Sayın Bakan, ben size
dilekçe veriyorum, diyorum ki: Buranın yapı ruhsat izni var mı, kat irtifakı
var mı, kat mülkiyeti var mı? Bildiğim kadarıyla oturan insanlar var. Resmî
yazınız: “Kat irtifakı, kat mülkiyeti, bizim kayıtlarımızda bilgi yok.”
deniliyor. Yani, olabilecek bir iş mi bu? Hatta Ali Ağaoğlu’nun ismi geçti. Ali
Ağaoğlu’ndan sizin yine bir bakanınıza bir villa satıldı yani satıldı
gösterildi daha doğrusu. Satış mıdır, değil midir, bilmem. Yerini de size
söyleyeyim yine: Üsküdar’da Mabeyin Lokantası’nın arkasındaki sokakta, Ağaoğlu
konakları.
NURETTİN CANİKLİ
(Giresun) – Varsa iddia soruşturma önergesi verin.
MAHMUT TANAL
(Devamla) – Netice itibarıyla, 2014 yılının temizlik yılı olması lazım. Yani
rüşvet ve yolsuzluğu -hep birlikte el ele verelim- en azından süpürmüş olalım
yani kirli olan bu ülkemizi temize çıkaralım.
Peki, bununla ilgili
biz hukukta ne deriz, Sayın İpek de karşımda, meslektaşım, hukukçu arkadaşımız:
İkrar yani bir şey ikrar edilmişse artık bunun tersi ispatlanmaz. 3 tane ikrar
ben size söyleyeyim: O dönemin Sayın Çevre ve Şehircilik Bakanı dedi ki: “Evet,
biz ne kadar izin verdiysek, hukuka aykırıysa hepsi Başbakanın bilgisi
dâhilindedir.” Bu bir ikrar mı? İkrar. 
İki: Aynı
şekilde, bakanların görevden alınması. Bu bir, yine Anayasa’mızın 112’nci
maddesi uyarınca Başbakanın sorumluluğunda mıdır, bu bir ikrar mıdır? Yine bir
ikrar.
FATİH ŞAHİN
(Ankara) – Ceza hukukunda ikrar olur mu Mahmut Bey, ikrar olur mu ceza
hukukunda?
MAHMUT TANAL
(Devamla) – Üçüncüsü anlamında, AKP’li milletvekillerinin imzasıyla verilen
soru önergesi yine bir ikrar mıdır? İkrar.
FATİH ŞAHİN (Ankara)
– Çaktın, çaktın, ikrar olmaz ceza hukukunda!
MAHMUT TANAL
(Devamla) – Ben size ceza hukuku, onu da öğreteyim. Birisi eğer suçu üstlenip
diğerini kurtarmak isterse, evet, sizin dediğiniz, o küçük çocuklar için…
Kişileri öldürürler genellikle Anadolu’da, kadınları öldürürler, 18 yaşında bir
çocuğa derler: “Bu yaptı.” O da ”Ben yaptım.” der, efendim, hâkim onun
ikrarına…
MUSTAFA ELİTAŞ
(Kayseri) – Karıştırdın yine. Sen bir daha git, sınava gir, sen bir daha hukuk
fakültesinin sınavına gir. Diplomanı alırlar elinden.
MAHMUT TANAL
(Devamla) – Siz herhâlde 18 yaşında değilsiniz, sizin suçu üstlenen kimse yok.
Yani, o açıdan bunlar ikrar.
FATİH ŞAHİN
(Ankara) – Öyle ikrar mı olur ya, öyle ikrar mı olur? Dersine çalış da gel,
dersine çalış, dersine!
MAHMUT TANAL
(Devamla) – Şimdi, biz şunu kabul edecek miyiz, etmeyecek miyiz? Sayın bakanlar
diyorlar ki: “Ya arkadaş, hukuka aykırı yöntemlerle deliller elde edilmiş.”
Şunu söylesinler: Rüşvet var mı, yok mu? Para aldınız mı, almadınız mı? Bu
paralel yapı, bu dış mihraklar niye benim evime getirmiyor, 6 tane para kasası
getirmiyor? 
NURETTİN CANİKLİ
(Giresun) – Yargılamayı soruşturma komisyonu yapacak işte.
MAHMUT TANAL
(Devamla) - Niye benim arsama imar ruhsatı vermiyorsunuz? Niye başka bir
milletvekiline gitmiyor da bakanların adreslerini biliyorlar? Yani, içinizde
maaşıyla zorla geçinen arkadaşlar var. Yani, bu paralel yapı, bu dış mihraklar
bunların adreslerini bilmiyorlar mı, bakanların biliyorlar? Bu bakanlar ne
kadar şanslı. Yani, siz de dokuz aylıksınız, diğer vekiller de dokuz aylık.
FATİH ŞAHİN
(Ankara) – Biz ikrarı anlamadık.
MAHMUT TANAL
(Devamla) - Ve sizin adreslerinizi de, bilemiyorum, yani bu kadar herhâlde
herkes de bilmiyor. 
Yapılması
gereken, bir: Mal beyanlarınızı açık ve net ortaya sergileyin.
İki:
“Dokunulmazlıktan yararlanmak istemiyoruz.” deyin, dilekçelerinizi verin.
Üç: Bugüne
kadarki tüm servetlerinizi açıklayın.
Dört: 3628
sayılı Yasa diyor ki: “Bakan, bakan olmadan mal beyanını vermek zorunda.” 
Şimdi, ben o
zaman diyorum: “Ya kardeşim, ey bakanlar, getirin bize; mal varlıklarının böyle
belgesini bize uzaktan göstermeyin, birer tane fotokopi dağıtın bizlere, biz de
size inanalım. Eğer siz bunları gerçekten dağıtmazsanız, kamuoyuna yeteri kadar
bilgi vermezseniz ve bu maddi gerçeklerin ortaya çıkması için savcıyı tayin
ederseniz, polisi görevden alırsanız, hâkimi tayin ederseniz, bununla ilgili
Hâkim ve Savcılar Yüksek Kurulu yapısıyla oynarsanız, kanunları
değiştirirseniz, arkadaşlar, kimse sizin samimiyetinize inanmaz yani bu açıdan
samimi olmak lazım. 
Bu arada,
AKP’nin sırasında bulunan, sıralarında bulunan milletvekili arkadaşlarımızın,
tabii, hepsini bu pisliğe bulaşan insanlarla aynı kefeye koymamak lazım, bunu
ayırıyoruz. Sizler de bunlardan lütfen kendinizi arındırınız. İçinizde hakikaten
bunu tasvip etmeyen insanlar var ama siz kenetlendikçe… Mesela biraz önce
söyledim: Bakan art arda konuştu, sizleri de aldattı, diğer arkadaşları da
aldattı. Yani, onun için bu temizliği yapmak hepimizin görevi. Temennim şu:
Bizim kadar en azından sizler de temizlik konusunda duyarlı davranırsınız, 2014
yılı temizlik yılı olmuş olur. 
Hepinize
teşekkür ederim, saygılarımı sunarım. (CHP sıralarından alkışlar) 
BAŞKAN –
Teşekkür ederim. 
Şahıslar adına
ikinci söz, İstanbul Milletvekili Sayın Metin Külünk. 
Buyurunuz. (AK
PARTİ sıralarından alkışlar)
METİN KÜLÜNK
(İstanbul) – Sayın Başkan, değerli milletvekilleri; sizleri en kalbî duygularla
selamlıyorum. Gecenin ilerleyen bu vaktinde sizleri sevgiyle, muhabbetle
selamladıktan sonra… 
Tarihin son
derece önemli bir evresini birlikte yaşıyoruz. Binlerce yıllık iftihar dolu bir
tarihimiz var. Özellikle zorlukların, yaşanan zorlukların ardından kurulan
tezgâhların, darbelerin neredeyse bire bir birbirine benzediği bir üç yüz
yıldan bahsediyoruz. Devleti içinde bulunduğu ataletten kurtarmaya çalışan
vezirinden sadrazamına, padişahına; cumhurbaşkanından başbakanına kadar
hepsinin başına aynı senaryolar yazılmış, aynı oyunlar kurulmuştur. Acımasız
bir iftira ve yıpratma kampanyası eşliğinde darbe teşebbüslerinin tarihidir
aslında üç yüz yıl. Maalesef bu teşebbüslerin tamamına yakını başarıyla
sonuçlanmış, padişahlar, vezirler, sadrazamlar ve başbakanların canlarına mal
olmuştur. Katledilen, devletin en tepesindeki tüm şahısların ortak özelliği
Türk devletini ayağa kaldırmak ve şahlandırmaktır. Bu büyük milletin, bedeli
ölüm bile olsa, kefenini giymeye hazır evlatları her zaman vardır. Dün vardı,
bugün de var ve yarın da olmaya devam edecektir. Bu büyük millet korkutulup
sindirilecek, teslim alınacak bir millet hiçbir zaman olmamıştır. Bu büyük
milletin tarihinde hiçbir zaman esaret ve teslimiyet de olmamıştır. 
Sultan II.
Mahmut devlette reform ve dönüşüm başlattı. Bu girişime karşılık, CHP’nin atası
sayılabilecek Yeniçeri Ocağı ve eski düzenden beslenen çeteler tarafından adı
gavur padişah, hırsız padişaha çıkarıldı. Oysa, tarih ve bizler iyi biliyoruz
ki Sultan II. Mahmut zikir meclislerinin insanıydı. Sultan Abdülaziz Han,
donanması yok olmuş, ticareti çökme noktasında devleti yeniden reorganize etmek
istedi. Köhne düzenden beslenenlerin rantlarına çomak soktuğu için -bunun
akıbetinde- Osmanlı hanedanının hiçbir ferdinin uğramadığı hakaretler ve
muamelelerle katledildi. Ve yine o güzel insan, Osmanlı İmparatorluğu’nun en
nadide hanlarından Abdülaziz Han da “hırsız”, “zevk düşkünü”, “devleti batıran
adam” gibi iftiralar atılarak tahtan indirildi. Cennetmekân Abdülhamit Han çok
konuşuluyor çok şükür, anlaşılma yolunda çok önemli mesafeler katedildi. Modern
Türkiye’nin kurucu aklının ifadesi olan cennetmekân da aynı bedeli ödemişti.
İngilizlere teslim olmayıp Mustafa Kemal Paşa’yı kilolarca altınla Anadolu’ya
yollayıp Türkiye’nin yeniden ayağa kalkışının önünü açan Sultan Vahideddin Han
da bu yapı tarafından hain ve haramzade ilan edilmişti. Oysa, Vahideddin Han’ın
sürgünde nasıl bir yoksul hayat yaşadığının şahidi tarihtir. 
17 Aralık darbe
teşebbüsü, aklın bittiği, devlete tabi olması gerekenlerin bir gruba tabi
olduğu, milletin iradesini yok sayarak “yolsuzluk” adı altında küresel finans
oligarklarının dış politika aparatı olan paralel tehdit örgütünün piyonlaştığı
bir darbe girişimidir. İstediğiniz kadar, sonuçlar üzerinden siz davransanız da
17 Aralık bir darbe girişimidir. Bu, tarihe böyle kayıt olarak geçmiştir.
17 Aralık darbe
teşebbüsü, hikmetin katledildiği, son üç yüz yıldır bu millete yönelik, ayırt
etmeksizin bütün devletin mensubu olan hepimize yönelik yapılmış en hain, en
alçak, en şerefsizce darbe girişimidir. On yılda dönüşen küresel sistemde -ben
de varım- Türkiye’ye ilk darbe teşebbüsü şüphesiz bu değil, askerî darbe
çabalarının ardından Deniz Feneri davası aslında bu darbe girişiminin ilk
sinyaliydi. Alman savcı daha sonra yaptığı açıklamalarda, sohbetlerde kendisine
birçok belgenin illegal yollarla Türk polisinin içerisindeki bir kanat
tarafından ulaştırıldığını ifade etmiştir. Türkiye’den illegal yollarla
iletilen bu belgelerin sahte olduğu Alman istihbaratı tarafından ortaya
çıkartılmıştır.
Kurulduğu günden
bu yana her türlü komploculuk, darbecilik ve tezviratçılığın içerisinde yer
alan -şahısları tenzih ederek söylüyorum ki- Cumhuriyet Halk Partisi ve
neoconların kontrolünde oldukları gün gibi ortaya çıkan paralel tehdit
örgütünün hedefinde kim var? Bu yapının ürettiği belgelerle hedef ısrarla AK
PARTİ ve Başbakanımız Recep Tayyip Erdoğan’ın şahsında millet iradesi olmuştur.

Sevgili
milletvekilleri, bakın, bu, Türkiye’nin büyümesinin ve gelişmesinin, dünyada
oyun kurucu olmasını engellemeyi görev bilmiş güçler sık sık oyuncu değiştirdi.
Dün, kendi adamları bildikleri Süleyman Demirel kural dışı oynadı diye onun da
şapkasını alıp gönderdiler 6 kez. Sağ bir vakıftan burs almasına rağmen bu
oyunda bu küresel finans oligarklarına karşı olan merhum Ecevit de kural dışı
oynayınca aynı ağır darbeyi yedi. Bugün emirlerini uyguladığınız, âdeta
emirlerini uygulamakta yarış ettiğiniz sermaye çevrelerinin ve para
oligarklarının tavrı değişmemiştir unutmayınız.
Günümüze
gelirsek, MİT Müsteşarına yönelik paralel örgüt ve çeteci yargının yaptıkları
her şeyiyle ortaya çıktı. Çünkü, MİT Müsteşarı, eski MİT Müsteşarı 2007 yılında
kuruluş yılı bildirisinde Türkiye ve dünya algısının değiştiğini yüksek sesle
ifade ediyor, “Türkiye gerek stratejik gerekse jeopolitik önemi nedeniyle
kendisini hiçbir zaman olayların akışına bırakmaya ya da ‘bekle, gör; tavır al’
taktiğiyle sınırlama lüksüne sahip değildir.” diyerek yeni Türkiye’nin
işaretini veriyordu.
17 Aralık,
Türkiye Cumhuriyeti tarihinin en önemli kırılma noktasıdır. Çünkü, Türkiye
Cumhuriyeti devleti 17 Aralığa ekonomik ve siyasal bağımsızlığıyla girmiştir.
Siyasi ve ekonomik olarak küresel güç olma yolunda emin adımlarla yürüyen
Türkiye, yüz bir yıl önceki gibi bir Babıali baskını yaşamıştır. CHP’nin de iyi
bildiği ittihatçı
gelenek, ittihatçı geleneğin adamları kanlı ve çirkef bir şekilde yaptıkları
Babıali baskını gibi baskınla 17 Aralıkta Türkiye Cumhuriyeti bir şok
yaşamıştır, alçakça bir ihanetle karşılaşmıştır. Paralel terör örgütü ve yargı
içindeki uzantıları Babıali baskını gibi bir baskınla, Kara Kemal’in telefon ve
telgraf hattını kesip Babıali’yi izole ederek 100 ittihatçı sergerdenin Harbiye
Nazırı Mahmud Şevket Paşa’yı vahşice katlederek devirdikleri olaya benzetmek
istemişlerdir. Cumhuriyet tarihinin en onurlu, en çalışkan hükûmetlerinden
birinin 4 bakanı üzerinden bu darbe girişimini gerçekleştirmek istemişler. Çok
şükür Allah’a, millet buna da müsaade etmemiştir, etmiyor, etmeyecektir de. 
17 Aralık gecesi herkes uykudayken bu
ülkenin Başbakanının evini basma cüretini gösterenlerin… Adı ne olursa olsun,
bu millet hep onun karşısında dimdik durdu, dimdik duruyor, dimdik durmaya da
devam edecektir. (AK PARTİ sıralarından alkışlar) Bu hadsizliği, bu densizliği
ve bu alçaklığı yapanlar, aslında hepimizin mensup olduğu devlete karşı bu
adımı atmıştır. Sayın Başbakanımız bu milletin önüne geçerek halk direnişini gerçekleştirmiş
ve bu reziller sürüsünün darbe teşebbüsünü akim bırakmıştır. 
Tüm milletvekillerine sesleniyorum,
şu cümlelere bakın, paralel tehdit örgütünün en önemli isimlerinden birisi
“Türkiye ağustosa kadar gergin geçecek. Erdoğan Çankaya’ya çıkamayacak. Gül de
HSYK, İnternet ve dershane düzenlemesini veto etseydi garantilemişti.” Bu,
hepimizin iradesine ket vurmaktır. Bu, milletin iradesine darbe değildir de
nedir? Bu kararı millet verecektir. 30 Martta millet verdi, 10 Ağustosta
millet verecek. O sandıktan ne çıkarsa hepimizin baş tacı değil mi? Millî
iradeyi ayaklar altına alan, tecavüze kalkışan bu alçak, bu hain, bu ahlaksız
sözlere dikkat ediniz, hepimiz için önemli. Aynı cümleleri, pazar günü Sayın
İzmir Milletvekili Birgül Ayman Güler Hanımefendi’nin Yeni Şafak’taki
söyleşisini hepinizin dikkatine sunuyorum. Dikkatle okumanızı ve bu söyleşideki
derin sorgulamayı, Cumhuriyet Halk Partisinin kendi iç dinamiklerine yönelik
derin sorgulamasının bütün izlerini taşıyan bu söyleşiyi de sizlerle paylaşıyorum.
Bu anlamda şunu devam ettiriyor: “Erdoğan’la birlikte hareket eden bütün
yapılar ve cemaat ve tarikatlar da tasfiye edilecektir.” Bu ülkede milletin
iradesinin dışında hiç kimsenin kimseyi tasfiye etmeye gücü yetmeyecektir. 
Hepinizi
saygıyla selamlıyorum. (AK PARTİ sıralarından alkışlar) 
BAŞKAN –
Teşekkür ederim Sayın Külünk. 
MEHMET AKİF
HAMZAÇEBİ (İstanbul) – Sayın Başkan, Yeniçeri Ocağını Cumhuriyet Halk
Partisinin atası olarak nitelendirmek suretiyle konuşmacı sataşmada bulunmuştur
efendim. 
BAŞKAN –
Buyurun. 
V.- SATAŞMALARA İLİŞKİN KONUŞMALAR (Devam)
19.-  İstanbul Milletvekili Mehmet Akif Hamzaçebi'nin,
İstanbul Milletvekili Metin Külünk’ün (9/5) esas numaralı Meclis Soruşturması
Önergesi üzerinde yaptığı konuşması sırasında Cumhuriyet Halk Partisine
sataşması nedeniyle konuşması
MEHMET AKİF
HAMZAÇEBİ (İstanbul) – Sayın Başkan, değerli milletvekilleri; biraz önce bu
kürsüde konuşan konuşmacı her seferinde Cumhuriyet Halk Partisi karşıtlığıyla
değil, Cumhuriyet Halk Partisi eleştirisiyle değil, Cumhuriyet Halk Partisi
düşmanlığıyla burada konuşuyor. Bir kez daha böyle düşmanca konuşan bir kişiyi
burada gördük. Benim için şaşırtıcı değil. Bu üslubu, bu kişiyi tanıyorum,
gayet iyi tanıyorum. 
Şimdi, lafının
neresini düzelteyim? II. Mahmud’u övdü. Oysa bundan birkaç ay önce Başbakan
Recep Tayyip Erdoğan grup konuşmasında “İki yüz yıldır insanımıza dayatılan bir
yaşam biçimi var.” dedi. Yani, iki yüz yıl önceye gittiğiniz zaman 1808 tarihli
II. Mahmud’un padişah olma yılına denk geliriz ve 1808 tarihinde de Türkiye'nin
anayasacılık tarihindeki ilk belge olan Senedi İttifak imzalanmıştır. Yani,
Türkiye'nin, cumhuriyetin modernleşme projesinin temeli, başlangıcı 1808
tarihli Senedi İttifak’tır. Başbakan bunu reddederken, bunu kınarken, yenilikçi
padişahlara bile tahammülü olmadığını gösterirken, o yenilikçi padişahın
Yeniçeri Ocağını kaldırmasına bile tahammülü olmadığını söylerken buradaki
konuşmacı farklı bir şey söylüyor. Ben sizin Genel Başkanınızın söylediğine
inanırım. Siz II. Mahmud’a da karşısınız, bütün yenilikçi padişahlara
karşısınız. Cumhuriyet devrimlerini içinize sindiremediğiniz gibi yenilikçi
padişahları da içinize sindiremiyorsunuz. 
Sadede gelelim, ne demişti bu
konuşmacı: “17 Aralık günah işleme özgürlüğüne bir darbedir.” Haydi, günah işleme
özgürlüğü… Yani, nedir günah? Hırsızlık günahtır, yolsuzluk günahtır, Allah’ı
inkâr etmek günahtır. Bu günahları işleme özgürlüğü vardır müminlerin, 17
Aralık da buna darbe vurmuştur! Bu kadar zavallı bir insan, çıkmış burada
Cumhuriyet Halk Partisini eleştiriyor, tek kelimeyle zavallı. 
Hepinize saygılar sunuyorum. (CHP
sıralarından alkışlar)
BAŞKAN – Teşekkür ederim Sayın
Hamzaçebi.
METİN KÜLÜNK (İstanbul) – İzniniz
olursa…
BAŞKAN - Sayın Külünk…
METİN KÜLÜNK (İstanbul) –
Söylediği cümlelere istinaden sataşmadan söz istiyorum.
BAŞKAN – Çok gülümseyerek olduğu
için şaşırdım.
Buyurun. (AK PARTİ sıralarından
alkışlar) 
20.-  İstanbul Milletvekili Metin Külünk'ün, İstanbul
Milletvekili Mehmet Akif Hamzaçebi’nin sataşma nedeniyle yaptığı konuşması
sırasında şahsına sataşması nedeniyle konuşması
METİN KÜLÜNK (İstanbul) – Sayın
Başkan, değerli milletvekilleri; ben tebessümden yanayım hep.
Öncelikle, II. Mahmud üzerinden
Sayın Grup Başkan Vekilinin eleştirisine saygı duyuyorum ancak II. Mahmud’u
kendisi de iyi anlamamış. II. Mahmud, modernleşme sürecinde bu ülkede devletin
karşılaştığı en önemli kalkışmanın devletin birliği ilkesi üzerinden tasfiye
edildiği ilk adımdır ve bu kalkışmanın ardından devlet son derece stratejik bir
karar alarak bugüne de referans olacak şekilde Yeniçeri Ocağını ne pahasına
olursa olsun tasfiye etmiş ve devlet kendini yenileme kararı almıştır.
Dolayısıyla, II. Mahmud bu anlamda sarayın içerisindeki birtakım dengelere
dokunduğu için -o dengeleri isterseniz uygun vakitte ben size anlatırım- adı
“gâvur padişah”a çıkmıştır. 
MEHMET AKİF HAMZAÇEBİ (İstanbul)
- “Başbakan anlamamış.” diyorsun değil mi?
KADİR GÖKMEN ÖĞÜT (İstanbul) –
Başbakana anlat, Başbakana.
METİN KÜLÜNK (Devamla) – Oysa,
II. Mahmud’u bütün olarak değerlendirdiğinizde, Osmanlının sıkışma döneminde
devleti yenileme noktasındaki en önemli adımları atandır. 
MEHMET AKİF HAMZAÇEBİ (İstanbul)
– Anlamamışsın, anlamamışsın.
NAMIK HAVUTÇA (Balıkesir) –
Erdoğan Bayraktar’a gel, Erdoğan Bayraktar’a gel sen!
KADİR GÖKMEN ÖĞÜT (İstanbul) –
TOKİ’ye gel, TOKİ’ye.
METİN KÜLÜNK (Devamla) – Bu, şu
demek değildir: Ben II. Mahmud’un bütün yaptıklarına onay vereceğim demek
değildir.
İkincisi: Cümlemin arkasındayım,
cümlemi çarpıtıyorsunuz. Günah işleme özgürlüğünün hedefi şudur: Siz bu örgütün
en önemli bedelini ödemiş bir grupsunuz ve Milliyetçi Hareket Partisindeki
milletvekili arkadaşlarımız da bu bedeli ödemiş. Bu sonuçtur. (CHP ve MHP
sıralarından gürültüler) Günah işleme özgürlüğünü anlayabilmeniz için önce
âdemi, meleği ve şeytanı anlayacaksınız. Yoksa, bir insanın yaptığı yanlış
varsa hukuk üzerinde gider hesap verir, soruşturma komisyonunda hesap verir.
Hiçbir insanın günahını meşrulaştırmak için o cümleyi söylemedim, o cümleyi
söyleyemeyecek kadar da çok şükür akide bilgim var. Öğrenmek istiyorsanız
gelin, öğreteyim size.
KADİR GÖKMEN
ÖGÜT (İstanbul) – Başbakana öğret, bize değil.
METİN KÜLÜNK
(Devamla) – Saygılarımla. (AK PARTİ sıralarından alkışlar)
MEHMET AKİF
HAMZAÇEBİ (İstanbul) – Sayın Başkan…
BAŞKAN –
Buyurunuz.
21.-  İstanbul Milletvekili Mehmet Akif Hamzaçebi'nin,
İstanbul Milletvekili Metin Külünk’ün sataşma nedeniyle yaptığı konuşması
sırasında Cumhuriyet Halk Partisine sataşması nedeniyle konuşması
MEHMET AKİF
HAMZAÇEBİ (İstanbul) – Ben sayın konuşmacıya şunu tavsiye ederim: Konuya
doğrudan girsin, topu kenarlarda dolaştırmasın. Cümlesi şu: “17 Aralık günah
işleme özgürlüğüne bir darbedir. Hazreti Peygamber günahları açan değil, örtücü
olan rahmet geleneğinin mimarıdır.” Hazreti Peygamber’i bile bu yolsuzluğa alet
ediyorsunuz, ayıp. Yani, şunu diyor: “Bir hırsızlık, yolsuzluk var. Hazreti
Peygamber günahları örten bir rahmet anlayışının mimarıdır, bunları örtmek
lazım.” 
Evet, yolsuzluğu
ve hırsızlığı Hazreti Peygamber örtüyor muydu acaba? Günah ancak bireysel
tövbeyle Kur'an-ı Kerim’de yer bulur, kişi kendisini o şekilde affettirmeye
çalışır. Eğer devletin malına karşı, milletin malına karşı bir saldırı var ise,
bir yolsuzluk var ise bu, doğrudan doğruya Kur'an-ı Kerim’in cezalandırdığı bir
fiildir. Siz konuşmanıza dönün. 
Şimdi, hem
İslamcı bir bakış açısıyla liberalizmi eleştireceksiniz, liberal bakış açısını
eleştireceksiniz… Doğru, evet, İslam’la liberalizm yan yana gelemez, İslam’ın
özü lehul mülktür. Mülk Allah’ındır yani mülkiyet, varlık, egemenlik, güç,
servet, hepsi Allah’ındır, bunlar yöneticilerde, insanlarda sadece emanettir.
Hem bunu savunacaksınız hem de liberal bedenin günahı yücelten anlayışına
sığınıp bakanlarınızın günahlarını orada affettirmeye çalışacaksınız. 
Sadede gelelim:
Günah işleme özgürlüğünü Kur'an-ı Kerim’le yan yana getiren bir milletvekili
bugün dini siyasete alet eden bir partinin milletvekilidir, Bakara Suresi’yle
dalga geçen milletvekilleriniz gibi. Hayırlı olsun bu anlayış size.
Teşekkür ederim.
(CHP sıralarından alkışlar)
METİN KÜLÜNK
(İstanbul) – Sayın Başkan…
BAŞKAN – Çok
sataşacak bir şey görmedim. Devam ettireceğiniz anlaşılıyor, ben varım.
Buyurun.
22.-  İstanbul Milletvekili Metin Külünk'ün, tekraren,
İstanbul Milletvekili Mehmet Akif Hamzaçebi’nin sataşma nedeniyle yaptığı
konuşması sırasında şahsına sataşması nedeniyle konuşması
METİN KÜLÜNK
(İstanbul) – Sayın Başkan, değerli milletvekilleri; bir kez daha ifade
ediyorum: Beytülmale uzanan kimin eliyse yargı önünde hesap vermesinden
hiçbirimizin gocunacak bir şeyi yok. Beytülmale uzanacak hangi el ise o eli
meşrulaştıracak bir akide sapkınlığımız da yok. 
Hâlâ anlamamakta
ısrar ettiğiniz bir şey var. 17 Aralık darbe girişiminin sahibi olan tehdit
örgütünün insanların mahremlerine girerek özel hayatları üzerinden… (CHP
sıralarından gürültüler)
KADİR GÖKMEN
ÖĞÜT (İstanbul) – Genel o, genel. Hatırla Metin!
MUSA ÇAM (İzmir)
– Para sayma makineleri ne âlemde, para sayma makineleri?
METİN KÜLÜNK
(Devamla) – …insanları şantajla, tehditle teslim alması, insanların bireysel
iletişim özgürlüğünü yok ederek teslim almasına karşı söylediğim bu cümleyi
çarpıtma çabanızdan dolayı size teşekkür ediyorum, bu işi iyi biliyorsunuz. 
MEHMET AKİF
HAMZAÇEBİ (İstanbul) – Aynen İnternet’te yer alan cümlenizi okudum, aynısını
okudum.
METİN KÜLÜNK
(Devamla) – Ancak, anlamaya çalışırsanız Kur'an’da insanın özgürlüğü vardır. Bu
özgürlük sizin de iradenizin sınırları içerisinde tecelli eder. (CHP ve MHP
sıralarından gürültüler) Siz istediğiniz kadar bağırın. Oturun âdemin niye
yaratıldığını, şeytanın niye var olduğunu, meleğin niye var olduğunu, Allah’ın
bu üçüyle kurduğu diyalektiği bir kere daha okuyun da ondan sonra gelin burada
istediğiniz gibi konuşun. 
Bir daha
söylüyorum, son kez: 4 bakan arkadaşımız mahkeme haklarında karar verinceye
kadar masumdurlar. 4 bakan arkadaşımız mahkeme önünde haklarında karar
verilinceye kadar masumsa, masumiyet karinesi yerindeyse ben o arkadaşlarımız
üzerinden bu cümleleri söylemedim. (CHP sıralarından gürültüler) 
AHMET TOPTAŞ
(Afyonkarahisar) – Paralel yapıya...
METİN KÜLÜNK
(Devamla) - Benim kimseye borcum yok. Hiç merak etme, benim kimseye borcum yok.
Ben aslanlar gibi çıkar, düşüncelerimi söylerim. Siz oturun, anlayışınızı bu
anlamda yenileyin. 
Hepinize
teşekkür ediyorum. Bir daha da cevap vermeyeceğim. (AK PARTİ sıralarından
alkışlar)
MEHMET AKİF
HAMZAÇEBİ (İstanbul) – Sayın Başkan, efendim, şimdi bakın -kürsüye
çıkmayacağım- ben son kez şunu söylüyorum: Konuşan milletvekilinin cümlelerini
aynen okuyorum, basında yer alan cümleler... “Çarpıttınız.” diyor. Kendisi
çıksın desin ki: “Ben bu cümleleri etmedim, o televizyon programında bunları
etmedim.”
METİN KÜLÜNK
(İstanbul) – Ben ettim Sayın Hamzaçebi, ettim. Ben cümlelerin sahibiyim, sonuna
kadar da arkasındayım.
MEHMET AKİF
HAMZAÇEBİ (İstanbul) – O zaman nesini söylüyorsunuz? Aynen okuyorum: “17
Aralığı günah işleme özgürlüğüne darbe olarak nitelendiriyorum. Hazreti
Peygamber günahları açan değil, örtücü olan rahmet geleneğinin mimarıdır.”
Yani, bu yolsuzlukları, bu iddiaları örtelim. Böyle bir rahmet geleneğinin
mirasçısı olalım. (AK PARTİ sıralarından gürültüler) 
OKTAY VURAL
(İzmir) – Efendim, esefle kınıyorum o sözlerin sahibini. 
BAŞKAN – Ben
gidiyorum. Herkes fetva emini oldu. Böyle şey yok. 
METİN KÜLÜNK
(İstanbul) – Sayın Başkanım, izin verirseniz, ben burada...
BAŞKAN – Ben şu
anda ara veriyorum on dakika. 
Kapanma Saati: 02.59
ONUNCU OTURUM
Açılma Saati: 03.12
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 84’üncü Birleşiminin Onuncu
Oturumunu açıyorum.
IX.- MECLİS SORUŞTURMASI (Devam)
A) Ön Görüşmeler (Devam)
4.- İstanbul Milletvekili Ali Özgündüz ve 60
Milletvekilinin; bazı iş adamlarının özellikle arazi işlerinde kolaylık
sağladığı, kültür ve tabiat varlıklarının statülerinde değişiklik yaparak
inşaatlar için özel düzenleme yapılması için uğraştığı, imara ilişkin çok
sayıda yenileme ile kendisine yakın iş adamlarına sağladığı rant ile doğrudan
ve dolaylı olarak çıkar elde ettiği ve birden çok kez rüşvet aldığı, bu
eylemlerin Türk Ceza Kanunu’nun 252’nci maddesinde düzenlenen birden çok kez
rüşvet almak ve imar mevzuatına aykırı uygulamaları nedeniyle Türk Ceza
Kanunu’nun 257’nci maddesinde düzenlenen görevi kötüye kullanmak suçlarına
uyduğu iddiasıyla Çevre ve Şehircilik Eski Bakanı Erdoğan Bayraktar hakkında
bir Meclis soruşturması açılmasına ilişkin önergesi (9/5) (Devam)
BAŞKAN - (9/5)
esas numaralı Meclis Soruşturması Önergesi’nin görüşmelerine devam ediyoruz. 
Çanakkale
Milletvekili Sayın Mehmet Daniş, buyurunuz. (AK PARTİ sıralarından alkışlar) 
MEHMET DANİŞ
(Çanakkale) – Sayın Başkan, değerli milletvekilleri; hepinizi saygıyla
selamlıyorum.
Malumunuz üzere,
17 Aralık operasyonu olarak bilinen süreç kapsamında yüce Meclisimizin
bünyesinde Çevre ve Şehircilik eski Bakanı Sayın Erdoğan Bayraktar’ın Bakanlığı
sırasındaki faaliyetlerin incelenmesi için kurulacak soruşturma komisyonu
önergesi hakkında söz almış bulunuyorum. 
Bilindiği üzere,
Türkiye 17 Aralıkta cumhuriyet tarihinin en önemli, devleti çökertme
operasyonlarından birisine maruz kalmıştır. Basiretli bir yönetimle bertaraf
edilen bu operasyon artık kılık ve muhteva değiştiren darbeleri sürdürmek
isteyen derin çetelerin, yargı ve bürokrasiyi kullanarak gerçekleştirmeyi
planladığı bir darbe teşebbüsüdür. Bugün ayrıntıları daha net ortaya çıkmaya
başlamış olan bu komploların iç yüzü soruşturma komisyonu çalışmalarıyla daha
da iyi anlaşılacaktır.
Sayın Başkan,
değerli milletvekilleri; on iki yıllık iktidarımızın en çok önem ve öncelik
verdiği konuların başında vatandaşlarımızın refahı ve buna bağlı olarak barınma
sorunu gelmektedir. Ülkemizin kanayan yarası olan gecekondu, kaçak yapılaşma ve
ev sahibi olamama meseleleri bizim dönemimizde büyük oranda çözüme
kavuşturulmuştur. Sayın Başbakanımızın talimatlarıyla 2002 sonunda başlatılan
ve yakın takibiyle devam eden planlı şehirleşme ve konut üretim seferberliği
kapsamının en önemli aktörlerinden biri de TOKİ’nin bugünlere gelmesinde emeği
olan Erdoğan Bayraktar’dır. Son on iki yılda TOKİ faaliyetleri kapsamında
altyapı, sosyal donatı ve çevre düzenlemeleriyle birlikte 625 bin konut
rakamına ulaşılmıştır. Konutlarla birlikte 960 okul, 250’nin üzerinde hastane,
114 kamu hizmet binası, 19 stadyum ve yine yüzlerce diğer sosyal donatılar
TOKİ tarafından yapılmıştır ve bu hizmetler, sayısı 600’ü bile bulmayan
personelle gerçekleştirilmiştir. 
TOKİ faaliyetleri sayesinde
gecekondu ve kaçak yapılaşma azalmış, alt gelir grubu ve yoksulların ev sahibi
olma umutları artmış, kentsel dönüşüm başlatılmış, 200’den fazla sektöre destek
olarak, destek verilerek piyasa hareketlendirilmiştir. 
Tüm bu faaliyetler
gerçekleştirilirken toplam 40 milyon TL büyüklüğünde 3 binden fazla ihale
yapılmıştır ve o dönemde TOKİ Başkanı Erdoğan Bayraktar’ın dokunulmazlığı da
yoktur. Bu faaliyetlerin tamamı her yıl Türkiye Büyük Millet Meclisi KİT
Komisyonunca denetlenmiş ve ayrıca bazı yıllarda Devlet Denetleme Kurulu,
Yüksek Denetleme Kurulu ve teftiş kurulları tarafından da incelenmiştir. Bütün
bu faaliyetlerin sonucunda TOKİ’nin alacak portföyü 20 milyar TL’ye ulaşmış
yani kamuya on yıl içinde 20 milyar TL gelir getirecek tarzda ekonomik bir yapı
oluşturulmuştur.
Hatırlarsak, kamuoyunda “KEY
hesapları” olarak bilinen, çalışanların maaşlarından yapılan kesintilerle
oluşan Konut Edindirme Yardımı hesapları da 1990’lı yıllardaki yanlış
politikalar sonucunda içi boşaltılmış ve tasfiye noktasına gelmiş bir
hâldeyken, yani çalışanların hakları gasbedilmişken bizim iktidarlarımız
döneminde tüm hak sahiplerine KEY payları ödenmiş ve bu hesaplar TOKİ ve Emlak
Konut faaliyetleri sonucunda ödenebilmiştir.
Yine, Çevre ve
Şehircilik Bakanlığının kurulmasına bakıldığında, bugün dünyamızın gelmiş
olduğu durumda modern ve planlı şehirleşme en önemli konularımızdan bir
tanesidir. Bu itibarla, kalkınma, şehirleşme ve çevre dengesini kuracak bir
bakanlığın kurulmasına ihtiyaç olmuş ve dünyadaki diğer ülke deneyimlerinden de
faydalanılarak 61’inci Hükûmetimizin en önemli icracı bakanlıklarından biri
olarak Çevre ve Şehircilik Bakanlığı kurulmuştur. Yaşanabilir çevre ve marka
şehirler hedeflerini baz almış ve bu çerçevede özellikle afet ve kentsel
dönüşüm konusunda çalışmalar başlatılmıştır. 
Bütün bunlarla
beraber kamu ve özel yatırımlar da daha hızlı bir şekilde tamamlanmaya
başlanılmıştır. Koruma ve kullanma dengesini gözeten bir anlayışla çevrenin
korunması ve sürdürülebilir kullanmanın sağlanmasına, mahalli idarelerin çevre,
imar ve şehirleşme konularındaki çalışmalarına ve kapasitelerinin
güçlendirilmesine destek olunmuştur. Yerleşmeye, çevreye ve yapılaşmaya dair
imar, çevre ve yapı mevzuatlarını hazırlamak, uygulamaları izlemek ve
denetlemek temel önceliklerimizden biri olmuştur.
Kentsel
dönüşümler kapsamında 36 farklı ilde 106 Bakanlar Kurulu kararıyla 6.931 hektar
alan riskli alan ilan edilmiş; 1 milyon kişinin üzerinde insanın yaşadığı bu
alanlarda 164.300 binanın bulunduğu ve yaklaşık 377 bin bağımsız bölümün
bulunduğunu hatırlatmak isterim. 
Yine Çevre ve
Şehircilik Bakanlığının kurulmasıyla beraber sadece kamu yatırımları değil özel
yatırımlar da hız kazanmış, böylece Dünya Bankası tarafından hazırlanan Türkiye
İş Yapma Kolaylığı Endeksine göre plan ve ruhsat alma konularında
kolaylaştırıcı işlemlerin geliştirildiği görülmüş ve ülkemizin sıralaması
yükselmiştir.
Sayın
Başkan, değerli milletvekilleri; 17 Aralık çevre ve şehircilik dosyasında ve
fezlekede yer alan savcı iddiaları, kanunlarla Bakanlığa verilen yetkileri
bilmemek ve bu konudaki kanunları tanımamak anlamına gelmektedir. Hükûmetimizin
2023 hedefi doğrultusunda sürdürdüğümüz kentsel dönüşüm hamlesi daha şeffaf bir
imar düzenlemesine dönük çalışmaların, ayrıca kamu ve özel yatırımların
hızlanmasına dönük çalışmaların bu sinsi operasyonla engellenmek istendiği
ortadadır. 17 Aralık süreci hukuksuz olarak başlatılmış, 18 Eylül 2012 tarihinde
isimsiz ve imzasız bir ihbar mektubuyla süreç başlatılmış, hatta ihbar
mektubundaki hususlar adi bir suça, yani bir araç kurşunlama olayına işaret
etmektedir.
İhbar
mektubu üzerine talep edilen iletişim tespiti, İstanbul 16. Sulh Ceza
Mahkemesinin 24 Eylül 2012 tarihli kararıyla yeterli delil olmadığı
gerekçesiyle reddedilmiş ve aynı konudaki itiraz da İstanbul 40. Asliye Ceza
Mahkemesinin 1 Ekim 2012 tarihli kararıyla reddedilmiştir. 
Hâl
böyle iken ve mahkemenin verdiği kararlara uygun yeni adımlar atılmadan
İstanbul 33. Sulh Ceza Mahkemesinden tekrar iletişim tespit kararı alınmış ve
süreç başlatılmıştır. Yani iletişim tespit kararı varsayıma dayalı bir örgüt
oluşturmak suretiyle alınmış ve bütün soruşturma başlangıcı da hukuki olmaktan
uzak bir karar üzerine alınmıştır.
Takipsizlik
kararına biraz değinecek olursak: Sonuç itibarıyla, 2 Mayıs itibarıyla
kovuşturmaya yer olmadığı ve takipsizlik kararı verilmiştir. 
Bu
dosyaya bakıldığında, size bizzat fezlekeden okumak isterim bunu, aslında
sürecin de bir özetidir bu. Fezlekeyi hazırlayan savcı demektedir ki, özellikle
örgüt lideri Hüseyin Avni Sipahi’nin “Bilgin dışında hiçbir şeye hareket etmem,
edemem ki zaten abi” şeklindeki ifadesi Erdoğan Bayraktar’ın kendisine gelen
şirket yöneticilerinin sorunlarıyla ilgili Hüseyin Avni Sipahi’ye yönlendirmesi
olarak ifade edilmektedir. 
Hüseyin Avni
Sipahi’yle Erdoğan Bayraktar’ın “tape”lere yansıyan konuşmasıysa tamamen
İstanbul Büyükşehir Belediye başkan adaylığı ve Hüseyin Avni Sipahi’nin de söz
konusu ihtimal dâhilindeki bir belediye başkan adaylığı konusundadır ve bugün
Hüseyin Avni Sipahi Beşiktaş Meclis üyesidir, Cumhuriyet Halk Partisi Meclis
üyesidir ve sanıyorum Belediye Başkan Yardımcısıdır. Yani belediye başkan
adaylığı konusundaki bir ifade Hüseyin Avni Sipahi’yi örgüt lideri yapmıştır ve
bu örgüt liderinin belediye başkanlığı konusunda “Benim bir adaylığım vaki
olursa bundan muhakkak senin haberin olur.” anlamına gelecek ifadesi de
“Erdoğan Bayraktar’ı da bu örgütün bütün işlemlerinden, eylemlerinden haberi
olduğu ve bilgisi dâhilinde olduğu” olarak dosyaya yansıtılmış. Bunun üzerine
bir fezleke hazırlanmış ve Türkiye Büyük Millet Meclisinde, işte, milletvekilli
arkadaşlarımızın, 57 milletvekili arkadaşımızın 4 eski bakanımız hakkında
vermiş oldukları önerge kapsamında soruşturma komisyonları kurulması kararı
alınmıştır. Ancak tabii ki bu önergeyle ilgili de, usulen de olsa, bir oylama
yapacağız. 
Ama, gerçekten,
arkadaşlar, ben şu dosyanın, bu fezlekenin konusunu teşkil eden, hüküm
kurulmaya çalışılan konuyu sizin dikkatlerinize, bir hukukçu olarak
vicdanlarınıza sunuyorum. Hiçbir polemiğe girmeden aslında bu süreci çok iyi
özetleyen en önemli noktalardan biri diyorum.
Teşekkür
ediyorum.(AK PARTİ sıralarından alkışlar)
BAŞKAN –
Teşekkür ederim Sayın Daniş.
FARUK BAL
(Konya) – Sayın Başkan, sayın konuşmacı TOKİ faaliyetlerini ifade ederken, KEY
hesaplarıyla ilgili, benim de bakan olarak görev yaptığım dönemle ilgili yanlış
bilgi verdi. Onu düzeltmek için söz istiyorum.
BAŞKAN –
Buyurun.
V.- SATAŞMALARA İLİŞKİN KONUŞMALAR (Devam)
23.- Konya Milletvekili Faruk Bal'ın, Çanakkale
Milletvekili Mehmet Daniş’in (9/5) esas numaralı Meclis Soruşturması Önergesi
üzerinde yaptığı konuşması sırasında şahsına ve Milliyetçi Hareket Partisine
sataşması nedeniyle konuşması
FARUK BAL
(Konya) – Sayın Başkan, değerli milletvekilleri; biraz önce konuşan sayın
milletvekili TOKİ’nin faaliyetleriyle ilgili bilgi verirken benim de bakan
olarak görev yaptığım dönemle ilgili yanlış bir bilgi vermiştir. Bu yanlış
bilgi bu sayın milletvekilinin kusuru değil, daha önce de Sayın Başbakan bu
yanlış bilgileri tekrarladı. Çok fazla tekrar gerçeği araştırmayanlar için
hakikatmiş gibi değerlendiriliyor. Burada Sayın Bakan da var. Lütfen, bundan
sonra bu kabil yanlışların tekrar edilmemesi düşüncesiyle söz aldım.
Olay şu: İşçi ve
memur olarak görev yapan kamu görevlilerinden Turgut Özal zamanında “Konut
Edindirme Yardımı” adı altında maaşlarından para kesilmiş. Bu o zamanki
hükûmetin bir finansman aracı olarak kullanılmış. Para yok, para bulmak için
böyle bir yol bulmuşlar. Bu paralar Emlakbank’a yatırılmış ve o dönemde faiz
yüksek olmasına rağmen, altı aylık vadede düşük bir faiz belirlenmiş,
dolayısıyla 400 trilyon lira civarındaki para orada birikmiş fakat bankanın
kötü yönetiminden sonra, özellikle 90’lı yıllarda kötü yönetimi nedeniyle bu
parayı ödeme gücü yok. İşte buna çareyi, sizin “KEY hesaplarını ödedik.”
dediğiniz çareyi Milliyetçi Hareket Partisinin koalisyon ortağı olduğu 57’nci
Hükûmet döneminde biz bulduk. Nasıl yaptık? Emlakbankın nominal değeri 400
trilyon lira civarındaki gayrimenkulünü Emlak Konutun içerisine koyduk; bu
konutların, bu gayrimenkullerin yönetimini de TOKİ idaresine verdik.
Dolayısıyla, ödenen paraların tamamı bununla ilgilidir ve sizin 2002 yılından
sonra iktidarınız döneminde cebinizden çıkmış bir para değil, kaynağını
finansman olarak yarattığınız bir para değil; Sayın Bakan da bunu sanıyorum
teyit edecektir.
Teşekkür ederim.

IX.- MECLİS SORUŞTURMASI (Devam)
A) Ön Görüşmeler (Devam)
4.- İstanbul Milletvekili Ali Özgündüz ve 60
Milletvekilinin; bazı iş adamlarının özellikle arazi işlerinde kolaylık
sağladığı, kültür ve tabiat varlıklarının statülerinde değişiklik yaparak
inşaatlar için özel düzenleme yapılması için uğraştığı, imara ilişkin çok
sayıda yenileme ile kendisine yakın iş adamlarına sağladığı rant ile doğrudan
ve dolaylı olarak çıkar elde ettiği ve birden çok kez rüşvet aldığı, bu
eylemlerin Türk Ceza Kanunu’nun 252’nci maddesinde düzenlenen birden çok kez
rüşvet almak ve imar mevzuatına aykırı uygulamaları nedeniyle Türk Ceza
Kanunu’nun 257’nci maddesinde düzenlenen görevi kötüye kullanmak suçlarına
uyduğu iddiasıyla Çevre ve Şehircilik Eski Bakanı Erdoğan Bayraktar hakkında
bir Meclis soruşturması açılmasına ilişkin önergesi (9/5) (Devam)
BAŞKAN – Meclis
soruşturması önergesi üzerindeki görüşmeler tamamlanmıştır.
Şimdi Çevre ve
Şehircilik eski Bakanı Sayın Erdoğan Bayraktar hakkında Meclis soruşturması
açılıp açılmaması hususunu oylarınıza sunacağım.
Anayasa’nın
100’üncü maddesi hükmü gereğince oylamayı gizli oylama şeklinde yapacağız.
Kâtip üyeler
yerlerini alsınlar lütfen.
Şimdi gizli
oylamaya Adana ilinden başlıyoruz.
(Oylar toplandı)
BAŞKAN – Oyunu
kullanmayan sayın üye var mı? Yok.
Oylama işlemi
bitmiştir. 
Oy kupalarını
kaldırın lütfen.
(Oyların ayrımı
yapıldı)
BAŞKAN – (9/5)
esas numaralı Çevre ve Şehircilik eski Bakanı Sayın Erdoğan Bayraktar hakkında
bir Meclis soruşturması açılmasına ilişkin önergenin gizli oylama sonucu: 





“Kullanılan Oy Sayısı


:


421






Kabul


:


151






Ret


:


264






Çekimser
Boş


:
:


2
2






Geçersiz


:


2





Kâtip Üye
Bayram Özçelik
Burdur


Kâtip Üye
İsmail Kaşdemir
Çanakkale”














Meclis soruşturması
açılması kabul edilmemiştir. 
Bu kısmın 5’inci
sırasında yer alan, İstanbul Milletvekili Sayın Ali Özgündüz ve 60
Milletvekilinin; bir şahsın trafikte durdurulmaması için araçlarına trafikte
geçiş üstünlüğü kartı ve koruma polisi verilmesi, bu şahsın yakınlarının Türk
vatandaşlığına geçirilmesinin sağlanması, aynı şahsın yabancı bir ülkedeki
paravan firmalarının bankalarla olan sıkıntılarının giderilmesi için İçişleri
Bakanı sıfatıyla referans mektubu yazılması, söz konusu şahsı MASAK’ın takip
etmesine yol açan ihbarı yapan emniyet müdürünün tayininin çıkarılması ve söz
konusu şahsın usulsüzlükleri hakkında basında çıkacak haberlerin engellenmesi
karşılığında her bir iş için ayrı ayrı rüşvet aldığı ve bu eylemlerin Türk Ceza
Kanunu’nun 204’üncü maddesinde düzenlenen sahte belge düzenlemek, 255’inci
maddesinde düzenlenen nüfuz suiistimali, 285’inci maddesinde düzenlenen
soruşturmanın gizliliğini ihlal, 283’üncü maddesinde düzenlenen suçluyu kayırma
ve 252’nci maddesinde düzenlenen birden çok kez rüşvet almak suçlarına uyduğu
iddiasıyla İçişleri eski Bakanı Sayın Muammer Güler hakkında bir Meclis
soruşturması açılmasına ilişkin (9/6) esas numaralı önergesinin görüşmelerine
başlıyoruz.
5.- İstanbul Milletvekili Ali Özgündüz ve 60
Milletvekilinin; bir şahsın trafikte durdurulmaması için araçlarına trafikte
geçiş üstünlüğü kartı ve koruma polisi verilmesi, bu şahsın yakınlarının Türk
vatandaşlığına geçirilmesinin sağlanması, aynı şahsın yabancı bir ülkedeki
paravan firmalarının bankalarla olan sıkıntılarının giderilmesi için İçişleri
Bakanı sıfatıyla referans mektubu yazılması, söz konusu şahsı MASAK’ın takip
etmesine yol açan ihbarı yapan emniyet müdürünün tayininin çıkarılması ve söz
konusu şahsın usulsüzlükleri hakkında basında çıkacak haberlerin engellenmesi
karşılığında her bir iş için ayrı ayrı rüşvet aldığı ve bu eylemlerin Türk Ceza
Kanunu’nun 204’üncü maddesinde düzenlenen sahte belge düzenlemek, 255’inci
maddesinde düzenlenen nüfuz suiistimali, 285’inci maddesinde düzenlenen
soruşturmanın gizliliğini ihlal, 283’üncü maddesinde düzenlenen suçluyu kayırma
ve 252’nci maddesinde düzenlenen birden çok kez rüşvet almak suçlarına uyduğu
iddiasıyla İçişleri Eski Bakanı Muammer Güler hakkında bir Meclis soruşturması
açılmasına ilişkin önergesi (9/6)
BAŞKAN – Bu
görüşmede, sırasıyla, önergeyi verenlerden ilk imza sahibine veya onun
göstereceği bir diğer imza sahibine; şahısları adına üç üyeye ve son olarak da
hakkında soruşturma açılması istenmiş bulunan İçişleri eski Bakanı Sayın
Muammer Güler’e söz verilecektir.
Konuşma süreleri
onar dakikadır. (Madde 108 ve 60)
Meclis
soruşturması önergesi Genel Kurulun 8/4/2014 tarihli 73'üncü Birleşiminde
okunmuş ve bastırılarak sayın üyelere dağıtılmıştır. Bu nedenle soruşturma
önergesini tekrar okutmuyorum.
Söz alan sayın
milletvekillerinin isimlerini okuyorum: Önerge sahibi Aydın Milletvekili Sayın
Bülent Tezcan; şahıslar adına İstanbul Milletvekili Sayın Abdullah Levent Tüzel,
Aydın Milletvekili Sayın Ali Uzunırmak, Sinop Milletvekili Sayın Mehmet Ersoy
ve İçişleri eski Bakanı Sayın Muammer Güler.
Aydın
Milletvekili Sayın Bülent Tezcan, buyurunuz. (CHP sıralarından alkışlar)
BÜLENT TEZCAN
(Aydın) – Teşekkür ederim Sayın Başkan.
Sayın Başkan,
değerli milletvekilleri; İçişleri eski Bakanı Muammer Güler’le ilgili verilen
Meclis soruşturması önergesi üzerine konuşuyoruz.
Değerli
arkadaşlar, dünden bu yana uzun bir görüşme maratonu içerisindeyiz ve kuşkusuz
aynı Meclis çatısı içerisinde yapılan en zor görüşme çeşitlerinden birisi bu
yaptığımız görüşme. Aynı Parlamento çatısı altında siyasi nedenlerle bir konuyu
tartışmıyoruz, ahlaki ya da hukuki nedenlerle bir suçun işlenip işlenmediği
konusunda soruşturma yapılması hususunu görüşüyoruz. Kuşkusuz hiçbir
milletvekili arkadaşımız açısından hoş bir tablo değil ancak şunu unutmamak
lazım: Parlamentoda görev alırken milletvekili yemini ederek göreve başladık ve
milletvekili yemini ederken hukukun üstünlüğünü koruyacağımıza yemin ettik. Dolayısıyla,
hukukun üstünlüğünü koruma noktasında yeminimize sadık kalmak zorundayız.
Milletvekilleri olarak yeminimize sadık kalmak zorundayız, Parlamento olarak
yeminimize sadık kalmak zorundayız ve bir yolsuzluk, rüşvet ya da sair bir suç
iddiası söz konusuysa yargının önünü açmak milletvekili yeminin mecbur kıldığı
bir görevdir. 
Değerli
arkadaşlar, evrensel hukukun temel prensiplerinden birisi masumiyet
karinesidir, kuşkusuz. Ancak, masumiyet karinesinin gerçekleşebilmesinin
zorunlu şartlarından birisi de yargılanabilme imkânının sağlanmasıdır. Eğer
yargılanma bağışıklığını kullanarak bir perde gibi yargılamanın önünü
kapatırsanız ortada masumiyet karinesinden de bahsetmek mümkün olmaz. O yüzden
-Parlamentonun temel görevlerinden birisi de- masumiyet karinesini ayakta
tutmak istiyorsak, yargılamanın önündeki bütün engelleri aşmak, açmak ve bu tip
iddiaların yargı mercilerinin önüne getirilmesini sağlamak durumundayız.
Bakın, günlerden
bu yana tartıştığımız ve hâlâ milletvekillerine açılmayan, ne yazık ki korsan
yollardan milletvekillerinin eline geçen “fezleke” dediğimiz rapor burada; 4
eski sayın bakanla ilgili çeşitli suçların iddia edildiği rapor.
Değerli
milletvekilleri, bakın, bu raporda İçişleri eski Bakanı Muammer Güler’le ilgili
sekiz ayrı suç isnadı var, sekiz ayrı suç isnadı. Bu sekiz ayrı suç isnadında,
kamu gücünü kullanarak yabancı bankalara gerçeğe aykırı itibar mektubu
vermekten menfaat karşılığı vatandaşlık dağıtmaya kadar, emniyet müdürünü
sürgün etmek üzere bir iş adamından menfaat temin edip görevdeki emniyet
müdürünü sürgün etmek ya da onunla uğraşmaya, nüfuz kullanmaya kadar, bir
şirketin yönetimini ele geçirmek için bakanlık gücünün, kamu gücünün verdiği
yetkiyi kullanmaya kadar birçok iddia var.
Değerli
arkadaşlar, burada sayılan fiillerin bir kısmı günlük hayat içerisinde zaman
zaman karşılaşılabilecek fiiller olabilir. Ancak, iddialara baktığımızda, bu
sekiz ayrı fiilin işlenmesi için 14 ayrı partide verilen 6 milyon dolar rüşvet
ya da menfaatten bahsediliyor. Bu doğrudur, yanlıştır, bu başka bir şey ama
devam eden bir soruşturma, bu devam eden soruşturmada hukuka uygun olarak
alınmış dinleme kararları var. Dinleme kararlarında paranın nereye
götürüleceği, nasıl götürüleceği, kime verileceği ve bu ilişkinin nasıl
kurulduğu, raporu düzenleyen soruşturma makamları tarafından tek tek
anlatılmış.
Değerli
arkadaşlar, bakın, iki veya üç tane örnek vereceğim: İstisnai vatandaşlık
verilmesi konusunda İran uyruklu kişilere kişi başı 1 milyon dolara anlaşma
yapıldığı iddia ediliyor. 1 milyon dolar kişi başı rüşvet. Toplam 3,5 milyon
doların bu sebeple istisnai vatandaşlık verildiğinin ertesi günü ödendiği, bu
ödemelerin hangi şekilde, nerelerde yapıldığı bu raporun içerisinde var değerli
milletvekili arkadaşlarım. Paranın bavullarla nasıl taşındığının fotoğrafları
çekilmiş. Bunlar teknik takip yani soruşturma makamlarının izin alarak teknik
takiple çektikleri fotoğraflar.
Şimdi, bir başka
konu, “Emniyet Müdürü Orhan” isimli birisi çete lideri olduğu söylenen Rıza
Sarraf’a zorluk çıkarıyor, onunla ilgili bilgileri basına sızdırıyor. Bu
konuda, onu sürme karşılığında, ertesi gün sürgün kararının arkasından 400 bin
doların verildiği iddiası var. Telefon kayıtlarıyla “Şu saatte gideceksin,
parayı şuradan alacaksın, şu kadar lira alacaksın.” Bu paralar nasıl alındı,
nasıl teyit edildi? Bakın, bir çark kurulmuş. İddia edilen şey şudur: Bir
rüşvet ilişkisi var. Rüşveti veren Rıza Sarraf, rüşveti alan dönemin İçişleri
Bakanı Muammer Güler. Aracılık yapanlar Barış Güler, Yaşar Aktürk. Paraların
transferini sağlayanlar Barış Güler’in yardımcısı Özgür Özdemir, Rıza Sarraf’ın
adamı Abdullah Happani. Bütün bunların telefon görüşmeleri dinlenmiş -“Parayı
nerede vereceksin, nasıl vereceksin?”- çantalarla, bavullarla paraların nasıl
taşındığı tespit edilmiş.
Şimdi, bunun
gerçeği yargılama sürecinde ortaya çıkacak. Bunun gerçeği yargılama sürecinde
ortaya çıkacak ama bu olayın buraya kadar gelmesi bile çok uzun ve ciddi bir
macera sonucu ortaya çıktı. Değerli arkadaşlar, eğer bugün burada görüştüğümüz
4 tane Meclis soruşturma önergesini vermemiş olsa idik bugün ilk görüşülen
Meclis soruşturma önergesi de verilmemiş olacaktı. 
Ve bu konu
yargıda, Emniyette 17 Aralık soruşturmasından itibaren başlayan operasyonlarla
doğrudan doğruya kapatılmaya çalışıldı. Bakın, savcılar görevden alındı,
Emniyet personeli görevden alındı, 7 bin tane polis görevden alındı. Şimdi
yargının önünü açmaktan bahsediyoruz, masumiyet karinesinden bahsediyoruz,
hukukun önünü açmaktan bahsediyoruz ama 17 Aralıktan itibaren adım adım iktidar
güç ve kudreti kullanılarak soruşturma makamlarını susturmak ve bu dosyayı
kapatmak için özel bir çaba harcandığını biliyoruz. 
Değerli
arkadaşlar, bir şeyi anlamakta zorluk çekiyorum. Son dönemde moda tabirler var:
Darbe. Her şey darbeyle açıklanmaya ve her şeyin üzeri darbeyle örtülmeye
başlandı. Orduyu tasfiye edeceksin, “Darbecilikle mücadele ediyorum.” de,
yolsuzluk yapacaksın, “Darbecilikle mücadele ediyorum.” de. Darbecilikle
mücadele edersiniz etmezsiniz ama darbecilikle mücadele etmenin yolu yolsuzluk
yapmak ya da çalmak, hırsızlık yapmak değildir. Bunu anlamak mümkün değil. (CHP
sıralarından alkışlar)
Değerli
arkadaşlar, bir başka moda tabir: Faiz lobisi, vaiz lobisi, lobicilik. Hangi
yerde hangi lobicilik var bilmem, biz lobi ilişkilerini de bilmeyiz ama şu
yaşananlar gösteriyor ki Türkiye’de on iki yıldır bir rüşvet lobisi kurulmuş.
Türkiye rüşvet lobisiyle mücadele etmediği sürece önü açılmayacaktır. O yüzden,
Parlamento olarak, hep beraber, hukukun hâkim olması için komisyon
çalışmalarından sonra da birlikte Yüce Divan yolunu açmak zorundayız. 
(Mikrofon
otomatik cihaz tarafından kapatıldı) 
BÜLENT TEZCAN
(Devamla) – Hepinize saygılar sunuyorum, teşekkür ediyorum. (CHP sıralarından
alkışlar) 
BAŞKAN –
Teşekkür ederim Sayın Tezcan. 
Şahıslar adına
İstanbul Milletvekili Sayın Abdullah Levent Tüzel. 
Buyurunuz. (HDP
sıralarından alkışlar) 
ABDULLAH LEVENT
TÜZEL (İstanbul) – Sayın Başkan, değerli milletvekilleri; hepinizi saygıyla
selamlıyorum. 
5’inde başlayan
görüşmeler 6’sına sarkmış ve sizler de hayli yorgun durumdasınız. 
Öncelikle,
burada soruşturma konusu olan bakanlarla ya da suçlarla ilgisi olmayan bir
değerli insandan söz etmek istiyorum. 2011’in 5 Mayısında aramızdan ayrılan
değerli devrimci, aydın ve hukukçu, 68 gençliğinin sıkıyönetim mahkemelerinde
yargılanan gençlerin avukatı Halit Çelenk’i sevgiyle, saygıyla anıyorum. (CHP
sıralarından alkışlar) Demokrat kimliğiyle zorbalığa, baskılara boyun eğmemiş,
hep dik durmuştur. 
Yine, kırk iki
yıl önce ülkemiz gençlik hareketinin önderleri, devrimci gençler Deniz Gezmiş,
Yusuf Aslan ve Hüseyin İnan “Bağımsızlık, özgürlük ve kardeşlik” diyerek idam
sehpasına çıktılar. O günden bugünlere halklarımızın gönlünde, işçilerin,
gençlerin, kadınların mücadelesinde yaşadılar, yaşatıldılar. Türk, Kürt ve her
milliyetten Türkiye gençliği Denizler ve tüm devrimci gençlerin ideallerinin,
devrim ve sosyalizm kavgalarının devamcısı olarak mücadelelerini sürdürüyor.
Onlar hep yaşayacak, idamlarını onaylayanlar ise hep lanetlenecekler. 
4 bakan hakkında
görüşülmekte olan soruşturma önergesi halktan saklanmak istendi. Cumhuriyet
tarihinin en ciddi ve kapsamlı devlet krizini yaratan yolsuzluk soruşturmasının
gözlerden uzak yapılması elbette mümkün değildi ve bütün ülkenin gözü bugün
sürmekte olan bu görüşmelerde. 
Son aylarda yaşananları
bir yolsuzluk hikâyesinden öte devlet yönetiminin antidemokratik, despotik bir
yeniden yapılanma süreci olarak nitelendirmek doğru olacaktır. 19 Mart 2014’te
verilen 4 bakan hakkındaki soruşturma talebi yeniden görüşülürken AKP
Hükûmetinin ekonomik temelinin bu rant ve paylaşım üzerine kurulu olduğu da
ortaya çıkacaktır, çıkmaktadır. Aslında bu kirli ortaklığın temeli çatlamıştır,
çöktüğünde de Hükûmetin göçtüğü de görülecektir. Eksik olarak gördüğümüz ise
bütün bu organize işlerin başındaki siyasi şahsiyet Başbakan için fezleke
hazırlanamıyorsa aslında bu yargı üzerindeki siyasi baskının göstergesidir.
Konumuz yolsuzluk, rüşvet ve yüz kızartıcı suçlardır. 100 milyon dolar rüşvet,
el değiştiren milyon dolarlar, sıfırlanan avrolar, bunlar karşısında sunulan
imtiyazlar, haksız servetler yani kişisel ilişkiler değil, kamusal yetkilerle
siyasal güç eşliğinde organize suçlardır görüştüğümüz. 
Yolsuzlukların
üzerine gidilmesinin miting meydanlarından doğru büyük gürültü ve baskıyla
“Darbe yapılıyor.” söylemiyle bastırılması ve itibarsızlaştırma söz konusudur.
Oysa ki olanlar hükûmet yıkmak ya da darbe yapmak değil, Türk Ceza Kanunu’nda
karşılığı olan suçlar ve Anayasa’da tarifi yapılan bir soruşturma çerçevesinde
hesap verilmesi, Meclis denetimidir. Ortada yolsuzluk, edepsizlik ve pişkinlik
vardır. Günümüzün memleket tablosu ile bu Hükûmet yönetiminin suçlarının
doğrudan bağlantısı vardır. Hükûmetin 1 Mayıs yasakçılığı ve işçiler, gençler
üzerindeki şiddeti bu hesap sormayı önlemek içindir. Tamamen keyfî ve despotça
gösteri ve bayram hakkının gasbedilmesi, İstanbul’un açık hava hapishanesine
dönüştürülmesi Başbakanın insan hakları suçlarına yeni bir çentik atması
anlamındadır. Çocuklar üzerindeki şiddet, tecavüz ve Adana Ceyhan Cezaevinde
olduğu gibi 15 yaşındaki çocuğun duyulmak istenmeyen çığlıkları karşısında
âdeta “kolay kaçış-ağır sonuç” anlamındaki idama sarılmak bu gerçeklerin
bastırılmasıdır. Çocuklarını koruyamayan bir düzen kendi suçunu örtbas etmek
istemektedir.
Her gün üçer
beşer iş cinayetinde can veren çocuk ve genç işçilerin ölümü karşısında
bakanlığın bugün topladığı İş Sağlığı ve Güvenliği Konferansı acımasız, vahşi
sömürünün ve kapitalist sistemin açıklarını örtmek için yapılmaktadır. Siyasi
seçim barajlarını koruma ve fiilî başkanlık arzularının ilanı, halk
demokrasisinin reddedilmesi dâhi bütün bunlar, yani Başbakanın direnci, hesap
vermek istememesi, aslında bu kara düzenin sürmesi içindir.
17 Aralıktan bu
yana soruşturmanın derinleştirilmesi ve gerçeklerin ayrıntılarının ortaya
çıkması engellenmiştir. Adli mekanizmaya müdahale edilmiş, halkın bilgilenmesi
“çete”, “paralel devlet”, “komplo”, “darbe” ve nihayet “casusluk”, “vatan
hainliği” diyerek engellenmiş ve soruşturma yapan görevlilere örgüt
suçlamasından soruşturma açılmıştır. Bu engellemenin en sonuncusu TOKİ
dosyasından 60 kişi için takipsizlik verilmesini sağlamıştır. Bu süre
içerisinde Adli Kolluk Yönetmeliği değiştirilmiş, HSYK’yla yasaya müdahale
edilmiş, havuz medyası oluşturulmuş, tutuklananlara sahip çıkılarak tahliyeleri
sağlanmış, fezlekelerin Mecliste okunması engellenmiştir. İktidar ve güç
sarhoşluğu içindeki siyasetçiler halkı âdeta cepte keklik görmüş, “Doğru olsa
bile inanan yok.” diyebilmiştir. Gerçekse kutu kutu paralar, kasalar, para
sayma makineleri, “Benim sözlerim değildir.” denilemeyen ama “montaj, dublaj”
sözleriyle geçiştirilen dinleme kayıtları ve kara para ilişkileridir. Dinlemek,
Başbakanın deyimiyle hareme, özel hayata girmek suç, hatta vatan hainliği de,
konuşmalarda geçen sözlerin hangi eylemin ürünü ve sonucu olduğunu konuşmaktan
kaçınmak acaba nasıl bir suç gizleme hâlidir! Günah işleme özgürlüğü -biraz
önce de konuşulan- bunu isteyenlerin en çok “Kefenin cebi yok!” türünden dinî
düstur kullanmaları halkımızın dinî inançlarını istismarın bir başka hususudur. 
Başbakana göre devletin kasasından
çıkmıyorsa ortada yolsuzluk yoktur. Oysaki hukuki tanım açıktır: Kamu görev ve
yetkisinin özel çıkar sağlamak için kötüye kullanılması, yetki ve yasadan
sapma, rüşvet ya da yasa dışı menfaat teminidir. İddia ve soruşturmaya göre
Reza Zarrab’ın önüne yatanlar, ayet sallayanlar, kaçak altın çıkışı
sağlayanlar, “Ben değil, asıl Başbakan istifa etmeli.” diyenler, aslında bütün
bu adı geçenler haksız menfaati sağlamışlardır. 
Resmî evrakta sahtecilik, nüfuz
ticareti, rüşvet, gizliliğin ihlali. Bütün bunları gizlemek için sürgünler,
soruşturmalar, medya yasakları, gazetecileri işinden etmek, tehdit ve korku
salma, insanları vatan hainliğiyle suçlama. İşte iktidarın yaptığı ve resmi
budur; inkâr, saldırganlık, despotizm ve devlet sopası sallamak. 
Cumhuriyet tarihinin sayılı
yolsuzluklarının, tıpkı özelleştirmeler karşılaştırmasında olduğu gibi, son on
iki yıllık, üç dönem AKP Hükûmetinde kat kat fazlasının gerçekleşmesi söz
konusudur. Hizmet, yatırım diyerek kamu işlerinde kayırma, çıkar ve imtiyaz
sağlama bu Hükûmetin alametifarikası olmuştur. 
Son üç yılda 170 milyarlık kamu
harcamasının nereye gittiğini Kamu İdare Kurulu dâhil kimse bilmiyor ama bilen
var, Başbakan ve etrafındaki 15 müteahhit, holding. Vatandaşın nazarında “Yapıyorlarsa
da Allah için hakkını veriyorlar.” görüşü ne yazık ki yaygındır. Toplumun
kimliği ve karakteriyle bu denli oynanmıştır.
On iki yıllık Hükûmetin tartışılan 60
yolsuzluk dosyası, özelleştirme politikalarıyla, hizmet alımlarıyla, kredi
bataklarıyla, 50 kez değiştirilen Kamu İhale Kurumu üzerinden adrese teslim
ihaleleriyle, doğrudan Başbakanlığa bağlanan ve hesapları denetlenemeyen TOKİ
inşaatlarıyla, Meclisten saklanan Sayıştay raporlarıyla Hükûmetin yakasında
âdeta asılı durmaktadır. 
Eski İçişleri Bakanı Muammer Güler’in
oğluyla yaptığı telefon görüşmesi aslında olanları anlatır mahiyettedir. 7 tane
kilitli kasa oğlunun evinde bulunmuştur. Sayın Bakan oğlu tarafından
arandığında ısrarla para miktarını sormuş ve tedbir almak istenmiştir. Bu denli
büyük para miktarının ne danışmanlıktan ne ev satımından gelmediği ortadadır.
Yolsuz şahıslara devlet güvencesi verilmesi, gerekirse önüne yatmak sermaye
sınıfının ne yazık ki sefil siyasetinin itirafıdır. Normal demokratik hukuk
devletinde bu dinleme “tape”leri aslında hükûmeti de bakanları da tepeler.
Böyle olup olmayacağını hep birlikte göreceğiz.
İnançların
emrettiği “Çalmayacaksın.”, “Öldürmeyeceksin.”, “Yalan söylemeyeceksin.”
düsturuna uymayan bu devlet görevlileri her zaman olduğu gibi cezasızlık ve
adaletsizlikle bu işten sıyrılacak mıdır? Soruşturmalar, Meclis denetimi ve
yargı gerçeğin…
(Mikrofon
otomatik cihaz tarafından kapatıldı) 
ABDULLAH LEVET
TÜZEL (Devamla) – …tecellisi için gereken demokrasinin olup olmadığının
göstergesi olacaktır. Bütün bu suçlanan, hakkında iddialar olanlar için
soruşturma açılmalı ve Yüce Divana sevkleri sağlanmalıdır. 
Teşekkür
ediyorum. (HDP sıralarından alkışlar) 
BAŞKAN –
Teşekkür ederim Sayın Tüzel.
Aydın
Milletvekili Sayın Ali Uzunırmak... 
Buyurunuz. (MHP
sıralarından alkışlar)
ALİ UZUNIRMAK
(Aydın) – Teşekkür ediyorum Sayın Başkan.
Yüce heyeti
saygıyla selamlıyorum.
Değerli
milletvekilleri, bugün çok önemli bir görüşmeyi gerçekleştiriyoruz. Bundan
hepimizin ders çıkarması lazım. Bir yanım diyor ki, samimiyetle söylemem
gerekirse, söylenenler doğru olmasın ama bir yanım da, hakikaten bir seneyi
aşkın bir süre, hiç de öyle komplo falan olma ihtimali olmayacak şekilde başka
bir ülkede yakalanan bir kaçakçılığın, bir kara paranın neticesinde
Uluslararası Polis Teşkilatının ve başka ülkenin uyarılarıyla başlayan takiple
eğer Türkiye'de bir sene delil toplamayla, dinlemelerle, fiziki takiplerle
geçerek deliller elde edildiyse, bu doğruysa acaba ne olmalı diye başka bir
cevabı veriyor. Evet, bir yanım diyor ki aslı olmasın çünkü ortada Türkiye
Cumhuriyeti devletinin en yüksek makamlarında görev yapan, tanıdığımız ve bazen
görüştüğümüz arkadaşlarımız var. Ama, bir yanımızda da toplum, devlet, millet
ve gelecek ve bu açıdan da düşündüğümüzde o yanımızın da başka cevaplar ve
başka sorularla karşılaştığına şahit oluyoruz. 
Değerli arkadaşlar, ben konuşmamı
üç başlık altında toplayacağım: Demokrasi, millet iradesi, devlet ve millî
güvenlik. Çünkü bütün tartışmalar bu üç ana kavram üzerinde tecelli ediyor. Her
şeyden önce, biz bu kavramlardan neyi anlıyoruz, bunlarla neyi ifade ediyoruz,
bunların ne olması gerekiyor? Eğer devlet bir kurallar ve kurumlar
hiyerarşisiyse önce devleti yönetenler bunu böyle almalı, böyle algılamalı ve
böyle hareket etmelidir. Ama, bugün bakıyoruz ki devlet bir kurallar ve
kurumlar hiyerarşisi olmaktan çıkmış, kural iki dudağın arasından çıkan söz
olmuş, kurumlar ise yeri geldiğinde kuşatılan, yeri geldiğinde
şahsiyetsizleştirilen, itibarsızlaştırılan ve yeri geldiğinde ele geçirilen
birimler hâline gelmiş.
Değerli milletvekilleri, böyle
bir devlet düzeninin yaşaması mümkün değildir. Eğer demokrasi tarihini
tanımlamamız gerekirse iktidarın kaynağı, sınırlandırılması ve denetimi
mücadelesidir demokrasi tarihi. Eğer siz iktidarın kaynağına doğru teşhis koyamıyorsanız,
iktidarı denetleyemiyorsanız, iktidarı sınırlandıramıyorsanız çağdaş
demokrasiye ulaşmanız mümkün değildir. Peki, bugün ben saygıdeğer
milletvekillerine soruyorum: Acaba, Türkiye’de, iktidar, kaynağını doğru
anlayabilmiş midir? Ben bugünkü AKP iktidarının kaynağını doğru anlayabildiği
kanaatini taşımıyorum. Bütün söylemleri ve yaşadıklarımız bize bunu kafamıza
vura vura hatırlatıyor. Değerli arkadaşlar, iktidarın kaynağı eğer millet
iradesi ise millet iradesi çoğunluk iradesi değildir. Millet iradesi, bu
Parlamentonun topyekûnudur ve Türk milletinin iradesidir. Ne yüzde 43’tür ne
yüzde 45’tir ne de yüzde 99’dur değerli arkadaşlar. Her şeyden önce, millet
iradesiyle bunu anlamamız gerektiği kanaatini taşıyorum. 
Eğer siz
demokrasinin, iktidarın denetlenebilir olduğunu bugünkü Türkiye’de
söylüyorsanız ben inanın ki hayretle karşılarım. Hem soruşturma komisyonunun
kurulması için önerge vereceksiniz hem de soruşturma delili toplayan savcılar,
hâkimler, polisler, cumhuriyet tarihinin en büyük tayinleri gerçekleştirilecek,
soruşturmalardan el çektirilecek ve onlar darbe teşebbüsçüsü olarak
yaftalanacak, Meclis kürsülerinden “Onlar şerefsiz.” diye itham edilecek. Böyle
bir mantıkla iktidar denetlenebilir, demokrasi gerçekleştirilebilir mi değerli
arkadaşlar? 
Eğer siz
iktidarın denetimini sadece sandık olarak görürseniz, hukuk denetimini hiçe
sayarsanız sandığı halk mahkemelerine dönüştürürsünüz. Köydeki Mehmet amca
sizin hukuka uygun yönetip yönetmediğinize, kanunlara uyup uymadığınıza nereden
karar verebilir? Hukukun neresindedir köydeki oy veren Mehmet amca? Sizin,
Anayasa Mahkemesi Başkanının söylediği gibi, devlet imkânlarını, bir lütuf
olarak sosyal yardımları sunduğunuz vatandaş nasıl bir hukuk denetimi
sağlayabilir? Böyle bir ülkede acaba demokrasi kurumlarıyla ve kurallarıyla
yaşayabilir mi? Peki, iktidarı sınırlandırabilir misiniz? 
Sayın Başbakanın
3 bakanın istifasından sonra genişletilmiş il başkanları toplantısında kendi
ağzından söylediği bir şeyi sizlerle paylaşmak istiyorum. Bu dosyayla ilgili
söylüyor: “Eğer sizin elinizde hakikaten hukuka uygun ciddi belgeler varsa
bunları önce bizimle paylaşırsınız. Gereği neyse biz yaparız.” Siz mahkeme
misiniz? Kaç kişiyi hukuka teslim ettiniz? Böyle bir mantık içerisinde acaba
yargı denetimi sağlanabilir mi değerli arkadaşlar? Yani birtakım deliller,
belgeler, bilgiler varsa bunu yürütmenin eline vereceksiniz, ondan bunun
gereğini isteyeceksiniz. Bu mantık içerisinde acaba Sayın Bakan da... Diyor ki:
“Reza Zarrab telefon açmış.” Basın işlerinden sorumlu genel başkan yardımcısına
yönlendiriyor tehdidi. Tehdidi niye oraya yönlendiriyorsun Sayın Bakan? Reza
Zarrab’a diyeceksin ki: “Savcıya git.” Eğer Reza Zarrab hakikaten tehdit edilen
konudan korkmuyorsa ülkenin savcısına gidecek, hakkını hukukunu orada arayacak.
Bireysel ilişkilerde aramayacak, hukuk devletine sığınacak. 
Değerli
milletvekilleri, sizin iktidarınız döneminde her şey kayıt dışına çıktı,
ekonomi kayıt dışına çıktı. İşte “Ülkenin cari açığının yüzde 25’ini
karşılıyorum.” diyenin vergide verdiği ortada, hiç vergi kayıtlarında adı yok
ve ülkede iş adamlarının, koca koca 630 milyon dolarları havuz medyası için
toplayanların vergilerinin ne olduğu ortaya çıkıyor. Bunlar hep görülüyor. Dış
politika kayıt dışına çıktı. 
Değerli
milletvekilleri, savaş ilan etmek sadece Türkiye Büyük Millet Meclisinin
yetkisindedir. Suriye meseleleriyle ilgili Dışişlerinde yapılan görüşmenin
ortaya saçılmasının neticesinde gene bir vaveylayla karşılaşıldı. Acaba bu
dinlemelerin içeriği mi yanlış, onların konuşulması mı yanlış, onların dışarı
çıkması mı yanlış? Biz hiçbir meselemizi doğru tartışamıyoruz. Acaba nasıl olur
da Dışişleri Bakanlığındaki o görüşmede Suriye’yi bombalayarak, Türkiye Büyük
Millet Meclisini ıskat ederek Suriye’yle savaşa girmenin senaryosunu hazırlayabilirler?
Türkiye Büyük Millet Meclisi eğer darbelere karşı duracaksa önce bu konuşmalara
karşı durmalıdır Türkiye Büyük Millet Meclisi. 12 Martta idam edilen gençler
Türkiye Büyük Millet Meclisini ıskat etmek gerekçesiyle idam edildiler. Acaba
orada konuşulanın ıskat gerekçesinin onlardan ne farkı vardı? Bunların da
kayıtlara geçmesini istiyorum ki orada anayasal suç işlenmiştir, Türkiye Büyük
Millet Meclisi ıskat edilmeye çalışılmıştır.
Değerli
milletvekilleri, aslında konuşulacak çok konu var. Acaba yolsuzluk, rüşvet mi
millî güvenliği tehdit eden unsurdur, yolsuzluğu ortaya çıkarmak, onlarla
mücadele etmek mi millî güvenliğe tehdit unsurudur? Sayın Başbakan her şeyden
önce her konuyu millî güvenlik meselesi olarak tanımlayıp bütün usulsüzlükleri,
yolsuzlukları devlet zırhının içerisine alarak karşı tarafı suçlamaktan
vazgeçmelidir. Böyle bir devlet mantığı olmaz. Elbette ki bunların karar
verileceği yer, delillerin en iyi şekilde toplanıp değerlendirileceği Meclis
araştırma komisyonudur. 
Hepinizi en derin
saygılarımla selamlıyorum. (MHP sıralarından alkışlar) 
BAŞKAN –
Teşekkür ederim Sayın Uzunırmak.
Sinop
Milletvekili Sayın Mehmet Ersoy, buyurunuz. (AK PARTİ sıralarından alkışlar) 
MEHMET ERSOY
(Sinop) – Sayın Başkan, değerli milletvekilleri; ben de İçişleri eski Bakanımız
Sayın Muammer Güler hakkında ileri sürülen iddialarla ilgili olarak Cumhuriyet
Halk Partisi tarafından verilen Meclis soruşturması önergesi açılmasıyla ilgili
görüşlerimi ifade etmek üzere söz aldım. Yüce heyetinizi saygıyla selamlıyorum.
Değerli
milletvekilleri, sözlerime başlarken her şeyden önce bir AK PARTİ milletvekili
olarak 17 Aralıktan bu tarafa yaşadığımız süreçle ilgili üzüntülerimi ifade
etmek istiyorum. Gerçekten, bu gruba mensup bir milletvekili olarak 17
Aralıktan bu tarafa uğramadığımız hakaret, işitmediğimiz ağır itham kalmadı.
Her defasında sanki yargılama tamamlanmış, sanki birilerinin suçu sabit olmuş
ve AK PARTİ’ye mensup bütün milletvekilleri bu suça ortak olmuş gibi bir
suçlamayla karşı karşıya kaldık. Çoğu kere muhalefete mensup bazı milletvekili
arkadaşlarımız bir kısmımızı ayırdıklarını ifade etseler de genel anlamda
kullanılan ifadeler hepimizi incitici, hepimizi yaralayıcı, hepimizi gerçekten
üzücü oldu. Bunun karşısında uzun zaman sadece sustuk ve sadece bu haksız
ithamlara kısa, özlü cevaplar vermeye çalıştık ancak grup olarak, parti olarak
her seviyede şunu dedik: Asla ve asla hiçbir yanlışın yanında olmayacağız. Kim
yanlış yaptıysa, kim yetimin hakkına, kim devletin malına el uzattıysa mutlaka
gereğini yapacağız. Ve nihayet, arkadaşlarımız önergelerini verdiler, bugün de
o gün geldi, Meclis soruşturması için komisyon kurulmasıyla ilgili önergemiz
oylandı ve hepimizin oylarıyla kabul edildi.
Değerli
milletvekilleri, sabah, dünden bu tarafa yine bu Mecliste tartışmaları,
konuşmaları hep birlikte izliyoruz. Çoğu kere yine muhalefete mensup
milletvekillerimiz çok hararetli bir şekilde aynı üslubu devam ettirdiler.
Peki, ne yapacaktık daha? Yargılanmaları için bu Mecliste öncelikle kurulması
gereken bir Meclis soruşturması komisyonu değil mi? E, onu kuralım dedik,
kurduk. Bu komisyonda, ne varsa herkes gelsin, komisyon üyeleri sorsunlar,
şüpheliler veya 4 bakanımız bilgi versin, kendilerini savunsunlar. Peki, başka
ne yapacaktık? 
Değerli
milletvekillerimiz, aslında temelde meselenin özü şu: Biz, 17 Aralıktan bu
tarafa işlenen süreçte iki temel noktada muhalefetten ayrılıyoruz. Ayrıldığımız
noktaların birincisi, 4 sayın bakanın suçlu olduğuna sizler kadar emin, sizler
kadar rahat karar veremiyoruz. 
VELİ AĞBABA (Malatya)
– Niye?
MEHMET ERSOY
(Devamla) – Suçlular da demiyoruz, suçsuzlar da demiyoruz. Bunun yolu
soruşturma komisyonudur, bunun yolu bundan sonra devam edecek olan yargı
sürecidir diyoruz.
VELİ AĞBABA
(Malatya) – Sayın Ersoy, Ergenekon, KCK, Balyoz, Oda TV…
MEHMET ERSOY
(Devamla) – Çünkü soruşturmalar doğal olarak gizli yürütülüyor, ancak kimse
bizlere yasal olduğu iddia edilen konuşma “tape”lerini servis etmiyor, kimse
bizlere cumhuriyet savcılarının elinde bulunan gizli dosyalardan aşırttığı,
yürüttüğü belgeleri, bunları gerçek belgelerdir, doğru belgelerdir diye elimize
vermiyor. Hâliyle naklen yayınlanan “tape”lerin doğru olduğunu iddia eden
insanların bir, nereden temin ettiklerini bilmiyoruz, iki yasal dinlemelerden
kaynaklanıp kaynaklanmadığını bilmiyoruz. Bilmediğimiz, aslını görmediğimiz,
bizlerden, devletten, Hükûmetten, Türkiye Büyük Millet Meclisinden gizlenen
belgelerin, dinleme “tape”lerinin birileri tarafından servis edilmesinin de
doğru olduğuna sizin kadar rahat inanamıyoruz.
ÖZGÜR ÖZEL (Manisa)
– Balyoz’a inandın ama!
MEHMET
ERSOY (Devamla) – Mecliste naklen “tape”ler yayınlandı. “Bunlar yasal
dinlemelerdir.” denildi. İstanbul Başsavcısı açıkladı, “Bizim böyle bir dinleme
kaydımız yok.” dedi. Kime inanalım şimdi? Ben, İstanbul Cumhuriyet Başsavcısına
inanmayı tercih ediyorum.
İkinci…
VELİ
AĞBABA (Malatya) – Sayın Valim, dün kime itimat ediyorsan bugün de ona itimat
et.
ÜNAL
KACIR (İstanbul) – Sus be kardeşim sabah sabah!
MEHMET
ERSOY (Devamla) – Sayın Ağbaba, bu kadarcık konuşmamıza bile tahammül
edemiyorsunuz. 
BAŞKAN
– Sayın Ağbaba, lütfen… Lütfen…
MEHMET
ERSOY (Devamla) - 17 Aralıktan bu tarafa bize hakaret ediyorsunuz. Beş dakika
dinleyeceksin! Beş dakika dinleyeceksin! 17 Aralıktan beri siz hakaret ettiniz
bize.
VELİ
AĞBABA (Malatya) – Doğruyu söyle! 
MEHMET
ERSOY (Devamla) – İkinci ayrıldığımız nokta şu değerli milletvekilleri: 17
Aralıkta yapılan operasyonun biz bir yolsuzluk operasyonu olduğuna inanmıyoruz.
(CHP sıralarından gürültüler) Yolsuzluk operasyonundan başka şeyler ifade ettiğini
de biliyoruz. 
İnanmıyoruz…
İnanmıyoruz… Çünkü birbiriyle hiç bağlantısı olmayan dosyalar sadece algı için
birleştirilmiştir.
İnanmıyoruz…
Yıllarca dinlenen, yıllarca takip edilen, fotoğraflanan şüphelilerden bir
tanesine bile suçüstü yapılmamıştır. 
OKTAY
VURAL (İzmir) – Yapıldı, yapıldı…
VELİ
AĞBABA (Malatya) – Zor senin işin, zor…
MEHMET
ERSOY (Devamla) - Madem bu paralar verildi, madem bu kadar rüşvet alındı, neden
bir tanesinin kolundan yapışılmadı? Neden bir tanesine suçüstü yapılmadı?
OKTAY
VURAL (İzmir) – Ayakkabı kutuları…
MEHMET
ERSOY (Devamla) – İnanmıyoruz… İnanmıyoruz…
Henüz
ifadeler bile alınmadan 300 küsur sayfalık iddianamelerin bir gecede
hazırlandığı, henüz onlarca çuval evrakın mühürleri bile sökülmeden bir günde,
iki günde binlerce sayfalık fezlekelerin hazırlandığı bir adalet sisteminin
gerçekten yolsuzlukla mücadele edeceğine inanmıyoruz.
VELİ
AĞBABA (Malatya) – Eğer birazcık samimiyet varsa, biraz samimiyetin varsa,
geçmişle ilgili yorumunu da bekliyoruz.
MEHMET
ERSOY (Devamla) – İnanmıyoruz bunun bir yolsuzluk operasyonu olduğuna çünkü
daha sabah evlerde operasyon yapılırken bazı televizyonlar, bazı İnternet
gazeteleri “Asrın yolsuzluğu” diye haber vermeye başladı. Kim bildirdi bunlara
bu evlerden bu suçların çıkacağını? Bunların hepsi daha…
VELİ
AĞBABA (Malatya) – İnsanlar öldü! İnsanlar çürüdü! Keşke yüz olsa da utansanız!
MEHMET ERSOY
(Devamla) – Evet, inanmıyoruz… İnanmıyoruz… Çünkü daha o sabah evlerde
operasyon yapılırken 247 milyarlık bir operasyonun yapıldığı bilgisini bizim
Genel Başkanımıza, bizim Başbakanımıza veren hiçbir gizli mihrak olmadı
kardeşim. 
VELİ AĞBABA
(Malatya) – Hadi oradan!
MEHMET ERSOY
(Devamla) – Onun için, inanmıyoruz bunun yolsuzluk operasyonu olduğuna. (CHP
sıralarından gürültüler)
Bize göre, bu,
yolsuzluktan öteye iktidarımızdan, partimizden umduğunu bulamayan bazı
kaynakların, bazı mahfillerin, siyasetin yapamadığını, muhalefetin
beceremediğini bir şekilde yargı yoluyla becerip Türkiye’yi AK PARTİ’den ve
Recep Tayyip Erdoğan’dan kurtarma operasyonu olduğuna inanıyoruz.
ORHAN DÜZGÜN
(Tokat) – Kasalar kimin, kasalar?
MEHMET ERSOY
(Devamla) – Sayın Muammer Güler’e gelince… Zamanım yetmedi. Ben onu kırk iki
yıllık bürokratlığıyla, devlet adamlığıyla bilirim; 1987 yılında İçişleri
Bakanlığına kaymakam aday adayı olarak girdiğim günden bu tarafa bilirim. Onun
devlet adamlığına itimat ederim. Eğer “Ben Reza Zarrap’la hiçbir konuda
herhangi bir şekilde para alışverişinde bulunmadım.” diyorsa benim tanıdığım
Muammer Güler doğru söylüyordur kardeşim. Ben Muammer Güler’e inanırım. (CHP
sıralarından gürültüler)
ALİ ÖZGÜNDÜZ
(İstanbul) – Yazıklar olsun!
MEHMET ERSOY
(Devamla) – Ama ben elime tutuşturulan “tape”lerin, hangi derin kaynağın, hangi
derin gizli mahfilin, elimize tutuşturduğu “tape”lerin doğru olduğuna yargılama
bitene kadar inanmam. 
FARUK BAL
(Konya) – Yedi kasa yatak odasında, yedi kasa…
MEHMET ERSOY
(Devamla) – Onun için de soruşturma komisyonu kurulmasına “Evet.” dedik. Onun
için, bütün AK PARTİ milletvekilleri bu soruşturmaların yapılmasını ve bütün gerçeklerin
ortaya çıkarılmasını canıgönülden destekliyoruz dedik ama komisyon üzerine
komisyon kurulmasına da “Hayır.” diyoruz. 
Hepinize
saygılar sunuyorum. (AK PARTİ sıralarından alkışlar)
BAŞKAN –
Teşekkür ederim Sayın Ersoy.
OKTAY VURAL
(İzmir) – Sayın Başkan, efendim, hatip bu birtakım bilgiler, belgeler,
dinlemelerle ilgili, bunlarla ilgili “Türkiye Büyük Millet Meclisinden, bizden
saklandı.” dedi. Aslında, Türkiye Büyük Millet Meclisinden ve sizden saklayan
Meclis iradesi. Savcılık fezlekeyi gönderdi. Madem istiyordunuz niye bu
fezlekelerin incelenmesi için Meclis Başkanına bu konuda yardımcı olmadınız?
Halep oradaysa arşın burada. Fezlekeler savcılıkta, buyurun klasörleri
inceleyelim.
BAŞKAN – Evet,
teşekkür ederim.
OKTAY VURAL
(İzmir) – Ondan sonra, Sayın Başkan, şahsı adına söz almış bir kimsenin
“İnanmıyoruz.” demek suretiyle konuşması, bu konunun AKP Grubunun tamamında
grup olarak bir karara dönüştüğünü ortaya koymaktadır. 
NURETTİN CANİKLİ
(Giresun) – Ne alakası var Sayın Başkan?
OKTAY VURAL (İzmir)
– Dolayısıyla, Anayasa ve İç Tüzük’e göre gruplar bu konuda karar alamaz.
NURETTİN CANİKLİ
(Giresun) – Herkes kendi kanaatini söylüyor Sayın Başkan, onu da mı söylemesin?
Birilerinin istediği gibi mi konuşacak arkadaşlar?
OKTAY VURAL
(İzmir) – Bir grup disipliniyle “İnanmıyoruz.” demek suretiyle, AKP Grubuna
dâhil bütün milletvekillerinin bu konuda bir görüşme yaparak kanaat hasıl
olduğunu, Meclis Başkanlığının da soruşturma komisyonu üyelerini tespit ederken
bu ifadelerini ortaya koymuş olanlarla ilgili kararı vermesi gerektiğini
düşünüyorum.
BAŞKAN – Evet,
ya beş dakikayı doldurdunuz.
NURETTİN CANİKLİ
(Giresun) – Sayın Başkan, konuşmacı birilerinin istediği gibi mi konuşacak?
BAŞKAN – Şimdi
ben en güzelini yapacağım.
Birleşime yirmi
dakika ara veriyorum.
Kapanma Saati:
04.41
ON BİRİNCİ OTURUM
Açılma Saati: 04.59
BAŞKAN: Başkan Vekili Meral AKŞENER
KÂTİP ÜYELER: Bayram ÖZÇELİK (Burdur), İsmail KAŞDEMİR (Çanakkale) 
----- 0 -----
BAŞKAN – Sayın
milletvekilleri, Türkiye Büyük Millet Meclisinin 84’üncü Birleşiminin On
Birinci Oturumunu açıyorum.
(9/6) esas
numaralı Meclis Soruşturması Önergesi’nin görüşmelerine devam ediyoruz. 
Şimdi söz sırası
İçişleri eski Bakanı Sayın Muammer Güler’de.
Buyurunuz.
MUAMMER GÜLER
(Mardin) – Sayın Başkan, değerli milletvekilleri; görüşülmekte olan (9/6) esas
sayılı Meclis Soruşturması Önergesi’yle ilgili olarak İç Tüzük’ün 108’inci
maddesi gereğince söz almış bulunuyorum. Yüce heyetinizi saygıyla selamlıyorum.
Sayın Başkan,
bir önceki önergenin görüşülmesi sırasında bazı konuları arz etmiştim.
Öncelikle Genel Kurula 453 üyeyle bizlerin soruşturma komisyonu kurulması
konusundaki talebimizi yerine getirdikleri için ayrı ayrı hepinize
şükranlarımızı sunuyorum, aklanmamıza fırsat verdiğiniz için de bunu özellikle
belirtiyorum.
Ben bir önceki
sunuşumda bu soruşturmanın hukuksal birçok eksiklikleri, yetkiyle ilgili
eksiklikleri olduğunu ve bunların deliller incelendiğinde ortaya çıkacağını
söylemiştim. 
Burada söz alan
değerli arkadaşlarım da müsterih olsunlar. Sayın Tezcan hukukçudur, delillerin
nasıl değerlendirilmesi gerektiğini, hangi hâllerde delillerin hukuken geçerli
sayılabileceğini, maddi gerçeğe nasıl ulaşılabileceğini iyi bilir. Sayın
Uzunırmak’a da teşekkür ediyorum. Onun endişelerinin yerine gelmeyeceğini
komisyon çalışmaları sırasında da göreceğini umuyorum. Sayın Tüzel biraz kesin
bir yargıda bulundu ama inşallah o da komisyon çalışmalarında ortaya çıkar. 
Şimdi, bu
önergede bize yöneltilen suçlamalarla ilgili olarak vaktin el verdiği ölçüde
çok kısa bilgi arz etmek istiyorum sizlere. Değerli arkadaşlarım, bu koruma
kararı meselesi İstanbul Valiliği İl Koruma Komisyonunca 3713 sayılı Kanun’a ve
buna bağlı yönetmeliğin ilgili maddelerine göre valilikçe yapılan bir
tasarruftur. Bunda İçişleri Bakanlığı yetkisi olmaz. Evrakların olumlu olması
hâlinde bu tasarruf uygulanır ve bu birçok kişiye de uygulanan bir tasarruftur.
Ayrıca, bu plaka
tahsisi meselesi de hep yanlış ifade ediliyor. Koruma kararı olanlara 2918
sayılı Kanun’un 71/f ve buna bağlı çıkarılan yönetmeliğin de 58/1ğ maddesine
göre talepleri hâlinde yine ilgili dairelerin incelemeleri üzerine verilen bir
işlemdir. Bunda İçişleri Bakanlığının bir idaresi söz konusu değildir. Kaldı ki
bu işlerde bir eksiklik var da ben “Buna rağmen bunu yanlış yapın, buna rağmen
bunu verin.” demişsem böyle bir şey de söz konusu değil. 
Bir diğer konu,
bir emniyet müdür yardımcısının tayiniyle ilgili. Değerli arkadaşlarım, şahısla
ilgili olduğu için ayrıntısına girmiyorum, komisyonda inşallah bunu açıklama
imkânım olur. Bu şahısla ilgili, 2013 yılının başlarında resmî evrakta
sahtekârlık suçunu işlemekten dolayı emniyet genel müdürlüğü merkez disiplin
kurulunca disiplin cezası tesis edilmiştir. Hakkında kovuşturma açılmıştır, bir
başka suçlamadan dolayı yine soruşturma açılmıştır, hâlen devam eden
suçlamaları vardır. Her ne kadar Reza Zarrab kendisinden şikâyetçi olmuşsa da
yapılan tayinin doğrudan doğruya bu şikâyetle alakası yoktur ve bir başkasına
uygulanan işlemlerden de farkı yoktur. Ayrıntıya girmiyorum.
Bir diğer konu,
Çin’e yazılan referans mektubu. Değerli arkadaşlarım, bir resmî evrak
niteliğinde, hukuki bir sonuç yaratabilecek nitelikte, bakanlıkça resmen
yazılmış veya bakanlıkça gönderilmiş bir evrak niteliğinde değil -Çin’de
kurulu- iş adamlarımıza ticari kurallar ve hukuk kuralları içerisinde yardımda
bulunulmasını dileyen bir mektup niteliğindedir. Esasen böyle bir resmî
görevimiz yoktur ama birçok milletvekili arkadaşımın iş adamlarımıza zaman
zaman bu konuda yardımcı olmalarını amaçlayan bir evrak niteliğindedir. 
Değerli arkadaşlarım,
şimdi gelelim nüfusla ilgili… Değerli arkadaşlarım, benden önce yapılan bazı
müracaatlar üzerine… 5901 sayılı Nüfus Kanunu, buna bağlı çıkarılan yönetmeliğe
göre bununla ilgili gerekli araştırmalar yapılır, MİT’e sorulur, emniyete
sorulur, ikamet ettiği il nüfus ve vatandaşlık işleri müdürlüğüne sorulur,
teknik bilgiler araştırılır; bunların hepsi olumluysa İçişleri Bakanlığına
düşen görev, bunu Bakanlar Kuruluna liste hâlinde göndermektir. Yapılan işlem
de bundan ibarettir, farklı bir işlem de söz konusu değil. Kaldı ki, 2003
yılından beri bu surette yapılmış 37.367 evrak vardır. Başkalarına göre
tanınmış bir imtiyaz da söz konusu değildir.
Şimdi, değerli
arkadaşlarım, burada en önemli iddia, şu soruşturmanın gizliliğini ihlal
meselesidir. İçinde oğlumun da bulunduğu, bakanların bulunduğu, bakan
çocuklarının bulunduğu bir soruşturmadan haberim olduğu ifade ediliyor.
Cumhuriyet Halk Partisi lideri Sayın Kemal Kılıçdaroğlu grup konuşmasında “17
Aralık günü, bir bakan, oğluyla ilgili soruşturmadan haberdar olmuştur.”
şeklinde bir ifadede bulundu. Hangisi doğrudur sizlerin ifadesine göre, onu
bilmek istiyorum. 
Ben, bu
soruşturmanın gizliliğini ihlal anlamında hangi adli yetkiliyle görüşmüşüm,
maiyetimdeki kime talimat vermişim, operasyon günü hangi işe mani olmuşum? Adli
mercilerin verdiği emirler harfiyen yerine getirilmiş ve kesinlikle
soruşturmanın gizliliğini ihlal söz konusu değil; tam tersi, asıl soruşturmanın
gizliliğini ihlal edenler, hedef saptırmak için bu suçlamayı bize
yöneltmektedirler. Asla böyle bir iddiayı kabul etmemiz mümkün değildir.
Şimdi, değerli
arkadaşlarım, diğer iddialar açıkta kalmasın diye ifade etmek istiyorum. Şimdi,
Reza Zarrab’la ilgili, bizim tanışmamız sırasında -ki makul şüphenin orada
oluştuğu söyleniyor- ben maiyetime, bu konuda, kendisiyle ilgili herhangi bir
takipte bulunulup bulunulmadığı konusunu sorduğumda, bana, bizzat maiyetim
tarafından, kendisiyle ilgili hiçbir adli ve istihbari veya mali bir çalışmanın
olmadığı ifade edildi. Bununla ilgili konu… Evet, maalesef, maalesef böyle bir
bilgi verildi.
Değerli
arkadaşlarım, kesinlikle size ifade ediyorum, bu ilişki bir haksız menfaat
ilişkisi, bir rüşvet ilişkisi asla değildir. Yani, ortada bir rüşvet
anlaşmasının, bir paranın, bir maddi menfaatin, bir haksız menfaatin söz konusu
olmadığı bir yerde, maalesef, bir rüşvetten bahsediliyor. Ortada bir menfaat ve
buna dayalı yapılmış bir rüşvet anlaşması olmadan rüşvet suçu nasıl oluşur?
Haksız menfaate ve rüşvete ilişkin olarak şahsıma sağlanan bir menfaat var
mıdır? Kim, hangi parayı kimden almıştır, kime nerede teslim edilmiştir? Bir
fotoğrafla bunun ispatı mümkün değildir, esasen bunu yapmaya muktedir olan adli
kolluk niçin suçüstü yapmamıştır, bunu yapmaktan âciz midir ve bu şahıslar
herhangi bir dokunulmazlığa mı tabidir? Bunu, özellikle adli kolluğun ön
yargılı ve kişisel yorum ve tahminlerinden öte elde maddi ve hukuki delillerin
olmadığını ifade ederek belirtmek istiyorum. 
Değerli
arkadaşlarım, ben 17 Aralık operasyonu gününde Hükûmetimi ve partimi
yıpratmamak adına görevimden ayrılma irademi Sayın Başbakana arz ettim ve
Hükûmetin yeniden tanzim edildiği tarihte istifamı verdim. Ayrıca, 19 Mart 2014
tarihinde Türkiye Büyük Millet Meclisi Başkanlığına sunduğum dilekçeyle
hakkımdaki bu iddiaların soruşturulması için soruşturma komisyonu kurulmasını
ve gerçeklerin ortaya çıkarılmasını talep ettim. 
Tekrar ifade
ediyorum, veremeyeceğim herhangi bir hesabım yoktur. Hiçbir suretle haksız
yarar sağlamadım, hayatım boyunca da buna tevessül etmedim. Yapılan işlemlerin
hiçbirinde -açık ifade ediyorum- hukuksuzluk ve usulsüzlük mevcut değildir,
komisyonda bunların, ayrı ayrı her birinin belgeleri teker teker
incelenecektir. Kamunun hiçbir kaynağı haksız menfaat olarak şahsıma
geçmemiştir, asla kanunsuz veya imtiyaz sağlayıcı bir işleme imza atılmamıştır.
Kamu görevlisi olarak görev yaptığım kırk iki yıldan bu yana verdiğim mal
varlığıma ilişkin beyannameler ilgili merciler nezdindedir. Bakanlık görevim
sırasında da rutin gelirlerin dışında mal varlığımda bir artış söz konusu olmamıştır.
Bu husus, Bakanlık görevine başlarken ve ayrılırken verdiğim mal
beyannameleriyle sabittir. 
Sayın Başkan,
değerli milletvekilleri; bu soruşturma vesilesiyle, öne sürülenlerin aksine,
kamunun hangi kaynağına göz dikilmiştir? “Asrın yolsuzluğu” diye takdim
edilmesine ve yetim hakkı yenmiş gibi yanlış bir algı oluşturulmak istenmesine
rağmen hangi kamu kaynağı ve hangi yetimin hakkı tarafımdan mal edilmiştir? Bu
sorunların akıl ve mantığa ve maddi gerçeklere ve yasal delillere dayalı
cevapları yoktur. Ancak, ben hesabımı verirken belirttiğim hukuksuzlukları
yapanlar, görevini kötüye kullanarak düzenlenen bu senaryoyu ve algı
operasyonunu düzenleyenlerin de kanun önünde hesap vermelerini temenni
ediyorum. Hâlen yürütülen soruşturmaların sonucunda gerçeklerin ortaya
çıkacağına inanıyorum. Yüz altmış dokuz yılını geride bırakan güzide Emniyet
teşkilatında görevlerini feragatle yapan değerli arkadaşlarımı tenzih ederek,
amirlerine kasten ve yanlış bilgi veren, kumpas kuran, kanunsuz dinlemelerle ve
Selam örgütü bahanesiyle binlerce kişiyi, bakanları, üst düzey yetkilileri ve
onların en yakınlarındaki kişileri amirlerini dahi uyarma ihtiyacı duymadan
dinleyenler hakkında da kanuni gereğinin yapılmasını bekliyorum. 
Soruşturma
önergesinde yer alan 10 milyon dolarlık haksız menfaate ilişkin iddiaların -ki,
Sayın Tezcan bunu biraz daha eksilterek söyledi, hangisinin doğru olduğunu ben
takdirlerinize bırakıyorum- hangi maddi ve hukuki delile dayandığını ve
fezlekede bile yer almayan bu miktarın neye dayanılarak soruşturma önergesinin
gerekçesinde belirtildiğini merak ediyorum. İnşallah, kurulacak komisyonda
bütün bu iddialar tek tek değerlendirilecek ve gerçek yorum ortaya
çıkarılacaktır. Ancak, yaralanan onurların ve oluşturulan yanlış ve yanlı
algıların izleri maalesef bizler için hep üzüntü kaynağı olmaya devam
edecektir.
Sayın
milletvekilleri, benim meslekteki kariyerim herkes tarafından bilinmektedir.
Memurluktan başlayarak tüm kademelerde çalıştım. On dokuz yıla yakın valilik
yaptım. 48’inci Hükûmette genel müdürdüm, 49’uncu Hükûmetten 61’inci Hükûmete
kadar kesintisiz olarak 4’ü büyükşehir olmak üzere 5 ilde valilik yaptım.
(Mikrofon
otomatik cihaz tarafından kapatıldı)
MUAMMER GÜLER
(Devamla) – Sayın Başkanım, bir dakika istirham ediyorum, hemen bitiriyorum.
BAŞKAN –
Buyurun.
MUAMMER GÜLER
(Devamla) – Hiçbir makam hırsım ve beklentim de yoktur. Allah’a şükürler olsun
ki bir fâniye nasip olabilecek bütün mevkilerde bulundum. Devletin ve milletin
hizmetinde fedakârca görev yaptım. Görev yaptığım yerlerdeki sevgili
vatandaşlarımın her zaman itimatlarına mazhar oldum. 
Bu vesileyle,
vekilleri olmaktan gurur duyduğum kadirşinas Mardinli hemşehrilerim ve AK PARTİ
teşkilatının beni sahiplenmesinden büyük bir onur duyduğumu da ifade etmek
isterim. Kendilerine buradan şükranlarımı sunuyorum. 
Sayın Başkan,
son cümlemi ifade ediyorum. Değerli milletvekilleri, bu soruşturmanın hiç
olmazsa bundan sonra siyasi çekişmelerin aracı hâline getirilmemesini… 
OKTAY VURAL
(İzmir) – Sayın Başkan, Sayın Bakanı dinlemek istiyoruz. 
BAŞKAN – Sayın
milletvekilleri…
MUAMMER GÜLER
(Devamla) – Değerli arkadaşlarım, istirham ediyorum. 
BAŞKAN – Sayın
Güler konuşuyor ve siz oradasınız. 
ENGİN ALTAY
(Sinop) – Ne ayıp şey ya! Herkes ayakta!
OKTAY VURAL
(İzmir) – Böyle bir saygısızlık olur mu ya?
ENGİN ALTAY
(Sinop) – Böyle bir şey olmaz ya!
MUAMMER GÜLER
(Devamla) –…ve kurulacak soruşturma komisyonunun titizlikle bütün iddiaları
değerlendirerek hakikatin ortaya çıkmasına vesile olmasını ve hepimizin de buna
katkı sağlamasını diliyorum. Takdir yüce heyetinizdir. 
Hepinizi
saygıyla selamlıyorum. (AK PARTİ sıralarından alkışlar)
ÖZGÜR ÖZEL
(Manisa) – Sayın Bakan, arkanız kuvvetli, hiç korkmayın, arkanız çok kuvvetli.
Arka tarafa bir bakın. 
MUAMMER GÜLER
(Mardin) – Önce Allah’a veririm ben hesabı, sonra da komisyonda vereceğim.
Benim arkaya ihtiyacım yok, hiç merak etme sen. 
BÜLENT TEZCAN
(Aydın) – Sayın Başkan…
BAŞKAN – Sayın
Güler bir yerine otursun, dinleyeceğim hepinizi. 
ÖZGÜR ÖZEL
(Manisa) – Bütün arkadaşlarınız arkanızda. 
BAŞKAN – Evet,
Sayın Tezcan, buyurunuz. 
BÜLENT TEZCAN
(Aydın) – Sayın Başkan, Sayın Güler konuşması sırasında benim sözlerimi
değiştirerek anlattı, açıkladı. Onun için söz istiyorum. Söylemediğim şeyleri
farklı şekilde, özellikle…
BAŞKAN – Siz
şimdi söz mü istiyorsunuz?
BÜLENT TEZCAN
(Aydın) – Evet efendim. 
BAŞKAN –
Buyurun, sizden kıymetli mi, buyurun. (CHP sıralarından alkışlar) 
İDRİS BALUKEN
(Bingöl) – Sayın vekiller oturmayacak mı Sayın Başkan?
BAŞKAN – Ben
daha yoklamayı başlatmadım. Belki ara vereceğim, niye orada şimdi sıraya
dizildiniz siz? 
Buyurun. 
V.- SATAŞMALARA İLİŞKİN KONUŞMALAR (Devam)
24.- Aydın Milletvekili Bülent Tezcan'ın, Mardin
Milletvekili Muammer Güler’in (9/6) esas numaralı Meclis Soruşturması Önergesi
üzerinde yaptığı konuşması sırasında şahsına sataşması nedeniyle konuşması
BÜLENT TEZCAN
(Aydın) – Sayın Başkan, değerli arkadaşlar; Sayın Güler, biraz önce Sayın Genel
Başkanımızdan da bahsederek soruşturmanın gizliliğini ihlalden bahsettiniz ve
böyle bir şey yapmadığınızı söylediniz. Ne ben ne de bir başkası ne de bu
soruşturma önergesinde ne de bu raporda bundan bahsedilmiyor. Bakın, neden
bahsediliyor? Sekizinci suçlama: Adli çalışmaya karşı koyma ve Rıza Sarraf’la
ilgili adli veya istihbari çalışma yapılıp yapılmadığının araştırılması. 
Yine, bu raporda
sizin bir telefon görüşmeniz var, “tape” kaydı. Bakın, son bölüm, sadece onu
okuyorum: “İçişleri Bakanı Muammer Güler’in ‘Ben onu araştıracağım.’ şeklinde
konuşmasından ötürü soruşturmanın deşifre olabileceği görüşü üzerine,
soruşturma savcısının talimatı üzerine iletişimin dinlenmesi çalışmaları
sonlandırılmıştır.” Yani bunlar takip edilirken, bu para alışverişleri takip
edilirken şüpheleniliyor ve size bir haber geliyor. Telefonda “Tamam, ben bunu
araştıracağım.” diyorsunuz, bunun üzerine de o andan itibaren teknik takip
durduruluyor.
RAMAZAN CAN (Kırıkkale) – Ne var
bunda?
BÜLENT TEZCAN (Devamla) –
Soruşturma önergesinde konu yapılan, raporda konu yapılan da budur. Bu
açıklamayı yapma ihtiyacı duydum.
Teşekkür ederim. (CHP
sıralarından alkışlar)
MUAMMER GÜLER (Mardin) – Sayın
Başkanım…
BAŞKAN – Şimdi bir saniye, sıraya
alayım.
Sayın Çıray’a “pek kısa söz”
talebine karşılık bir dakikalık süre veriyorum.
ALİ HAYDAR ÖNER (Isparta) –
Herkes yerine geçsin Sayın Başkan.
BAŞKAN – Akıl vere vere öldünüz
ya siz de bana.
AYTUN ÇIRAY (İzmir) – Bir dakika
izin verir misiniz?
BAŞKAN – Buyurun.
IV.- AÇIKLAMALAR (Devam)
24.- İzmir Milletvekili Aytun Çıray'ın, İstanbul
Milletvekili Egemen Bağış’ın yaptığı açıklamasındaki bazı ifadelerine ilişkin
açıklaması
AYTUN ÇIRAY (İzmir) – Sayın
Başkan, Sayın Bağış bana cevap verirken Kenan Paşa döneminde ortaokul çağında
olduğunu söylemiş. Benim sözünü ettiğim dönem tabii ki Kenan Paşa’nın
Cumhurbaşkanlığı dönemi değildi, o zaman görüşme imkânı bile bulamazdı zaten.
Benim sözünü ettiğim dönem Kenan Paşa’nın emekli olduğu çok geç dönemleri,
1990’lı ve sonraki yıllarını kastediyorum. 30 yaşındaydı kendisi ve bunun
şahidi var. Bunu açıklamak istedim.
Teşekkür ederim.
BAŞKAN – Tamam.
Sayın Güler…
25.- Mardin Milletvekili Muammer Güler'in, Aydın
Milletvekili Bülent Tezcan’ın sataşma nedeniyle yaptığı konuşmasındaki bazı
ifadelerine ilişkin açıklaması
MUAMMER GÜLER (Mardin) – Sayın
Tezcan’ın bahsettiği gibi değildir olay. Orada soruşturmanın gizliliğini veya
soruşturmayı engellemek anlamında değildir. Kesinlikle orada koruma amaçlı,
güvenlik amaçlı bir takip söz konusudur. Kesinlikle bu da… Evet, bunu ifade
ediyorum çünkü o dönemde terör örgütlerinin devlet büyüklerine ve devlet
büyüklerinin yakınlarına bir tehditi söz konusuydu. Kesinlikle bu soruşturmaya
engel anlamında değildir. Bunu ifade ediyorum. Komisyonda da bunun
ayrıntılarını size izah edeceğim.
Arz ederim.
BAŞKAN – Kayda geçti.
IX.- MECLİS SORUŞTURMASI (Devam)
A) Ön Görüşmeler (Devam)
5.- İstanbul Milletvekili Ali Özgündüz ve 60
Milletvekilinin; bir şahsın trafikte durdurulmaması için araçlarına trafikte
geçiş üstünlüğü kartı ve koruma polisi verilmesi, bu şahsın yakınlarının Türk
vatandaşlığına geçirilmesinin sağlanması, aynı şahsın yabancı bir ülkedeki
paravan firmalarının bankalarla olan sıkıntılarının giderilmesi için İçişleri
Bakanı sıfatıyla referans mektubu yazılması, söz konusu şahsı MASAK’ın takip
etmesine yol açan ihbarı yapan emniyet müdürünün tayininin çıkarılması ve söz
konusu şahsın usulsüzlükleri hakkında basında çıkacak haberlerin engellenmesi
karşılığında her bir iş için ayrı ayrı rüşvet aldığı ve bu eylemlerin Türk Ceza
Kanunu’nun 204’üncü maddesinde düzenlenen sahte belge düzenlemek, 255’inci
maddesinde düzenlenen nüfuz suiistimali, 285’inci maddesinde düzenlenen
soruşturmanın gizliliğini ihlal, 283’üncü maddesinde düzenlenen suçluyu kayırma
ve 252’nci maddesinde düzenlenen birden çok kez rüşvet almak suçlarına uyduğu
iddiasıyla İçişleri Eski Bakanı Muammer Güler hakkında bir Meclis soruşturması
açılmasına ilişkin önergesi (9/6) (Devam)
BAŞKAN - Meclis
soruşturması önergesi üzerindeki görüşmeler tamamlanmıştır.
Şimdi İçişleri
eski Bakanı Sayın Muammer Güler hakkında Meclis soruşturması açılıp açılmaması
hususunu oylarınıza sunacağım.
Anayasa'nın
100'üncü maddesi hükmü gereğince oylamayı gizli oylama şeklinde yapacağız.
Kâtip üyeler
yerlerini alsınlar lütfen.
Gizli oylamaya
Adana ilinden başlıyoruz.
(Oylar toplandı)
BAŞKAN – Oyunu
kullanmayan sayın üye var mı? Yok.
Evet, oylama
işlemi bitmiştir.
Oy kupaları
kaldırılsın.
(Oyların ayrımı
yapıldı)
BAŞKAN – (9/6)
esas numaralı İçişleri eski Bakanı Sayın Muammer Güler hakkında bir Meclis
soruşturması açılmasına ilişkin önergenin gizli oylama sonucu: 




“Kullanılan Oy Sayısı


:


404




Kabul


:


143




Ret


:


259




Çekimser
Boş


:
:


1
1 







Kâtip Üye
Bayram Özçelik
Burdur


Kâtip Üye
İsmail Kaşdemir
Çanakkale”



Meclis
soruşturması açılması kabul edilmemiştir. 
Sözlü soru
önergeleriyle alınan karar gereğince kanun tasarı ve teklifleriyle
komisyonlardan gelen diğer işleri sırasıyla görüşmek için 6 Mayıs 2014 Salı
günü saat 15.00’te toplanmak üzere birleşimi kapatıyorum.
Hayırlı
sabahlar. 
Kapanma saati:
05.49



