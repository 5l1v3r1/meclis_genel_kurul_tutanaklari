



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 83’üncü
Birleşim
 10
Nisan 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Nevşehir Şehit
Demet Sezen Kız Anadolu İmam Hatip Lisesi öğrencilerine “Hoş geldiniz.”
denilmesi
2.- Başkanlıkça, Türkiye Büyük Millet Meclisi Başkanı İsmail
Kahraman’la birlikte Genel Kurulu teşrif eden Kırgızistan Cumhurbaşkanı
Sooronbay Ceenbekov ve beraberindeki heyete "Hoş geldiniz." denilmesi

B) Tezkereler
1.- Türkiye Büyük Millet Meclisi Başkanlığının, Türkiye-AB
Karma Parlamento Komisyonu (KPK) Başkanlık Divanı toplantısının 23 Mart 2018
tarihinde Türkiye Büyük Millet Meclisinde yapılmasının Türkiye Büyük Millet
Meclisi Başkanlık Divanının 7 Mart 2018 tarih ve 55 sayılı Kararı’yla uygun
bulunduğuna ilişkin tezkeresi (3/1565)

C) Önergeler
1.- İstanbul Milletvekili İzzet Ulvi Yönter'in, (2/1481)
esas numaralı Sosyal Sigortalar ve Genel Sağlık Sigortası Kanunu ile Uzman
Jandarma Kanununda Değişiklik Yapılması Hakkında Kanun Teklifi’nin doğrudan
gündeme alınmasına ilişkin önergesi (4/145)

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Muğla Milletvekili Mehmet Erdoğan’ın,
Polis Haftası’na ve polislerin sorunlarına ilişkin gündem dışı konuşması
2.- Mersin Milletvekili Serdal Kuyucuoğlu’nun, muhtarların
sorunlarına ilişkin gündem dışı konuşması
3.- Karabük Milletvekili Burhanettin Uysal’ın, 10 Nisan Türk
polis teşkilatının kuruluşunun 173’üncü yıl dönümüne ilişkin gündem dışı
konuşması

V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak 10 Nisan Türk polis teşkilatının
173’üncü kuruluş yıl dönümünü ve Polis Haftası’nı kutladıklarına ilişkin
konuşması 
2.- Oturum Başkanı TBMM Başkan Vekili Ayşe Nur
Bahçekapılı’nın, 24’üncü Dönem Isparta Milletvekili Ali Haydar Öner’e Allah’tan
rahmet dilediğine ilişkin konuşması
3.- Oturum Başkanı TBMM Başkan Vekili Ayşe Nur
Bahçekapılı’nın, şehit olan Uzman Çavuş Serdal Güneş’e Allah’tan rahmet
dilediğine ilişkin konuşması
4.- Oturum Başkanı TBMM Başkan Vekili Ayşe Nur
Bahçekapılı’nın, Orman ve Su İşleri Bakanı Veysel Eroğlu’na geçmiş olsun
dileğinde bulunduğuna ilişkin konuşması

VI.- AÇIKLAMALAR
1.- İstanbul Milletvekili Sibel Özdemir’in, Anayasa
Mahkemesinin İstanbul Milletvekili Enis Berberoğlu hakkındaki hukuk ayıbını bir
an önce ortadan kaldırması ve özgürlüğün yolunu açması gerektiğine ilişkin
açıklaması
2.- Bursa Milletvekili Erkan Aydın’ın, Bursa’nın Orhaneli ve
Büyükorhan ilçeleri arasındaki yolun bir an önce bitirilmesi gerektiğine
ilişkin açıklaması
3.- Çanakkale Milletvekili Bülent Öz’ün, 10 Nisan Türk polis
teşkilatının kuruluşunun 173’üncü yıl dönümüne ve Mecliste halkla ilişkiler
binasının yerine yapılacağı ilan edilen binanın yapımına başlanmamasının
gerekçesini öğrenmek istediğine ilişkin açıklaması
4.- Niğde Milletvekili Ömer Fethi Gürer’in, 10 Nisan Türk
polis teşkilatının kuruluşunun 173’üncü yıl dönümüne ilişkin açıklaması
5.- Osmaniye Milletvekili Mücahit Durmuşoğlu’nun, 10 Nisan
Türk polis teşkilatının kuruluşunun 173’üncü yıl dönümüne ilişkin açıklaması
6.- Adana Milletvekili Zülfikar İnönü Tümer’in, Adana Ceyhan
Devlet Hastanesinin bir an önce tamamlanması gerektiğine ilişkin açıklaması
7.- Adana Milletvekili İbrahim Özdiş’in, sulama birliği
personelinin durumuyla ilgili bilgi almak istediğine ve 10 Nisan Polis
Bayramı’na ilişkin açıklaması
8.- Kayseri Milletvekili Sami Dedeoğlu’nun, 10 Nisan Türk polis
teşkilatının kuruluşunun 173’üncü yıl dönümüne ilişkin açıklaması
9.- Trabzon Milletvekili Salih Cora’nın, 10 Nisan Türk polis
teşkilatının kuruluşunun 173’üncü yıl dönümüne ilişkin açıklaması
10.- Manisa Milletvekili Mazlum Nurlu’nun, 10 Nisan Polis
Günü’ne ilişkin açıklaması
11.- Kocaeli Milletvekili İlyas Şeker’in, 10 Nisan Türk
polis teşkilatının kuruluşunun 173’üncü yıl dönümüne ve 9 Nisan Mimar Sinan’ı
Anma ve Mimarlar Günü’ne ilişkin açıklaması
12.- Mersin Milletvekili Hüseyin Çamak’ın, taşeron olarak
çalışırken güvenlik sorunu olmadığı hâlde kadroya geçmesi söz konusu olunca
güvenlik soruşturması olumlu gelmediği için işinden edilen kaç Meclis personeli
olduğunu öğrenmek istediğine ilişkin açıklaması
13.- Elâzığ Milletvekili Tahir Öztürk’ün, 10 Nisan Türk
polis teşkilatının kuruluşunun 173’üncü yıl dönümüne ilişkin açıklaması
14.- İzmir Milletvekili Mustafa Ali Balbay’ın, laikliğin
anayasal bir değer olarak kabulünün 90’ıncı yıl dönümüne, 10 Nisan Türk polis
teşkilatının kuruluşunun 173’üncü yıl dönümüne ve bu ülkenin gençlerini ülkeye
küstüren iktidarı kınadığına ilişkin açıklaması
15.- Mersin Milletvekili Baki Şimşek’in, 10 Nisan Türk polis
teşkilatının kuruluşunun 173’üncü yıl dönümüne ilişkin açıklaması
16.- Giresun Milletvekili Bülent Yener Bektaşoğlu’nun, 10
Nisan Türk polis teşkilatının kuruluşunun 173’üncü yıl dönümüne ilişkin
açıklaması
17.- İstanbul Milletvekili Didem Engin’in, emeklilerin
sorunlarına ve intibak yasasının bir an evvel Meclisten geçirilmesi gerektiğine
ilişkin açıklaması
18.- Mersin Milletvekili Serdal Kuyucuoğlu’nun, infaz koruma
memurlarının özlük haklarıyla ilgili düzenleme yapılması gerektiğine ve
devlette, belediyeler ile özel idarelerde geçici olarak görev yapanların
çalışma sürelerinin dokuz ay yirmi dokuz güne çıkarılmasını istediklerine
ilişkin açıklaması
19.- Ankara Milletvekili Şenal Sarıhan’ın, İçişleri
Bakanlığını kamu görevinden ihraç edilenler ile tutuklananların durumuyla
ilgili araştırma yapmaya ve önlem almaya davet ettiğine ilişkin açıklaması
20.- Kocaeli Milletvekili Fatma Kaplan Hürriyet’in, 10 Nisan
Türk polis teşkilatının kuruluşunun 173’üncü yıl dönümüne ilişkin açıklaması
21.- Manisa Milletvekili Erkan Akçay’ın, 24’üncü Dönem
Isparta Milletvekili Ali Haydar Öner’e Allah’tan rahmet dilediğine, 10 Nisan
Türk polis teşkilatının kuruluşunun 173’üncü yıl dönümüne ve 8-14 Nisan Sağlık
Haftası’na ilişkin açıklaması
22.- Adana Milletvekili Meral Danış Beştaş’ın, 24’üncü Dönem
Isparta Milletvekili Ali Haydar Öner’e Allah’tan rahmet dilediğine ve Eskişehir
Osmangazi Üniversitesinde araştırma görevlisi Volkan Bayar’ın 4 akademisyeni
öldürmesiyle ilgili olay nedeniyle rektörün istifa etmesi ve Hükûmetin
soruşturmayı özenle takip etmesini dilediğine ilişkin açıklaması
23.- Sakarya Milletvekili Engin Özkoç’un, 24’üncü Dönem
Isparta Milletvekili Ali Haydar Öner’e Allah’tan rahmet dilediğine ve taziye
dileğinde bulunanlara CHP Grubu adına teşekkür ettiğine, Anayasa Mahkemesinin
İstanbul Milletvekili Enis Berberoğlu davasıyla ilgili derhâl bir karar
vermesini istediğine, 10 Nisan Laiklik Günü’ne ve 10 Nisan Türk polis
teşkilatının kuruluşunun 173’üncü yıl dönümüne ilişkin açıklaması
24.- Amasya Milletvekili Mehmet Naci Bostancı’nın, 24’üncü
Dönem Isparta Milletvekili Ali Haydar Öner ile şehit Uzman Çavuş Serdal Güneş’e
Allah’tan rahmet dilediğine, 10 Nisan Türk polis teşkilatının kuruluşunun
173’üncü yıl dönümüne, 9 Nisan Mimar Sinan’ın 430’uncu ve 10 Nisan Mareşal
Fevzi Çakmak’ın 68’inci ölüm yıl dönümlerine ilişkin açıklaması
25.- Niğde Milletvekili Ömer Fethi Gürer’in, Erzincan
Kemaliye’de şehit olan Niğdeli hemşehri Serdal Güneş’e Allah’tan rahmet
dilediğine ilişkin açıklaması
26.- İstanbul Milletvekili Arzu Erdem’in, 10 Nisan Türk
polis teşkilatının kuruluşunun 173’üncü yıl dönümüne ilişkin açıklaması
27.- Kayseri Milletvekili İsmail Tamer’in, 10 Nisan Türk
polis teşkilatının kuruluşunun 173’üncü yıl dönümüne ve Arakanlı Müslümanların
yaşadığı Bangladeş Cox’s Bazar’daki kampa yaptıkları ziyarete ilişkin
açıklaması 
28.- Konya Milletvekili Hüsnüye Erdoğan’ın, 10 Nisan Türk
polis teşkilatının kuruluşunun 173’üncü yıl dönümüne ve Arakanlı Müslümanların
yaşadığı Bangladeş Cox’s Bazar’daki kampa yaptıkları ziyarete ilişkin
açıklaması
29.- Adana Milletvekili Meral Danış Beştaş’ın, İstanbul
Milletvekili Yıldız Seferinoğlu’nun HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
30.- Amasya Milletvekili Mehmet Naci Bostancı’nın, Millî
Savunma Bakanlığının doğrudan gündeme alınma önergesine konu olan kanun
teklifini de içeren askeriyenin uzman kadrolarına ilişkin bir çalışma
yürüttüğüne ilişkin açıklaması
31.- Adana Milletvekili Meral Danış Beştaş’ın, Özgürlükçü
Demokrasi gazetesi ile matbaa çalışanlarının tutuklanmasına ve bürokrasi ile
devlet elitinde kadınların yokluğuna ilişkin açıklaması
32.- Amasya Milletvekili Mehmet Naci Bostancı’nın,
Diyarbakır Milletvekili Sibel Yiğitalp’in 548 sıra sayılı Kanun Tasarısı’nın
birinci bölümü üzerinde şahsı adına yaptığı konuşmasındaki bazı ifadelerine
ilişkin açıklaması
33.- Diyarbakır Milletvekili Sibel Yiğitalp’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
34.- İstanbul Milletvekili Engin Altay’ın, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması

VII.- ÖNERİLER
A) Siyasi Parti Grubu
1.- HDP Grubunun, Grup Başkan Vekili Adana Milletvekili
Meral Danış Beştaş ve Grup Başkan Vekili İstanbul Milletvekili Filiz
Kerestecioğlu Demir tarafından, milletvekili yargılanmalarında yaşanan
hukuksuzlukların tüm boyutlarıyla araştırılması amacıyla 10/4/2018 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 10 Nisan 2018 Salı günkü
birleşiminde yapılmasına ilişkin önerisi
2.- CHP Grubunun Kayseri Milletvekili Çetin Arık ve
arkadaşları tarafından, Kişisel Verileri Koruma Kurulunun nasıl bir denetleyici
ve düzenleyici çalışma yaptığının araştırılması, seçmen iradesi ve demokrasi
için büyük bir risk olarak duran yasa dışı yöntemlere karşı bir çözümün
sağlanması amacıyla , 9/4/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 10 Nisan 2018 Salı günkü birleşiminde yapılmasına ilişkin önerisi
3.- AK PARTİ Grubunun, gündemin “Kanun Tasarı ve Teklifleri
ile Komisyonlardan Gelen Diğer İşler” kısmında bulunan 548 sıra sayılı Kanun
Tasarısı’nın bu kısmın 1’inci sırasına alınmasına ve diğer işlerin sırasının
buna göre teselsül ettirilmesine; 548 sıra sayılı Kanun Tasarısı’nın İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi 

VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548)
2.- Türkiye Cumhuriyeti Hükümeti ile Kamerun Cumhuriyeti
Hükümeti Arasında Güvenlik Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/449) ve Dışişleri Komisyonu Raporu (S. Sayısı: 112) 

IX.- YAZILI SORULAR VE CEVAPLARI
1.- İstanbul Milletvekili Mustafa Sezgin
Tanrıkulu'nun, Borsa A.Ş. Genel Müdürlüğünün 2014-2017 arası düzenlenen tören,
fuar ve organizasyonlarına ilişkin Başbakandan sorusu ve Başbakan Yardımcısı
Mehmet Şimşek’in cevabı (7/24408)
2.- İzmir Milletvekili Murat Bakan'ın,
uydudan yayın yapan bir televizyon kanalında kamu spotunun buzlanmasına ilişkin
Başbakandan sorusu ve Başbakan Yardımcısı Fikri Işık’ın cevabı (7/24456)
3.- Hatay Milletvekili Serkan Topal'ın,
Hatay'da vatandaşların bankalardan kullandıkları muhtelif krediler nedeniyle
başlatılan icra takiplerine ilişkin Başbakandan sorusu ve Başbakan Yardımcısı
Mehmet Şimşek’in cevabı (7/24459)
4.- Hatay Milletvekili Serkan Topal'ın,
Hatay'da Suriyeli sığınmacıların sahip olduğu iş yerlerine ilişkin Başbakandan,
Hatay'da son beş yılda açılan ve kapanan
işyerlerine ve Suriyelilere ait işyerlerinin vergilendirilmesine ilişkin
Başbakandan,
Soruları ve Gümrük ve Ticaret Bakanı Bülent
Tüfenkci’nin cevabı (7/24460), (7/24726) 
5.- Van Milletvekili Adem Geveri'nin,
Kapıköy Sınır Kapısı’ndaki çalışmaların bitirilememesine ilişkin sorusu ve Gümrük
ve Ticaret Bakanı Bülent Tüfenkci’nin cevabı (7/24907)
6.- Denizli Milletvekili Melike
Basmacı'nın, cinsel dokunulmazlığa karşı suçlar nedeniyle hakkında soruşturma
açılan Bakanlık personeli olup olmadığına, 
Bakanlığa ait kullanılmayan hizmet
binası ve diğer tesislere, 
İlişkin soruları ve Bilim, Sanayi ve
Teknoloji Bakanı Faruk Özlü’nün cevabı (7/25218), (7/25219)
7.- Mersin Milletvekili Serdal
Kuyucuoğlu'nun, serbest bölgelerdeki bazı hususlara ilişkin sorusu ve Ekonomi
Bakanı Nihat Zeybekci’nin cevabı (7/25234)
8.- Denizli Milletvekili Melike
Basmacı'nın, Bakanlığa ait kullanılmayan hizmet binası ve diğer tesislere
ilişkin sorusu ve Ekonomi Bakanı Nihat Zeybekci’nin cevabı (7/25236)
9.- Denizli Milletvekili Melike
Basmacı'nın, cinsel dokunulmazlığa karşı suçlar nedeniyle hakkında soruşturma
açılan Bakanlık personeli olup olmadığına ilişkin sorusu ve Ekonomi Bakanı
Nihat Zeybekci’nin cevabı (7/25238)
10.- Niğde Milletvekili Ömer Fethi
Gürer'in, son beş yılda ithal edilen tohumlara ilişkin sorusu ve Gümrük ve
Ticaret Bakanı Bülent Tüfenkci’nin cevabı (7/25257)
11.- Niğde Milletvekili Ömer Fethi
Gürer'in, ülkemizdeki traktör sayısına ilişkin sorusu ve Gümrük ve Ticaret
Bakanı Bülent Tüfenkci’nin cevabı (7/25258)
12.- İzmir Milletvekili Murat Bakan'ın,
İkinci El Motorlu Kara Taşıtı Ticareti Yetki Belgesi'nin alınma sürecine
ilişkin sorusu ve Gümrük ve Ticaret Bakanı Bülent Tüfenkci’nin cevabı (7/25259
10 Nisan 2018 Salı
BİRİNCİ OTURUM
Açılma Saati: 15.00
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Barış KARADENİZ (Sinop) 
----- 0 -----
BAŞKAN – Türkiye
Büyük Millet Meclisinin 83’üncü Birleşimini açıyorum. 
Toplantı yeter
sayısı vardır, görüşmelere başlıyoruz. 
III.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, Genel Kurulu ziyaret eden Nevşehir Şehit
Demet Sezen Kız Anadolu İmam Hatip Lisesi öğrencilerine “Hoş geldiniz.”
denilmesi
BAŞKAN – Sayın
milletvekilleri, aramızda Nevşehir Şehit Demet Sezen Kız Anadolu İmam Hatip
Lisesi öğrencileri yer almakta. Gençlerimize hoş geldiniz diyorum, şehidimize
de Allah’tan rahmet diliyorum. (Alkışlar) 
Hoş geldiniz.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz, Polis Haftası münasebetiyle polislerin sorunları hakkında söz isteyen
Muğla Milletvekili Mehmet Erdoğan’a aittir.
Buyurun Sayın Erdoğan.
(MHP sıralarından alkışlar)
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Muğla Milletvekili Mehmet Erdoğan’ın, Polis Haftası’na
ve polislerin sorunlarına ilişkin gündem dışı konuşması
MEHMET
ERDOĞAN (Muğla) – Sayın Başkan, değerli milletvekilleri; Türk polis
teşkilatının 173’üncü kuruluş yıl dönümü sebebiyle gündem dışı söz almış
bulunmaktayım. Bu vesileyle, yüce heyetinizi ve ekranları başında bizleri
izleyen aziz Türk milletini saygıyla ve muhabbetle selamlıyorum.
Konuşmamın
başında, 15 Temmuz FETÖ’cü hain darbe girişiminde Gölbaşı Özel Harekât Daire
Başkanlığında şehit olan 51 kahramanımız başta olmak üzere, toplumumuzun huzur
ve güvenliğini sağlamak için namusu bildiği vatan toprağını korumak uğruna
canını veren, terörle mücadelede kahramanlık destanları yazan aziz
şehitlerimize yüce Allah’tan rahmet diliyorum. Kahraman gazilerimize ise
hayatlarının geri kalan kısmında hayırlı ve mutlu bir ömür diliyorum. Görevini
şanla şerefle tamamlayıp emekli olan ve bugün Hakk’ın rahmetine kavuşmuş olan
polislerimize Cenab-ı Allah’tan rahmet, hayatta kalanlara hayırlı bir ömür
diliyorum.
Diğer
yandan, ülkemizin içinden geçtiği bu zor dönemde yurt içinde ve yurt dışında
görevlerinin başında olan, şanla şerefle vatana ve millete aşkla hizmet eden
kahraman Türk Emniyet teşkilatımızın onurlu mensuplarına selam, saygı ve
muhabbetlerimi sunuyorum. Allah onların yâr ve yardımcısı olsun.
Sayın
Başkan, değerli milletvekilleri; ülkemizin içinden geçtiği kritik günlerde
çalışmalarıyla dosta güven, düşmana korku salan Emniyet mensuplarımızın bazı
sorunlarının artık çözüme kavuşturulması gerektiği ortadadır. Bir kısmı
kronikleşen bu sorunlarla ilgili tespitlerimizi müsaadenizle sizlerle paylaşmak
istiyorum. Polislerimizin en büyük beklentisi, 3600 ek gösterge sorunlarının
artık giderilmesidir. Bu sorunu değerlendirirken polislerimizin diğer kamu
görevlileri gibi 65 yaşında değil, 55 yaşında zorunlu olarak emekliye sevk
edildiğini de göz önünde bulundurmamız gerekmektedir. 55 yaşında emekli edilen
bir polis memuru, hayatın olağan akışı göz önünde bulundurulursa ya çocukları
eğitim hayatına devam etmekte ya da çoluğunu çocuğunu evlendirme veya iş
kuracağı zor bir dönemde emekliye ayrılmaktadır hem de çok düşük bir emeklilik
maaşıyla. Ömrü boyunca Türk milletinin huzuru için şanla şerefle hizmet etmiş
polislerimizin emekli olunca yeniden rızık derdine düşmesi, iş güç aramaya
çıkması, kabul edilebilir bir durum değildir. 
Şanla
şerefle görevlerini yapıp emekliye ayrılan polislerimize verilen ve senelerdir
sabit olan 100 TL’lik temsil tazminatının artırılması gerektiği de ortadadır.
Yine, bu yıl, polislerimizin hâlâ terör tazminatları ödenmemiştir, bunun da
geciktirilmeden ödenmesi lazım. Artık Jandarma Genel Komutanlığı ve İçişleri
Bakanlığına bağlı bir genel komutanlık hâline gelmiştir. Dolayısıyla Emniyet
personeli ile Jandarma personeli arasındaki ücret farkı giderilmeli, eşit işe
eşit ücret ödenmesi sağlanmalıdır.
Tayinlerde
ve terfilerde ehliyet, liyakat ve kıdem kriterlerine göre işlem yapılmalıdır. 
15
Temmuzda yaşanan FETÖ’cü hain darbe girişiminden sonra Emniyet teşkilatında
yapılan temizlik ve bu sebeple ortaya çıkan polis açığının normalin üstünde
alımlarla kapatılmaya çalışılması doğrudur, buna bir diyeceğimiz yoktur ancak
uzun vadede polis teşkilatının ve Emniyetin yarınlarını şekillendirecek amir
yetiştirme sisteminin düzeltilmesi konusunda geç kalınmadan çalışmalara
başlanması gerekmektedir. Mevcut durum, kısa vadede kabul edilebilir olsa da
uzun vadede sürdürülebilir değildir. 
Polis
alımlarında lisans, ön lisans mezunlarına kontenjan ayrıldığı gibi lise
mezunlarına da kontenjan ayrılmalı, polislerimizin bir kısmının, daha genç
yaşta göreve başlamaları sağlanmalıdır. 
Sayın
Başkan, değerli milletvekilleri; Milliyetçi Hareket Partisi olarak terörle
mücadele konusundaki desteğimiz ve duruşumuz herkes tarafından bilinmektedir.
Bu söylemlerimiz, bir eleştiri değildir; bu sürecin, bu mücadelenin daha
verimli ve sağlıklı bir şekilde sürdürülebilmesi için önerilerimizdir.
Maksadımız, müstesna bir teşkilatımız olan Türk polis teşkilatının Türkiye’nin
ihtiyaçları doğrultusunda daha da güçlendirilmesidir. 
15
Temmuzdan sonra Emniyetin özellikle istihbarat birimlerinde ciddi hasarlar
meydana gelmiştir. Bu açığın da çok kısa sürede sağlıklı bir şekilde tamir
edilmesi gerekmektedir. Emniyet teşkilatımız, 15 Temmuz öncesi ve sonrası kendi
içinde ciddi bir temizlik yapmıştır ancak bu süreçte açığa alınıp bekletilen
Emniyet personelinin sayısı da azımsanmayacak miktardadır. Bu açıkta
bekletilenlerle ilgili kararlar azami dikkatle Emniyet teşkilatının içinde
hiçbir FETÖ kırıntısı kalmayacak şekilde bir an önce sonuçlandırılmalıdır. 
Emniyet
teşkilatımızda sorunlarının çözülmesini bekleyen bir diğer kesim ise
başpolislerimizdir. Başpolislik konusu, Emniyet teşkilatı içinde kanayan bir
yaradır. Bu insanlar amir mi, memur mu? Bir gün amir, bir gün memur gibi
kullanılmaları, onları da amirlik müessesini de sıkıntıya sokmaktadır.
Polislerimizin
ikinci şark görevlendirilmeleriyle ilgili de bazı hususların yeniden gözden
geçirilmesi gerektiğine inanmaktayız.
(Mikrofon
otomatik cihaz tarafından kapatıldı)
BAŞKAN
– Buyurun, bir dakika ek süre veriyorum Sayın Erdoğan.
MEHMET
ERDOĞAN (Devamla) – İkinci şark görevine giden memurlarımızın yaşları,
çocuklarının eğitim durumları gibi hususlar göz önüne alındığında, ikinci şark
görevlendirmelerinin biraz daha kısa tutulması, yaşanan mağduriyetlerinin
giderilmesi için bir çözüm olabilir. Personel ihtiyacı göz önüne alınarak
birinci şark görevlendirmesinin bir miktar uzatılarak bu sorunun çözülmesi
gerektiği kanaatindeyiz. 
Polislerimizin
çalışma saatleriyle ilgili sorunlar hepimizin malumudur. Çalışma saatleri,
ihtiyaçlar göz önünde bulundurulduğunda şu an için düzeltilemiyor ise
polislerimizin çalışma şartları düzeltilmeli ve motivasyon açısından
emeklerinin karşılığını alabilecekleri bir ek mesai düzenlemesi muhakkak
yapılmalıdır. 
Türk
milletinin huzuru ve güvenliği için canını ortaya koyan Türk polis
teşkilatımızın kuruluşunun 173’üncü yıl dönümünü tekrar kutluyor, canı pahasına
görevlerini yapan bütün polislerimizi saygı ve muhabbetle selamlıyor, hepsine
başarı, sağlık ve mutluluklar diliyorum. 
Saygılarımla.
(MHP sıralarından alkışlar) 
BAŞKAN
– Teşekkür ederim Sayın Erdoğan. 
Gündem
dışı ikinci söz, muhtarların sorunları hakkında söz isteyen Mersin Milletvekili
Serdal Kuyucuoğlu’na aittir.
Buyurun
Sayın Kuyucuoğlu. (CHP sıralarından alkışlar) 
2.- Mersin Milletvekili Serdal Kuyucuoğlu’nun, muhtarların
sorunlarına ilişkin gündem dışı konuşması
SERDAL
KUYUCUOĞLU (Mersin) – Sayın Başkan, değerli milletvekilleri; Cumhuriyet Halk
Partisi adına gündem dışı olarak söz almış bulunuyorum. Bu vesileyle hepinizi
saygıyla sevgiyle selamlıyorum. (CHP sıralarından alkışlar) 
Türkiye’de
toplam 50.292 muhtar bulunmaktadır. Türkiye genelinde kadın muhtar sayısı çok
düşüktür, toplam 674 kadın muhtar görev yapmaktadır ve bu oran, yüzde 1,2’ye
tekabül etmektedir. 
Mersin’de
farklı siyasi görüşlere sahip 807 muhtarla bire bir görüştük. Tespit ettiğimiz
sorunları sizlerle paylaşmak istiyorum. Mersin genelinde 807 muhtarın da sadece
7’si kadındır. Muhtarlarımız, yerel seçimlerde kadın muhtar sayılarının artması
için daha kadın odaklı politikalar geliştirilmesini talep etmektedir.
Muhtarlarımız, Türkiye’nin içinde bulunduğu durumu, sorunları, gelecekten
kaygılarını ifade ettikleri gibi, özel ve yerel sorunları da dile
getirmişlerdir. 
Büyükşehir
Yasası’yla birlikte köylerin büyük bir bölümü, büyükşehir belediyelerinde
mahalle statüsü kazanmıştır. Köylerin mahalleye dönüşmesi, toplumsal ve
ekonomik olarak farklı yaşam biçimine sahip, geçimi çoğunlukla tarım ve
hayvancılığa dayalı, köyleri ve köylüleri olumsuz yönde etkilemektedir.
Meralar, Büyükşehir Kanunu kapsamında belediyelere aktarılmıştır. Köylerde
elektrik ve su ücreti, Büyükşehir Kanunu’na göre daha da artacaktır. Özellikle
geçimini tarım ve hayvancılıktan sağlayan çiftçinin, su parasının artmasıyla,
zaten kötü olan durumu daha da kötü hâle gelecektir. Sorunların çözümü
noktasında belediyelerden gerekli hizmet akışı sağlanamamıştır. Bu bağlamda, Büyükşehir
Yasası’ndaki köy tüzel kişiliğinin mahalleye dönüştürülmesinin ya
değiştirilmesini ya da köylerin haklarının korunması sağlanarak yeniden
düzenlenmesini talep ediyorlar.
Köylerde
sık sık elektrik kesintisinin yaşandığını, cep telefonlarıyla iletişim
sağlamakta güçlük çekmekte olduklarını ve baz istasyonu istediklerini ifade
etmişlerdir. Tarımın ve tarıma yönelik desteklemelerin artmasını sağlamak için
çalışmaların hızlandırılmasını talep ediyorlar. Tohum, mazot, gübre
fiyatlarının düşürülmesi ve desteklerin artması için çalışmalar yapılmasını
bekliyorlar. 2/B çalışmalarının eksik ve hatalı yapılması nedeniyle yaşanılan
mağduriyetlerin bir an önce giderilmesini bekliyorlar. “Sulama birliklerinin
kapatılması engellenmeli, sulama birliği mevzuatı tekrar düzenlenmeli, sadece
zarar eden sulama birlikleri kapatılmalıdır.” görüşündeler. Büyükşehir Yasası
gereğince, mahalle olan köyler, orman köyleri dayanışma vakfından yardım
alamıyorlar. Bu durumun düzeltilmesini ve ORKÖY’den yardım alacak kapsamın
içine girmesini istiyorlar.
Muhtarlarımız,
daha önce ödenmemiş olan BAĞ-KUR primlerinin varlığı nedeniyle sağlık
hizmetlerinden yararlanamıyorlar. Her bir muhtarın 10 bin ile 20 bin TL
arasında BAĞ-KUR prim borcu bulunmaktadır. Muhtarlar, bu borcun ya devlet tarafından
ödenmesini ya da yapılandırılarak taksitlendirilmesini istemektedirler.
Böylece, sağlık hizmetlerinden hem kendileri hem de bakmakla yükümlü oldukları
aileleri faydalanabilecektir. 
Yerelle
ilgili özel talepleri ise “Mersin’in merkez ilçelerinden Akdeniz, Toroslar,
Yenişehir, Mezitli ilçelerinde uygulanmak istenen 1/5.000’lik plan, daha önce
muhtarlarla tartışılıp halka anlatılmalıydı.” diyorlar. Bu planın insanlarda
kaygı uyandırdığını, STK, muhtarlar ve halka anlatılıp onay alınması ve
birlikte tartışmak yerine dayatılmış bir uygulama olduğunu düşünüyorlar.
Devletin verdiği desteklemeleri en son Tarsus almaktadır, “Devletin kanunu,
Mersin’e ayrı mı işliyor?” diye soruyorlar.
Tarsus’ta
yapımına dört yıl önce başlanan Karaevli Göleti inşaatı ilerlememiş olup bu
durum, tarımı olumsuz etkilemekte. Yine Erdemli’den Çeşmeli’ye kadar olan
alanın sulamasını yapacak Aksıfat Barajı’nın yapımı dört yıldır beklemektedir.
Bir an önce tamamlanmasını istiyorlar. 
Sayın
Genel Başkanımız ve biz, muhtarlarımıza nutuk atmıyoruz, onların önce
sorunlarını dinleyip sonra çözüm yolu bulmaya çalışıyoruz. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyorum Sayın Kuyucuoğlu. 
Gündem
dışı üçüncü söz, Türk polis teşkilatının 173’üncü kuruluş yıl dönümü
münasebetiyle söz isteyen Karabük Milletvekili Burhanettin Uysal’a aittir. 
Buyurun
Sayın Uysal. (AK PARTİ sıralarından alkışlar) 
3.- Karabük Milletvekili Burhanettin Uysal’ın, 10 Nisan Türk
polis teşkilatının kuruluşunun 173’üncü yıl dönümüne ilişkin gündem dışı
konuşması
BURHANETTİN
UYSAL (Karabük) – Sayın Başkanım, değerli milletvekilleri; 1989 yılında polis
akademisini bitirerek uzun yıllar görev yaptığım, mensubu olmaktan daima onur
duyduğum, o günden beri de gönül bağımı asla koparmadığım; vatandaşın can ve
mal güvenliğinin, ülkemizin huzur ve istikrarının teminatı Türk polis
teşkilatının kuruluşunun 173’üncü yıl dönümü münasebetiyle gündem dışı söz
almış bulunuyorum. Yüce heyetinizi saygıyla selamlıyorum. 
Maslow’un
“ihtiyaçlar hiyerarşisi”nde fizyolojik ihtiyaçlardan sonra ilk sırada güvenlik
ihtiyacı gelmektedir. Güvenliğin olmadığı bir yerde ne temel hak ve
özgürlüklerden ne demokrasiden ne de huzurdan bahsetmek mümkün değildir. Bu
çerçeveden baktığımızda en önemli kurumlarımızdan biri olan polis teşkilatımız,
ülkemizin ve milletimizin bölünmez bütünlüğünü, vatandaşımızın can ve mal
güvenliğini büyük bir fedakârlıkla korurken bir yandan da hukukun üstünlüğünü,
insanlarımızın temel hak ve özgürlüklerini, açıklığı, şeffaflığı asla elden
bırakmamıştır. Yüz yetmiş üç yıllık şanlı tarihi ve her gün kendini güncelleyen
yenilikçi yapısıyla trafikten teröre, narkotikten bilişim suçlarına her alanda
suçlulara göz açtırmamaktadır. Örneğin, 2014’te kurulmaya başlanan
narkotimlerin kurulu olduğu il sayısı 50 olup bugüne kadar 77 bin sokak
satıcısı yakalanmıştır. 2016 yılında siber suçlar kapsamında 35 bin olayda
yaklaşık 3 bin 200 kişi tutuklanırken 2017 yılında 41 bin olayda 12 bin şahıs
tutuklanmıştır. 
Kayıp
Alarm Projesi, Kiralık Araç Bildirim Sistemi, denetimli serbestlikte parmak izi
okuma ve benzeri uygulamalar… Teşkilatımızın çalışmalarını, projelerinin
başarılarının hepsini buradan anlatmaya ne vakit ne güç yeter. Rabb’im
başarılarını daim eylesin.
Nasıl
ki teşkilatımız, vatan, millet sevgisiyle zaman mefhumu olmadan cansiparane
çalışıyorsa siyasetin de onların suçun ve suçlunun karşısında durdukları gibi
dimdik arkalarında durması lazım ki teşkilatımızın başarısı, ülkemizin huzur ve
istikrarı daim olsun. Biz de AK PARTİ ve hükûmetleri olarak daima polisimizin,
teşkilatımızın arkasında olduk, imkân ve motivasyonları için var gücümüzle
çalıştık ve çalışmaya devam ediyoruz.
İktidara
geldiğimizde 2 milyar 430 milyon olan Emniyet Genel Müdürlüğü bütçesi, 27
milyar 292 milyon Türk lirasına yükseltilmiştir. Geldiğimizde 187.797 olan
personel sayısı, bugün yüzde 91’i üniversite mezunu olmak üzere 268 bine
çıkmıştır. Kazandırılan 1 adet personel ve malzeme nakil uçağı, 2 adet keşif ve
gözetleme uçağı, 19 helikopter, 22 mini, 6 midi ve 5 adet taktik İHA’sı, 3.695’i
zırhlı olmak üzere 46.223 araç alımı, Emniyet Genel Müdürlüğünün gücüne güç
katmıştır, katmaya da devam edeceğiz. 
Bu
cennet vatan üzerinde yaşamanın belki de en ağır sorumluluk yüklediği
kurumlarımızdan biri polis teşkilatımız. Birçok kaçakçılık türünün geçiş
güzergâhında bulunmamız, mülteci ve göç hareketlerinde hem geçiş hem hedef ülke
konumunda olmamız nedeniyle karşımıza çıkan insan kaçakçılığından narkotiğe ve
daha birçok suça karşı etkin, kararlı ve özveriyle mücadele etmektedir. Sadece
2017 yılında 1.248 operasyonda 2.190 organizatör şahıs ile birlikte 29 göçmen
hakkında işlem yapıldı. Yakın tarihimizin en karanlık ve en uzun gecesinde
tepesine bombalar yağarken FETÖ’nün elindeki tanklara, ağır silahlara karşı
beylik tabancasıyla değil, yüreğiyle, milletiyle karşı koyan, bu milletin
izzetini, şerefini korumada kilit rol oynayan, yine kahraman polis
teşkilatımızdır. 
Buradan
bir kere daha ilan etmek istiyorum ki Genel Başkanımız, Cumhurbaşkanımız Sayın
Recep Erdoğan’ın da dediği gibi “Hangi harfleri yan yana koyarsanız koyun,
hangi terör örgütünü kurarsanız kurun, biz aralarında hiçbir ayrım gözetmeden,
iyi terörist, kötü terörist demeden son terörist yok oluncaya kadar terörle
mücadelemize aynı kararlılıkla devam edeceğiz.” 
Bu
duygu ve düşüncelerle, görevleri başında şehit düşen kahraman polislerimize ve
tüm şehitlerimize Allah’tan rahmet diliyorum. Gazilerimize sıhhat ve uzun ömür
diliyor; Türk polis teşkilatımızın…
(Mikrofon
otomatik cihaz tarafından kapatıldı) 
BURHANETTİN
UYSAL (Devamla) – …büyük bir fedakârlık ve hizmet aşkıyla çalışan tüm
mensuplarına başarılar diliyorum. Allah yâr ve yardımcıları olsun. ((AK PARTİ
sıralarından alkışlar) 
BAŞKAN
– Teşekkür ederim Sayın Uysal.
V.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Ayşe Nur
Bahçekapılı’nın, Başkanlık Divanı olarak 10 Nisan Türk polis teşkilatının
173’üncü kuruluş yıl dönümünü ve Polis Haftası’nı kutladıklarına ilişkin
konuşması 
BAŞKAN
– Sayın milletvekilleri, biz de Divan olarak Türk polis teşkilatının 173’üncü
kuruluş yıl dönümü ve 10 Nisan Polis Haftası’nı kutluyoruz.
Vatanı
için canlarını feda etmiş olan bütün polislerimizi saygı ve rahmetle anıyoruz;
gazilerimize sıhhat ve uzun ömürler diliyoruz. Polis teşkilatının büyük bir
fedakârlık ve hizmet aşkıyla çalışan tüm mensuplarına başarılar diliyor, selam
ve sevgilerimizi iletiyoruz.
Şimdi
sisteme giren sayın milletvekillerine söz vereceğim. Talebe uygun olarak polis
teşkilatının kuruluş yıl dönümü münasebetiyle 20 milletvekiline söz vereceğim. 
Söz
vereceğim sayın milletvekillerinin isimlerini okuyorum: Sayın Özdemir, Sayın
Aydın, Sayın Öz, Sayın Gürer, Sayın Durmuşoğlu, Sayın Tümer, Sayın Hürriyet,
Sayın Özdiş, Sayın Aydemir'in yerine Sayın Dedeoğlu, Sayın Cora, Sayın Nurlu,
Sayın Şeker, Sayın Çamak, Sayın Ünal’ın yerine Sayın Öztürk, Sayın Balbay,
Sayın Şimşek, Sayın Bektaşoğlu, Sayın Engin, Sayın Yarayıcı ve Sayın Sarıhan.
Sayın
Özdemir sizden başlıyoruz.
Buyurun.
VI.- AÇIKLAMALAR
1.- İstanbul Milletvekili Sibel Özdemir’in, Anayasa
Mahkemesinin İstanbul Milletvekili Enis Berberoğlu hakkındaki hukuk ayıbını bir
an önce ortadan kaldırması ve özgürlüğün yolunu açması gerektiğine ilişkin
açıklaması
SİBEL
ÖZDEMİR (İstanbul) – Teşekkür ederim Sayın Başkan.
İstanbul
Milletvekilimiz Enis Berberoğlu, çökmüş bir davaya rağmen siyasi tutsak olarak
301 gündür hapiste tutukluyor. Suçsuzluğu istinaf mahkemesi kararıyla da
tescillenen Enis Berberoğlu’nun hapiste geçen her günü, ülkemiz adına büyük bir
utançtır. Anayasa Mahkemesi, birinci derece mahkemenin yarattığı bu hukuk
ayıbını bir an önce ortadan kaldırmalı, tutuksuz yargılanmasına dönük bir karar
vermeli ve özgürlüğün yolunu açmalıdır.
AKP
iktidarları dönemlerinde herkesin adalet aradığı, yargının baskı altına
alındığı, hukukun üstünlüğünün değil, üstünlerin hukukunun egemen olduğu bu
iktidar, bu adaletsizliklerle daha fazla ayakta kalamayacaktır.
Değerli
milletvekilleri, Maltepe Cezaevinde siyasi tutsak olan milletvekilimiz Enis
Berberoğlu’na buradan sesleniyorum: Özgürlükte buluşmak üzere yarınlar bizim.
Teşekkür
ederim.
BAŞKAN
- Teşekkür ederim ben de.
Sayın
Aydın, buyurun.
2.- Bursa Milletvekili Erkan Aydın’ın, Bursa’nın Orhaneli ve
Büyükorhan ilçeleri arasındaki yolun bir an önce bitirilmesi gerektiğine
ilişkin açıklaması
ERKAN
AYDIN (Bursa) – Teşekkür ederim Sayın Başkan.
Tüm
uyarılarımıza rağmen Bursa'yı dağ ilçelerine bağlayan yol bir türlü
tamamlanamıyor. Bursa-Orhaneli ve Büyükorhan ilçeleri arasındaki yol ise ölüm
ve korku saçıyor. 2017 yılı içerisinde Bursa-Orhaneli arasında 58 kaza meydana
geldi, 5 vatandaşımız da hayatını kaybederken 88 vatandaşımız yaralandı.
Bursa-Büyükorhan arasında meydana gelen kaza sayısı 40, yine 5 kişi yaşamını
yitirirken 90 kişi de yaralandı. Yılın ilk aylarında Orhaneli yolunda meydana
gelen kaza sayısı da 5, gene 8 vatandaşımız yaralandı ve birçok ölü. 
Şimdi
Ulaştırma Bakanına soruyorum: “Her tarafı duble yollarla donattık.” derken bu
yolun bitirilmesi için daha kaç vatandaşımızın hayatını yitirmesi gerekiyor? 
BAŞKAN
– Sayın Öz…
3.- Çanakkale Milletvekili Bülent Öz’ün, 10 Nisan Türk polis
teşkilatının kuruluşunun 173’üncü yıl dönümüne ve Mecliste halkla ilişkiler
binasının yerine yapılacağı ilan edilen binanın yapımına başlanmamasının
gerekçesini öğrenmek istediğine ilişkin açıklaması
BÜLENT
ÖZ (Çanakkale) – Sayın Başkan, öncelikle polis teşkilatımızın 173’üncü yılını
kutluyorum. 
Sayın
Başkan, sorum Sayın İsmail Kahraman’a. Meclis Başkanının Meclis binasının
ihtiyaçları karşılamadığını belirterek yeni bir bina temennisinde bulunması
“Meclis taşınıyor mu?” tartışmasına neden olmuştu. 15 Temmuz sonrası yıkılan
eski halkla ilişkiler binasının yerine yeni bir bina yapılacağı, etrafına
asılan bez afişlerle ilan edilmiştir. Bezler eskidi ama herhangi bir çalışma
yapılmaya başlanmadı. Geçtiğimiz hafta onlarca hafriyat kamyonunun eski halkla
ilişkiler binasının olduğu alana toprak getirdiği görüldü. Yeni bir bina
yapılacaksa toprak niye getiriliyor? Bu çalışma niçin yapılmaktadır? Meclis
Başkanının “Meclisi taşımayacağız, böyle bir arayışımız yok.” demesine rağmen
yeni bina yapımına başlanmamasının gerekçesi nedir? Yoksa Meclisi sarayın
gölgesine götürmek istiyorsunuz da şimdilik kamuoyundan saklayalım mı
diyorsunuz? Meclis Başkanımızdan yeni bir açıklama yapmasını bekliyoruz. 
Teşekkür
ederim. 
BAŞKAN
– Teşekkür ederim ben de. 
Sayın
Gürer…
4.- Niğde Milletvekili Ömer Fethi Gürer’in, 10 Nisan Türk
polis teşkilatının kuruluşunun 173’üncü yıl dönümüne ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
Bugün,
Türk polis teşkilatının 173’üncü kuruluş yıl dönümü. Atatürk yolunda ve hukuk
devleti ilkesinden ayrılmadan yasayla belirlenmiş görevlerini yerine getiren
Emniyet mensuplarımızın gününü kutluyorum. 
Polislerimizin
sorunlarına Adalet ve Kalkınma Partisi Hükûmeti çözüm üretmiyor. Çalışma
saatlerinin 12/24 olması nedeniyle yaşamları altüst olan polislerimizin fazla
mesai ücreti dahi sorun. Sivil Emniyet memurları dâhil polisler için çok sayıda
soru önergemiz oldu, ne var ki bunların çoğu yanıt bulmadı. Emniyet
mensuplarının ek göstergelerinin 3600 olması için kanun teklifi de verdim.
Polisimiz sorunlarından arındırılmalıdır. Geçici görevle görevlendirilen
polislerin, değişik iklim şartları, psikolojik dönüşümleri dikkate alınarak
destek almaları dahi sağlanmalıdır. Polislerin on iki saatlik mesaileri boyunca
yeme, içme ve benzeri fiziksel ihtiyaçlarını karşılamaktaki sorunları ortadan
kaldırılmalıdır. 
Ayrıca,
emekli polislerimizin yaşam standartlarının yükseltilmesi adına maaşlarında
düzenleme yapılmalıdır. 
Teşekkür
ederim. 
BAŞKAN
– Teşekkür ederim ben de. 
Sayın
Durmuşoğlu…
5.- Osmaniye Milletvekili Mücahit Durmuşoğlu’nun, 10 Nisan
Türk polis teşkilatının kuruluşunun 173’üncü yıl dönümüne ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkan.
Gösterdikleri
fedakârlık ve kahramanlıkla bugüne kadar olduğu gibi bundan sonra da bizleri
gururlandıracağına emin olduğum Türk polis teşkilatımızın 173’üncü kuruluş yıl
dönümünü yürekten kutluyor, şehit polislerimizi rahmet, gazilerimizi minnetle
anıyorum.
Güvenliğimizin
teminatı olan, zor şartlarda canını ortaya koyarak cesaretle, yiğitlikle
mücadele eden polisimiz, terörle ve örgütlü suçlarla mücadelenin yanı sıra
suçun önlenmesi, olayların aydınlatılması ve faillerin yakalanmasındaki dikkat
çekici performansı ve başarılarıyla da halkımızın güven ve desteğini kazanmıştır.
Her geçen gün mesleki donanım ve insani ilişkiler noktasında bilinçlenen ve
güçlenen polis teşkilatımız, vatandaşlarımızın güvenliğini sağlama gayreti
içinde canla başla çalışıyor. Bu yüksek vazife şuuru içinde çoğu zaman
ailelerinden ve kendilerinden dahi vazgeçiyorlar. 
Türk
polis teşkilatımızın 173’üncü kuruluş yıl dönümü vesilesiyle görevleri başında
şehit düşmüş olan kahraman polislerimize bir kez daha Allah'tan rahmet diliyor,
gazilerimize şükranlarımı sunuyor, Emniyet teşkilatımızın her kademesindeki
kardeşlerime görevlerinde üstün başarılar diliyorum.
BAŞKAN
– Sayın Tümer…
6.- Adana Milletvekili Zülfikar İnönü Tümer’in, Adana Ceyhan
Devlet Hastanesinin bir an önce tamamlanması gerektiğine ilişkin açıklaması
ZÜLFİKAR
İNÖNÜ TÜMER (Adana) - Sayın Başkan, Adana'nın Ceyhan ilçe halkı altı yıldan bu
yana hastane kaosu yaşamaktadır. Projenin ilk yer teslimi 11 Haziran 2012’de
yapılan 250 yataklı Adana Ceyhan Devlet Hastanesi altı yıldan bu yana
tamamlanamamıştır. Çeşitli nedenlerin öne sürüldüğü, Ceyhanlılara her fırsatta
tamamlanacağı sözü verilen hastane, henüz ilçe halkının hizmetine
sunulamamıştır. Kamuoyu, hastane inşaatında çalışan işçilerin paralarını
alamadıkları gerekçesiyle hastane inşaatı önünde toplanarak basın açıklaması
yapmasına da tanıklık etmiştir. Konuyla ilgili Meclise sunduğumuz soru
önergelerine de henüz yanıt verilmemiştir. Hastane işinin bitim tarihi 2014
olarak belirtilmesine rağmen dört yıllık zaman zarfında işin bitirilmeme
gerekçeleri nelerdir? Ceyhanlılar artık söz değil icraat beklemektedir.
Bahanelere yer verilmeden ilçe halkına hizmet verilmesi öngörülen hastane bir
an önce tamamlanmalıdır. 
BAŞKAN
– Sayın Hürriyet…
Sayın
Hürriyet yok.
Sayın
Özdiş…
7.- Adana Milletvekili İbrahim Özdiş’in, sulama birliği
personelinin durumuyla ilgili bilgi almak istediğine ve 10 Nisan Polis
Bayramı’na ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum,
Sayın Orman ve Su İşleri Bakanına: Bugün görüşmelerine başlayacağımız DSİ’yle
ilgili kanun tasarısında sulama birliği personelinin durumu hâlen belirsiz.
Sözleşmeli personele memuriyet hakkı verilecek mi? Özellikle birlik müdürü ve
birlik saymanının, yaptıkları işten dolayı memur olmaları gerektiği ifade
ediliyor. Sürekli işçi kadrosunda olanlar ne olacak, tüm statüleriyle birlikte
DSİ’ye mi devredilecekler? Geçici işçilerin sürekli işçi kadrosuna geçmeleri
sağlanacak mı? 
Bu
arada bugün 10 Nisan Polis Bayramı. Bu ülkenin dürüst, namuslu, kendini
herhangi bir cemaat veya iktidara satmamış tüm polislerinin bayramını
kutluyorum. Başta Gaffar Okkan ve Cevat Yurdakul olmak üzere, tüm şehitlerimizi
saygıyla anıyorum.
Teşekkür
ederim Sayın Başkanım.
BAŞKAN
– Teşekkür ederim Sayın Özdiş.
Sayın
Dedeoğlu…
8.- Kayseri Milletvekili Sami Dedeoğlu’nun, 10 Nisan Türk
polis teşkilatının kuruluşunun 173’üncü yıl dönümüne ilişkin açıklaması
SAMİ
DEDEOĞLU (Kayseri) – Teşekkür ederim Sayın Başkan.
Değerli
milletvekilleri, toplumsal huzurumuzun sağlanması amacıyla büyük bir özveriyle
çalışan Türk polis teşkilatımızın 173’üncü kuruluş yıl dönümünü kutluyorum.
Devletimizin temel unsurlarından biri olan Emniyet teşkilatımız, halkımızın
huzur ve güven içinde yaşaması, kamu düzeninin temini, hukukun tesisi ve insan
haklarının korunması görevlerini büyük bir fedakârlıkla yerine getirmektedir.
Emniyet teşkilatımız, Anayasa ve kanunlardan aldığı yetki ve milletimizden
aldığı büyük bir güçle görevini yapmaya devam etmektedir. Türk polis
teşkilatımız vatanımızın bölünmez bütünlüğünü ve vatandaşlarımızın huzur ve
esenliğini sağlamak için canlarını feda etmekten kaçınmaz. Hâlen görevleri
başında olan kahraman polislerimize fedakârca yürüttükleri tüm hizmetlerden
dolayı teşekkür ediyor, aziz şehitlerimizi rahmet ve minnetle anıyor,
gazilerimize şükranlarımı sunuyorum.
Genel
Kurulu saygıyla selamlıyorum.
BAŞKAN
– Teşekkür ederim Sayın Dedeoğlu.
Sayın
Cora…
9.- Trabzon Milletvekili Salih Cora’nın, 10 Nisan Türk polis
teşkilatının kuruluşunun 173’üncü yıl dönümüne ilişkin açıklaması
SALİH
CORA (Trabzon) – Teşekkür ediyorum Sayın Başkanım.
Ülkemizin
huzur ve güveninin temininde gece gündüz demeden görevini fedakârca yerine
getiren Emniyet mensuplarımızın çalışmaları her türlü takdirin üzerindedir.
Onlar görevlerini, Anayasa’da belirtilen yetkiler çerçevesinde, hiçbir ayrım ve
ayrıcalık gözetmeden, tüm halkımızın temel hak ve hürriyetlerinin sağlanması ve
korunmasında, yine her türlü terör odağına karşı gözlerini kırpmadan korkusuzca
yerine getirmektedir. Bu vesileyle, gücünü kanunların verdiği yetkilerden,
duayı da aziz milletimizden alan Türk polis teşkilatının 173’üncü kuruluş yıl
dönümünü en içten dileklerimle kutlar, kutsal görevlerini ifa ederken şehit
düşen tüm kahraman polislerimize yüce Allah’tan bir kez daha rahmet diler, bu
anlamlı günde vatanımızın en ücra köşelerinde görevlerini büyük azim ve kararlılıkla
yerine getiren tüm Emniyet mensuplarımıza vazifelerinde başarı ve kolaylıklar
dilerim.
BAŞKAN
– Teşekkür ederim.
Sayın
Nurlu…
10.- Manisa Milletvekili Mazlum Nurlu’nun, 10 Nisan Polis
Günü’ne ilişkin açıklaması
MAZLUM
NURLU (Manisa) – Sayın Başkan, değerli milletvekilleri; Emniyet teşkilatımızın
her kademesinde görev yapan polisimiz, tüm sosyal ve ekonomik sorunlarına
rağmen, yasalarda belirtilen görevlerini hukuk devleti ilkesi ve insan hakları
çerçevesinde yapmaktadır. AKP dönemlerinde en çok yıpratılan kurum olmasına
rağmen toplumun huzuru ve adalet için özveriyle görev yapan ve ülkemizde
hukuka, demokrasiye, barışa ve huzura karşı kurulan tuzakları bir bir yıkacak
olan polisimizin, başta Atatürk’e, devrim ve ilkelerine saygılı, tüm siyasi düşüncelerden
bağımsız, yasaların güvencesi olma bilinciyle devletine ve halkına hizmeti ilke
edinmesi temennimle Emniyet teşkilatımızın tüm mensuplarının 10 Nisan Polis
Günü’nü kutluyor, görevi başında şehit olan polislerimizi ve gazilerimizi
minnetle anıyor, Genel Kurulu saygıyla selamlıyorum.
BAŞKAN
– Teşekkür ederim.
Sayın
Şeker…
11.- Kocaeli Milletvekili İlyas Şeker’in, 10 Nisan Türk
polis teşkilatının kuruluşunun 173’üncü yıl dönümüne ve 9 Nisan Mimar Sinan’ı
Anma ve Mimarlar Günü’ne ilişkin açıklaması
İLYAS
ŞEKER (Kocaeli) – Teşekkür ediyorum Sayın Başkanım.
Polis
teşkilatımızın kuruluş yıl dönümü vesilesiyle, görevleri başında şehit düşen
kahraman polislerimize Allah’tan rahmet diliyorum, gazilerimize şükranlarımı
sunuyorum.
Yüz
yetmiş üç yıldır milletimize, demokrasi, insan hakları ve hukukun üstünlüğü
ilkelerinden taviz vermeden hizmet eden, huzurun ve güvenin en önemli teminatı
olan polis teşkilatının kuruluş yıl dönümünü en içten duygularımla kutluyorum,
başarılar diliyorum. 
Yine,
dün, Mimar Sinan’ı Anma ve Mimarlar Günü’ydü. Görkemli tarihimizin en somut
eserlerini inşa eden Mimar Sinan’ın, mühendislik ile estetiği buluşturarak
çevreyle uyumlu inşa ettiği eserleri yüzlerce yıldır gönüllere tesir
etmektedir. Bu eserlerle, medeniyet anlayışımızın kudretini bu topraklara
kazımıştır. Mimarların ustası Mimar Sinan’ı rahmetle anarken ülkenin büyümesi
ve kalkınması için ihtiyaç duyulan projelere karşı çıkmadan, tarihsel
birikimimizden feyzalarak geleceğe özgün eserler bırakma anlayışıyla değer
üreten mimarların Mimarlar Günü’nü kutluyorum. 
BAŞKAN
– Teşekkür ederim Sayın Şeker. 
Sayın
Çamak…
12.- Mersin Milletvekili Hüseyin Çamak’ın, taşeron olarak
çalışırken güvenlik sorunu olmadığı hâlde kadroya geçmesi söz konusu olunca
güvenlik soruşturması olumlu gelmediği için işinden edilen kaç Meclis personeli
olduğunu öğrenmek istediğine ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan. 
Hükûmet,
yıllardır gündeme getirdiğimiz taşeron sorunu konusunda geçtiğimiz aylarda adım
atmak zorunda kalmıştır. Ancak ne yazık ki bu süreçte tüm taşeron işçilerimiz
kapsama alınmamış, taşeron sorunu varlığını sürdürmeye devam etmiştir. 
Öte
yandan, taşerondan kadroya geçeceği söylenen bazı iş kollarında ciddi
haksızlıklar yaşandığı, belirsiz sınavlar ve keyfî sözlü mülakatlarla birçok
kişinin ekmeğiyle oynandığı bir gerçektir. 
Dahası,
Meclisimizde bile güvenlik soruşturması olumlu gelmeyen bazı çalışanların kadro
beklerken işlerinden olduğu tarafımıza iletilmiştir. 
Bu
anlamda, Meclis Başkanlığına soruyorum: Taşerona bağlıyken güvenlik sorunu
yaratmayan, ancak kadroya geçmesi söz konusu olunca işinden edilen kaç
personelimiz vardır?
Teşekkür
ederim. 
BAŞKAN
– Teşekkür ederim ben de. 
Sayın
Öztürk…
13.- Elâzığ Milletvekili Tahir Öztürk’ün, 10 Nisan Türk
polis teşkilatının kuruluşunun 173’üncü yıl dönümüne ilişkin açıklaması
TAHİR
ÖZTÜRK (Elâzığ) – Sayın Başkan, değerli milletvekilleri; polislerimiz büyük
özveriyle çalışmakta, bizlerin canını kendi canları pahasına korumaktadırlar.
Biliriz ki Elâzığlı Fethi Sekin gibi nice kahramanların, yiğitlerin olduğu,
halkımızın güven kaynağıdır polis teşkilatı. 
Halkımızın
her daim yanında olan, terörle kahramanca mücadele eden Türk polis teşkilatının
173’üncü kuruluş yıl dönümü vesilesiyle tüm polislerimizin Polis Haftası’nı en
içten dileklerimle kutlar, şehitlerimize Allah’tan rahmet, gazilerimize acil
şifalar diler, Gazi Meclisi saygıyla selamlarım. 
BAŞKAN
– Teşekkür ederim. 
Sayın
Balbay…
14.- İzmir Milletvekili Mustafa Ali Balbay’ın, laikliğin
anayasal bir değer olarak kabulünün 90’ıncı yıl dönümüne, 10 Nisan Türk polis
teşkilatının kuruluşunun 173’üncü yıl dönümüne ve bu ülkenin gençlerini ülkeye
küstüren iktidarı kınadığına ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan. 
Demokrasinin
özünü oluşturan, barış içinde toplumsal yaşamın ve inanç özgürlüğünün temelini
oluşturan laikliğin anayasal bir değer olarak kabulünün 90’ıncı yılı kutlu
olsun diyorum. 
Polis
teşkilatının 173’üncü yılını kutluyorum. İktidarı, sadece kutlamakla
yetinmemeye, onların temel haklarını vermeye ve 3600 gösterge haklarını vermeye
çağırıyorum.
Sayın
Başkan, sayın milletvekilleri; şu anda Türkiye’de hapishanelerde 70 bin
üniversite öğrencisi var. 100 bin üniversite öğrencisi yargılanmakta. Sizler
gençlik deyince “18 yaşını doldurana seçilme hakkı veriyoruz.” diyorsunuz ama
18 yaşını dolduran genç önce hapse girme hakkını kullanıyor. Onlar, hayata
atılacakken hapse atılıyor. 
Ne
yazık ki gençlerimiz şu anda “İleride ne sahibi olmak istersiniz?” deyince
öncelikle “Pasaport sahibi olmak istiyorum.” diyor. Bu ülkenin gençlerini
ülkeye küstüren, bu ülkenin gençlerine yurt dışında umut aratan bu iktidarı
kınıyorum, lanet olsun diyorum!
BAŞKAN
– Sayın Şimşek…
15.- Mersin Milletvekili Baki Şimşek’in, 10 Nisan Türk polis
teşkilatının kuruluşunun 173’üncü yıl dönümüne ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, Türk polis teşkilatının 173’üncü kuruluş yıl dönümünü kutluyorum. 
Başta
Gölbaşı Özel Harekât olmak üzere, Türkiye’nin her bir yerinde vatan, millet ve
bayrak için şehit olan bütün kahramanlarımızı rahmetle ve minnetle yâd
ediyorum.
Tabii,
polislerimizin özlük haklarıyla ilgili de Hükûmetin gerekli düzenlemeyi
yapmasını, özellikle 3600 ek göstergenin… 
Ayrıca,
eş durumu tayinlerinde, hem polis teşkilatımızda, millî eğitimde, sağlıkta,
bütün devlet memurluklarında insanlar birçok zorluklarla karşı karşıya
kalmaktadırlar. Hükûmetin eş durumu tayinlerinde bütün kriterleri ortadan
kaldırarak karı kocanın istediği bir yere tayini yapmasını, bunu öncelikle
gündeme almasını… Çünkü bununla ilgili, Meclisteki milletvekillerimize her gün
yüzlerce talep geliyor. Yani polisi gönderiyorsunuz doğuya, zorunlu hizmet
diyorsunuz ama eşinin tayinini istediği yere yapmıyorsunuz. Bununla ilgili
bütün kriterlerin kaldırılarak, tekrar gözden geçirilerek mutlaka eş durumu
tayinlerinin karı kocanın istediği bir yere yapılmasını talep ediyor, saygılar
sunuyorum.
BAŞKAN
– Teşekkür ederim.
Sayın
Bektaşoğlu…
16.- Giresun Milletvekili Bülent Yener Bektaşoğlu’nun, 10
Nisan Türk polis teşkilatının kuruluşunun 173’üncü yıl dönümüne ilişkin
açıklaması
BÜLENT
YENER BEKTAŞOĞLU (Giresun) – Sayın Başkanım, anlayışınıza çok teşekkür
ediyorum.
Polislerimiz,
ulusumuzun can ve mal güvenliğinin, hukuk düzeni, demokrasi ve cumhuriyetimizin
teminatıdır. Bu bilinçle, suç ve suçlulara, uyuşturucuya, teröre karşı canını
hiçe sayarak özveriyle mücadele eden polis kardeşlerimizin ve bütün Emniyet
teşkilatı çalışanlarının Polis Haftası’nı kutluyorum. Ebediyete intikal etmiş
polislere, şehitlerimize Allah’tan rahmet diliyorum. 
Bu
önemli günde bir de hatırlatmada bulunmak istiyorum. Bildiğiniz gibi, Anayasa
Mahkemesi polislerin ek göstergelerinin 3600’e çıkarılması talebini çeşitli
gerekçelerin yanı sıra statü hukukuna göre değerlendirerek reddetti. Ancak
kimse bu kararın arkasına sığınmamalıdır. Polislerimizin 3600 gösterge ve eş
değer bir derece, kademe artırımı beklentisi hâlâ sürmektedir. Bunun takipçisi
olacağız. İçişleri Bakanlığından bu gerekçeye ve kanunlara uygun bir gösterge
düzenlemesi yapılmasını bekliyoruz, bu müjdeyi onlara en kısa zamanda verelim.
Teşekkür
ederim.
BAŞKAN
– Teşekkür ederim ben de.
Sayın
Engin…
17.- İstanbul Milletvekili Didem Engin’in, emeklilerin
sorunlarına ve intibak yasasının bir an evvel Meclisten geçirilmesi gerektiğine
ilişkin açıklaması
DİDEM
ENGİN (İstanbul) – Teşekkürler Sayın Başkan.
Emeklilerimizin
hayat mücadelelerini Meclis konuşmalarımda daha önce de pek çok kez dile
getirmiştim. 2000 yılı öncesinde emekli olanlar ile 2000 yılı sonrasında emekli
olanların aylık hesaplama sistemleri farklı. Hâlbuki tüm emeklilerimizi
kapsayan tek bir sistem olmalı. Bu nedenle intibak yasasını bir an evvel
Meclisten geçirmeliyiz. Prim kazançları ve prim ödeme gün sayıları aynı olan
emeklilerimizin aylıkları da eşit olmalı. Yıllarca çalışıp emek veren
emeklilerimiz bu maaşlarla ayakta kalma mücadelesi verirken enflasyon
karşısında ceplerindeki para da her geçen gün eriyor. Emeklilerimize
bayramlarda birer maaş ikramiye verelim dediğimizde AKP “Kaynak yok.” diyor ama
işine gelince çok kolay milyarlarca TL’yi buluyor. AKP Hükûmetine soruyorum:
Emeklilerimizin adalet talebini ve feryadını ne zaman duyacaksınız?
BAŞKAN
– Sayın Yarayıcı yerine Sayın Kuyucuoğlu…
18.- Mersin Milletvekili Serdal Kuyucuoğlu’nun, infaz koruma
memurlarının özlük haklarıyla ilgili düzenleme yapılması gerektiğine ve
devlette, belediyeler ile özel idarelerde geçici olarak görev yapanların
çalışma sürelerinin dokuz ay yirmi dokuz güne çıkarılmasını istediklerine
ilişkin açıklaması
SERDAL
KUYUCUOĞLU (Mersin) – Teşekkür ederim Sayın Başkan.
İnfaz
koruma memurlarının bir kısmı kadrolu, bir kısmı sözleşmeli olarak
çalışıyorlar, aynı görevi yapıyorlar fakat maaşları farklı. Bu nedenle eşitlik
istiyorlar. Ayrıca iş riski vesaire verilmiyor, bu konuda da talepleri var.
İkinci
olarak, devlette geçici olarak çalışan ve beş ay yirmi dokuz gün çalışan orman
işçilerinin süreleri dokuz ay yirmi dokuz güne çıkarıldı. Yine, devlette geçici
olarak görev yapan belediyelerde ve özel idarelerde çalışanlar da bu sürenin dokuz
ay yirmi dokuz güne çıkarılmasını istiyorlar.
Teşekkür
ediyorum.
BAŞKAN
– Teşekkür ederim ben de.
Sayın
Sarıhan…
19.- Ankara Milletvekili Şenal Sarıhan’ın, İçişleri
Bakanlığını kamu görevinden ihraç edilenler ile tutuklananların durumuyla
ilgili araştırma yapmaya ve önlem almaya davet ettiğine ilişkin açıklaması
ŞENAL
SARIHAN (Ankara) – Teşekkür ederim.
Sayın
Başkan, sizin ve diğer arkadaşlarımızın bilgisi içinde olduğu gibi, Eskişehir
Osmangazi Üniversitesinde araştırma görevlisi Volkan Bayar 4 arkadaşını
katletti. Bu olayın ana nedeninin son dönemde yaşadığımız ihraçlar ve
tutuklamalar olduğu yine hepimizce biliniyor. 
Yine
bilginiz içinde olduğu gibi, ihraç edilmeleri nedeniyle intihar eden
insanlarımız da var. Bu sorunun acilen çözülmesi gerekiyor. Gerek
tutukevlerinin doldurulmuş olması gerek insanların kamu görevlerinden alınmış
ve atılmış olmaları ülke için bir tehdit oluşturuyor. Bu tehdide dikkat çekmek
istiyor ve İçişleri Bakanını bu konuda araştırma yapmaya ve önlem almaya davet
ediyorum.
Teşekkür
ederim.
BAŞKAN
– Teşekkür ederim ben de.
Sayın
Hürriyet…
20.- Kocaeli Milletvekili Fatma Kaplan Hürriyet’in, 10 Nisan
Türk polis teşkilatının kuruluşunun 173’üncü yıl dönümüne ilişkin açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Güven
ortamını temin etmek için var gücüyle çalışan Türk polis teşkilatımızın
173’üncü yılını kutluyor, on altı yıldır giderek yok edilmesine rağmen temel
hak ve özgürlüklerin korunması gibi zor görevlerinden ötürü tebrik ediyorum.
Görevleri başında şehit düşen kahraman polislerimize Allah’tan rahmet
diliyorum. Atatürk’ün dediği gibi: “Polis, hukukçu kadar hukuk adamı, bir anne
kadar şefkatli olmalıdır. Polis, vicdanı olmayanların karşısındadır.” Ne yazık
ki polislerimiz canları pahasına yaptıkları bu görevde sahipsiz bırakılıyor,
hak ettikleri değerin yarısını bile göremiyorlar. Hükûmet, polise üvey evlat
muamelesini layık görüyor. Askerle aynı mücadeleyi verdikleri hâlde 3600 ek
gösterge talepleri polislere verilmiyor. Personel yetersizliği, fazla çalışma
saatleri gibi pek çok sorunları var. Biz Cumhuriyet Halk Partisi olarak,
iktidar gibi sadece kutlamakla kalmayacağız. Polislerimizin haklarını almaları
için de mücadelemize sonuna kadar devam edeceğimizin bilinmesini istiyoruz.
Teşekkür
ederim.
BAŞKAN
– Teşekkür ederim.
V.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Ayşe Nur
Bahçekapılı’nın, 24’üncü Dönem Isparta Milletvekili Ali Haydar Öner’e Allah’tan
rahmet dilediğine ilişkin konuşması
BAŞKAN
– Sayın milletvekilleri, 24’üncü Dönemde birlikte görev yaptığımız Cumhuriyet
Halk Partisi Isparta Milletvekili Sayın Ali Haydar Öner’in vefat ettiğini
öğrenmiş bulunmaktayız. Ailesine, milletvekili arkadaşlarına ve Cumhuriyet Halk
Partisi ailesine başsağlığı dileklerimizi sunuyoruz. Allah rahmet eylesin.
Birlikte çalıştık, kendisini gayet iyi tanıyorum; hakkım geçtiyse de helal
olsun diyorum.
Şimdi,
söz talebinde bulunan grup başkan vekillerine söz vereceğim.
Sayın
Akçay, buyurun.
VI.- AÇIKLAMALAR (Devam)
21.- Manisa Milletvekili Erkan Akçay’ın, 24’üncü Dönem
Isparta Milletvekili Ali Haydar Öner’e Allah’tan rahmet dilediğine, 10 Nisan
Türk polis teşkilatının kuruluşunun 173’üncü yıl dönümüne ve 8-14 Nisan Sağlık
Haftası’na ilişkin açıklaması
ERKAN
AKÇAY (Manisa) – Teşekkür ederim Sayın Başkan.
Biz
de Milliyetçi Hareket Partisi Grubu olarak 24’üncü Dönemde CHP Isparta
Milletvekilliği görevini yürüten Ali Haydar Öner’in vefatını üzüntüyle
öğrendik. Merhuma Allah'tan rahmet, ailesine ve Cumhuriyet Halk Partisi
camiasına da başsağlığı dileklerimizi iletiyoruz.
Sayın
Başkan, Türk polis teşkilatının 173’üncü kuruluş yıl dönümü vesilesiyle
ülkemizin huzur ve güvenliği için fedakârca çalışan Türk polis teşkilatının
mensuplarını kutluyoruz. 
Emniyet
güçlerimiz, mesai mevhumu gözetmeden, ülkemizin asayişi, milletin huzur ve
güvenliği, birlik ve beraberliği için cansiparane görev yapan bir mesleğin
mensuplarıdır. Güvenlik olmadan özgürlük olmaz, hukuk olmaz. Türk polisi,
huzurun, güvenliğin, hukukun, özgürlüğün, insan haklarının ve vicdanın
teminatıdır. Türk polisinin suç ve suçluyla yürüttüğü mücadele tüm dünyaya
örnek olmuştur. 
Vatan,
millet ve devlet sevgisiyle gece gündüz demeden görev yapan polislerimiz bizim
için kıymetlidir, her biri tek tek iftihar kaynağımızdır. Bu itibarla, Emniyet
mensuplarımızın çalışma koşulları, mali ve özlük hakları konusunda yapılacak
her çalışmaya Milliyetçi Hareket Partisi olarak katkı sunmaya hazır olduğumuzu
ve katkı sunduğumuzu ifade etmek istiyorum. Bu düşüncelerle, Türk polis
teşkilatının kuruluş yıl dönümünde tüm polislerimizi kutluyor, hepsine en içten
sevgilerimizi, hürmetlerimizi sunuyoruz.
Görevlerini
icra ederken hain saldırılar sonunda şehit düşmüş tüm kahramanlarımıza da
Cenab-ı Allah’tan rahmet, gazi polislerimize sağlıklı bir ömür diliyorum.
8-14
Nisan tarihleri arası, aynı zamanda Sağlık Haftası olarak da kutlanmaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Akçay lütfen.
ERKAN
AKÇAY (Manisa) – Sağlık Haftası’nın amacı, sağlık bilgisi ve bilincinin, sağlık
yardımının geniş halk kitlelerine ulaşmasıdır. 
Sağlık,
insan hayatının en önemli değeridir. Sağlıklı bir toplum geleceğe emin
adımlarla yürüyen toplumdur. Bu vesileyle sağlık sektöründe toplum sağlığı için
çaba gösteren tüm sağlık çalışanlarının Sağlık Haftası’nı kutluyor,
milletimizin her birine sağlıklı bir ömür diliyorum.
Teşekkür
ederim. 
BAŞKAN
– Teşekkür ederim ben de Sayın Akçay. 
Sayın
Danış Beştaş, buyurun. 
22.- Adana Milletvekili Meral Danış Beştaş’ın, 24’üncü Dönem
Isparta Milletvekili Ali Haydar Öner’e Allah’tan rahmet dilediğine ve Eskişehir
Osmangazi Üniversitesinde araştırma görevlisi Volkan Bayar’ın 4 akademisyeni
öldürmesiyle ilgili olay nedeniyle rektörün istifa etmesi ve Hükûmetin
soruşturmayı özenle takip etmesini dilediğine ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan. 
Ben
de CHP’nin eski Isparta Milletvekili Ali Haydar Öner’in ailesine ve CHP
camiasına başsağlığı dileklerimi iletmek istiyorum öncelikle. Allah rahmet
eylesin, mekânı cennet olsun. 
Sayın
Başkan, Osmangazide görev yapan araştırma görevlisi Volkan Bayar, Dekan
Yardımcısı Mikail Yalçın, Fakülte Sekreteri Fatih Özmutlu, araştırma görevlisi
Yasir Armağan ile öğretim üyesi Serdar Çağlak’ı geçen hafta maalesef silahla
öldürdü. Cinayetlerin hemen akabinde, Hükûmete yakın medya organlarında olay
basit bir cinnet haberi olarak geçildi. Oysa olayın basit bir cinnet ya da
cinayet vakası olmadığı, arkasında çok karanlık ve kirli ilişkilerin olduğu çok
kısa sürede açığa çıktı. Aynı medya Volkan Bayar’ı FETÖ’yle ilişkilendirerek
işin içinden şimdi çıkmaya çalışıyor. Gerçekten bu adamı kim korudu? Bunun
hesabını kim verecek? 
Olayın
hemen ardından Volkan Bayar tutuklandı ancak soruşturmaya gizlilik getirildi ve
bizler, kamuoyu, cinayetin nasıl işlendiğini, vahşetin arkasında kimlerin
olduğunu gizlilik kararı sebebiyle öğrenemeyeceğiz, gerçeklerden mahrum
kalacağız. Biz şunu çok iyi biliyoruz: Ne zaman bir gizlilik kararı verilirse
olayın arkasında başka ilişkilerin, gizlenmek istenen kirli birtakım vakaların
olduğunu yakından biliyoruz. Hükûmet bu işin üzerini örtmemelidir. Yani Sayın
Cumhurbaşkanı her konuda konuştuğu hâlde, Osmangazideki katliam gibi cinayetler
hakkında hâlâ tek söz etmedi. 
Cinayetler
gerçekleşmeden önce akademisyenler, Cumhurbaşkanlığı İletişim Merkezi (CİMER),
Başbakanlık İletişim Merkezi (BİMER), Millî Eğitim Bakanlığı Teftiş Kurulu
Başkanlığı, YÖK Başkanlığı, Eskişehir Cumhuriyet Başsavcılığı…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Danış Beştaş.
MERAL
DANIŞ BEŞTAŞ (Adana) – …Eskişehir Osmangazi Üniversitesi Rektörlüğüne defalarca
suç duyurusunda bulunmuşlar. Fakülte koridorlarında bunlara “Bu iş 24 kurşuna
bakar.” diyen şahsa, Volkan Bayar’a hiçbir soruşturma açılmamış yani sonuç yok.

10
Ağustos 2016’da AKP Genel Başkanı Erdoğan şunları demişti: “O camiadan
dostlarınız, arkadaşlarınız olabilir. Ben diyorum ki bunları ifşa edin.
Savcılıklara bildirmeniz lazım. Bu bir vatanseverlik borcudur. Herkesi
istihbarat bilemeyebilir, Emniyet bilemeyebilir ya da yetişemeyebilir. Bakın,
adamlar kaçıyor.”
İşte,
Volkan Bayar tam bir makbul muhbir vatandaş. 103 akademisyeni ihbar ediyor
Sayın Başkan, bazılarını okuldan attırıyor. Bu yüzden beş buçuk ay hapis yatan
akademisyenler var. Emniyet, valilik, sektirmeden Volkan Bayar’ın muhbirliğini
dikkate, şikâyetlerini işleme alıyor ve şu anda 4 cenazenin arkasından maalesef
bunlar konuşuluyor. 
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – Tamamlayacağım.
BAŞKAN
– Tamamlayın lütfen. 
Bir
dakika ek süre veriyorum. 
MERAL
DANIŞ BEŞTAŞ (Adana) – Teşekkürler.
Volkan
Bayar’la ilgili verilen hiçbir dilekçenin işleme alınmadığını ve rektörün bu
sebeple derhâl istifa etmesi gerekirken hâlâ görevinin başında olduğunu da
önemle vurgulamak istiyorum. Rektör derhâl istifa etmelidir. 
Akademi
dünyasında güvensizlik gerçekten artık kol geziyor ve OHAL Komisyonu artık
rezalete dönüşen bu olaylar karşısında… Yani, bu komisyon ne iş yapıyor,
bilmiyoruz. Volkan Bayar isimli bir katil zanlısı 4 kişiyi öldürüyor, 103
kişiyi işten attırıyor fakat kendisi hakkında verilen hiçbir dilekçe işleme
alınmıyor. 
Bu,
şu anda çok vahim bir olay ve biz Hükûmetin, hocalarımızın bu olaylar
karşısındaki tepkisine…
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – Bu kanın yerde kalmaması için bir an önce rektörün
istifa etmesi gerektiğini ifade ediyor ve Hükûmetin gerekli özenle bu
soruşturmayı takip etmesini diliyoruz.
BAŞKAN
– Teşekkür ederim. 
Sayın
Özkoç, buyurun lütfen.
23.- Sakarya Milletvekili Engin Özkoç’un, 24’üncü Dönem
Isparta Milletvekili Ali Haydar Öner’e Allah’tan rahmet dilediğine ve taziye
dileğinde bulunanlara CHP Grubu adına teşekkür ettiğine, Anayasa Mahkemesinin
İstanbul Milletvekili Enis Berberoğlu davasıyla ilgili derhâl bir karar vermesini
istediğine, 10 Nisan Laiklik Günü’ne ve 10 Nisan Türk polis teşkilatının
kuruluşunun 173’üncü yıl dönümüne ilişkin açıklaması
ENGİN
ÖZKOÇ (Sakarya) – Teşekkür ediyorum Sayın Başkan. 
Sayın
Başkan, 24’üncü Dönem Isparta Milletvekilimiz Ali Haydar Öner’in vefatıyla
ilgili başta Meclis Başkan Vekilimiz ve grup başkan vekillerimizin taziyelerine
Cumhuriyet Halk Partisi Grubu adına teşekkür ediyoruz. Kendisine Allah’tan
rahmet, yakınlarına da başsağlığı diliyoruz. 
Sayın
Başkan, değerli değerli milletvekili arkadaşlarım; üç yüz bir gündür tutsak
Enis Berberoğlu’nun bir hukuk garabetine dönüşen yargılama sürecinde önce
casusluk iddiasıyla müebbet istediler, yerel mahkeme yirmi beş yıl hapis verdi.
Üst mahkeme yani istinaf mahkemesi “Ortada suç yok.” diyerek mahkûmiyet
kararını bozdu. Bunun üzerine yerel mahkeme, bütünüyle siyasi bir tavırla, her
türlü hukuk ilkesini çiğneyerek istinaf mahkemesinin kararını tanımadı. Dosya
tekrar istinafa gitti, istinaf mahkemesi yasaya aykırı bir şekilde yeniden
yargılamayı başlattı. Enis Berberoğlu için mahkûmiyeti bozan mahkeme heyeti de
bir gece yarısı operasyonla sürgün edildi. İstanbul Bölge Adliye Mahkemesi 2.
Ceza Dairesinin suç olarak ortaya koymak zorunda kaldığı gerekçe şu ki Enis
Berberoğlu dosyasında devlet sırrı yok, gizli belge yok, casusluk yok yani
ortada bir suç yok; beş yıl on aylık hapis cezası var. Anayasa Mahkemesinin bu
düğümü çözmesini bekliyoruz, derhâl bir karar istiyoruz.
Bugün
10 Nisan Laiklik Günü, cumhuriyet tarihinin en önemli dönüm noktalarından biri.
10 Nisan 1928 tarihinde devletimizin dinî kimliğinin olmayacağını kabul ettik,
bu çatı altında oy birliğiyle dedik ki: “Devletimizin dinî referansı olmayacak,
her vatandaşa eşit mesafede yer alacak ve Türkiye Cumhuriyeti’nin her bir
vatandaşı vicdan, ibadet ve din özgürlüğüne sahip olacak.”
(Mikrofon
otomatik cihaz tarafından kapatıldı)
BAŞKAN
– Lütfen tamamlayın Sayın Özkoç, ek sürenizi veriyorum. 
ENGİN
ÖZKOÇ (Sakarya) – Teşekkür ederim Sayın Başkan.
Aradan
geçen doksan yılda hâlâ laikliğin bir arada yaşamamızın teminatı olduğunu
anlamayan, laikliğin anayasal güvence altında olmasını sorgulamaya açmak
isteyenler var. 
Arkadaşlar,
yurttaşlar; laiklik sorgulanamaz. Bir arada yaşamamız, özgürlüğümüz,
demokrasimiz nasıl sorgulanamazsa bunların teminatı laiklik de sorgulanamaz,
kutlanır. Laiklik Günü’müz kutlu olsun.
Bugün
ayrıca Polis Bayramı, Türk polis teşkilatının 173’üncü kuruluş yıl dönümü. Tüm
polislerimizin bayramını kutluyorum. 
Emniyet
güçlerimizin can ve mal güvenliğimiz için, huzurumuz için ağır koşullar altında
çalıştığını biliyorum; aile hayatlarından, hatta ömürlerinden veriyorlar.
Yapılan araştırmalar, polislerin ortalama ömrünün on yıl daha kısa olduğunu
gösteriyor. Maddi, manevi zorluk ve stres yaşıyorlar. Polislik mesleği ne yazık
ki yüksek intihar oranlarıyla da öne çıkıyor. Bizim de polislerimizi korumamız,
hayatlarını kolaylaştırmamız gerekir. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Özkoç siz de. 
ENGİN
ÖZKOÇ (Sakarya) – Teşekkür ederim efendim. 
Cumhuriyet
Halk Partisi olarak, polislerin ek göstergelerinin 3600 olması için vermiş
olduğumuz kanun teklifinin gündeme alınması ve yasalaşması konusunda iktidarın
ve muhalefet partilerinin desteğini bekliyoruz. 
Saygılar
sunuyorum. 
BAŞKAN
– Teşekkür ederim Sayın Özkoç. 
Sayın
Bostancı, buyurun lütfen. 
24.- Amasya Milletvekili Mehmet Naci Bostancı’nın, 24’üncü
Dönem Isparta Milletvekili Ali Haydar Öner ile şehit Uzman Çavuş Serdal Güneş’e
Allah’tan rahmet dilediğine, 10 Nisan Türk polis teşkilatının kuruluşunun
173’üncü yıl dönümüne, 9 Nisan Mimar Sinan’ın 430’uncu ve 10 Nisan Mareşal
Fevzi Çakmak’ın 68’inci ölüm yıl dönümlerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler. 
24’üncü
Dönem Cumhuriyet Halk Partisi Isparta Milletvekili Ali Haydar Öner’e Allah’tan
rahmet diliyoruz; ailesine, sevenlerine ve CHP’ye başsağlığı diliyoruz, bütün
milletimize başsağlığı diliyoruz. Mekânı cennet olsun. 
Bugün
Niğde’de toprağa verilen, terörle mücadele ederken şehit düşmüş Uzman Çavuşumuz
Serdal Güneş’e Allah’tan rahmet diliyoruz. Bu vesileyle bir kez daha
şehitlerimizi rahmetle, gazilerimizi minnetle anıyoruz. 
Polis
Haftası içindeyiz. Polis teşkilatının kuruluşunun 173’üncü yıl dönümü. Bu süre,
bir müktesebat oluşturmak, bir gelenek oluşturmak, görevini yaparken geçmişin
tecrübelerinden faydalanmak bakımından çok zengin bir süre. Esasen kurumlar
böyle kökleşiyorlar. Türk polis teşkilatı da kendisine emanet edilmiş olan
toplumun esenliği ve selameti konusunda, bütün bu süre içerisinde başarıyla bu
görevini yerine getirmiştir. Bunu yaparken bu zor görev çerçevesinde zaman
zaman şehit düşen, yaralanan, gazi olan polislerimiz olmuştur. Onları da
rahmetle ve minnetle anıyoruz.
Polislerimizin
özlük haklarına ilişkin, teknik donanımlarına ilişkin, çalışma şartlarına
ilişkin birçok düzenlemeleri yaptık. Daha iyi şartlara sahipler, daha iyi
mekânlarda görev yapıyorlar. Gönlümüz daha iyisini istiyor. Bunların imkânlar
çerçevesinde olduğu hususu her türlü takdirin üzerindedir. Göstergelerini 2400’den
3000’e çıkarttık. Yarın şartlar daha iyileştiğinde şüphesiz gereken
yapılacaktır.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bostancı lütfen, ek sürenizi veriyorum. 
MEHMET
NACİ BOSTANCI (Amasya) – Bugün yine, büyük mimarlarımızdan Mimar Sinan’ın ölüm
yıl dönümüdür. Mimar Sinan (1490-1588) Yavuz Sultan Selim ile Kanuni Sultan
Süleyman devrinde yani Osmanlı’nın en ihtişamlı döneminde mimarinin de
zirvesini teşkil eden bir mimar olarak 500’e yakın esere imza atmış büyük bir
insandır. Mimari deyince sadece taş ve toprak akla gelmez, aynı zamanda o
medeniyetin bütün referanslarının taşa ve toprağa işlendiği bir yapı, bir
anlayış, bir medeniyet akla gelir. Bunu temsil eden, Şehzade Camisi’nden
başlamak üzere çıraklık eseri, Süleymaniye kalfalık eseri ve Selimiye ustalık
eseridir. 
Herkes
bilir, Mimar Sinan’ın bütün bu eserleri yaparken sadece matematiğe, sadece
hendeseye, geometriye ilişkin bir bilgiyle değil…
(Mikrofon
otomatik cihaz tarafından kapatıldı) 
BAŞKAN
– Bir dakika ek süre daha vereyim size Sayın Bostancı.
Buyurun.
MEHMET
NACİ BOSTANCI (Amasya) – …aynı zamanda gönül gözüyle böyle yaptığını biliyoruz
ve Süleymaniye Camii bittiğinde onun minaresine ilişkin bir çocuk “Minare
eğri.” dediğinde “Nasıl düzeltelim?” diyerek o çocuğun gönlünü almak için çaba
içerisine girdiğini herkes bilir, detayını anlatmayacağım.
Yine
bugün Mareşal Fevzi Çakmak’ın ölüm yıl dönümüdür. İstiklal Savaşı’mızın öncü
kadrolarındandır. Çeşitli görevler yapmıştır. Sakarya Savaşı’nda, Büyük
Taarruz’da Mustafa Kemal’le birlikte, yan yana savaşmıştır. Meclis tarafından
mareşallik unvanı verilmiştir. Milletin gönlüne taht kurmuştur. 1950 yılında
ebedî âleme göç etti. Kendisini yaptığı hizmetler, bu millete verdiği hizmetler
dolayısıyla minnetle, saygıyla anıyoruz. 
Herkesi
saygıyla selamlıyoruz.
Sağ
olun.
BAŞKAN
– Teşekkür ederim Sayın Bostancı.
Sayın
Gürer, buyurun.
25.- Niğde Milletvekili Ömer Fethi Gürer’in, Erzincan
Kemaliye’de şehit olan Niğdeli hemşehri Serdal Güneş’e Allah’tan rahmet
dilediğine ilişkin açıklaması 
ÖMER
FETHİ GÜRER (Niğde) – Teşekkürler Sayın Başkan. 
Niğde’mizin
yine şehidi var. Erzincan Kemaliye’de şehit olan Niğdeli hemşehrimiz Serdal
Güneş’e Allah’tan rahmet diliyor, acısını paylaşıyorum. Ailesinin ve tüm
halkımızın başı sağ olsun. 
Teşekkürler
Başkanım. 
BAŞKAN
– Teşekkür ederim. 
V.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Ayşe Nur
Bahçekapılı’nın, şehit olan Uzman Çavuş Serdal Güneş’e Allah’tan rahmet
dilediğine ilişkin konuşması
BAŞKAN
- Biz de şehidimize Allah’tan rahmet diliyoruz. 
Sayın
Erdem… 
VI.- AÇIKLAMALAR (Devam)
26.- İstanbul Milletvekili Arzu Erdem’in, 10 Nisan Türk
polis teşkilatının kuruluşunun 173’üncü yıl dönümüne ilişkin açıklaması
ARZU
ERDEM (İstanbul) – Teşekkür ederim Sayın Başkan. 
Ülkemizin
birlik, bütünlük ve düzenini, milletimizin canını ve malını korumak uğruna
mücadele eden kahraman Türk polislerimizin özlük haklarını iyileştirmek,
emekliliklerinde yarı yarıya düşen maaşlarında düzenleme yapmak, 3000 olan ek
göstergelerini 3600’e çıkarmak ve en önemlisi, görevlerini yapan polislerimizin
işini kolaylaştırmak başta biz milletvekillerinin görevidir. Türk polis
teşkilatımızın 173’üncü kuruluş yıl dönümünü kutluyor ve Rabb’im polisimizin
ayağına taş, gözüne yaş değdirmesin diyorum. Rabb’im tüm Emniyet mensuplarımıza
güç, kuvvet versin. 
Teşekkür
ederim. 
BAŞKAN
– Teşekkür ederim ben de. 
Sayın
Tamer…
27.- Kayseri Milletvekili İsmail Tamer’in, 10 Nisan Türk
polis teşkilatının kuruluşunun 173’üncü yıl dönümüne ve Arakanlı Müslümanların
yaşadığı Bangladeş Cox’s Bazar’daki kampa yaptıkları ziyarete ilişkin
açıklaması 
İSMAİL
TAMER (Kayseri) – Teşekkür ediyorum Değerli Başkanım. 
Polis
teşkilatımızın 173’üncü kuruluş yıl dönümünü kutluyorum. Gece gündüz demeden
fedakârca görev yapan tüm Emniyet teşkilatımızı tekrar kutladığımı ifade
ediyorum. 
Hafta
sonu itibarıyla, 5 arkadaşımızla birlikte Arakanlı Müslümanların Bangladeş’teki
mülteci kampını ziyaret etme fırsatı bulduk. Cox’s Bazar’daki 1 milyon 100
kişilik bu kampın da çok sıkıntılı olduğunu gördük. Orada, özellikle Türkiye
Cumhuriyeti’nin şefkatli elini hissettirdiği bir tabloyla karşılaştık. AFAD,
Kızılay, TİKA gibi kuruluşlarımızın üstün bir kuvvetle görev yaptıklarını
müşahede ettik. Allah onlara yardım etsin diyoruz, tekrar ülkelerine dönmeyi
nasip etsin diyoruz. 
Meclisi
bilgilendirmek istedim. 
Hepinize
teşekkür ediyor, saygılarımı sunuyorum. 
BAŞKAN
– Teşekkür ederim. 
Sayın
Erdoğan, sizi de dinleyelim, bu bahsi kapatalım. 
Buyurun.

28.- Konya Milletvekili Hüsnüye Erdoğan’ın, 10 Nisan Türk
polis teşkilatının kuruluşunun 173’üncü yıl dönümüne ve Arakanlı Müslümanların
yaşadığı Bangladeş Cox’s Bazar’daki kampa yaptıkları ziyarete ilişkin
açıklaması
HÜSNÜYE
ERDOĞAN (Konya) – Ben de polis teşkilatımızın günlerini kutluyor, hep birlikte
nice yıllara diyorum. 
Ben
de İsmail Vekilimizin kaldığı yerden devam etmek istiyorum. 
Sağlıkçı
vekiller olarak AFAD’ımızla birlikte Bangladeş’e, Dakka’ya, oradan bir saatlik
uçak yolculuğuyla Cox's Bazar’a, oradan da yine bir buçuk saatlik kara yoluyla
kampların olduğu -600-700 bin kişinin olduğu kamplara- yere ulaştık. Orada
hakikaten Türkiye'nin ne kadar büyük bir devlet olduğunu bizzat bir kere daha
müşahede ettik. Hastanemizin nasıl hizmet verdiğini orada tekrar görmüş olduk.
Hatta ufak, küçük bir operasyona da İsmail Başkanımızla birlikte imza attık,
orada bir sünnet gerçekleştirildi ve hakikaten Türkiye orada bütün dünyaya umut
olmaya devam ediyor her yerde olduğu gibi. Oradaki yetimlerin, oradaki
öksüzlerin, oradaki mağdur Müslüman halkın…
(Mikrofon
otomatik cihaz tarafından kapatıldı)
BAŞKAN
– Teşekkür ederim Sayın Erdoğan.
Sayın
milletvekilleri, gündeme geçiyoruz.
Başkanlığın
Genel Kurula sunuşları vardır.
Türkiye
Büyük Millet Meclisi Başkanlığının bir tezkeresi vardır, okutup bilgilerinize
sunacağım:
III.- BAŞKANLIĞIN GENEL KURULA SUNUŞLARI (Devam)
B) Tezkereler
1.- Türkiye Büyük Millet Meclisi Başkanlığının, Türkiye-AB
Karma Parlamento Komisyonu (KPK) Başkanlık Divanı toplantısının 23 Mart 2018
tarihinde Türkiye Büyük Millet Meclisinde yapılmasının Türkiye Büyük Millet
Meclisi Başkanlık Divanının 7 Mart 2018 tarih ve 55 sayılı Kararı’yla uygun
bulunduğuna ilişkin tezkeresi (3/1565)
06/4/2018
Türkiye Büyük Millet Meclisi Genel Kuruluna
Türkiye-AB
Karma Parlamento Komisyonu (KPK) Başkanlık Divanı toplantısının 23 Mart 2018
tarihinde Türkiye Büyük Millet Meclisinde yapılması Türkiye Büyük Millet
Meclisi Başkanlık Divanının 7 Mart 2018 tarih ve 55 sayılı Karar'ıyla uygun
bulunmuştur.
Söz
konusu toplantının Türkiye Büyük Millet Meclisinde yapılacağı, Türkiye Büyük
Millet Meclisinin Dış İlişkilerinin Düzenlenmesi Hakkında 3620 sayılı Kanun'un
15’inci maddesi gereğince Genel Kurulun bilgilerine sunulur.
 İsmail
Kahraman
 Türkiye
Büyük Millet Meclisi Başkanı
BAŞKAN
– Bilgilerinize sunulmuştur.
Sayın
milletvekilleri, şimdi grup önerilerini görüşeceğiz.
Halkların
Demokratik Partisi Grubunun İç Tüzük'ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım:
VII.- ÖNERİLER
A) Siyasi Parti Grubu
1.- HDP Grubunun, Grup Başkan Vekili Adana Milletvekili
Meral Danış Beştaş ve Grup Başkan Vekili İstanbul Milletvekili Filiz
Kerestecioğlu Demir tarafından, milletvekili yargılanmalarında yaşanan
hukuksuzlukların tüm boyutlarıyla araştırılması amacıyla 10/4/2018 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 10 Nisan 2018 Salı günkü
birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 10/4/2018 Salı günü (bugün) toplanamadığından, grubumuzun aşağıdaki
önerisinin İç Tüzük'ün 19’uncu maddesi gereğince Genel Kurulun onayına
sunulmasını saygılarımla arz ederim.
 Meral
Danış Beştaş
 Adana
 Grup
Başkan Vekili
Öneri:
10
Nisan 2018 tarihinde Adana Milletvekili Grup Başkan Vekili Meral Danış Beştaş
ve İstanbul Milletvekili Grup Başkan Vekili Filiz Kerestecioğlu tarafından
verilen (7453) grup numaralı milletvekili yargılanmalarında yaşanan
hukuksuzlukların tüm boyutlarıyla araştırılması amacıyla Türkiye Büyük Millet
Meclisine verilmiş olan Meclis araştırması önergesinin, diğer önergelerin önüne
alınarak, görüşmelerinin 10/4/2018 Salı günkü birleşiminde yapılması
önerilmiştir.
BAŞKAN
- Önerinin gerekçesini açıklamak üzere öneri sahibi Halkların Demokratik Partisi
Grubu adına Batman Milletvekili Ayşe Acar Başaran konuşacaklar. 
Süreniz
beş dakika.
Buyurun.
(HDP sıralarından alkışlar) 
HDP
GRUBU ADINA AYŞE ACAR BAŞARAN (Batman) – Sayın Başkan, değerli milletvekilleri;
bugün milletvekillerinin yargılamalarındaki hukuksuzluk üzerine konuşacağım.
Aslında bu, Türkiye’deki yargılama hukuksuzluklarının sadece çok ufak bir
parçası. Beş dakika değil, beş saat, beş gün, beş yüz gün konuşsak herhâlde
tüketemeyecek kadar çok hukuksuzluğun geliştiği bir süreçten geçiyoruz. Çünkü
biliyorsunuz, kuvvetler ayrılığı diye bir ilke var; yargı, yürütme ve yasama
birbirinden ayrılır ama Türkiye’de artık yürütme yargıyı siyasi rakiplerini
tasfiye aracı olarak kullanıyor. Bir bakarsanız, özellikle kendine muhalif
duran, en muhalif duran, ülkenin gerçekten çözüm umudu olan Halkların
Demokratik Partisine yönelik son iki buçuk yıldır gerçekleştirilen saldırıların
hukuki anlamda açıklanır bir tarafı yoktur. Tamamen bir siyasi tasfiye, bir
siyasi soykırım operasyonları silsilesidir ve bu operasyonlar çerçevesinde
başta eş genel başkanlarımız olmak üzere 15 milletvekili arkadaşımız
tutuklandı, şu anda bu Meclis çatısı altında olması gereken 9 milletvekili
arkadaşımız tutuklu. Her gün bu Meclise milletvekilliğinin düşürülmesi yönünde
tezkereler getiriliyor, halkın iradesi yok sayılıyor, burada eller kalkıyor ve
milletvekillikleri düşürülüyor.
Şimdi
bu hukuksuzluklara bir iki örnek vereceğim. Yarın Eş Genel Başkanımız Sayın
Selahattin Demirtaş’ın Ankara’da duruşması var ama Sıhhiye Adliyesinde yapılmıyor.
Niye? Güvenlik gerekçesiyle. Kimin güvenliği, neyin güvenliği? Biz bunun
güvenlik gerekçesinden kaynaklanmadığını biliyoruz; bunun, aslında halktan
kaçırılan yargılamalar olduğunu; halkın, basının, kamuoyunun görmemesi için
hukuksuzlukların bu şekilde Sincan Adliyesinde yapıldığını biliyoruz. Çünkü bir
benzeri de İstanbul’da oldu, dağın ortasında, insanların ulaşamayacağı bir
yerde, baksanız bina olduğunu anlayamayacağınız bir mekânda bir duruşma salonu
kurulmuş ve Selahattin Demirtaş yargılanıyor. Peki, İstanbul’daki bu duruşmada
neden yargılanıyordu? “2013 Nevrozu”nda yaptığı konuşmadan.
Değerli
arkadaşlar, “2013 Nevrozu” yapıldığında, belki o döneme biraz bakıp sonra da
gazete manşetlerine bakmamız gerekiyor. O gün suç olmayan, tam iki yıl altı ay
sonra suç kabul edilip, bakın, iki yıl altı ay, iki yıl altı ay savcılar uyudu,
iki yıl altı ay iktidarın işine geldiği için, o dönemin konsepti kendilerine,
barış süreci kendilerine yaradığı için uyudu, iki yıl yedi ay boyunca Emniyet
uyudu, ne zamanki HDP karşılarında 7 Haziranın zaferini kazandı, 1 Kasımın
zaferini kazandı, büyük bir siyasi rakip olarak karşılarına dikildi, hepsi bir
anda uyandı. O günün “havuz medyası” dediğimiz ana akım medya nasıl manşetler
attı? “Nevroz Ateşi Barış İçin Yandı.” Orada bu konuşma yapılmıştı. Bugün savaş
naraları atan sanatçılar, “Nevroz” meydanında “Amed Nevrozu” meydanında,
Diyarbakır meydanında kendine yer kapmak için birbirlerini eziyorlardı. Alkış
tuttu milyonlarca kişi bu konuşmaya.
Bakın,
atılan manşetler… Ama bakın, o günün “Nevroz”unda olan Ayla Akat Ata bu
fotoğrafta, bugün tutuklu, Selahattin Demirtaş tutuklu, iki yıl yedi ay sonra
ortaya çıkan ya da fark edilen konuşmasından kaynaklı. 
Peki,
bu konuşmayı hiç mi yapmadı daha önce Selahattin Demirtaş? Yaptı, bu Meclis
kürsüsünden yaptı, grup toplantısında yaptı, birçok yerde benzer konuşmaları
yaptı. 
Biz,
her defasında şunu söylüyoruz: Bu kürsüden yapılan, grup toplantılarında
yapılan konuşmalar Anayasa’nın açık hükmüne göre sorumsuzluk kapsamındadır,
bunu sadece biz söylemiyoruz. Bakın, 8 Nisanda, birkaç gün önce bir programa
katılan, şu anda da Genel Kurulda olan Sayın Bekir Bozdağ da aynı şeyi
söylemiş. Şunları söylemiş: “Sayın Kılıçdaroğlu kamuoyuna her zaman olduğu gibi
doğruları söylemiyor, çarpıtıyor her şeyi. Meclis Genel Kurulu ve grup
toplantısında söyledikleri bizim Anayasa’mıza göre suç olsa dahi suç kabul
edilmediği için soruşturma ve kovuşturma kapsamı dışında tutuluyor.” Tamam, bu,
sadece bir kesim için mi geçerli? 
Peki,
ısrarla, soruşturma başlatılmadan önce savcılığın araştırması gereken husus
niye araştırılmıyor? Sormak gerekiyor Sayın Başkan Vekiline: “Bugüne kadar bu
milletvekili acaba Mecliste bu konuşmayı yaptı mı?” diye Başkanlık Divanına
Mecliste herhangi bir soru soruldu mu? “Bu vekil bu konuşmayı yapmış, suç vasfı
taşıyor ama Meclis kürsüsünden ifade edilmiş mi?” diye soruldu mu? Hayır,
sorulmadı. Peki, biz mahkemede kovuşturma aşamasında…
(Mikrofon
otomatik cihaz tarafından kapatıldı) 
AYŞE
ACAR BAŞARAN (Devamla) – Başkan, bir dakika daha…
BAŞKAN
– Buyurun, bir dakika ek süre. 
AYŞE
ACAR BAŞARAN (Devamla) – Peki, biz kovuşturma esnasında talep ettiğimizde ne
oluyor? Heyet on dakika ara veriyor. Müzakere etmesi gerekiyor ya -görünüşte
müzakere- gidiyor beş dakika, bir görüşmeler, telefon trafiği, “Ne yapsak, ne
yapsak?” Döndüklerinde talebimiz reddediliyor. Bu, açık bir biçimde görevi
kötüye kullanmaktır, suçtur ve bu açık bir şekilde bu Meclisin itibarını
zedelemektedir. Benim bu kürsüde söyleyeceğim bütün sözler dokunulmazlık,
mutlak sorumsuzluk kapsamındadır ama birileri için sorumsuzluk kapsamında;
mesele HDP’liler olunca, mesele Selahattin Demirtaş olunca, mesele Figen
Yüksekdağ olunca, mesele Burcu Çelik olunca -dün cezası onandı- mesele Gülser
Yıldırım olunca, mesele Selma Irmak, Ferhat Encu olunca dokunulmazlık ve
sorumsuzluk kapsamında kabul edilmiyor. 
İşte
tüm bunların konuşulacağı, dediğim gibi, belki günler, belki aylar süren
konuşmalar sonucunda tespit edeceğimiz bu hukuksuzlukların konuşulması için
komisyon kurulması gerekiyor. Ha, kurmazsanız da bu baskılar devam etse de bizi
yıldıramadığınızı görüyorsunuz. 
(Mikrofon
otomatik cihaz tarafından kapatıldı) 
AYŞE
ACAR BAŞARAN (Devamla) – Hâlâ saldırmalarınızdan da bizimle baş edemediğiniz
çok açık ortadadır zaten. 
Teşekkür
ederim. (HDP sıralarından alkışlar)
BAŞKAN
– Teşekkür ederim Sayın Başaran.
Cumhuriyet
Halk Partisi Grubu adına Sakarya Milletvekili Sayın Engin Özkoç konuşacaklar.
Buyurun
Sayın Özkoç. (CHP sıralarından alkışlar)
CHP
GRUBU ADINA ENGİN ÖZKOÇ (Sakarya) – Sayın Başkan, değerli milletvekili
arkadaşlarım; hepinizi saygıyla selamlıyorum.
Değerli
milletvekili arkadaşlarım, büyük iş adamlarının, büyük firmaların avukatları
oluyor onların hakkını ve hukukunu savunması için. Parası olan insanların, gücü
olan insanların arkasında onları savunması için arkaları oluyor, hukukçular
oluyor, avukatlar oluyor; milletin de arkasında milletin seçtiği
milletvekilleri var. (CHP sıralarından alkışlar) Milletin vekilleri, onların
hakkını ve hukukunu korumak için varlar. Nasıl, hukukçular, hukuk adamları
kendi müvekkillerinin hakkını hukukunu savunuyorsa milletvekilleri de kendi
milletinin hakkını hukukunu savunmak durumundadır. Ancak bugünün Türkiyesi’nde,
adaletin ve hukukun olmadığı bir ülkede artık milletvekilleri yargılanmadan cezaevinde
tutuluyorlar.
Enis
Berberoğlu milletin vekilidir. Enis Berberoğlu, anasının ak sütü gibi helal
oylarla seçilmiş bir milletvekilidir. Enis Berberoğlu bağımsızlığa inanan,
özgürlüğe inanan, yurtsever bir gazeteci milletvekilidir. Enis Berberoğlu’nu “vatan
hainliği” sıfatıyla cezaevinde tutan zihniyet aslında vatana en büyük ihaneti
ve hainliği yapmaktadır. (CHP sıralarından alkışlar)
Değerli
arkadaşlarım, Enis Berberoğlu’nda kendi mahkûmiyetiyle ilgili devlet sırrı
yoktur, gizli belge yoktur, casusluk yoktur. O, milletinin arkasında dimdik
durmuştur. Bir yılı aşkın süreden beri de cezaevinde onuruyla hâlâ milleti için
mücadele etmektedir. Anayasa Mahkemesi Enis Berberoğlu’yla ilgili kararını en
geç ocak ayında açıklamak durumundaydı. Anayasa Mahkemesine Cumhuriyet Halk
Partisi Grubu olarak sesleniyoruz: Milletvekili arkadaşımızı bırakın,
milletvekili arkadaşımıza özgürlüğünü teslim edin diyoruz.
Değerli
arkadaşlarım, ben grup başkan vekiliyim, bir siyasi partinin genel başkanı
adına grupta söz sahibiyim. Siz Ahmet Yıldırım’ın, bir grup başkan vekilinin,
sadece Cumhurbaşkanına söylediği bir sözle elinden milletvekilliğini ve grup
başkan vekilliğini aldınız. Bunu yapamazsınız. Bunu yaparsanız, grup başkan
vekillerini susturursanız, milletvekillerini susturursanız…
(Mikrofon
otomatik cihaz tarafından kapatıldı) 
ENGİN
ÖZKOÇ (Devamla) – …genel başkanları susturursanız bu ülkeyi diktatörlükle
yönetiyorsunuz demektir. Buna bu millet asla izin vermeyecektir. (CHP
sıralarından alkışlar) 
BAŞKAN
– Adalet ve Kalkınma Partisi Grubu adına İstanbul Milletvekili Yıldız
Seferinoğlu konuşacak. 
Buyurun
Sayın Seferinoğlu. (AK PARTİ sıralarından alkışlar) 
AK
PARTİ GRUBU ADINA YILDIZ SEFERİNOĞLU (İstanbul) – Sayın Başkan, değerli
milletvekilleri; HDP grup önerisi aleyhinde grubum adına söz almış
bulunmaktayım. Sözlerime başlamadan önce, Türk polis teşkilatımızın kuruluşunun
173’üncü yılını kutluyorum. Yurt içinde ve yurt dışında terörle mücadele
esnasında şehit olan Emniyet mensuplarımıza Allah’tan rahmet, gazilerimize de acil
şifalar diliyorum. Bu vesileyle Genel Kurulu saygıyla selamlıyorum. 
Yasama
dokunulmazlığı, genel olarak, milletvekillerinin bir suç işledikleri
gerekçesiyle Parlamentonun izni olmadan bazı ceza muhakemesi işlemlerine tabi
tutulamayacağı anlamına gelmektedir. Yasama dokunulmazlığı, yasama
sorumsuzluğunun aksine, milletvekillerine geçici, milletvekilliği süresince
nispi koruma sağlar. Yasama dokunulmazlığının belirli yöntemlerle
kaldırılabileceği de yine Anayasa’mızda öngörülmektedir. 
Bilindiği
üzere, 20 Mayıs 2016 tarihinde yaptığımız Anayasa değişikliğiyle Türkiye Büyük
Millet Meclisine ve Adalet Bakanlığına ulaşan fezlekeler için yargılamanın önü
açılmıştır. Bütün muhalefet partilerinin çeşitli platformlarda
dokunulmazlıkların kaldırılması yönünde fikir beyan etmesi üzerine Türkiye
Büyük Millet Meclisinde alınan kararla Anayasa değişikliği yapılmış,
dokunulmazlıklar kaldırılmıştır. Süreç, Anayasa’ya uygun bir şekilde
gerçekleştirilmiştir. Kaldırılan dokunulmazlıklarla beraber Adalet ve Kalkınma
Partisinden 29 milletvekiliyle ilgili 50 dosya, Cumhuriyet Halk Partisinden 59
milletvekiliyle ilgili 215 dosya, Halkların Demokratik Partisinden 55
milletvekiliyle ilgili 518 dosya, Milliyetçi Hareket Partisinden 10
milletvekiliyle ilgili 23 dosya, bağımsız milletvekillerinden 1 milletvekiliyle
ilgili 5 dosya olmak üzere toplam 154 milletvekili için 810 dosya işleme
alınmıştır.
Yine
önergede bahsi geçen ses ve görüntü sistemiyle ilgili olarak, Anayasa Mahkemesi
ifade ve sorgu işlemlerinde kullanılan sesli ve görüntülü aktarma usulünün yüz
yüzelik ilkesini karşıladığını, bu usulün kullanımının ceza infaz kurumundan
veya mahkemenin yargı çevresi dışında bulunan kişilerin bir an önce hâkim önüne
çıkarılması ve haklarında makul sürede karar verilebilmesi olanağını sağladığı
belirtilmiştir. Dolayısıyla, dokunulmazlıkların kaldırılmasından sonraki
süreçte yargılamalar bağımsız yargı tarafından hukuka uygun bir şekilde devam
etmektedir.
Bu
cümlelerle konuşmamı sonlandırıyor, Genel Kurulu saygıyla selamlıyorum. (AK
PARTİ sıralarından alkışlar)
BAŞKAN
– Teşekkür ederim Sayın Seferinoğlu.
MERAL
DANIŞ BEŞTAŞ (Adana) – Sayın Başkan…
BAŞKAN
– Sayın Danış Beştaş…
MERAL
DANIŞ BEŞTAŞ (Adana) – Kısa bir açıklama yapmak istiyorum.
BAŞKAN
– Buyurun, yerinizden lütfen. 
VI.- AÇIKLAMALAR (Devam)
29.- Adana Milletvekili Meral Danış Beştaş’ın, İstanbul
Milletvekili Yıldız Seferinoğlu’nun HDP grup önerisi üzerinde AK PARTİ Grubu
adına yaptığı konuşmasındaki bazı ifadelerine ilişkin açıklaması
MERAL
DANIŞ BEŞTAŞ (Adana) – Teşekkür ederim Sayın Başkan. 
Doğrusu,
sayın hatibi dinledim, sataşmadı ancak kamuoyunu yanlış bilgilendirdi. Demin
hatibimizin de ifade ettiği üzere, dokunulmazlıklarla ilgili sürecin Anayasa’ya
aykırı olduğunu ve şu ana kadar Halkların Demokratik Partisi milletvekillerinin
sadece Enis Berberoğlu istisna olmak üzere diğer partilerin milletvekillerinin,
söz konusu dokunulmazlıkların kaldırılması kapsamında bir işleme tabi
tutulmadığını her gün söylüyoruz. Biz bunlar görüşülürken de bu paketin HDP’ye
karşı getirildiğini defalarca söyledik ve şu anda sadece bizim
milletvekillerimizin, bir istisna dışında, bununla muhatap olması arka planını
gösteriyor.
Bunu
da geçtim. Sorumsuzluk kapsamında iktidar partisinin gerçekten bir sözünün
olmasını isterim. Bizim şu anda milletvekilli yargılamalarının yüzde 99,9’u
kürsüde söylenen sözlerle ilgilidir.
(Mikrofon
otomatik cihaz tarafından kapatıldı) 
MERAL
DANIŞ BEŞTAŞ (Adana) – Yani yarın Sayın Demirtaş mahkemeye gelecek, mahkeme
Meclisten konuşmalarını talep etmeyi reddediyor. Ya da dün Burcu Çelik’e altı
yıl ceza verildi, yerel mahkeme ve istinaf mahkemesi yine Meclis Başkanlığından
konuşmaları talep etmiyor. Dokunulmazlıklar diyelim ki bir an için Anayasa’ya
uygun ve kalktı ama sorumsuzluk mutlaktır. Sorumsuzluk konusunda yargının bağımsız
davranmadığı, tümüyle Hükûmetin emir ve talimatlarıyla baskı altında karar
verdiğinin ilanıdır. 
(Mikrofon
otomatik cihaz tarafından kapatıldı) 
BAŞKAN
– Teşekkür ederim.
MERAL
DANIŞ BEŞTAŞ (Adana) – Bitiriyorum Sayın Başkan.
Şu
anda sadece dokunulmazlık değil, yasama sorumsuzluğu da HDP için askıdadır,
bunu önemle ifade etmek istiyorum.
BAŞKAN
– Teşekkür ederim Sayın Danış Beştaş.
VII.- ÖNERİLER (Devam)
A) Siyasi Parti Grubu (Devam)
1.- HDP Grubunun, Grup Başkan Vekili Adana Milletvekili
Meral Danış Beştaş ve Grup Başkan Vekili İstanbul Milletvekili Filiz
Kerestecioğlu Demir tarafından, milletvekili yargılanmalarında yaşanan
hukuksuzlukların tüm boyutlarıyla araştırılması amacıyla 10/4/2018 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 10 Nisan 2018 Salı günkü
birleşiminde yapılmasına ilişkin önerisi (Devam)
BAŞKAN
- Halkların Demokratik Partisi grup önerisini oylarınıza sunuyorum: Kabul
edenler... Kabul etmeyenler... Öneri kabul edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım.
2.- CHP Grubunun Kayseri Milletvekili Çetin Arık ve
arkadaşları tarafından, Kişisel Verileri Koruma Kurulunun nasıl bir denetleyici
ve düzenleyici çalışma yaptığının araştırılması, seçmen iradesi ve demokrasi
için büyük bir risk olarak duran yasa dışı yöntemlere karşı bir çözümün
sağlanması amacıyla , 9/4/2018 tarihinde Türkiye Büyük Millet Meclisi
Başkanlığına verilmiş olan Meclis araştırması önergesinin ön görüşmelerinin,
Genel Kurulun 10 Nisan 2018 Salı günkü birleşiminde yapılmasına ilişkin önerisi
10/4/2018
Türkiye Büyük Millet Meclisi Başkanlığına
Danışma
Kurulu 10/4/2018 Salı günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
Özkoç
 Sakarya
 CHP
Grubu Başkan Vekili
Öneri:
Kayseri
Milletvekili Çetin Arık ve arkadaşları tarafından Kişisel Verileri Koruma
Kurulunun nasıl bir denetleyici ve düzenleyici çalışma yaptığının
araştırılması, seçmen iradesi ve demokrasi için büyük bir risk olarak duran
yasa dışı yöntemlere karşı bir çözümün sağlanması amacıyla 9/4/2018 tarihinde
Türkiye Büyük Millet Meclisi Başkanlığına verilmiş olan Meclis araştırma
önergesinin (1846 sıra no.lu) diğer önergelerin önüne alınarak görüşmelerinin
10/4/2018 Salı günlü birleşimde yapılması önerilmiştir.
BAŞKAN
– Önerinin gerekçesini açıklamak üzere öneri sahibi Cumhuriyet Halk Partisi
Grubu adına Kayseri Milletvekili Çetin Arık konuşacaklar.
Buyurun
Sayın Arık. (CHP sıralarından alkışlar) 
CHP
GRUBU ADINA ÇETİN ARIK (Kayseri) – Teşekkür ediyorum Sayın Başkan.
Gazi
Meclisi saygıyla selamlıyorum.
Değerli
milletvekilleri, geçtiğimiz günlerde Amerika ve İngiltere’de Facebook’un 87
milyon kullanıcısına ait veriler kişilerin rızası olmadan kullanıcıların sosyal
medyadaki aktiviteleri, tüketim alışkanlıkları ve siyasi eğilimleri üzerinden
tanımlanıp kişiye özel mesajlar gönderilmek suretiyle seçmen tercihinin
manipüle edildiği ortaya çıktı. Esasında benzer skandallar AKP hükûmetleri
döneminde ülkemizde de yaşandı. 50 milyonu aşkın Türk seçmeninin nüfus
bilgileri çalındı. Dönemin Adalet Bakanı Sayın Bekir Bozdağ “Nereden sızdı,
nasıl sızdı bilmiyorum, rakamlara baktığınızda Türkiye’deki seçmen sayısına
yakın, nereden ve nasıl sızdığının araştırılması lazım. Gerekli soruşturma,
adli ve idari boyutuyla başlatıldı.” şeklinde bir demeç vermişti. Bu verileri
çaldıranın kimliği belli, AKP Hükûmeti ve onun atadığı bürokratlar ama Sayın
Bozdağ’ın adli ve idari boyutuyla araştırılmasını vadettiği konunun akıbeti sır
olarak kalmaya devam ediyor. 
Ben
milletin kürsüsünden, millet adına sormak istiyorum: Bu verileri kim çaldı? Bu
veriler hangi amaçlar doğrultusunda kullanılmak için çalındı? Vatandaşlarımızın
yaşadığı dolandırıcılık vakalarında bu veriler kullanıldı mı? Bu verileri
çaldıranlara herhangi bir cezai işlem uygulandı mı?
Aynı
menzile birlikte yürüdüğünüz yol arkadaşınız FETÖ, 2010 referandumunda “Ölüleri
bile diriltin, oy kullandırın.” demişti. Haşa! Ölüler de diriltilip oy
kullandırıldı mı? Bundan sonraki seçimlerde de oy kullandırılacak mı? Bütün bu
sorular milletimizin cevabını beklediği, merak ettiği sorular. 
Ülkemizde
yaşanan bir başka skandal da Sosyal Güvenlik Kurumunun halkın kişisel sağlık
verilerini 65 milyon TL’ye özel bir firmaya satmasıdır. 
Yine
yakın dönemde Türkiye’de yaklaşık 235 bin kişinin kişisel verilerine izinsiz
bir şekilde erişildiği belirtiliyor. Sayın Bekir Bozdağ’ın ifadesiyle
Türkiye'nin göz bebeği kuruluşlarından Kişisel Verileri Koruma Kurumunun bu
konuda herhangi bir çalışması olmuş mudur, olduysa ne yapılmıştır; bunlar
milletimizin cevabını beklediği sorular. 
Toplumun
gözü önünde yapılan seçim hilelerini Yüksek Seçim Kurulu eliyle geçersiz kılan,
seçimi kazanmak uğruna her yolu mübah gören, medyayı tekelleştiren, seçim
çalışmalarında devlet imkânlarını sonuna kadar kullanan, hiçbir etik ilkesi
tanımayan bir iktidar için kişisel verilerin mahremiyetinin hiçbir anlamı
olmayabilir. 
Değerli
milletvekilleri, Kişisel Verileri Koruma Kurumu ne kadar koruyor bilemem ama
AKP Hükûmetinin koruduğu kesin olan, Kırşehir Şeker Fabrikasını satın alan bir
şirket var. Şirket Ankara’da 300 bin liraya kurulmuş, genel müdürü Kayseri’de
gecekonduda yaşıyor. İddiaya göre, şirket kurulduğu günden bugüne tek bir
ticari faaliyette dahi bulunmamış, deposunda da tam 89.400 ton şeker olan
fabrikayı 325 milyon liraya satın alıyor. Soru şu: Hiçbir ticari faaliyette
bulunmamış 300 bin liralık bir şirket, 325 milyon lirayı nereden buldu? Tabii,
5 lirayla Man Adası’nda kurulmuş bir şirketin kasasına 15 milyon doları
transfer edenler için bu soru havada kalır ama ben yine de milletim adına
sormak istedim. 
Bir
diğer soru: Deposundaki şeker satılsa 325 milyon lira edecek olan bir fabrika
neden yok pahasına bir şirkete satıldı? Bu şirketin arkasında kimler var? Şeker
alana fabrikayı bedavaya mı veriyorsunuz?
Alın
terinin hor görüldüğü, “Maaşından başka para kazanmamış ki.” denilerek çalmanın
itibar kabul edildiği AKP hükûmetleri döneminde kişisel verilerin korunmasını
istemekle çok mu hayalcilik ediyorum? Ancak kişisel verilerin mahremiyeti
Türkiye’yi bir ilkeler ülkesi, bir hukuk ülkesi, etik değerlerin geçerli olduğu
demokratik bir ülke hâline getirmek isteyenler için çok önemlidir. 
Değerli
milletvekilleri, herkesin insan haklarından ve temel hürriyetlerden
yararlanması ülküsünden ve Anayasa’ya sadakatten ayrılmayacağına namusu ve
şerefi üzerine söz veren saygıdeğer milletvekillerinin kişisel bilgilerin
çalınmasına ve tercihlerin manipüle edilmesine izin vermeyeceğine inancım
tamdır. 
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Arık.
Milliyetçi
Hareket Partisi Grubu adına İstanbul Milletvekili Sayın İzzet Ulvi Yönter
konuşacaklar. 
Buyurun
Sayın Yönter. (MHP sıralarından alkışlar)
Süreniz
üç dakika. 
MHP
GRUBU ADINA İZZET ULVİ YÖNTER (İstanbul) – Sayın Başkan, değerli
milletvekilleri; sizleri saygılarımla selamlıyorum. 
Öncelikle
Türk polis teşkilatının kuruluşunun 173’üncü yıl dönümünü kutluyorum. Aziz
şehitlerimize Allah’tan rahmet niyaz ediyorum, gazilerimize uzun ömürler
temenni ediyorum.
Tabii,
Cumhuriyet Halk Partisinin vermiş olduğu grup önerisi kapsamında söz aldım.
Kişisel verilerin korunmasıyla ilgili konu, aslında hem demokratik zihniyetin
hem millî iradenin hem de insan olmanın bir gereği. Şimdi, sosyal medya
platformları arttıkça, genişledikçe insanların mahrem alanları dolayısıyla ve
paralel bir şekilde ihlal ediliyor. Takdir edersiniz ki mahremiyet aynı zamanda
bir masumiyettir. Mahremiyeti koruyacaksak masumiyeti de muhafaza etmek
durumunda olduğumuzu bilmemiz lazım. Merhum Erol Güngör bir tespitinde şöyle
söyler: “Eğer teknolojik gelişmeler sosyal gelişmelerin önünde seyrederse yani
sosyal gelişmeler teknolojik gelişmenin gerisinde kalırsa arada doğacak boşluk
ahlaki zaaf olacaktır.” Bugün biz kişisel verilerle ilgili açmazları,
şikâyetleri, meseleleri konuşuyorsak olayı aslında ahlaki boyutuyla, ahlaki
eksikliğiyle ele almak zorundayız. Eğer ahlak yoksa, eğer ahlaki kaygı takip ve
temin edilmiyorsa hem mahremiyet ihlal edilecek hem de kişisel veriler -daha
önce olduğu gibi- birilerinin eline kontrolsüzce geçecektir. 
Kişisel
veri aynı zamanda bir insan hakkı. Her insanın bir özeli var, her insanın –az
önce de ifade ettiğim gibi- bir mahrem alanı var. İnsanın bu özeline, bu
mahremine dokunmak insan haklarını ayaklar altına almak demektir. Bunu hoş
görmek, bunu kabullenmek, bunu meşru addetmek takdir edersiniz ki mümkün değil.
Sosyal gelişmeye paralel teknolojik gelişmeyi, teknolojik gelişmeye aynı anda
katkı sunan ve destek veren bir sosyal gelişmeyi temin edemez isek kişisel veri
ihlallerini daha çok konuşuyor olacağız. O zaman, birilerinin elinde, suç ve
suçlarının kontrolünde, kendi kişisel bilgilerimiz maalesef, kontrolsüzce ele
alınacaktır.
Sürem
bitti.
Sizleri
saygılarımla selamlıyorum, teşekkür ediyorum. (MHP sıralarından alkışlar)
BAŞKAN
– Teşekkür ederim Sayın Yönter.
Halkların
Demokratik Partisi Grubu adına Iğdır Milletvekili Mehmet Emin Adıyaman
konuşacaklar.
Buyurun
Sayın Adıyaman. (HDP sıralarından alkışlar)
HDP
GRUBU ADINA MEHMET EMİN ADIYAMAN (Iğdır) – Sayın Başkan, değerli
milletvekilleri; Cumhuriyet Halk Partisinin önerisi üzerine söz almış
bulunmaktayım. Hepinizi saygıyla selamlıyorum.
Değerli
milletvekilleri, kişisel veriler hem siyasi kesimler hem de sermaye kesimleri
tarafından hukuka aykırı bir biçimde kullanılmakta. Bunun kullanıldığına dair
sosyal medyada boy boy haberleri hepimiz okuyoruz. Mal ve hizmet sunumlarından
daha fazla kâr elde etmek amacıyla birtakım sektörlerin hukuka aykırı bir
şekilde özel hayatımıza ilişkin tüm verileri kendi çıkarları uğruna kullandığı
bir gerçek. Hâlen sıcaklığını koruyan Cambridge Analytica skandalı hepimizce
biliniyor. Bunu incelediğimiz zaman bile meselenin önemi ortaya çıkıyor. 50
milyonu aşkın Facebook kullanıcısının Amerika Birleşik Devletleri başkanlık
seçiminde Trump lehine yönlendirildiği, keza İngiltere’deki Brexit
referandumunda da aynı şekilde, halkın, seçmenlerin yönlendirildiği açıkça
ortaya çıktı. 
Değerli
milletvekilleri, sosyal medya platformlarının giderek yaşamımızda âdeta “biri
bizi gözetliyor evi” hâline dönüştüğü ve bundan bir farkının kalmadığı
görülmektedir. Hem devletler hem siyasal partiler hem birtakım sermaye
çevreleri bizi bir şekilde gözetliyor, bizim sosyal alışkanlıklarımızı, tüketim
alışkanlıklarımızı, hatta siyasal tercihlerimizi ciddi bir şekilde etkiliyor ve
bunun üzerinden de bir pazarlamaya girişiyor, birtakım kirli ilişkileri devreye
sokuyor. 
Şimdi,
değerli milletvekilleri, bu güçlerin aslında sosyal medya üzerinden psikografik
yöntemler kullanarak tüketim alışkanlıklarımızı ve seçmen tercihlerimizi
etkilediği ortada iken yurttaşlar daha sandık başına gitmeden bilgisayar
başında hangi siyasi tercihi kullanacağına, mührü nereye basacağına âdeta karar
verdirtiliyor. Demokrasi sadece bildiğiniz gibi silahla, tehditle, baskıyla yok
edilmiyor ama aynı zamanda günümüzün bilişim çağında bilişim teknolojisiyle
büyük bir baskı aracı olarak üzerimizde bu tehdit devam ediyor. Dolayısıyla 24
Mart 2016 tarihinde çıkarılan Verilerin Korunması Yasası’nda Hükûmetin vermiş
olduğu bir taahhüt vardı, neydi o taahhüt? Kanunla tüm kişisel verilerin
korunacağı, güvenceye alınacağı sözü ve taahhüdü verilmişti. Oysa Facebook’un
yaptığı açıklamaya göre Türkiye’de 234.584 kişinin bu tür kişisel verilerinin…
(Mikrofon
otomatik cihaz tarafından kapatıldı) 
MEHMET
EMİN ADIYAMAN (Devamla) - Bir dakika rica edebilir miyim. 
BAŞKAN
– Tamamlayın, bir dakika ek süre veriyorum.
MEHMET
EMİN ADIYAMAN (Devamla) – Teşekkür ediyorum Sayın Başkan. 
Evet,
234.584 kişinin etkilendiğini ortaya koymuş durumda. Dolayısıyla Türkiye’de de
bu yasa çerçevesinde kurulan Kişisel Verileri Koruma Kurulunun nasıl bir
denetim işlevi yaptığı, nasıl bir rol oynadığı, bütün bu sosyal platformlarda
özel hayatın deşifre edilmesine, ortaya saçılmasına yönelik nasıl bir kontrol
mekanizması geliştirdiğinin ortaya konulması lazım. Bu anlamda da kanaatimizce
verilen önerge doğrultusunda bir Meclis araştırma komisyonunun kurulması bir
zorunluluktur. Aksi hâlde, örneklerini verdiğimiz gibi Türkiye’de şimdiye kadar
olduğu gibi bundan sonra daha ciddi birtakım kişisel verilerin kötü niyetle
kullanılmasına, hukuka aykırı tarzda kullanılmasına fırsat verilmiş olacaktır
diyoruz. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Adıyaman.
Adalet
ve Kalkınma Partisi Grubu adına Bartın Milletvekili Sayın Yılmaz Tunç
konuşacaklar.
Buyurun
Sayın Tunç. (AK PARTİ sıralarından alkışlar) 
AK
PARTİ GRUBU ADINA YILMAZ TUNÇ (Bartın) – Sayın Başkanım, değerli
milletvekilleri; CHP grup önerisi hakkında AK PARTİ Grubu adına söz aldım. Bu
vesileyle Genel Kurulu saygılarımla selamlıyorum.
Bugün
Türk polis teşkilatının 173’üncü kuruluş yıl dönümü. Tüm polislerimizin bu özel
günlerini tebrik ediyorum. Fedakârca milletimizin huzuru ve güvenliği için
çalışan polislerimize buradan şükranlarımızı sunuyoruz. Bu çalışmalarda şehit
olan polislerimize Allah’tan rahmet diliyorum, yakınlarına başsağlığı
diliyorum. Gazi polislerimizi de buradan şükranla selamlıyorum; aileleriyle
birlikte sağlıklı, huzurlu günler diliyorum.
Değerli
milletvekilleri, CHP grup önerisinin konusu kişisel verilerin hukuka aykırı bir
şekilde kullanılmasının önüne geçilmesi, Kişisel Verileri Koruma Kurumunun ve
Kurulunun çalışmalarının araştırılmasıyla ilgili bir Meclis araştırma komisyonu
kurulması talebini içeriyor. 
Kişisel
veriler... Bir anayasal hak, kişisel verilerin korunması. Kişinin, gerçek
kişilerin her türlü bilgisi kişisel veriyi içeriyor ve bunun korunması da gerek
uluslararası sözleşmelerde gerekse Anayasa’mızda gerekse kanunlarımızda korunan
bir anayasal hak, önemli bir konu. 
Kişisel
verilerin korunması konusu 1980’li yıllarda uluslararası hukukun, sistemin
gündemine gelmiş. OECD rehber ilkeleri belirlemiş. Avrupa İnsan Hakları
Sözleşmesi’nin 8’inci maddesi de kişisel verilerin korunmasıyla ilgili
tedbirleri almayı taraf devletlere görev olarak yüklemiştir. Avrupa Konseyinin
Kişisel Verilerin Otomatik İşleme Tabi Tutulması Karşısında Bireylerin
Korunması Sözleşmesi var; Türkiye de bu sözleşmeyi imzalamış, 2016 yılında da
Türkiye Büyük Millet Meclisi uygun bulma kanunuyla bu sözleşmenin tarafı
olduğunu belirlemiştir.
Türkiye’de
de kişisel verilerin korunması 2010 yılında Anayasa değişikliğiyle Anayasa’mıza
girmiş ve Anayasa’mızın 20’nci maddesine eklenen fıkrayla herkesin kişisel
verilerin korunmasını isteme hakkına sahip olduğu, bu verilere erişme hakkına,
bu verileri düzeltme hakkına, bu verileri silme hakkına ve amaçları
doğrultusunda kullanıp kullanılmaması yönündeki konularda kişilere anayasal bir
güvence vermiştir. Tabii Anayasa’daki bu değişiklikten sonra da birincil
mevzuat dediğimiz kanunlarda düzenlemeler yapılmış Anayasa’nın verdiği görev
çerçevesi içerisinde, 6698 sayılı Kişisel Verilerin Korunması Kanunu 24 Mart
2016 tarihinde Türkiye Büyük Millet Meclisinde kabul edilmiştir ve bu kanun
çerçevesi içerisinde de Kişisel Verileri Koruma Kurumu ve ayrıca Kurulu
oluşturulmuştur. Bu Kurul da uygulamayı takip etmektedir, Kurulun verdiği
kararlar vardır, kişisel verilerin korunmasıyla ilgili…
Bir
dakika…
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Tunç. 
YILMAZ
TUNÇ (Devamla) – Teşekkür ediyorum Sayın Başkanım. 
Kurulun
uygulamada ortaya çıkan eksikliklerle ilgili Anayasa’dan ve kanundan doğan
mevzuata uygun, uluslararası sözleşmelerden doğan ve bu ilkeler ışığında
verdiği kararlar vardır kişisel verilerin korunmasıyla ilgili. Tabii kişisel
verilerin hukuka aykırı olarak kaydedilmesi, yayılması ve bunu ihlal edenlere
ilişkin cezai yaptırımlar da 2005 yılında yürürlüğe giren Türk Ceza
Kanunu’muzda yerini almıştır ve 2012’de, 2014’te ve 2016’da da bu cezalarda 2
katına, 3 katına varan artışlarla daha da yaptırım kuvvetlendirilmiştir. 
Şimdi,
baktığımız zaman mevzuat tamam, gerek uluslararası gerek ulusal; idari yapı da
tamam, ihlal durumunda cezai yaptırımlar da tamam, Meclis de bu konuda 24’üncü
Dönemde bir araştırma komisyonu kurmuştu. Burada, uygulamanın kişisel verilerin
korunması anlamında daha iyi sürdürülebilmesini takip etmek…
(Mikrofon
otomatik cihaz tarafından kapatıldı) 
YILMAZ
TUNÇ (Devamla) – …gerekir çünkü geçmişte de bu konuda Meclis araştırma
komisyonu kurulmuştu, o nedenle yeni bir komisyon kurulmasına gerek olmadığı
kanaatindeyim. 
Genel
Kurulu saygılarımla selamlıyorum. (AK PARTİ sıralarından alkışlar) 
BAŞKAN
– Teşekkür ederim Sayın Tunç.
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay. 
ENGİN
ALTAY (İstanbul) – Cumhuriyet Halk Partisi grup önerisinin oylanmasından önce
karar yeter sayısı talep ediyorum. 
BAŞKAN
– Çok teşekkür ederim, çok naziksiniz. 
Öneriyi
oylarınıza sunuyorum ve karar yeter sayısı arayacağım. 
Öneriyi
kabul edenler… Kabul etmeyenler… Karar yeter sayısı yoktur. 
Birleşime
on dakika ara veriyorum. 
Kapanma Saati. 16.38
İKİNCİ OTURUM
Açılma Saati: 16.59
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Barış KARADENİZ
(Sinop)
----- 0 -----
BAŞKAN
– Türkiye Büyük Millet Meclisinin 83’üncü Birleşiminin İkinci Oturumunu
açıyorum. 
Cumhuriyet
Halk Partisi grup önerisinin oylamasında karar yeter sayısı bulunamamıştı. 
Şimdi
öneriyi tekrar oylarınıza sunacağım ve karar yeter sayısı arayacağım. 
Öneriyi
kabul edenler… Kabul etmeyenler… Öneri kabul edilmemiştir. Karar yeter sayısı
vardır.
Adalet
ve Kalkınma Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
3.- AK PARTİ Grubunun, gündemin “Kanun Tasarı ve Teklifleri
ile Komisyonlardan Gelen Diğer İşler” kısmında bulunan 548 sıra sayılı Kanun
Tasarısı’nın bu kısmın 1’inci sırasına alınmasına ve diğer işlerin sırasının
buna göre teselsül ettirilmesine; 548 sıra sayılı Kanun Tasarısı’nın İç
Tüzük’ün 91’inci maddesine göre temel kanun olarak bölümler hâlinde
görüşülmesine ilişkin önerisi 
10/4/2018
Türkiye Büyük Millet Meclisi Başkanlığına
Danışma
Kurulu 10/4/2018 Salı günü (bugün) toplanamadığından İç Tüzük’ün 19’uncu
maddesi gereğince grubumuzun aşağıdaki önerisinin Genel Kurulun onayına
sunulmasını arz ederim.
 Mehmet
Naci Bostancı
 Amasya
 AK
PARTİ Grup Başkan Vekili 
Öneri:

Gündemin
“Kanun Tasarı ve Teklifleri ile Komisyonlardan Gelen Diğer İşler” kısmında
bulunan 548 sıra sayılı Kanun Tasarısı’nın bu kısmın 1’inci sırasına alınması
ve diğer işlerin sırasının buna göre teselsül ettirilmesi;
548
sıra sayılı Kanun Tasarısı’nın İç Tüzük’ün 91’inci maddesine göre temel kanun
olarak görüşülmesi ve bölümlerinin ekteki cetveldeki şekliyle olması
önerilmiştir.





548 sıra sayılı
Devlet Su İşleri Genel Müdürlüğünün Teşkilat ve
  Görevleri Hakkında
Kanun ile Bazı Kanun ve Kanun Hükmünde Kararnamelerde
  Değişiklik Yapılmasına Dair Kanun Tasarısı
(1/929)






Bölümler


Bölüm Maddeleri


Bölümdeki
Madde
  Sayısı







1.
  Bölüm


1 ila 17’nci maddeler arası
(Çerçeve 8’nci maddeye bağlı Ek Madde 7; Ek Madde 8;
  Ek Madde 9; Ek Madde 10; Ek Madde 11; Ek Madde 12; Ek Madde 13; Ek
Madde 14 ile Çerçeve 9’uncu maddeye bağlı Geçici
  Madde 11; Geçici Madde12; Geçici
Madde 13 dâhil)


26






2. Bölüm


18 ila 40’ıncı maddeler arası
(Çerçeve 18’inci maddeye bağlı Ek Madde 15; Ek Madde
  16; Ek Madde 17 ile Çerçeve 35’inci maddeye bağlı Ek Madde 1; Ek Madde 2; Ek
  Madde 3 dâhil)


27





3.
  Bölüm


41 ila 64’üncü maddeler arası
(Çerçeve 60’ıncı maddeye bağlı Madde 18/C ve Madde
  18/Ç dahil)


25







Toplam Madde Sayısı


78





BAŞKAN
– Önerinin gerekçesini açıklamak üzere öneri sahibi…
MEHMET
DOĞAN KUBAT (İstanbul) – Konuşmuyoruz.
BAŞKAN
– Adalet ve Kalkınma Partisi grup önerisi hakkında Halkların Demokratik Partisi
Grubu adına Ağrı Milletvekili Dirayet Dilan Taşdemir konuşacaklar.
Buyurun
Sayın Taşdemir. (HDP sıralarından alkışlar)
HDP
GRUBU ADINA DİRAYET DİLAN TAŞDEMİR (Ağrı) – Sayın Başkan, AKP grup önerisi
üzerine Hakların Demokratik Partisi adına söz hakkı almış bulunmaktayım.
Keşke
grup önerisi üzerine çıkılıp konuşulsaydı da aslında tam olarak ne yapmak
istediklerini bizler de bilmiş olsaydık. 
Değerli
arkadaşlar, aslında Genel Kurulun gündemi genelde AKP Grubunun ihtiyaçları ve
isteği üzerine düzenleniyor. Yani, öyle bir durum ki çok keyfî bir yaklaşım söz
konusu; canınız istediğinde konuşmaları kısaltıyorsunuz, canınız istemediğinde
görüşme süresini uzatıyorsunuz. Yani, keyfinize göre, siyasal üstünlüğü
elinizde bulundurmanızdan da kaynaklı, aslında Meclisi, bir anlamda, özel
şirketiniz gibi işlettiğinizi söylemek mümkün. Dolayısıyla, hiçbir zaman bu
Mecliste aslında uzlaşı, ikna ve demokratik teamüller işletilmiyor. Ne zaman da
istemediğiniz bir şey olursa -ki genelde bu çok nadir olan bir durum, tıpkı
geçen hafta olduğu gibi- o zaman da açıkçası mızmız çocuklar gibi hemen bir
kriz çıkarıyorsunuz ve süreci uzatıyorsunuz, kendi lehinize döndürmeye
çalışıyorsunuz. Geçen hafta bunun en belirgin örneğini hep birlikte yaşadık;
getirdiniz bir önerge, kabul edilmedi ama resmen Meclisi tıkadınız, gündemini
ertelettiniz; bir şekilde Meclisin gündemine, aslında, Başkanlığa bir darbe
gerçekleştirdiniz; yine, Meclis Başkanını getirdiniz, oturttunuz ve istediğiniz
kararı aldırdınız. Dolayısıyla, bu tutumunuzun antidemokratik olduğunu,
Meclisi, Genel Kurulu kendi ihtiyaçlarınız konusunda düzenlediğinizi de ifade
etmek isterim.
Değerli
arkadaşlar, gerçekten neden muhalefetin konuşmasından bu kadar korkuyorsunuz?
Yani, 7/24 zaten bütün televizyonlar, bütün gazeteler sizin propagandanızı
yapıyor; hangi kanalı açsak sizden biri televizyonda, resmen sizin mahalle
komisyon toplantılarınız bile televizyonlarda canlı yayınlanıyor ama buna
rağmen, yetmiyor, muhalefetin burada konuşacağı beş dakikayı, on dakikayı bile
kısıtlamaya çalışıyorsunuz. Evet, niye? Çünkü gerçeklerden gerçekten çok
korkuyorsunuz, gerçekler titretiyor; onun için de elinizden geldikçe aslında
Meclisi bir şekilde noter gibi işletmeye, tartışmadan, konuşmadan, gündemleri
açıklamadan, aslında el kaldırıp indirme şeklinde istediklerinizi geçirmeye
çalışıyorsunuz. Zaten ne zaman bu Meclis gündemine önemli bir gündem gelse, biz
bu sıralara baktığımızda, 5-10 kişi oturmuş oluyor. Çocuk istismarı
konuşuluyor, yoksunuz; iş cinayetleri konuşuluyor, yoksunuz; yine, ülkenin en
temel sorunları, demokrasi sorunu, barış meselesi konuşulduğunda yoksunuz. Bir
bakıyoruz; sadece iş oylamaya, reddetmeye geldiğinde paldır küldür koşup
geliyorsunuz, önerileri reddediyorsunuz ve böyle bir tutum sergiliyorsunuz.
İttifak
yasasında da aynı şeyi yaptınız. İttifak yasasını gece yarısı alelacele geçirdiniz.
Neymiş? “600 vekil seçilecek.” Yani Genel Kurul bu şekilde işletilecekse,
vekiller bu şekilde çalışacaksa 600 kişi olsa ne olur açıkçası, olmasa ne olur?
(Mikrofon
otomatik cihaz tarafından kapatıldı) 
BAŞKAN
– Bir dakika ek süre veriyorum, tamamlayın lütfen.
DİRAYET
DİLAN TAŞDEMİR (Devamla) – Yani aslında şimdi gündemimize de tarım yasasıyla
ilgili bir düzenleme getireceksiniz. Bakın, 103 ülkeden tarım ürünü alır hâle
gelmişiz. Son on yılda çiftçi sayısı 637 bin kişi azalmış. Yine, son iki yılda çiftçi
borçları 13 kat artmış. Yani burada açık, şeffaf, gerçekten halkın bizi
izlediği ve dinlediği, bu çapta temel sorunların tartışıldığı, çözüm
önerilerinin getirildiği bir yasama görüşmesi mi olacak? Kesinlikle bu böyle
gerçekleşmeyecek. Yine siz alelacele, konuşma sürelerini kısaltarak bunu
geçirmeye çalışıyorsunuz. Açıkçası siz tarımda bir düzenleme değil, tarımdan oy
çıkarma peşindesiniz. Bütün bu yasaların, düzenlemelerin, çalışmaların da bunun
için yapıldığını bizler biliyoruz, halkımız biliyor. 
Tekrardan
Genel Kurulu saygıyla selamlıyorum. (HDP sıralarından alkışlar)
BAŞKAN
– Teşekkür ederim Sayın Taşdemir.
Adalet
ve Kalkınma Partisi grup önerisi üzerinde Cumhuriyet Halk Partisi Grubu adına
İstanbul Milletvekili Sayın Engin Altay konuşacaklar.
Sayın
Altay, buyurun. (CHP sıralarından alkışlar)
CHP
GRUBU ADINA ENGİN ALTAY (İstanbul) – Teşekkür ederim Sayın Başkan.
Sayın
milletvekilleri, yüce Genel Kurulu saygıyla selamlıyorum.
FEVZİ
ŞANVERDİ (Hatay) – Allameicihansın değil mi?
ENGİN
ALTAY (Devamla) - Bana demediniz değil mi “allameicihan” diye? 
Hani
şöyle bir söz var: “Huylu huyundan vazgeçmez.” İktidar partisi şu moddan bir
çıkamıyor? Şu Mecliste -ben biliyorum- bir konuda 18 defa kanun yaptınız. Neden
yaptınız? Muhalefetin uyarılarını dikkate almadınız. Neden yaptınız? Bizi
dikkate almadınız. Anayasa Mahkemesi dedi ki: “Bunu yapamazsın.” Siz bu hukuk
tokadını yemekten vazgeçmeyeceksiniz. Şimdi, samimiyetle söylüyorum, bizim
Cumhuriyet Halk Partisi olarak derdimiz burada size engel olmak değil, çiftçinin,
aziz milletin menfaatlerini korumak, bu konuda yaptığınız yanlışlar noktasında
sizi uyarmak. Dolayısıyla, biraz sonra sizin grup önerinizle Meclis gündeminin
birinci sırasına alınacak olan 548 sıra sayılı Kanun Tasarısı içerisinde
elbette “makul”, “olabilir”, “hay-hay” diyeceğimiz çok sayıda madde var. 
Bizim
zorumuz ne, biz muhalefet olarak gelip burada niye çene patlatıyoruz? Siz
yanlış yapmayın, millet zarar etmesin diye. Şimdi, çok somut söylüyorum:
Anayasa’nın 169, 170 ve 171’inci maddeleri orada dururken sizin bu tasarının 13
ve 14’üncü maddelerini buradan çoğunluğunuzla geçirmeniz, çoğunluk imkânınızla
geçirmeniz Anayasa’ya, hukuka meydan okumaktır, ben bu Anayasa’yı tanımıyorum
demektir. Geçen Komisyonda söyledim, ben de bu Anayasa Mahkemesine itimat
etmiyorum ama bu 13 ve 14’üncü maddeyi -sulama birlikleriyle ilgili, arkadaşlar
konuşacaklar, zamanım az- bozmayacak, iade etmeyecek bir Anayasa Mahkemesi
olamaz. Yani göz göre göre bu yanlışa niye gidersiniz? Bu inadın, bu hırsın
mantığı nedir? Hükûmet bunu istiyor… Sayın Bakanla da görüşmelerimiz devam
etti, sürdü, Komisyonda düşüncelerimizi söyledik. Ben çoğunluk partisinin,
iktidar partisinin sayın milletvekillerinin vicdanına da sesleniyorum. Orman
köylüleri ve ormanlarımız Anayasa’nın teminatı altındadır. Sizin içinizden
çıkan bu Hükûmet, şimdi diyor ki: Ben bu ormanları çok yıllığına satacağım.
Gönlünüz razıysa “evet” deyin. Bize de gelin deyin ki “Arkadaş, bizim buna
gönlümüz razı.” biz de buna muhalefet etmeyelim. Ama sayın milletvekilleri, sulama
kooperatifleri ve sulama birlikleriyle ilgili de durum aynı. Toplam bu 90 küsur
maddelik kanunun 8 maddesini çekin, gerisini buradan iki saatte geçirelim.
Samimi, sahici, yapıcı bir teklifte bulunuyoruz. Kötü mü yapıyoruz? İnat da bir
murattır mantığıyla kanun yapılmaz. 
(Mikrofon
otomatik cihaz tarafından kapatıldı) 
ENGİN
ALTAY (Devamla) – Başkan, bir dakika ek süre verirseniz, selamlama yapayım. 
BAŞKAN
– Tabii ki bir dakika ek süre vereceğim. 
ENGİN
ALTAY (Devamla) – Milletle, kanunla, Anayasa’yla da inatlaşılmaz. 
Hükûmeti
de anlayışla karşılamaya çalışıyoruz. Hükûmetin talepleri, Orman Genel
Müdürlüğünün sorunları olabilir, DSİ’nin sorunları olabilir ama bunun çözümü
var. Bunun çözümü istişaredir, uzlaşmadır, aksi takdirde bu kanun bu Mecliste sürünür,
bunun da kimseye hayrı olmaz diyorum, yüce Genel Kurulu saygıyla selamlıyorum
efendim. (CHP sıralarından alkışlar) 
BAŞKAN
– Teşekkür ederim Sayın Altay.
Adalet
ve Kalkınma Partisi grup önerisini oylarınıza sunuyorum: Kabul edenler... Kabul
etmeyenler... Öneri kabul edilmiştir. 
Sayın
milletvekilleri, İç Tüzük’ün 37’nci maddesine göre verilmiş bir doğrudan
gündeme alınma önergesi vardır, okutup işleme alacağım ve oylarınıza sunacağım.
III.- BAŞKANLIĞIN GENEL KURULA SUNUŞLARI (Devam)
C) Önergeler
1.- İstanbul Milletvekili İzzet Ulvi Yönter'in, (2/1481)
esas numaralı Sosyal Sigortalar ve Genel Sağlık Sigortası Kanunu ile Uzman
Jandarma Kanununda Değişiklik Yapılması Hakkında Kanun Teklifi’nin doğrudan
gündeme alınmasına ilişkin önergesi (4/145)
Türkiye Büyük Millet Meclisi
Başkanlığına
24/11/2016 tarih (2/1481) esas no.lu Kanun
Teklifi’mizin TBMM İçtüzüğü’nün 37’nci maddesine göre kırk beş günlük bekleme
süresi dolduğundan doğrudan gündeme alınması hususunda gereğini bilgilerinize
rica ederim. 
 İzzet
Ulvi Yönter
 İstanbul
BAŞKAN
– Teklif sahibi olarak İstanbul Milletvekili Sayın İzzet Ulvi Yönter
konuşacaklar.
Buyurun
Sayın Yönter. (MHP sıralarından alkışlar) 
Süreniz
beş dakika.
İZZET
ULVİ YÖNTER (İstanbul) – Sayın Başkan, değerli milletvekilleri; hepinizi
saygılarımla selamlıyorum. 
15
Kasım 2016 tarihinde Sosyal Sigortalar ve Genel Sağlık Sigortası Kanunu ile
Uzman Jandarma Kanunu’nda değişiklik yapılması hakkında bir kanun teklifi
vermiştik. Bu kanun teklifimizde subay ve astsubayların harp okulu ve astsubay
meslek yüksek okulunda geçen askerî eğitim süreleri fiilî hizmetten sayılırken
uzman jandarmaların nasıptan önceki bir yıllık eğitim sürelerinin fiilî hizmet
süresinden sayılmamasından bahisle bunun düzeltilmesini istemiştik. 
İkinci
olarak, uzman jandarmalarımızın bir üst statüye yani astsubaylığa geçebilmeleri
için kanunda belirtilen 28 yaşın 45 yaşa çıkartılmasını teklif etmiş Meclis
gündemine taşımıştık. (Uğultular) 
BAŞKAN
– Sayın milletvekilleri, biraz sessiz olabilir miyiz lütfen. 
İZZET
ULVİ YÖNTER (Devamla) – Değerli arkadaşlarım, burası çok önemli, bu konu çok
önemli, bu konu aynı zamanda bekamızla ilgili ve şu anda bizi dinleyen on
binlerce uzman çavuşumuz, uzman jandarmamızla ilgili. Şimdi biz, uzman
jandarmalarda nasıptan önceki bir yıllık eğitim süresinin fiilî hizmet
süresinden sayılmasını isterken aynı zamanda bir üst statüye geçme yaşının da
45’e çıkarılmasını istemiştik. 680 sayılı Kanun Hükmünde Kararname’yle 28 yaş
yani uzman jandarmalarımızın bir üst statüye çıkmaları için kanunda yazılı yaş
olan 28 31’e çıktı, 45 talebimiz gerçekleşmedi. Biz bunun mutlaka ama mutlaka
sağlanması gerektiğine inanıyoruz.
Bugün
Türk polis teşkilatımızın 173’üncü yıl dönümünü kutluyoruz. Tüm polislerimizi
hürmetle, muhabbetle selamlıyorum.
Polislerimizin
üst statüye çıkmaları için gerekli yaş, mesela, kanunda 45. Peki, uzman
jandarmalarımızın niye 45 olmasın? Bunun önündeki engel nedir? Bu bariyeri niye
kaldırmayalım? Bu kanuni müşkülü neden hep birlikte gidermeyelim?
Uzman
jandarmalarımız okullarında geçen sürelerin fiilî hizmetten sayılmasını
istiyorlar, gelin bunu hep beraber temin edelim. 
İkinci
olarak, bir üst statüye çıkmaları için gerekli yaşın 31’den -yani 680 sayılı
Kanun Hükmünde Kararname’yle değiştirildi ya- 45’e çıkmasını, çıkarılmasını istiyorlar,
gelin bunu da çıkaralım.
Ayrıca,
değerli arkadaşlarım, uzman jandarmalarımız Türk Silahlı Kuvvetlerinin, uzman
çavuşlarla beraber, şerefli mensupları. Bunlar ek göstergelerinin 3600’e
çıkmasını istiyorlar, buyurun hep beraber sağlayalım. 
İlaveten
ve ayrıca, uzman çavuşlarımız şu anda Afrin’de, yurt içinde ve yurt dışında
kahramanca mücadele ediyorlar -Adalet ve Kalkınma Partisinin değerli grup
başkan vekili bize söz vermişti- 3269 sayılı Kanun’da sözleşmeli olarak
istihdam edileceği ifade edilen uzman çavuşlarımızı millet iradesi Gazi Meclis
olarak haydi hep birlikte kadroya alalım. 
Değerli
arkadaşlarım, uzman çavuşlarımıza, uzman jandarmalarımıza sessiz mi kalalım?
Onların haklarıyla ilgili taleplerine duyarsız mı kalalım? Şu anda dağda taşta,
yurt içinde yurt dışında korkusuzca ve kahramanca mücadele ediyorlar. Peki, bu
kadar mücadele edilirken, bu kadar fedakârlık yapılırken biz bunlara susalım
mı? Bu kardeşlerimizin haklarını verme konusunda hâlâ ayak mı diretelim?
Buyurunuz, istirham ediyorum, Milliyetçi Hareket Partisi Grubu adına ifade
ediyorum, uzman jandarmalarımızın az önce sıralamış olduğum taleplerini 2016
yılı Kasım ayında vermiş olduğum kanun teklifi çerçevesinde kanunlaştıralım,
uzman jandarmalarımıza elimizi uzatalım, onlara omuz verelim. 
(Mikrofon
otomatik cihaz tarafından kapatıldı)
BAŞKAN
– Bir dakika ek süre veriyorum. 
Buyurun
Sayın Yönter. 
İZZET
ULVİ YÖNTER (Devamla) – Ve Anadolu’nun yağız evlatları; millet için, devlet
için, bayrak için, beka için canını feda eden, kanını feda eden kahraman uzman
çavuşlarımızı da gelin kadroya alalım, hep beraber yapalım bu işi. Tarih
önünde, millet önünde, maşeri vicdan önünde huzurla gereğini yapalım değerli
arkadaşlarım. Milliyetçi Hareket Partisi olarak biz buna varız, bunu
destekliyoruz ve sizlerin iradesine müracaat ediyoruz; karar sizin, takdir
sizin. Şu anda uzman çavuşlarımız, uzman jandarmalarımız bizi izliyor, bizi
takip ediyor.
Hepinizi
saygılarımla selamlıyorum, teşekkür ediyorum.
Sağ
olun, var olun. (MHP sıralarından alkışlar) 
BAŞKAN
– Teşekkür ederim Sayın Yönter.
MEHMET
NACİ BOSTANCI (Amasya) – Sayın Başkanım, bir söz verebilir misiniz?
BAŞKAN
– Sayın Bostancı, önergeyi oylamadan önce size bir dakika söz vereyim
yerinizden. 
Buyurun.

VI.- AÇIKLAMALAR (Devam)
30.- Amasya Milletvekili Mehmet Naci Bostancı’nın, Millî
Savunma Bakanlığının doğrudan gündeme alınma önergesine konu olan kanun
teklifini de içeren askeriyenin uzman kadrolarına ilişkin bir çalışma
yürüttüğüne ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler.
Sayın
Yönter’in İç Tüzük 37’e göre sunduğu teklif de dâhil olmak üzere, askeriyenin
uzman kadrolarına ilişkin olarak Millî Savunma Bakanlığı bir çalışma yürütüyor.
Bu çalışma çerçevesinde burada teklif edilen hususlar da muhakkak dikkate alınacaktır.
Tekemmül ettiğinde Meclise gelecek. O yüzden, şu anda İç Tüzük 37 çerçevesinde
bu teklifin bu şekliyle onaylanmasını uygun bulmadığımızı ifade etmek isterim.
Teşekkür
ederim.
BAŞKAN
– Teşekkür ederim Sayın Bostancı.
III.- BAŞKANLIĞIN GENEL KURULA SUNUŞLARI (Devam)
C) Önergeler (Devam)
1.- İstanbul Milletvekili İzzet Ulvi Yönter'in, (2/1481)
esas numaralı Sosyal Sigortalar ve Genel Sağlık Sigortası Kanunu ile Uzman
Jandarma Kanununda Değişiklik Yapılması Hakkında Kanun Teklifi’nin doğrudan
gündeme alınmasına ilişkin önergesi (4/145) (Devam)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Sayın
milletvekilleri, alınan karar gereğince sözlü soru önergeleri ile diğer denetim
konularını görüşmüyor ve gündemin "Kanun Tasarı ve Teklifleri ile
Komisyonlardan Gelen Diğer İşler" kısmına geçiyoruz. 
1'inci
sıraya alınan Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik Yapılmasına
Dair Kanun Tasarısı ve Tarım, Orman ve Köyişleri Komisyonu Raporu’nun
görüşmelerine başlayacağız.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (x)
BAŞKAN
– Komisyon? Yerinde.
Hükûmet?
Yerinde. 
Komisyon
Raporu 548 sıra sayısıyla bastırılıp dağıtılmıştır.
Sayın
milletvekilleri, alınan karar gereğince bu tasarı İç Tüzük'ün 91’inci maddesi
kapsamında temel kanun olarak görüşülecektir. Bu nedenle tasarı, tümü
üzerindeki görüşmeler tamamlanıp maddelerine geçilmesi kabul edildikten sonra
bölümler hâlinde görüşülecek ve bölümlerde yer alan maddeler ayrı ayrı
oylanacaktır.
Tasarının
tümü üzerinde Milliyetçi Hareket Partisi Grubu adına Adana Milletvekili Sayın
Muharrem Varlı konuşacaklar.
Buyurun
Sayın Varlı. (MHP sıralarından alkışlar) 
Süreniz
yirmi dakika. 
MHP
GRUBU ADINA MUHARREM VARLI (Adana) – Sayın Başkan, değerli milletvekilleri;
hepinizi saygıyla selamlıyorum.
Bugün
Polis Günü. Bütün polislerimizin Polis Günü’nü kutluyorum. Şehit olanlara
Allah'tan rahmet, gazilerimize de acil şifalar diliyorum. 
Bu
yasa Komisyonda görüşülürken de gerekli katkıları ve itirazlarımızı
belirtmiştik. Bazıları dikkate alındı, bazıları dikkate alınmadı. Onun için
tümü üzerindeki konuşmalarımızda, nelerle ilgi yanlışlar var, eksikler var,
onları sizlerle paylaşacağız. 
Bu
yasanın esas geliş maksadı toplulaştırma ve tarla içi sulamayla alakalıydı
ancak o kadar çok madde eklendi ki yani yine bir torba yasa oldu. Bunun
içerisine, maksadı aşan, mesela ateşli silahlarla ilgili maddeden tutun çiftçi
mallarını koruma, ormanla alakalı, kadastroyla alakalı, şehir kadastrosuyla
alakalı ve sulama birliklerinin kaldırılmasıyla alakalı birçok madde eklendi.
Dolayısıyla gerçekten hepimizin kabul edebileceği, hepimizin destek
verebileceği toplulaştırma ve tarla içi sulamayla ilgili yasayı tamamen farklı
bir boyuta çekmek suretiyle burada ne yazık ki bizim de itirazlarımızın olacağı
ve bu konuda biraz sonra önergelerimizi de vereceğimiz birçok madde gündeme
geldi. Şimdi, itiraz ettiğimiz birkaç tane maddeyi, orada Komisyon Başkanımız
ve Sayın Bakan, Bakanlık yetkilileri dikkate alarak tasarı metninden
çıkarttılar. Bundan dolayı teşekkür ediyoruz ama itiraz ettiğimiz çok önemli
birkaç maddeyi de ne yazık ki görmezden geldiler, duymazdan geldiler ve o
maddelere, biraz sonra başlayacağımız maddeler üzerindeki görüşmelerde devam
edilecek. Bunların içerisinde çiftçiyi ilgilendiren, toplumun genel kesimini
ilgilendiren çok önemli maddeler var. Bunları da biraz sonra, sizlerle sırası
geldikçe paylaşmaya devam edeceğim.
Şimdi,
çiftçi mallarının korunmasıyla alakalı bir madde var; bu olumlu bir maddedir.
Çiftçi mallarını koruma, çiftçinin mallarını korumaktan çok kendilerini
korumakla alakalı işler yaptıkları için çiftçiye çok fazla bir katkısı yoktu.
Dolayısıyla çiftçi mallarını korumanın çiftçinin yetkisine bırakılmış olması
yani çiftçinin isterse buraya katkı sağlayacak olması önemli bir şey, çiftçinin
lehine, köylünün lehine olmuştur; bu açıdan da bunu olumlu buluyoruz.
Yine,
sulama kooperatiflerinin kurulması var bu tasarının içerisinde. Sulama
kooperatiflerini kuruyoruz ve denetimini DSİ’nin yetkisine bırakıyoruz ama aynı
zamanda yine kanunla çıkarılmış sulama birliklerini de ne yazık ki kaldırıyoruz
bu tasarıyla. Şimdi, bir tarafta yaparken bir tarafta yıkıyoruz. Yani bu doğru
olmuyor arkadaşlar. Biz her ikisini birlikte aslında yaşatabilmiş olsaydık çok
daha etkili ve çok daha doğru olacaktı.
Yine,
8’inci maddenin ek 11 ve ek 12’si. Buna Komisyonda da itiraz etmiştim burada da
itirazımı gündeme getiriyorum. Bu 8’inci maddenin ek 11 ve ek 12’nci
maddelerinin metinden çıkartılması lazım. Önergemizi de bu şekilde vereceğim
zaten. Neden? Çünkü burada ucu özelleştirmeye varabilecek kadar açık bir şey
var. Bunu kanunla sarih hâle getirmemiz lazım ya da bu metinlerin, ek 11 ve ek
12’nin 8’inci maddeden çıkartılması lazım. Şimdi, orada diyor ki: “Sulama
birlikleri tüzel kişiliğini yitirirse büyükşehir belediyelerine, büyükşehir
belediyesi sınırında değilse ilçe belediyelerine, hatta DSİ tarafından hizmet
alımı suretiyle işletilebilir.” Yani bu ne demektir? Bu sulama birliklerinin
özelleştirilmesine kadar gidebilecek bir açıklıktır. Dolayısıyla ek 11 ve ek
12’nci maddelerin bu metinden çıkartılması lazım ya da kanunen yeni bir
düzenleme yapmamız lazım. Dolayısıyla ek 11 ve ek 12’nci maddelere de
itirazımız var.
Şimdi,
değerli arkadaşlarım, sulama birlikleri, biliyorsunuz, yasayla kurulan, DSİ’nin
yürütemediği işleri yapabilmek adına kanunen kurulmuş birlikler. Bunlar
kurulduğunda devletten tek kuruş destek almadan, sandalye, masa dahi devletten
almadan, kendi imkânlarıyla, köylülerin imkânlarıyla kurulmuş ve bugüne kadar
da makine ikmalini tamamlamış, personelini tamamlamış ve çok önemli bir tecrübe
sahibi olmuş, bugüne kadar gelmiş. Çiftçimizin lehine hizmet etmiş kurumlar
bunlar. Şimdi, biz bu yasa tasarısıyla sulama birliklerini kaldıracağız ve
sulama birliklerini DSİ’ye devredeceğiz ya da büyükşehir belediyelerine
devredeceğiz; özelleştirmeye kadar ucu açık bir kanun çıkartıyoruz.
Dolayısıyla, bunların hiçbirisinin doğru olmadığını buradan belirtmek
istiyorum. 
Bakınız,
sulama birliklerinin başkanları nasıl seçilir? Önce köylerdeki çiftçilerden
delegeler tespit edilir; sandık kurularak ya da muhtarların vasıtasıyla her
köyden arazisinin çoğunluğuna göre 3, 5, 6 delege tespit edilir. Bu delegeler
gider yapılan seçimde sulama birliklerinin meclisini ve sulama birliklerinin
başkanlarını seçer. Dolayısıyla, köylünün ve çiftçinin içerisinde olduğu ve
onların seçimiyle iş başına gelen bir meclis ve sulama birliği başkanı görev
yapar. Şimdi, bunlar bir taraftan sulama birliğinin menfaatlerini gözetir
sulama birliğini batırmamak için, diğer taraftan da çiftçinin menfaatlerini
gözetir. Dolayısıyla ne şiş yansın ne kebap yansın misali hem ücretleri
belirlerken çiftçiyi mağdur etmez hem de sulama birliklerinin zarar etmemesi
noktasında doğru bir karar alır. 
Bakın
arkadaşlar, bugüne kadar alınan kararların hepsi çiftçinin lehine olmuştur.
Dolayısıyla, ben bir tek örnek vermek istiyorum: Adana’da Lokman Hekim Sulama
Birliği, Misis’te, DSİ’ye devroldu, lağvedildi, şu anda DSİ işletiyor. 
Bakın,
mısırın oradaki sulama fiyatı 150 TL değerli arkadaşlarım. Bakın, bunların
altını çizerek söylüyorum, 150 TL. Ovada sulama birliklerinin mısıra dönümüne
32 lira fiyat verdiğini sizlerle paylaşmak istiyorum. Arada 5 kat fark var.
Yani bu, tamamen çiftçinin aleyhine gelişen bir şey olacak. Dolayısıyla bizim
itirazımız da çiftçinin mağdur edilmemesi, çiftçinin korunması, üreten insanın
korunması noktasında. Yoksa sulama birlikleri başkanlarıyla ilgili birçok şey
gündeme geldi. “Efendim, lüks yaşıyorlarmış, şu kadar para harcıyorlarmış seçim
yapıldığında.” Ya arkadaşlar, muhtarlar da seçime girdiklerinde çok para
harcayarak seçim kazanıyorlar. O zaman muhtarlıkları da mı ortadan kaldırmamız
lazım? Belediye başkanları da çok para harcıyorlar. O zaman belediye
başkanlıklarını da mı ortadan kaldırmamız lazım? Bu, doğru bir yaklaşım tarzı
değil. Bizim bakış açımız, çiftçiyi korumak, çiftçinin zarar görmemesi
açısından doğruyu yapmak noktasında. 
Burada
oturan bütün AK PARTİ’li değerli milletvekili arkadaşlarımın vicdanına
sesleniyorum, Komisyon Başkanının vicdanına sesleniyorum, Bakanlığın vicdanına
sesleniyorum: Gelin, bu sulama birlikleriyle ilgili konuyu yeniden gündeme
alalım, yeniden değerlendirelim.
Şimdi,
biz dedik ki Komisyonda, bir kriter koyalım, başarısız olanları eleyelim,
bunlar kapansın; amenna, buna itirazımız yok. Sulama birliği başkanı kendi
cebine çalışıyorsa, sulama birliği başkanı sulama birliğini yanlış yönetiyorsa,
çiftçinin aleyhine bir şey varsa, gelin, sulama birliğini kapatalım ama sulama
birliği başkanları ve sulama birlikleri bir kriterin üzerinde başarı ortaya
koymuşlarsa, alacaklarını tahsil etmişlerse, borçlarını taksitlendirip
ödeyebiliyorlarsa, makine ikmallerini tamamlamışlarsa, personelinin maaşlarını
verebiliyorlarsa sulama birliklerini kapatmayalım. Başarısız olanların üzerine
gidelim. Devlet Su İşlerinin bu yetkisi var, şu anki kanunda bu yetkisi var zaten.
Bunun için ayrıca bir kanun çıkarmaya gerek yok ama Sayın Bakan bunu ısrarla
gündeme getirdi, ısrarla, bir an önce bu işin bitmesi ve kapanması noktasında
kendi grubundaki arkadaşları da ne yazık ki zorladı, dolayısıyla şu anda
huzurunuzda bu yasayı görüşüyoruz.
Şimdi,
sulama birlikleri, bölgesinde eğer bir çiftçinin tarla yolu greyderle
düzenlenecekse greyderi gönderir o tarla yolunu düzenler; eğer bir çiftçinin
kanalı tıkanmışsa, açılması gerekiyorsa JCB'yi gönderir o kanalı açtırır; bir
çiftçinin, bir köylünün yakını -Allah gecinden versin- vefat etmişse JCB'yi
gönderir onun mezarını deştirir; dolayısıyla, kamyonuyla çakıl gönderir,
kamyonuyla mezar yerine veya cenaze sahibinin evine mucur gönderir ve oranın
düzenlenmesini sağlar. Şimdi, sulama birlikleri, kendileri açısından hizmet
ettikleri gibi, bir de köylünün ve çiftçinin başka başka hizmetlerini de
görürler. Bu açıdan da sulama birliklerinin yaşaması önemli. 
E,
şimdi, Sayın Bakan diyor ki: “Biz sulama birliği başkanlarını görevden alacağız
yani tüzel kişiliği bitti miydi yerine bir memur tayin edeceğiz.” Yahu,
arkadaşlar, gece on ikide su olmadığı zaman benim çiftçi arkadaşım sulama
birliği başkanını arar ve ona ulaşır, gece üçte arar ve ona ulaşır; sulama
birliği başkanı da personeli vasıtasıyla veya kendisi bizzat giderek o yöredeki
su sıkıntısını çözer, çözmeye çalışır en azından. E, ben şimdi senin atayacağın
memura -sabah sekiz akşam beş, grand tuvalet gelecek- nerede ulaşacağım, nasıl
ulaşacağım? Allah rızası için bana bunu biriniz izah etsin. 
Şimdi,
şu anda siz iyi niyetle hareket ediyorsunuz, bunu böyle kabul etmek istiyorum,
böyle düşünmek istiyorum ki iyi niyetlisiniz. Yarın kötü niyetli bir insan bu
işin başına gelirse, kötü niyetli birilerini buraya görevlendirirse, çiftçiye
“Ben sana su vermiyorum kardeşim.” derse o zaman bunu nasıl çözeceğiz Sayın
Bakan? Yani burada muallakta olan ve çiftçinin aleyhine olacak birçok şey var. 
Yine,
personelle ilgili, sulama birliklerinin şu anda 3 çeşit personeli var; biri
kadrolu personeli, diğeri sözleşmeli personeli, diğeri taşeron olarak
kullandığı taşeron işçi. Şimdi, bunları DSİ bünyesine nasıl alacaksınız;
hangilerini alacaksınız, hangilerini almayacaksınız? Kanunda bunların hiçbiri
düzenlenmemiş. “Personeliyle” diyor ama hangi personeli alınacak, nasıl
alınacak, kimler alınacak bunların hiçbiri belli değil. Dolayısıyla burada
personeli de sıkıntıya koyacak, personelin durumunu da belirlemeyen bir kanun
tasarısı var.
Değerli
arkadaşlarım, bakın, sulama birliklerinin personelleri ve genel sekreterleri,
başkanları tecrübe edindiler; hangi bölgede ne arıza olabilir, nerede su
sıkıntısı olabilir, bunlar ona göre tedbirlerini alıyorlar. Yazın tam
ortasında… Bakın, ben bir çiftçiyim ve bu işten anlayan bir insanım. Bunu da
söylerken, lütfen yanlış anlamayın, vicdanlarınıza seslenmek için söylüyorum.
Mısırda üç gün gecikin, en az 500 kilo kaybınız olur dönümde, pamukta beş gün
gecikin en az 100 kilo, 150 kilo zararınız olur verimden yana. Bu hem çiftçinin
zararı hem millî ekonomiden kayıp. Adana’da sulama başladı, şu anda Adana’da
sulama başladı. Dolayısıyla, sizin atayacağınız memur ne zaman başlayacak, ne
zaman bu su işlerini takip edecek? Hadi, yarın öbür gün, en önemli dönemde,
mısırın tozlamaya girdiği dönemde su sıkıntısı yaşarsa bu çiftçi ve dönümde 300
kilo, 500 kilo kayba uğrarsa bunun zararını kim karşılayacak? E, dışarıdan
zaten mısır geliyor yani dışarıdan ithal ederek mi bunu temin edeceğiz? Onun
için, Sayın Bakan, bu yasa doğru bir yasa olmamıştır. Bu yasayı yeniden gözden
geçirmek, Komisyona çekmek ve Komisyonda tekrar değerlendirmek lazım.
Sayın
Cumhurbaşkanımızın bu konuyla ilgili bazı hassasiyetleri olduğunu da duyduk.
Bizim keşke Cumhurbaşkanına bunu anlatma fırsatımız olsaydı, ben inanıyorum ki
Sayın Cumhurbaşkanımızı da bu konuda ikna edebilirdik ama bizim anlattığımız
gibi anlatılmadığına inanıyorum ben Sayın Cumhurbaşkanımıza. Anlatılmış
olsaydı, o da çiftçinin aleyhine olabilecek, çiftçinin mağdur olabileceği bir
şeye “Evet.” demezdi diye düşünüyorum.
Dolayısıyla
bu yasayı gelin tekrar Komisyona çekelim, tekrar görüşelim, eksiklerini
giderelim ve çiftçinin, köylünün lehine olabilecek şekilde tekrar gündeme
taşıyalım. 
Şimdi,
çiftçinin durumu zaten ortada arkadaşlar yani mazot fiyatları almış başını
gitmiş, gübre fiyatları almış başını gitmiş. Çiftçi tam hasada başladığı
dönemde bir şekilde bir yerlerden buğday ithalatı, mısır ithalatı, pamuk
ithalatıyla ürününü istediği fiyata satamaz hâle gelmiş. Dolayısıyla çiftçi
böyle büyük bir sıkıntı içerisindeyken, kendisi bu sıkıntıları aşamamışken her
gün yeni krediler, efendim, Ziraat Bankası yetmiyor, gidip DenizBanktan, gidip
başka bankalardan kredi temin etmeye çalışırken bir de bu sulama birliklerinden
dolayı ürün kaybına uğrar ve büyük bir zarar yaşarsa, Allah muhafaza, çiftçinin
üretememesi gibi, çiftçinin bir daha tarlarını sürememesi gibi bir sıkıntıyla
karşı karşıya kalırız. 
Bakın,
tekrar söylüyorum, değerli AK PARTİ’li milletvekili arkadaşlarımın, özellikle
Komisyonda görev yapan değerli arkadaşlarımın vicdanlarına sesleniyorum: Yani
bundan memnunsanız, gerçekten size bu şikâyetler gelmiyorsa, bu sıkıntılar
gelmiyorsa hep beraber bunu halledelim. Ama inanıyorum ki bu sıkıntılar ve
şikâyetler sizlere de iletiliyor, sizler de bundan çok memnun değilsiniz. Ama
yani bir şekilde geliyor, geçiyor; yani bunu da anlamak mümkün değil. Ben, onun
için, tekrar bu yasayı Komisyonda görüşmeyi teklif ediyorum değerli arkadaşlar.

Bakın,
yine, burada çok önemli bir madde var. Yani “DSİ’ye veya Bakanlığa alınacak
personel mülakatla alınır.” diyor. Diğer bakanlıklardan çok farklı bir
uygulama. Bununla ilgili, geçmişte Anayasa Mahkemesine başvurulmuştu ve Anayasa
Mahkemesi reddetmişti. Şimdi yeniden böyle bir düzenleme getiriliyor. Bu doğru
değil. Bu, insanların eşitliğine aykırı bir şey. Yani mülakatla eleman almak ne
demek? Yani bu doğru bir uygulama olmaz. Dolayısıyla, bunun da düzenlenmesi
lazım. Biz Komisyonda bunları söylerken, arkadaşlarımıza “Bunları yapalım.”
derken bu gerçekleri gördüğümüz için, insanların bize getirdikleri bu
şikâyetleri gördüğümüz için söyledik. Yoksa bizim şahsi bir fikrimiz değil. 
Burada
köylü, çiftçi, muhtarlar; hepsi bizi arıyorlar, diyorlar ki: “Aman aman! Bu
konuyu yeniden, bir daha, tekrar arkadaşlarımızdan rica edelim, tekrar gözden
geçirelim.” Çünkü sıkıntı var, problem var. Yani şu anda bu sulama
birliklerinin meclisinde 1.500’den fazla muhtar görev yapıyor, 1.500’den fazla
muhtar. 
Dolayısıyla,
arkadaşlar, muhtarlar, çiftçiler, köylü, herkes bu yasadan rahatsız, orman
köylüleri de bu yasadan rahatsız. Gelin bu yasayı tekrar Komisyona çekelim, bu
aykırı maddeleri çıkartalım. Ondan sonraki maddeler zaten hepimizin kabul
edeceği şeyler. Toplulaştırmaya hangimiz itiraz ederiz? Efendim, Sayın Bakan
getiriyor getiriyor toplulaştırma. Tarla içi sulamaya hangimiz itiraz edebiliriz?
Vahşi sulamaya hangimiz itiraz edilebiliriz? Ama yani şimdi burada siz bunları
güzel güzel anlatırken bir de öbür taraftan, çiftçinin aleyhine olabilecek… 
Mesela
Tarım Bakanı Komisyonda söyledi, dedi ki: “Ben çiftçiye ödenecek prim
desteklerinden bu borçların kesilmesine karşıyım.” Ama getirdiniz yasaya
koydunuz. Ben Sayın Tarım Bakanına buradan sesleniyorum: Çiftçinin prim
desteklerinden bu borçların kesilmemesi lazım. Sulama birliklerine böyle bir
imkân vermediniz. Şimdi belki özelleştireceksiniz, belki özel bir kuruma
devredeceksiniz ama onlara böyle bir imkân tanıyorsunuz. Yani doğrudan doğruya
çiftçinin prim desteği bankaya yattı mıydı, şak diye kesecek, alacak parasını
adam. Oh, ne güzel iş ya! Böyle bir şey olmaz. Bunu doğru bulmuyoruz. Bunların
hepsi yanlış. Bunların hepsinin düzeltilmesi lazım. Bizim üreten insanı,
çiftçiyi ve köylüyü korumamız lazım. 
Her
defasında burada söylüyorum: Sabah kahvaltıya oturdunuz. Salatalığınız,
domatesiniz, zeytininiz, peyniriniz, hatta ekmeğiniz; bunların hepsini çiftçi
üretiyor değerli arkadaşlarım. Eğer biz çiftçiyi koruyamazsak… 23 milyon ton
buğdaya ihtiyacımız var; 3,5 milyon ton kütlü pamuğa ihtiyacımız var, 6 milyon
ton mısıra ihtiyacımız var, bunların hepsini ithal ederek mi karşılayacağız?
(Mikrofon
otomatik cihaz tarafından kapatıldı)
MUHARREM
VARLI (Devamla) – Sayın Başkanım, toparlıyorum.
BAŞKAN
– Peki, bir dakika…
MUHARREM
VARLI (Devamla) – Yani bizim Almanya ekonomisi gibi keşke Mercedes’imiz,
BMW’miz olsa, başka yerlere satabilsek de bunları ithal edebilsek ama bizim en
büyük kaynağımız, en büyük girdimiz çiftçinin ürettiklerini başka yere satmakla
oluyor değerli arkadaşlar. Cari açık vermeyen tek kurum çiftçi, onun için biz
çiftçiyi ve üreticiyi korumak zorundayız. Bu yasayı bu hâliyle doğru bulmuyoruz
ve çiftçinin ve köylünün lehine bu yasada muhalefet edeceğimizi belirtir,
hepinize saygılar sunarım. (MHP ve CHP sıralarından alkışlar)
BAŞKAN
– Teşekkür ederim Sayın Varlı.
V.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Ayşe Nur
Bahçekapılı’nın, Orman ve Su İşleri Bakanı Veysel Eroğlu’na geçmiş olsun
dileğinde bulunduğuna ilişkin konuşması
BAŞKAN
– Sayın Bakanımız Veysel Eroğlu aramıza geldiler, tekrar geçmiş olsun diyoruz,
sağlık sıhhat diliyoruz tekrar kendisine.
Hoş
geldiniz.
ORMAN
VE SU İŞLERİ BAKANI VEYSEL EROĞLU (Afyonkarahisar) – Sağ olun.
BAŞKAN
– Buyurun Sayın Danış Beştaş.
Söz
talebiniz var.
VI.- AÇIKLAMALAR (Devam)
31.- Adana Milletvekili Meral Danış Beştaş’ın, Özgürlükçü
Demokrasi gazetesi ile matbaa çalışanlarının tutuklanmasına ve bürokrasi ile
devlet elitinde kadınların yokluğuna ilişkin açıklaması
MERAL
DANIŞ BEŞTAŞ (Adana) – Teşekkürler Sayın Başkan.
Bugün
Özgürlükçü Demokrasi gazetesi editörleri Hicran Ürün, Reyhan Hacıoğlu, Mehmet
Ali Çelebi ile gazete çalışanı Pınar Tarlak maalesef tutuklandı, Ramazan Sola
ise adli kontrolle serbest bırakıldı. Geçen hafta da gazetenin Sorumlu Yazı
İşleri Müdürü, sahibi ve matbaa çalışanlarının tümü yani toplamda 22 kişi
tutuklanmıştı, bugünle beraber 26 gazete çalışanı, matbaa çalışanı tutuklanmış
oldu. Bu kararı kesinlikle kabul edilemez buluyoruz, bu tutuklama kararlarının
bir hukuki temeli olmadığını önemle ifade etmek istiyoruz; basın yayın
özgürlüğüne vurulan çok önemli bir darbedir. Ayrıca matbaada Kürt dil bilgisi,
Kürtçe dil bilgisi kitabı bastıkları için 20 kişinin tutuklanması Hükûmetin
çifte standartlı politikasını bir kez daha gözler önüne sermiştir.
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Adana) – Toparlayacağım Sayın Başkan.
BAŞKAN
– Buyurun, bir dakika.
MERAL
DANIŞ BEŞTAŞ (Adana) – Daha geçen seçimde aslında bizim sert bir şekilde
eleştirdiğimiz bir uygulama vardı: Dinin siyasete alet edilmesi. Kur’an-ı
Kerim, Kürtçe tefsiriyle miting meydanlarında tanıtıldı ama bugün Kürtçe basılan
dil bilgisi kitabı sebebiyle 20 matbaa çalışanı tutuklanmıştır. Bunun da çifte
standart olduğunu ifade etmek istiyorum. 
Son
olarak, dün Afganistan gezisinde, resmî ziyarette sadece tek bir kadın
olduğunun tekrar önemle altını çizmek istiyorum ve maalesef o kadın
Afganistan’daki heyetten bir kadındı. İşte bu da bürokraside ve devlet elitinde
kadınların yokluğunun başka bir adıdır. Bu fotoğrafı çok vahim bulduğumuzu,
kabul edilemez bulduğumuzu ifade etmek istiyorum.
Teşekkür
ediyorum.
BAŞKAN
– Teşekkür ederim.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (Devam)
BAŞKAN
– Halkların Demokratik Partisi Grubu adına Batman Milletvekili Mehmet Ali Aslan
konuşacaklardır. 
Buyurun
Sayın Aslan. (HDP sıralarından alkışlar)
HDP
GRUBU ADINA MEHMET ALİ ASLAN (Batman) – Sayın Başkan ve Sayın Genel Kurulu
saygıyla selamlıyorum.
Dünya
Roman Günü’nü de buradan kutluyorum “…”(x)
diyorum kendi ana dilleriyle. 
Yine,
aynı şekilde Asuri-Süryanilerin Bahar Bayramı ve Diriliş Bayramı’nı da buradan
kutluyorum. Aynı şekilde, Hazreti İsa’nın dili olan ve şu anda Süryanilerin
kullandığı Süryanice, Aramice olarak da bu bayramı kutlamak istiyorum: “…” (x)
Yine,
arkadaşlar tabii ben kanun tasarısı üzerinde konuşacağım ama ondan önce şu anda
Adana’da olan vahim bir olayı size nakletmek istiyorum: Bazı öğrenci evleri ve
aile evleri Furkan Vakfının eğitim evleri, yurt evleri diye mühürlendi,
kapatıldı ve hem öğrenciler hem aileler maalesef dışarı atılmış durumda. 
Arkadaşlar,
bu görüntüler Suriye’deki göçmen kardeşlerimize ait görüntüler değildir. Bakın,
öğrenciler maalesef geceleri dışarıda yatmak zorunda kalıyor, bir kısmı
eşyalarını evden alabilmiş bir kısmı da evleri mühürlendiği için maalesef
eşyalarını dahi alamamıştır. 
Yine,
hani “Kızlar okusun.” diyoruz ya maalesef birçok kadın öğrenci evleri
mühürlendiğinden dışarıda gecelemek zorunda kalıyor. Geçen perşembeden bu yana
bir haftadır bu durum maalesef sürmektedir.
Yine,
yeni evli, sekiz ay önce evlenen -zarar gelmesin diye ismini vermeyeceğim- ve
eşi dört buçuk aylık hamile olan bir ailenin de evini mühürlemişler ve kaç
gecedir maalesef dışarıda yatmak zorunda kalıyorlar; bu, bebeğe de zarardır.
Tabii,
biz, bu yapılan zulümleri buradan haykırmaya devam edeceğiz. Merhum Ali
Şeriati’nin şu sözünü hatırlatmak isterim: “Bir zulmü engelleyemiyorsanız en
azından onu herkese duyurunuz, ifşa ediniz.” Yine, Peygamber (AS) “Bir kötülük
gördüğünüz zaman elinizle, gücünüz yetmezse dilinizle, gücünüz yetmezse
kalbinizle müdahale edin.” diye buyurmuştur. Ben de şu anda icra makamında olan
sizlere bu zulmü anlatıyorum ki siz bu zulmü ortadan kaldırınız; bu, iktidarın
vazifesidir.
Bakın,
arkadaşlar, belgesiz konuşmuyorum. Kendilerine -öğrencilere, ailelere- tebligat
yapılmış “Evleri boşaltın.” diye. Tebligattan bir gün sonra ilgili öğrenciler
ve aileler valiliğe başvuruyor, valilik de Çukurova İlçe Millî Eğitim
Müdürlüğüne onları yönlendiriyor. İlçe Millî Eğitim Müdürlüğü de -burada
yazıyor, Sayın Bakanımıza da takdim edebilirim- “İlgili evlerin Furkan Eğitim
Vakfıyla herhangi bir ilgisi yoktur, meskendir, evdir. Herhangi bir mühürleme
işlemi yapılmayacaktır.” diye kendilerine yazılı belge verdiği hâlde, ertesi
gün polis orayı basıp evleri mühürlüyor. 
Arkadaşlar,
ilgili kanun tasarısı üzerine tabii konuşacağız, çok önemli. Tarım, Orman ve
Köyişleri Komisyonu 15 Mart 2018 ile 4 Nisan 2018 tarihleri arasında bu
çalışmayı komisyondan geçirmiş. Tabii, sadece bir alanı değil, birçok alanı
ilgilendirmektedir. Tarım arazilerinin toplulaştırılması, su birliklerinin
feshedilmesi, orman alanlarında yer altı depolarının kurulması gibi çok sayıda
konu başlığı yer almaktadır. Tarım, orman ve su alanında köklü değişiklikler
öngören bu kanun tasarısında meslek odalarının, derneklerin, sivil toplum
örgütlerinin ve akademisyenlerin neredeyse hiçbir şekilde görüşlerine
başvurulmamıştır ve yine tasarı kamuoyunda yeterince tartışılmamıştır. Yine
aynı şekilde, son anda Komisyona geldiği için, hatta son gün de bile maddeler
eklenmiştir, milletvekillerinin, özellikle muhalefet, hatta iktidar
milletvekillerinin dahi ne inceleme ne mantık yürütme zamanı, fırsatı olmuştur.

Su,
toprak ve ormanların varlığı ve korunması tüm canlıların yaşamı için hayati
önemdedir. Bunlarla ilgili alınacak kararlarda, çıkarılacak yasalarda ve o
uygulamalarda son derece titiz olunması ve olası sonuçlarının değerlendirilmesi
gerekmektedir. Ancak tarım arazilerinin toplulaştırılması, su birliklerinin
feshedilmesi, ormanda yer altı depolarının kurulması vesairesi, sadece
günümüzün değil, geleceğimizin, gelecek nesillerimizin ve ülkedeki bütün -tarım
olsun, su olsun, orman olsun- servetin tarumar edilmesi, yıkılması anlamına
gelmektedir maalesef bu kanun tasarısıyla. 
Ekosistem,
su, orman, meralar, kıyılar halkın gereksinimi haricinde kullanıma açılmamalı
ve korunmalıdır. Ekolojik, kültürel, toplumsal yıkım proje ve politikalarına
karşı partimiz havayı, suyu, dereleri, denizleri, gölleri, toprağı, ormanları,
kısacası yaşam ve yaşam alanlarımıza ait bütün her şeyi savunmaya devam
edecektir. 
Yine,
maalesef su, su havzaları, toprak, orman, ekosistem ticarileştirilmeye
açılmaktadır. Yani, birilerinin menfaati gözetilerek bu düzenlemeler
yapılmaktadır. Bağı, bahçesi, tarlası olan şahısların yaşam hakkına, yaşam
alanlarına, mülklerine de el konulabilecektir. Çiftçinin geçimlik yaşam hakkı
da yok sayılacaktır. Toprak toplulaştırmayla meralara, tarlalara, bağlara,
bahçelere zorla el konarak endüstriyel tarıma açılmaktadır. 
Çiftçilerin
yönetiminde olduğu demokratik kitle örgütü sulama birlikleri özelleştiriliyor,
çiftçilerin kurumu olmaktan çıkarılıyor. Çiftçinin geçimlik üretimlerini devre
dışı bırakacak, topraklarına da el koyacak ve bu şekilde de GDO’lu ürünlerin
üretiminin önü açılmış olacaktır. 
Yine,
dereler üzerinde dağıtılan HES lisansları ve su kullanım hakkı sözleşmeleriyle
Anadolu’nun, Mezopotamya’nın, Trakya’nın her yerinde derelerin kullanım hakkı
son birkaç yıl içinde hızlıca kırk dokuz yıllığına şirketlere devredilmiştir.
Doğaya ait alanların kullanım hakkını şirketlere devrederken sadece suyu
metalaştırmamakta, su havzalarını da ticarileştirmektedir. 
Tarım
ve hayvancılık DSİ’nin ve yetkilendirilmiş bir şirketin kararlarına bağlanamaz.
DSİ, şirketler ve DSİ’nin bağlı bulunduğu Bakanlık da bu konuda yetkili
kılınamaz. Halkların geçimlik yaşamını sürdürdüğü, barındığı yaşam alanlarına
el konulamaz. Şirketlerin kullanımına sokulmayı meşrulaştırmayı öngören bu yasa
kesinlikle çıkmamalıdır. 
Yine
aynı şekilde, bu yasa başlı başına Anayasa’ya, insan hakları sözleşmelerine
aykırıdır, daha da önemlisi doğanın kendi fıtri kanununa aykırıdır. Su
satılacak ya, her ne kadar “su işletim bedeli” adı altında geçiştirilmeye
çalışılıyorsa da işin özü, Allah’ın yağmurunu, suyunu halka satmaktır. 
Şimdiye
kadar, bakın arkadaşlar, DEDAŞ, elektrik üretimi bu şekilde özele devredildi.
Ne oldu? Bundan yine halk, yurttaş, çiftçi zarar gördü ve dolayısıyla aslında
ülkenin ekonomisi zarar görüyor. Bakın, on gün önce Kızıltepe’deydik. On gün
boyunca elektrikler kesikti ve ekinler sararmıştı, toprak çatlamıştı. Bizzat
ben bölgeye gittim. Yurttaşımız ne yaptı? Artık bir işe yaramayan o alanlarda
mecburen kendi hayvanlarını otlatarak en azından telef olan o ekinleri bu
şekilde kullanmaya çalıştı ve 2 milyon dönüme yakın arazinin 600 bin dönümü bir
hafta önce bu şekilde telef oldu. Tabii “bir hafta önce” diyorum, son gelen
fotoğraflar da arkadaşlar böyle, o 600 bin herhâlde 1 milyona çıkmıştır. Niye?
Çünkü elektrik de aslında artık günümüz teknolojisine göre neredeyse hava ve su
gibi temel bir ihtiyaçtır. Kalkıp bunu özelleştirdiniz, adam istediğine ceza
kesiyor, istediği zaman elektriği kesiyor. İşte ekinler, çiftçimiz de bu
şekilde maalesef zarar görmektedir. Dün de Kızıltepe’nin Başak yani Sınara
köyünde DEDAŞ yetkilileri gidip elektriği kesmek istemiş ve ilginçtir, bunu
yaparken de iktidar, maalesef, askeri ve polisi DEDAŞ’ın emrine vererek
yurttaşın elektriğini kesmesi için onlara yetki veriyor. Ya, böyle bir şey olur
mu? Yani devletin, iktidarın bu anlamda hizmet etmesi gerekirken ekinler
kurusun diye gidip elektriklerini kesmesi için onlara kolluk kuvveti de tahsis
ediyor, yani el insaf. 
Özellikle
1’inci maddede bu var, su kaynakları ve havzaların üzerine ve etrafına
kurulacak olan güneş enerji sistemi için devasa türbinler kurulması
öngörülüyor. Bu türbinler bu arazilerin üzerine binlerce ton molozun
dökülmesine, hava, toprak ve suyun kirlenmesine, yer altı ve yer üstü canlı
cansız organizmaların olumsuz etkilenmesine sebep olacaktır. Bölgenin
habitatını ve ekosistemini tümden bozma riski taşıyan böyle düzenlemede
çevresel etki değerlendirmesi raporuna dahi gerek duyulmaması büyük bir sorun
teşkil etmektedir. 
BAŞKAN
– Sayın Aslan, bir dakikanızı rica edebilir miyim? Ekleyeceğim sürenizi.
III.- BAŞKANLIĞIN GENEL KURULA SUNUŞLARI (Devam)
A) Çeşitli İşler (Devam)
2.- Başkanlıkça, Türkiye Büyük Millet Meclisi Başkanı İsmail
Kahraman’la birlikte Genel Kurulu teşrif eden Kırgızistan Cumhurbaşkanı
Sooronbay Ceenbekov ve beraberindeki heyete "Hoş geldiniz." denilmesi
BAŞKAN
– Sayın milletvekilleri, Kırgızistan Cumhurbaşkanı Sayın Sooronbay Ceenbekov ve
beraberindeki heyet Türkiye Büyük Millet Meclisi Başkanı Sayın İsmail
Kahraman’la birlikte Genel Kurulumuzu teşrif etmişlerdir. Kendilerine Başkanlık
Divanımız ve Türkiye Büyük Millet Meclisi Genel Kurulu adına "Hoş
geldiniz." diyorum. (Alkışlar)
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (Devam)
BAŞKAN
– Teşekkür ederim Sayın Aslan.
Ekleyeceğim
sürenizi.
Buyurun.
MEHMET
ALİ ASLAN (Devamla) – Biz de kendilerine “Hoş geldiniz.” diyoruz.
Ben
teşekkür ederim, sağ olun. 
Yine,
madde 2’de “DSİ tarafından bağlı olduğu bakanlığın talebi ve Bakanlar Kurulu
kararıyla isteğe bağlı ya da maliklerin muvafakati aranmaksızın zorunlu arazi
toplulaştırma ve tarla içi geliştirme hizmetleri yapılabilir.” hükmü
getirilmiştir. Bu madde DSİ çiftçisinin rızası aranmaksızın toprağına zorla el
koyma yetkisini tanımaktadır. DSİ bu yetkiye dayanarak köylünün, çiftçinin
arazisine el koymak suretiyle büyük şirketlere ihale usulü satışını
yapabilecektir. 
Yine,
su havzasının işletilmesi -madde 7’de- gerçek ve tüzel kişilerce kullanılabilir
kılınmaktadır. Su kaynaklarından ve su havzalarından çiftçinin ihtiyacı olan su
DSİ onayıyla şirketler ve özel şahıslar tarafından çiftçilere verilmektedir.
İlgili maddenin eklenmesiyle su havzaları ve kaynakları özelleştirilerek
şirketlerin tekeline girmektedir yani bir nevi halkın olan devlet bunu ne
yapıyor? Şirketlere havale ediyor, halkın çıkarlarını, menfaatlerini de birkaç
zengine, birkaç astronomik rakamda zengin olanlara maalesef peşkeş çekmektedir.
Bunun ispatını da şöyle anlatabiliriz: İsim vermeyeceğim ama son iki yılda
sadece 4 büyük şirkete eski parayla 5,5 katrilyon vergi affı gelmiştir. 5,5
katrilyon demek 1 milyon insanın cebine 5.500 lira girmesi demektir. Ama bakın,
Kızıltepe’de 3 bin çiftçinin -ki bu da masa başında yazılmış borçtur, yoksa
gerçek anlamda tahakkuk etmiş borç değildir- 180 trilyonluk vergi borcu,
elektrik borcu vardır. Bunlar affedilmiyor, silinmiyor ama 4 şirketin 5,5
katrilyonu siliniyor. Niye siz 4 kişinin menfaatini 3 bin insanın, halkın
menfaatine tercih ediyorsunuz? Bunu halk soruyor, sormakta da haklıdır, biz de
halkımız adına buradan soruyoruz. 
Yine,
11’inci maddede “Bakım ve işletme ücretleri” adı altında çiftçiler
borçlandırılmaktadır. DSİ de bu ücretleri çiftçilerden alıp özel ve tüzel
kişilere ödeyecektir. Bir bakıma devlet, özel ve tüzel kişilerin de
tahsildarlığını yapacaktır. Tıpkı şu anda TEDAŞ yetkilileri gidip köylerde
elektrik kestiği zaman nasıl ki kolluk mensupları onların hizmetine amade
kılınıyorsa şu anda da öyle bir yetki söz konusudur. 
Yani
anlayacağımız, arkadaşlar, bu işin cefasını köylüler, çiftçiler çekecek,
sefasını ise özel şirketler sürecek. Bu, vicdana aykırıdır ve bu, dediğimiz
gibi uluslararası sözleşmeye de doğa kanununa da aykırı bir uygulamadır.
Mühendislere, kadroya atanacak personellere yazılı sınavlarının yanında sözlü ve
uygulamalı sınav getirilmesi de -tıpkı şu anda görüyoruz öğretmen ve memur
atamalarında olduğu gibi- siyasi ve subjektif değerlendirmeye tabi
tutulmaktadır. Bunlar bu şekilde tutulacaktır. Oysaki liyakat esasına göre
personel ataması yapılmalıdır.
Biz
hemen kayyumla ilgili kısmına gelelim. Her ne kadar ismi “kayyum” değilse de
pratikte, fiiliyatta resmen kayyumvari bir uygulamadır. 47, 48, 49, 50, 51,
52’nci maddelerin hepsi birbiriyle ilişkili olup sulama birliklerinin tüzel
kişiliğini ortadan kaldırmaktadır ve birliğin demokratik katılımcı, yönetim
yapısını değiştirmeye yöneliktir. Şu anda Yüksek Seçim Kurulu tarafından
bölgelerinde seçimi yapılan, 14.484 meclis üyesi bulunan 378 adet sulama
birliği bulunmaktadır. Birliğin başkanı ve organları birliğe üye olan çiftçiler
tarafından seçilmektedir. Oysa yapılan bu düzenleme demokratik, katılımcı
yönetim anlayışıyla kurulan birliklerin tüm organlarını ortadan kaldırıp onun
yerine otokratik bir yönetimle, anlayışla birliğin başkanını ve birliğin
yönetim kurulu görev ve yetkilerini DSİ tarafından atanacak kamu personeline
yani kayyuma devretmektedir. Kayyum pratiğini gördünüz, şimdiye kadar 10’un
üzerinde kayyumu görevden aldınız. Kimi yolsuzluktan kimi işte, FETÖ’den
vesaireden şu anda 10’un üzerinde kayyum görevden alınmış. En son, geçtiğimiz
hafta Mardin’in Ömerli ilçesi ve Dargeçit ilçesi kayyumları görevden alınmıştı.
Bunun da ondan bir farkı olmayacaktır. Hem biz demokratik, katılımcı bir yapı
diyoruz hem de pratikte maalesef otokratik bir yönetim söz konusudur. Çiftçi
seçtiği sulama birliği başkanına hesap sorabilir ve başkan da kendini hesap
vermek zorunda hissedecektir, öyledir zaten ama şu anda memurların öyle bir
hassasiyeti, öyle bir endişesi de yok, zaten bazı kurumlardaki işleyişten bunu
rahatlıkla görebiliyoruz. Bu, antidemokratiktir, tam tersine, bunun daha da
katılımcı bir şekle evrilmesi gerekirken bunu alıp tam da böyle dikte
ettirecek, dikta ettirecek şekilde memurlara bağlamak o çiftçilere, halka ve
demokrasiye de büyük bir darbedir, çiftçinin iradesini tanımamaktır. 
(Mikrofon
otomatik cihaz tarafından kapatıldı) 
BAŞKAN
– Bir dakika size ek süre veriyorum.
Buyurun.

MEHMET
ALİ ASLAN (Devamla) – Bu son bir dakikamızı da geçtiğimiz gün ceza alan Burcu
Çelik Özkan Milletvekilimize ayırmak istiyoruz. Kendisine maalesef haksız,
hukuksuz bir şekilde yedi yıl üç ay ceza verilmiştir. 
Arkadaşlar,
siz her ne kadar “Yargı bağımsız.” diyorsanız da inanın siz de inanmıyorsunuz.
Çünkü mevcut kanunlara göre, mevcut hukuka göre zaten yapılan yanlıştır, mevcut
yasalara göre bu cezalar verilemez zaten. Eğer yargı bağımsızsa, iktidarın
müdahalesi yoksa o zaman yargı şu anda Meclisin bu iradesini tanımamaktadır
çünkü buradan çıkan Anayasa’ya göre, buradan çıkan kanunlara göre hüküm
vermemektedir. Yani görüyoruz barış söylemleri bile terör örgütü propagandası
kapsamında cezalandırılmaktadır. Örneğin Alparslan Kuytul’un bir eleştirisi
dahi örgüt propagandası kapsamında ve şu anda içeride, tek başına hücrede
tutulmaktadır. Ben, kendilerine ve bütün tutuklu milletvekillerimize de buradan
saygılarımı iletiyorum.
Teşekkürler.
(HDP sıralarından alkışlar)
BAŞKAN
– Teşekkür ederim Sayın Aslan.
Cumhuriyet
Halk Partisi Grubu adına İzmir Milletvekili Sayın Kamil Okyay Sındır
konuşacaklar.
Buyurun
Sayın Sındır. (CHP sıralarından alkışlar)
CHP
GRUBU ADINA KAMİL OKYAY SINDIR (İzmir) – Sayın Başkan, değerli milletvekilleri;
548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın tümü üzerinde Cumhuriyet Halk Partisi
Grubumuz adına söz almış bulunuyorum. Hepinizi saygıyla selamlıyorum.
Öncelikle,
polis teşkilatımızın kuruluşunun 173’üncü yıl dönümü dolayısıyla bütün teşkilat
mensuplarına kutlama dileklerimi, mesajlarımı iletmek istiyorum ama bunun
yanında özellikle altını çizerek şunu da vurgulamak istiyorum: Gece gündüz,
hafta sonları, spor müsabakaları da dâhil olmak üzere yılmadan, bıkmadan,
evinden ayrılırken can ve mal güvenliği her zaman risk altında olan polis
teşkilatımızın değerli mensuplarının özlük haklarında iyileştirme yapılması,
3600 ek göstergenin kendilerine verilmesi ve tabii, bunun yanı sıra mesai
uygulamalarının yapılması, hafta içi, hafta sonu ve vardiya uygulamalarında
iyileştirmeler yapılması, teşkilatımızın da polis memurlarımızın da bizlerden
her zaman talep ettikleri dilekleridir, bunu da ifade etmek istiyorum. 
Değerli
arkadaşlar, bir kanun tasarısı gene önümüzde. Torba yasa üzerine bir eleştiri
yapmak ve buna zaman ayırmak istemiyorum ama gerçekten çok farklı kanunlarda,
30’u aşan kanunda değişiklik öngören bir tasarıyla karşı karşıyayız ve her bir
maddesi, baktığınızda, gerçekten, üretimimiz adına, çiftçimiz adına, tarım
sektörümüz adına ve diğer, kanuna eklenen bazı maddelerle -tarım dışı alanları
da ilgilendiren bazı maddelerle- ülke ekonomimiz, geleceğimiz adına çok önemli.
Ancak, bu tasarının Komisyon gündemine gelmeden önce sivil toplum kuruluşları,
demokratik kitle örgütleri, meslek örgütleri, ilgililer, üniversiteler ve diğer
ilgili kamu kurum ve kuruluşlarının düşünceleri, görüşleri alınmadan, bir ortak
akılla daha iyiyi bulma çabası ortaya konmadan Komisyona ve Meclisimizin
gündemine getirilmiş olmasını da özellikle bir sorun olarak gördüğümü belirtmek
istiyorum. Aynı zamanda esas komisyon olarak Tarım, Orman ve Köyişleri
Komisyonuna gelen bu tasarının tali komisyon olarak Bayındırlık, İmar,
Ulaştırma ve Turizm Komisyonu, Çevre Komisyonu ve İçişleri Komisyonuna
gittiğini ve bu tali komisyonlardan da herhangi bir rapor gelmediğini yani
tasarı üzerinde görüş bildirme ihtiyacı duymadıklarının da altını çizerek
belirtmek istiyorum. 
Değerli
arkadaşlar, bu tasarı her ne kadar çok fazla sayıda kanun üzerinde değişiklik
önerisi getiriyorsa da birkaç temel konuda, özellikle ülke ekonomimiz,
çiftçilerimiz, ormanlarımız, doğal varlıklarımız ve geleceğimiz adına ve
ormanlarımızı da içine alan ekosistem üzerinde çok önemli, sorunlu maddeler
taşımaktadır. Öncelikle şunu belirtmek istiyorum ki bu düzenlemelerle getirilen
birçok konu -ki bunlar arasında özellikle arazi toplulaştırması ve tarla içi
geliştirme hizmetleri, 2.500’ün üzerindeki sulama kooperatiflerinin denetimi,
gözetimi, 378 sulama birliğinin DSİ tarafından atanacak, az önceki arkadaşımın
da belirttiği gibi bir nevi kayyum atamasıyla yönetilmeye çalışılması ve tabii
orman düzenlemeleri ormanlarla ilgili daha birçok konu- Orman Bakanlığımızın ve
Devlet Su İşleri Genel Müdürlüğümüzün idari ve personel kapasitesini gerçekten
çok aşmaktadır.
Şimdi,
değerli arkadaşlar, bu kanun tasarısında -şunu özellikle belirtmek istiyorum-
bakın, arazi toplulaştırması var, tarla içi geliştirme hizmetleri var,
belediyelere devir meseleleri gündemde -yani İçişleri Bakanlığı ve belediyeleri
doğrudan ilgilendiren- personel alımları ve istihdam konusu var; su kullanımının,
dağıtımının hizmet alımı yoluyla devri var, bakanlıklar arası ödenek
devirlerini içeriyor, Orman Kanunu’nda değişiklikler; ormanlarımızın tahribatı,
orman yangınlarıyla mücadele ve orman vasfı dışına çıkarılma çabası var,
belediyelerin genel bütçe gelirlerinde DSİ’ye borçlarının kesilmesi gibi
hükümler var, Kamulaştırma Kanunu’nda değişiklik öneriyor, İmar Kanunu’ndaki
bir değişiklikle düzenleme ortaklık payına dair düzenlemeler var.
Şimdi,
şunu özellikle… Sayın Bakan burada. Tarım Bakanımız ile her ikisinin olduğu bir
ortamda bizatihi kendilerine söyledim. Aslında bu tasarı Gıda, Tarım ve
Hayvancılık Bakanlığımızın sanki… Öyle olduğunu iddia etmiyorum ama bu
getirilen düzenlemeler bunun böyle olduğunu ortaya koyuyor. “Tarım Bakanlığımız
işini iyi yapamıyor, arazi toplulaştırması işini beceremedi. Sulama birlikleri
her hâlükârda Orman ve Su İşleri Bakanlığımızın bünyesinde olsa da tarla içi
geliştirme hizmetlerini beceremiyor; sulama kooperatiflerinin denetimi, genel
kurulları vesaire bu işleri yapamıyor. Peki, bunları kim yapar? Orman ve Su
İşleri Bakanı.” Yani bir hükûmetin bir bakanlığından “Bunu yapamıyor, bunu
yönetemiyor, bu işte etkin bir görev yerine getiremiyor. Bunu bu bakanlık
yapsın.” düşüncesinin kabul edilebilir bir düşünce olmadığını belirtmek
istiyorum.
Tabii,
kanunların, kanun hükmünde kararnamelerin, bu mevzuatın hukuk devletlerinde,
hukukun üstünlüğünün olduğu devletlerde kamunun genel çıkarlarını, toplumun
düzenini sağlayan ve doğa-insan dengelerini gözeten metinler olması gerekirken
burada doğayı tahrip edecek düzenlemelerin olduğu, özelleştirme uygulamalarına
dayalı ve orman alanlarının tahribini öngören düzenlemelerle sömürü düzenini ve
üstünlerin hukukunu kollayan bir tasarı olduğu söylenebilir. 
Bu
tasarı, doğal varlıklarımızın -altını çizerek söylüyorum- siyasete ve ticarete
alet edilmesinin önünü açan bir tasarıdır ve suyun ve doğal varlıklarımızın
metalaşmasını, ağaçlarımızın -dikili ağaçlarımız da dâhil olmak üzere-
metalaşmasını düzenleyen bir tasarıdır, bir utanç vesikasıdır esasen. 
Bu
kanun tasarısı, demokrasiyi, öz yönetimi, yerelleşme ve ademimerkeziyetçi
yönetim anlayışını ortadan kaldıran, katleden bir vesikadır. 
Bu
tasarıyla sulama birlikleri ve kooperatifler aslında kötü yönetildiği için
değil, gerçekten iyi yönetildiği için ve su gibi aziz kaynaklarımızda
birilerinin gözü olduğu için, bu düzenin, sulama birlikleri ve kooperatifler
üzerinden, çiftçi örgütlenmeleri ile katılımcı demokratik süreçlerin… Bu
sularda gözü olanların, buraların özelleştirilmesini, buraların
ticarileştirilmesini ve suyun ve ormanların meta hâline getirilmesini arzu edenlerin
talebi doğrultusunda geldiği ortaya çıkıyor, görünüyor. 
Bakın,
değerli arkadaşlar, tasarının en önemli konularından birisi sulama birlikleri.
Ülkemizde 378 adet sulama birliği var. Devlet Su İşlerinin sulama birlikleri
raporunun ilgili sayfasını açacağım. Sulama birliklerinin durum analizi
yapılmış ve bu sulama birliklerinin, sayı itibarıyla 378 sulama birliğinin 19’u
çok başarılı statüde, yüzde 5; 109 birlik başarılı statüde, yüzde 29; 133’ü iyi
düzeyde başarılı, yüzde 35 düzeyinde; 92 birlik orta düzeyde, yüzde 24; kötü
olarak tanımlanan sadece ve sadece 17 birlik değerli arkadaşlar, yüzde 5. Yani
bu, pire için yorgan yakmaya benziyor. 378 birlikte 17 birlik Devlet Su
İşlerinin analiz raporunda “kötü” diye tanımlandığı için “Bunlar
yönetilemiyor.” deyip Sayın Bakan her ne kadar tasfiye olmadığını söyleyecek
olsa da sulama birliklerinin tasfiyesidir. Birlik yönetimlerinin katılımcı,
demokratik yönetim anlayışından uzaklaştırılmasıdır. Yüksek Seçim Kurulu
tarafından seçilerek organları belirlenen sulama birlikleri devletin,
bakanlığın ilgili birimine devredilecek ve oradan atanacak kayyum niteliğinde,
“kayyum” olarak ifade edilebilecek bir memurun denetim ve kontrolüne terk
edilecek. O memurun da -çok aşikârdır- Hükûmetin siyasi politikalarından etkilenerek
karar verebiliyor olmasıyla, bu birliklerin kimi zaman belediyelere
devredilmesi imkânının da tanınmasıyla, yine siyasi bir menfaat uğruna,
istenilen belediyeye devredilmesi, istenilmeyen belediyeye devredilmemesi
yolunda, az önce söylediğim sulama birlikleri ve su ticarete ve siyasete alet
ediliyor.
Yine
Devlet Su İşlerinin bu raporunda, bakın “tahsilat/tahakkuk oranı” diye bir oran
var. Bu birliklerde suyu kullanan üreticinin kullandığı su üzerinden bir
tahakkuk ortaya konur, bu tahakkukun ne kadarının tahsil edildiğini ifade eder.
Bakın, 1999 yılında yüzde 49 iken bu oran, 2006’da yüzde 51’e, 2015’te yüzde
64’e, 2016’da yüzde 68’e… Yani sürekli bir iyileşme, düzelme varken bu neden
rahatsız etti de bu birliklerin “Tahsilat/tahakkuk oranı iyi değil.”
düşüncesiyle 93’ten bugüne kadar bu yirmi beş yıllık serüveni bir anda iptal
ediliyor, reddediliyor? 
Bu
tahsilat/tahakkuk oranının düşük olmasının temel sebebi de şu değerli
arkadaşlar: Türkiye ortalamasının çok altında tahsilat ve tahakkuk oranı gerçekleşen
bölgelerimizin genellikle hububat tarımının daha yoğun olarak yapıldığı ve
nadas uygulamalarının devam ettiği bölgeler olduğunu da görüyoruz. Yani üretim
gelirleri, ekstansif tarım dediğimiz üretim şekliyle, yöntemiyle birim alandan
daha düşük gelir elde ettiği için çiftçi, parasını ödeyemediği için, yoksa
gidip tatil yaptığı için değil, keyfi için değil… Ama üretim maliyetlerinin
yüksekliği nedeniyle bunu karşılayamadığı için ödeyemiyor; yoksa, entansif
tarım, daha yoğun, birim alandan daha yüksek endüstri bitkilerinin üretildiği
alanlarda suyu kullanan çiftçiler parasına da sadık ve kendi birliği içerisinde
kendi başkanı, meclisi ve yönetim kurulunun marifetiyle son derece başarılı bu
işi bugüne kadar götürmüşler. Peki, neden bunlar bir anda bir kanun tasarısıyla
önümüze geliyor ve değişiklik yapılması talep ediliyor? Kabul edilebilir değil.

Bakın,
yine bu birliklerin gerçekleşen bütçe değerleri: Gider toplamı 538 milyon 278
binken 512 milyon 473 bin gelir toplamı; hemen hemen bir denk bütçeyle geliri
ve gideri birbirini karşılayan, hiçbir kâr amacı gütmeyen, yaptığı yatırımları
su olarak, sulama tesisleri olarak hizmete sunan ve seçimle gelindiği için
politik müdahalelerden de uzak duran birlikler. Bu birlikleri… 
Sayın
Bakandan rica ediyorum, bu tasarıyı lütfen geri çeksin. İktidar partisinden
rica ediyorum, bu tasarıyı geri çekiniz. Onun yerine size önerim… Güneydoğu
Anadolu Projesi’nin -GAP projesinin, 1989 yılında master planı yapılmış olan
GAP projesinin, 1,8 milyon hektar arazinin sulamaya açılmasını öngören GAP
projesinin, hani şu büyük GAP projesinin, övüne övüne göğsümüzü kabartarak
söylediğimiz Entegre Kırsal Kalkınma Projesi’nin- bugün tarımsal sulama amaçlı
ne kadarının tamamlandığını biliyor musunuz değerli arkadaşlar? Hidroelektrik
santrallerin tamamlanıp yüzde 100’e varan oranda elektrik üretiminin
gerçekleştiğini biliyoruz. Peki, tarımsal sulama yatırımlarının ne kadarı
gerçekleşti, ne kadarı işletmede? Hemen size bir rakam vereyim, 2017 yılı sonu
itibarıyla GAP Bölge Kalkınma İdaresi Başkanlığının faaliyet raporundan aldığım
rakamı söylüyorum: 1,8 milyon hektar alanın 546.345 hektarı sulamaya açılmış.
197.969 hektarın sulama şebeke inşaatı devam ediyor. Peki, 1,8 milyon hektar
arazinin hâlâ daha planlama aşamasında olanı ne kadar biliyor musunuz? 1 milyon
hektarın üzerinde bir alan hâlen daha planlama aşamasında. Yüzde 30,4’ü
tamamlanmış GAP sulama projelerinin değerli arkadaşlarım. 
“Çiftçinin
tarlasına suyu götürüyorum.” diyerek sayaç koyup o sayaçtan geçen bir damla
suyun bile ücretsiz olmasını sağlayacak düzen getirileceğini -ki burada sulama
birlikleri kâr amacı gütmeden suyu en iyi, en doğru kullanma amacıyla bir
katılımcı demokratik yönetim anlayışıyla yönetilirler- düşünüyoruz ama GAP
bölgesinin yüzde 70’inin tarımsal sulama projelerinin hâlâ daha planlama
aşamasında olduğunu da görmemiz, bunun üzerinde durmamız, bunun üzerine
gitmemiz gerekiyor. 
Tabii,
bu kanun sadece sulama birliklerini değil, sulama kooperatiflerini de... 2.500
adet sulama kooperatifi var, bu kooperatifler Tarım Bakanlığı bünyesinde
denetimleri, gözetimleri yapılan, genel kurulları Bakanlık teşkilatı
tarafından, il ve ilçe teşkilatları destekleriyle yapılan yani Türkiye'nin
bütün ilçelerine yayılmış geniş bir teşkilatı olan bir bakanlığın bünyesinde
yapılıyor iken bunların da Devlet Su İşlerine devredilmesi sonucunda, Devlet Su
İşleri hangi idari teşkilat yapısıyla bu 2.500 sulama kooperatifinin genel
kurullarını yapacak, bunları denetleyecek, bunları gözetebilecek? Bu,
kapasitenin çok üzerinde bir görevdir, bir sorumluluktur. Bu sorumluluğun Tarım
Bakanlığından alınıp Devlet Su İşlerine devredilmesi… Arazi toplulaştırması,
evet, sorumlu… Devlet Su İşlerinin bunu yapabilmesi de aynı şekilde bir devir
öngördüğü için onun da Devlet Su İşlerinin kapasitesinin çok üzerinde bir durum
yaratacağı aşikârdır. 
Şimdi,
değerli arkadaşlar, “Taşlık, kayalık ve benzeri orman vasfı taşımayan alanlar
-o kamu yararının hukukta nerede bir tanımı var, çok görece bir kavram olduğunu
hepimiz gayet iyi biliyoruz- kamu yararı düşüncesiyle, kamu yararı ilkesi esas
alınarak Bakanlık izniyle, bu alanlar, orman vasfı dışına çıkarılabilir, konut
olabilir…”
Bakın,
değerli arkadaşlar, ormanın içinde, kıyısında, kenarında veya dışında “orman
vasfı taşımayan” diye bir alan olmaz. Burada orman vasfını taşıyor olması,
üzerinde illa dikili bir ağaç olmasını gerektirmez, orada yarın bir gün yine
dikili ağaç üreyebilir. Orayı mevcut durumda bile flora, faunanın ve
biyoçeşitliliğin var olduğu alan olarak görmek gerekir. Buraları konut
alanlarına açmak demek, buralara imar uygulamak demek, buraların sanayiye,
ticarete konu edilmesi demek bu alanların yok edilmesi, tahrip edilmesi demek.
Bu, ormanlara da sirayet eden bir çözülmeye neden olur. 
Sayın
Bakan “Bunun 2 katı, 3 katı başka yerde zaten ağaç dikeceğiz, bunlar çok önemli
değil. Niye böyle düşünüyorsunuz?” diyor. Sayın Bakana ben de rica ediyorum:
Sayın Bakan, 2 katı, 3 katı siz gene ağaçlarınızı dikiniz, elinizi tutan yok,
biz de destek verelim, gelelim, hep beraber dikelim ama orman tanımı dışına çıkarmayınız,
ormanlarımızın 1 milimetrekaresinin dahi tahrip olmasının önünü açmayınız
diyorum. 
Bu
anlamda, tabii, bu, Anayasa’nın ilgili maddelerine de 169, 170 ve 171’inci
maddelerine de aykırı birtakım uygulamaları, düzenlemeleri beraberinde
getiriyor.
Değerli
arkadaşlar, bu kanun tasarısı tabii bununla da kalmıyor. Burada, sulama
birliklerinin dışında, bu ormanlarda yer altı depolarına izin verilmesi… Bakın,
“baraj havzalarında” ifadesi kanun hükmünden çıkarılıyor yani baraj
havzalarında dahi ormanla ilgili bu işletmelere izin verilmesinin önü açılıyor,
baraj havzalarında dahi yer altı depolarına izin veriliyor. Denilebilir ki:
“Buralar, bu depolar meyve ve tarımsal ürün için, bu amaçla kullanılacak yer
altı depoları.” Güzel, o zaman onu kanuna tanımlayalım, net koyalım. Meyve,
sebze, tarımsal… 
(Mikrofon
otomatik cihaz tarafından kapatıldı) 
KAMİL
OKYAY SINDIR (Devamla) – Sayın Başkan, bitireceğim.
BAŞKAN
– Sayın Sındır, tamamlayın lütfen. 
KAMİL
OKYAY SINDIR (Devamla) – …gıda ve tarım ürünlerinin depolanması için olduğunu
kanun maddesine koyalım net olarak. 
Buradan
başka endişelerimizi de açıkça beyan etmek istiyorum: Acaba bu yer altı
depolarına her türlü metanın, her türlü maddenin depolanmasına açık olan madde
hükmü, yarın bir gün tehlikeli atıkların -buna Akkuyu Nükleer Santrali’nin
atıkları da dâhil olmak üzere- depolanmasının da önünü açan, ona da imkân veren
bir madde hükmü müdür? Evet, öyledir; ona da imkân veriyor çünkü bir sınırlama
getirmiyor. Orman alanlarının ve baraj havzalarının altına yapılacak yer altı
depolarının da ne kadar ciddi bir tehdit olduğunu, sadece ve sadece bir çevre
felaketi değil, aynı zamanda yer altı su hareketlerini de olumsuz
etkileyeceğini özellikle belirtmek istiyorum. 
Bu
kanun tasarısı ne çiftçimizin ne ülkemizin ne insanımızın ne doğamızın
yararınadır; buna karşı olduğumuzu belirtmek istiyorum.
Teşekkür
ederim. (CHP sıralarından alkışlar)
BAŞKAN
– Teşekkür ederim Sayın Sındır. 
Şahsı
adına, Hatay Milletvekili Sayın Mehmet Öntürk konuşacaklar. 
Buyurun
Sayın Öntürk. (AK PARTİ sıralarından alkışlar)
Süreniz
on dakika. 
MEHMET
ÖNTÜRK (Hatay) – Sayın Başkan, değerli milletvekili arkadaşlarım; hepinizi
saygıyla selamlıyorum.
Devlet
Su İşleri Genel Müdürlüğünün Teşkilat ve Görevleri Hakkında Kanun ile Bazı
Kanun ve Kanun Hükmünde Kararnamelerde Değişiklik Yapılmasına Dair Kanun
Tasarısı üzerine söz almış bulunmaktayım. 
Sözlerime
başlamadan önce, polis teşkilatımızın 173’üncü yıl dönümünü kutluyorum.
Şehitlerimize Allah’tan rahmet, gazilerimize şükranlarımı, minnetlerimi sunuyorum.

Kıymetli
arkadaşlar, bu kanun tasarısıyla, su zengini olmayan ülkemizin su kaynaklarının
daha etkin planlanması, değerlendirilmesi ve yönetilmesi için görev ve
yetkilerine ilave edilmesi gereken hususlarda düzenleme yapılması ihtiyacı
hasıl olmuştur. Bu düzenlemelerle, sulama maksatlı baraj, gölet gibi depolama
tesislerinin ve sulama tesislerinin amortisman bedelinden vazgeçilerek
çiftçimize 33 milyar TL’lik destek sağlanmaktadır. 
Tasarıyla,
zirai maksatlı sulama tesislerinin elektrik ihtiyacının karşılanması için
kurulacak enerji tesislerinin lisans alma sınırına tabi olmaksızın DSİ
tarafından yapılmasına dair yetki verilmiştir. Böylece, zirai maksatlı sulama
tesislerinin elektrik ihtiyacının yenilenebilir enerji kaynaklarından
faydalanarak karşılanması gibi devrim niteliğinde bir yeniliğe imza
atılmaktadır.
Yine
bu düzenlemeyle, sulama birlikleri tarafından işletilen sulama tesislerinde su
kullanıcısı çiftçilerden intikal eden şikâyetler dikkate alınarak sulama
birliklerine kamu personeli yöneticilerin atanması ve bu birliklerin
denetiminin artırılarak sulama tesislerinin çiftçimize problemsiz hizmeti için
6172 sayılı Sulama Birlikleri Kanunu’nda düzenleme yapılmıştır. Yapılan
düzenlemeyle, birlik müdürü, birlik saymanı ve diğer çalışanların tüm özlük
hakları korunarak istihdamlarına devam edilmektedir. Birlik meclisi yönetim
kurulu ve denetim kurulu organları feshedilerek sorumlulukları birlik
başkanlığının altında toplanmakta, karar alma süreçleri de daha etkin ve hızlı
hâle getirilmektedir. Kamu görevlisi olan birlik başkanı sayesinde adil,
eşitlikçi, sürdürülebilir ve kaliteli hizmet verilerek çiftçilerimizin bu
yöndeki şikâyetleri ortadan kalkacaktır. DSİ sayesinde sulama birliklerinin
kurumsal kapasitesi artırılarak araç ve iş imkânları bakımından desteklenecek
olan birlikler, çiftçiye daha iyi hizmet sunacaktır. Birlik üyelerinin hakları
ve sorumlulukları açıklığa kavuşturulacak, sınırsız olmayan ve dünyada gelişen
şartlar dâhilinde stratejik önemi gittikçe artan su ve toprak kaynaklarının
korunması, geliştirilmesi ve kullanımı disipline edilecektir. 
Görüştüğümüz
kanun tasarısıyla DSİ tarafından inşa edilen baraj, gölet gibi sulama
tesislerinin yapımı için harcanan bedellerin çiftçilerimizden alınmasından
vazgeçilmekte, böylece çiftçilerimizin zirai üretimindeki maliyet girdisi
azaltılarak elde edecekleri ürünlerdeki kârlılık payı artırılacaktır. 
Bu
tasarıyla çiftçilerimize verdiğimiz en önemli müjdelerden biri de “tarla içi
sulama sistemleri desteği” adı altında ilk kez bir destekleme uygulamasını
getiriyoruz. 
Değerli
arkadaşlar, bu kanunla, ayrıca, arazi toplulaştırılması ve tarla içi geliştirme
hizmetlerine ilişkin değişiklikler de yer almaktadır. Hükûmetlerimiz döneminde
şu ana kadar Tarım Reformu Genel Müdürlüğü tarafından toplam 5 milyon 564 bin
280 hektar alanın toplulaştırılması tamamlanmış, 1 milyon 782 bin 458 hektar
alanda toplulaştırma çalışmaları devam etmektedir. Yine, ayrıca, DSİ tarafından
70.569 hektar alanda toplulaştırma çalışması yapılmış, 342.023 hektar alanda da
toplulaştırma çalışmaları devam etmektedir. 
Görüldüğü
üzere, DSİ, daha önce de toplulaştırma çalışmalarını yürüten ve bu konuda
deneyimli bir kurumdur. Bu işlerin tek elden ve hızlı bir şekilde yürütülerek
yatırımların daha kısa sürede faydaya dönüşeceği düşünülmektedir. Bu iş ve
işlemleri yürütecek teşkilat yapısının oluşturulması amacıyla 1 adet genel
müdür yardımcılığı, 3 adet yeni daire başkanlığı ihdas edilmiştir. Kurumlar
arası koordinasyon eksikliğinden kaynaklanan ve kamu kaynaklarının israfına
sebep olan problemler ortadan kaldırılmış olacaktır. Kanal ve boru güzergâhları
için zarar, ziyan ve ürün kayıpları bedelleri kısa sürede ödenerek çiftçilerin
mağduriyetleri önlenmiş olacaktır. 
Değerli
arkadaşlar, Kamulaştırma Kanunu’nda yapılan değişikliklere ilişkin düzenlemelerle
de yerel mahkemeler tarafından belirlenen kamulaştırma bedelinin istinaf ya da
Yargıtay tarafından düşürülmesi durumunda vatandaşa ödenen bedelin geri
alınmasında yaşanan mağduriyetler önlenmiş olacaktır ve vatandaş ile devletin
karşı karşıya gelmesi önlenecektir. Geri ödemelerde hak sahiplerinin
karşılaştığı tarımsal üretim araçlarının haczi gibi olumsuzluklar engellenmiş
olacaktır. Kamulaştırma Kanunu’ndaki düzenlemeler ile kamulaştırma maksatlı
değer tespitlerinde uluslararası standartlara uygun, denetlenebilir ve
hakkaniyetli değerlemelerin yapılması sağlanacaktır. Kamulaştırma Kanunu
gereğince geri alınması gereken ancak alınamayan borçların birikmiş
faizlerinden vazgeçilmesi hükmü getirilmektedir. Bu sayede devlet ile
vatandaşın devamlı karşı karşıya gelmesi önlenmiş olacak ve birçok sosyal
problem ve mağduriyetin önüne geçilmiş olacaktır. 
Bu
yasayla ayrıca yer altı suyu kooperatiflerinin DSİ’ye geçişi ile ilgili yapılan
düzenlemelerde kooperatiflerin tek elden, DSİ tarafından yönetilmesi,
projelerin tek elden çıkması muhtemel problemlere zamanında müdahale edilmesi
ile kuyu, pompa gibi tesislerin bir an evvel faydaya dönüşmesi sağlanacak ve
sulama şebekelerinin inşasında yaşanan gecikmelerin önüne geçilmiş olacaktır,
sürdürülebilir bir yer altı suyu kooperatif yapısı oluşturulacaktır. Yer altı
sulama kooperatiflerinin birikmiş 56 milyon TL borcunun affedilmesiyle sulama
kooperatiflerinin borç yükü azalacak ve böylece çiftçinin refah düzeyinin
yükselmesi sağlanacaktır. 
Sayın
milletvekilleri, bu yasayla ayrıca ülkemizde yıllık olarak yaklaşık 6 milyon
büyükbaş, 15 milyon küçükbaş hayvan olmak üzere toplam 21 milyon hayvan
küpelenerek kayıt altına alınmaktadır. Yapacağımız değişiklikle, maliyeti
yıllık 63 milyon Türk lirasına gelen küpe bedelleri Bakanlığımız tarafından
temin edilerek yetiştiricilerden bedel alınmaksızın uygulama sağlanacaktır.
Böylece küpeleme oranı artacak, kayıtlılık oranı artacak ve hayvan
hareketlerinin izlenmesinde gelişme sağlanacaktır. Aynı zamanda, hayvan
sahipleri ile uygulayıcılar arasında geçen küpe bedeli ücreti diyaloğu ortadan
kalkacaktır. 
Yine
bu düzenlemeyle 5996 sayılı Veteriner Hizmetleri, Bitki Sağlığı, Gıda ve Yem
Kanunu hükümlerince, resmî kontrollere ilişkin yetki verilen meslek gruplarına
ilişkin tabloda değişiklik yapılarak su ürünleri mühendisi, gıda mühendisi,
balıkçılık teknolojisi mühendisi, ziraat mühendisliğinin ilgili bölümleri ile
tütün teknolojisi mühendislerinden de yararlandırılacaktır. 
Tohumculuk
alt birlik gelirleri arasında yer alan birlik üyelerinin tohumculukla ilgili
ürün, mal ve hizmet satışlarından binde 3 oranında kesilen komisyon oranı binde
1’e çekilmektedir. Böylece, sektör örgütlenmesinin gerçekleşeceği faaliyetlerin
kayıt altına alınmasının kolaylaşacağı ve üyelerinin faaliyetleri sonucu elde
edecekleri gelirde artış sağlanacağı değerlendirilmektedir. 
Değerli
arkadaşlar, ormanla ilgili yapılan düzenlemelerde, ülkemiz, orman kadastrosunun
bitirilmesi hedefinin gerçekleştirilmesi ve kadastro komisyonlarının yapısının
sadeleştirilmesi, kadastro sırasında karşılaşılan teknik eksikliklerin
giderilmesinin sağlanması amaçlanmaktadır. Orman kadastro komisyonları
bünyesinde ziraat mühendisi yer aldığından, ziraat odasında 1 temsilci üyenin
komisyon teşekkülünde yer alması zorunluluğu ortadan kaldırılarak komisyonun
teşekkülü kolaylaştırılmakta ve çalışmalardaki bürokratik işlemler
azaltılmaktadır. Yapılan düzenlemeyle, itirazların kadastro mahkemesine
yapılması sağlanarak süreç kısaltılmıştır. Orman yangınlarıyla mücadelede
uygulanamayan mükellefiyetlik sistemi kaldırılarak yerine gönüllülük sistemi
getirilmektedir. Orman yangınlarıyla mücadele kapsamında “kara yollarında geçiş
üstünlüğüne sahip araçlar” maddesine “orman yangınlarıyla mücadele eden
araçlar” da eklenmektedir.
(Mikrofon
otomatik cihaz tarafından kapatıldı) 
MEHMET
ÖNTÜRK (Devamla) – Toparlıyorum Sayın Başkanım.
BAŞKAN
– Tamamlayın, bir dakika ek süre veriyorum size.
MEHMET
ÖNTÜRK (Devamla) – Yine aynı amaca uygun olarak TRT ile ulusal, bölgesel ve
yerel yayın yapan özel televizyon kuruluşları ve radyolarda orman kaynaklarının
usulsüz müdahalelere, tabii afetlere, orman yangınlarına karşı korunması ve
gerekli tedbirlerin alınması konularında uyarıcı ve eğitici mahiyette “kamu
spotu” adı altında zorunlu yayın yapılmasını gerektiren bir düzenleme
yapılmıştır. Yapılan düzenlemeyle orman yangınlarıyla mücadelede daha etkin ve
verimli mücadele yapılması hedeflenmektedir.
Değerli
arkadaşlar, bu yasayla Türkiye'deki su sıkıntıları, çiftçimizin daha ciddi
gelirler elde etmesi, orman köylümüzün, orman vatandaşlarımızın daha müreffeh
bir hayata kavuşması için önemli düzenlemeler yapılmaktadır. 
Bu
yasanın ülkemize, milletimize hayırlı olmasını temenni ediyor, hepinize
saygılar sunuyorum. (AK PARTİ sıralarından alkışlar) 
BAŞKAN
– Teşekkür ederim Sayın Öntürk.
Şahsı
adına Edirne Milletvekili Okan Gaytancıoğlu konuşacak. 
Buyurun
Sayın Gaytancıoğlu. (CHP sıralarından alkışlar) 
OKAN
GAYTANCIOĞLU (Edirne) – Sayın Başkan, değerli milletvekilleri; yine bir torba
yasayla karşı karşıyayız. Kulak küpesi var, sulama birlikleri var, toprak
toplulaştırması var. Devlet Su İşleri, bırak bu işleri! Küçükken böyle derdik:
Devlet Su İşleri, bırak bu işleri! Evet, Devlet Su İşlerine bir sürü görev
yüklüyorsunuz. Şimdi arazi toplulaştırmasını da Tarım Bakanlığından alıp Devlet
Su İşlerine yüklüyorsunuz. Bakalım bu kadar personeli var mı, bu kadar bilgi
birikimi var mı? 
Neden
torba yasa dedik? Çok fazla konuyu bir yere koyuyorsunuz. Bu kadar değildi
Komisyona ilk geldiği hâlde. Sonradan yeni maddeler eklendi. Siz zaten hep
maddeler eklemeye müsaitsiniz. Bakın, tam bir yıla yaklaştı gazeteci, yazar ve
İstanbul Milletvekilimiz Enis Berberoğlu’nu haksız yere suçladınız ve şu an
cezaevinde. Buradan kendisine selam gönderiyorum ama Adalet ve Kalkınma
Partisinin de yasaları bu şekilde Meclise getirmesini kınıyorum.
Bu
yasa ne bir sivil toplum kuruluşunda tartışıldı ne üniversiteler tartıştı bunu
ne meslek örgütleri tartıştı. Tabii kimsenin tartışmasını istemiyorsunuz,
kimsenin de duymasını istemiyorsunuz. İyi ki muhalefet var. Komisyona geldi,
Komisyonda birkaç çok aksayan konuyu düzeltme fırsatı bulduk. Eğer bunları da
düzeltmeseydik bütün tarlalara su sayacı takıyordunuz, ne var ne yok tüm suyu
özelleştiriyordunuz ama hâlâ bu özelleştirme tehlikesi var çünkü bu yasa bu
hâliyle geçerse suyun parayla satılmasına olanak sağlıyor, ormanların talanına
yol açabiliyor.
Daha
ilk maddelerde karşımıza çıkan bir şey oldu. Bütün su alanlarına, nehirlere,
göllere, barajların üzerine güneş enerjisi panelleri kurulabilecek. Başlangıçta
güzel geliyor ama bakalım çok modern güneş enerjisi panelleri mi kuracaksınız,
yoksa basit, düzmece düzenekler mi kullanacaksınız? Çünkü suyu kim yönetirse
istediği şekilde devredebiliyor, bunda ÇED raporu da yok. Suyun altında,
üstünde binlerce, on binlerce canlı hayvan var, ekolojik sistem var, denge
bozulursa bozulsun, siz ona bakmıyorsanız ki, siz sadece paraya bakıyorsunuz.
Dolayısıyla bunda acilen ÇED raporu alınması gerekmektedir diye bir düzenlemeye
gitmemiz gerekir.
Yeni
genel müdürlükler kuruyoruz, iyi güzel yani yeni alanlar ihdas edeceğiz. Bakın,
bu ülkede daha önceden toprak, su genel müdürlüğü vardı. Çok güzel bir genel
müdürlüktü. Toprak toplulaştırması işlerini onlar yapıyordu, her türlü
haritalar üzerinde çalışarak nerelere barajlar kurulacağı, nerelere sulama
tesisleri kurulacağı konusunda bilimsel araştırmalar yapılıyordu, onu
kapattınız, Köy Hizmetleri kuruldu. Köy Hizmetlerinin yerine şimdi görevleri
başka başka kurumlara veriyorsunuz, toprak toplulaştırma işini de Tarım
Bakanlığına bağlı Toprak Reformu Genel Müdürlüğü yapıyordu, şimdi Devlet Su
İşleri bu işi yapacak. Yani Devlet Su İşleri, bırak bu işleri; başka işlere
bakın. Siz tarlalara su götürmeye, üreticiye su götürmeye bakın. Barajlar delik
deşik; barajlara o tamiratı yapalım. Artık dünyada ciddi bir su sıkıntısı
başlayacak, belki yirmi, otuz yıl sonra dünyada su savaşları çıkacak; 1 gram su
bile önemli. Tarlaya da suyu götürmemiz lazım, sağlıklı suyu insanlara da
içirmemiz lazım. Ama dediğim gibi Devlet Su İşleri, açık olan sulama
havzalarını artık kapatması lazım, suyu damla damla tarlalara götürmesi lazım.
Bu yönde yasalar getirdiniz de biz “Hayır” mı dedik? Ama sizin getirdiğiniz
yasalarda ne var? Demokrasiyi ortadan kaldırıyorsunuz. Yirmi beş yıl önce “Aman
bu DSİ bu işi yapamıyor, bu işleri bıraksın.” dediğiniz, sulama birliklerine
suyu devrettiğiniz konuyu tekrar Devlet Su İşlerine alıyorsunuz. Yani orada
vatandaş liste yapıyor, diyor ki “Ya, bunlar benim listem.”, öbür tarafta başka
köyden birisi başka bir liste yapıyor; yarışıyorlar. Birisi diyor ki: “Ben
başkan oldum.” Ya, ilkokul mezunu adam, ortaokul mezunu adam bırakın başkan
olsun, bırakın denetlesin, bırakın yönetsin. Ama siz “Hayır, bunlar iyi
yönetilemiyor.” Neden yönetilemiyor? E, çünkü on yıl önce 1 kilo buğday 80 kuruştu,
hâlâ 80 kuruş ama on yıl önce 1 litre mazot 1,5 liraydı, şimdi 5,5 lira. Hangi sulama
birliği, hangi kooperatif, hangi çiftçi buna dayansın, dayansın da kredi
çekmesin; var mı böyle bir şey? Siz iktidara geldiğinizde 1 milyar lira olan
çiftçi borcu 100 milyar liraya dayandı yani tabii ki birlikler çalışamaz. Buna
rağmen, DSİ’nin raporlarına baktığınızda, sulama birlikleri o kadar da kötü
değil. Kötüler var ama siz yönetemiyorsunuz, diyorsunuz ki: “Başka bir şekilde
bunu devredelim, kurtulalım.” Ya, bırakın demokrasi yaşasın; eksiklikler varsa,
sorunlar varsa denetleme mekanizmalarını çalıştıralım. 
Bunun
dışında, eklediğiniz yeni genel müdürlükler var, burada bunları da konuşacağız.
Nişasta bazlı şekerin denetimini sağlayacak Şeker Kurumu, Tarım Bakanlığına
bağlandı. Burayı getirdiniz Komisyona, 6 tane daire başkanlığı ihdas ettiniz,
Maliye Bakanlığı “Vermem.” dedi. Ben o bürokratları tebrik ediyorum. Şimdi
tekrar Komisyondan Genel Kurula indi, “Onu da denetleyeceğiz…” İnşallah bu
kurum denetler yani denetim görevini yapar, halkımızı nişasta bazlı şekere
muhtaç etmeyiz, sağlığını tehlikeye sokmayız. Tarım Bakanlığını bu konuda
göreve davet ediyorum. Çünkü nişasta bazlı şekerin kotası, biliyorsunuz, yüzde
15’e çıkarılmıştı, ciddi baskılar yaptık, yüzde 5’e çekildi ama denetim yok.
Denetim olmazsa, isterseniz sıfıra çekin, denetleyemezseniz nişasta bazlı şeker
kansere, şekere, obeziteye yol açar. Niye bunu söylüyorum? Çünkü torba yasa,
torba yasanın içinde bu da var, tabii ki bunları konuşacağız. Yani suyun içinde
şeker var, şekerin içinde toprak var, toprağın içinde orman var yani karman
çorman bir şey. Bir de kulak küpesi eklediniz, ee, bir de ateşli silahlar
vardı, bereket onu çıkardınız. Yani olur olmaz şeyleri tartışmamak lazım, biraz
daha ciddi olmak lazım. 
Aynı
şekilde, sulama birliklerini tekrar gündeme getiriyoruz. Bakın, Komisyon
aşamasında yüzlerce sulama birliğinin yöneticisi bizlere geldi, dolaştılar,
“Ya, biz bir sulama birliği yöneticisiyiz. Niye böyle yapıyorlar?” E, biz de
diyoruz ki: “Biz sizi kapatmıyoruz. Tam tersine, Cumhuriyet Halk Partisi
demokrasinin sonuna kadar işlemesinden yana. Gidin, Adalet ve Kalkınma
Partisinin yöneticileriyle görüşün, bu yasayı çeksinler.” Hâlâ da söylüyoruz,
bu yasayı çekin. Yani ne olacak sulama birliklerini tarihe gömdüğünüzde? E, biz
geldiğimizde tekrardan bunlara izin vereceğiz çünkü biz demokrasiye inanmış bir
partiyiz. Dolayısıyla, asıl sorun, sizin, tarıma, çiftçiye yeterli önemi
vermemeniz, bir türlü çiftçiyi efendi görmemeniz. Yahu, o çiftçi güneşin
altında ter ter terliyor, güneşin altında elleri nasırlı çalışıyor; tarlasına
suyu götürebildi mi, hele hele o suyu ucuza götürebildi mi ondan mutlusu yok.
Burada bu çiftçimize hep beraber yardımcı olalım; tarlasına suyu en ekonomik
nasıl götürürse, nasıl başarılı olursa, üretimi nasıl artırırsa ona destek
verelim. Yem bitkileri ekilişini artıralım. Ama siz ne yapıyorsunuz? Yem
ithalatını artıyorsunuz yani yem bitkileri ekilişine destek vermiyorsunuz,
çayır, meralara gübre götürmüyorsunuz, su götürmüyorsunuz, onun yerine ithalatı
artırıyorsunuz. Bakın şu anda Türkiye'ye, yem ham maddelerinden soyayı, mısırı,
buğdayı, arpayı; tam yarısını ithal ediyor, yazık değil mi? Kendi çiftçimiz
borçlanıyor, kendi çiftçimiz perişan bir vaziyette, sizden destek alamıyor. Siz
ne yapıyorsunuz? Su parasını ödemediği için onun desteğine bile göz
dikiyorsunuz, diyorsunuz ki: “Destekleme ödemelerinden kesinti yapacağım.”
Çiftçi? Çiftçi ne yaparsa yapsın. Çiftçi de ne yapıyor? 
(Mikrofon
otomatik cihaz tarafından kapatıldı) 
OKAN
GAYTANCIOĞLU (Devamla) – Son, toparlıyorum.
BAŞKAN
– Peki, bir dakika, buyurun.
OKAN
GAYTANCIOĞLU (Devamla) – Çiftçimiz köyden kente göç ediyor. Peki, köyünü terk
ettiği zaman mutlu mu oluyor? Hayır, kesinlikle mutlu olmuyor.
Bakın,
pazar günü Tokatlıların dernekleri ağırlıklı olarak İstanbul’da, şeker
özelleştirmesine karşı bir yürüyüş ve ardından bir basın açıklaması yaptık.
Bizler de Cumhuriyet Halk Partisi milletvekilleri olarak oradaydık. “Ya biz
Tokat’ı terk etmek zorunda kaldık.” diyor oradakiler. “Niye terk etmek zorunda
kaldınız?” “Çünkü bize AKP Hükûmeti söz vermişti.” “Neyin sözünü vermişti?” “Şu
sigara fabrikasını bir kapatalım, burada 300 kişi çalışıyordu, 1.000’e
çıkartacağız.” E, Tokatlılar da inanmış. Sigara fabrikasını kapatmışlar, şimdi
o fabrikanın yerinde yeller esiyor. Şimdi şeker fabrikaları özelleştiriliyor.
Biz size güvenmiyoruz. Fabrikaları sözde satmaya çalışıyorsunuz ama bunlar
kapanacak. Kapandığı zaman da Anadolu boşalacak, Türkiye'deki çiftçiler büyük
şehirlere göç edecekler. Bunu mu istiyorsunuz? Birazcık da bizi dinleyin. 
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkür ederim Sayın Gaytancıoğlu.
Sayın
milletvekilleri, tasarının tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir. 
Şimdi
birinci bölümün görüşmelerine başlıyoruz. 
Birinci
bölüm, 8’inci maddeye bağlı ek madde 7, ek madde 8, ek madde 9, ek madde 10, ek
madde 11, ek madde 12, ek madde 13, ek madde 14 ile 9’uncu maddeye bağlı geçici
madde 11, geçici madde 12, geçici madde 13 dâhil 1 ila 17’nci maddeleri
kapsamaktadır. 
Birinci
bölüm üzerinde Milliyetçi Hareket Partisi Grubu adına Ankara Milletvekili Sayın
Mustafa Mit konuşacaklardır. 
Buyurunuz
Sayın Mit. (MHP sıralarından alkışlar).
Süreniz
on dakika. 
MHP
GRUBU ADINA MUSTAFA MİT (Ankara) – Sayın Başkan, değerli milletvekilleri; 548
sıra sayılı Devlet Su İşleri Genel Müdürlüğünün Teşkilat ve Görevleri
Hakkındaki Kanun ile Bazı Kanunlarda ve Gıda, Tarım ve Hayvancılık Bakanlığının
Teşkilat ve Görevleri Hakkındaki Kanun Hükmünde Kararnamede Değişiklik
Yapılmasına Dair Kanun Tasarısı’nın birinci bölümü hakkında Milliyetçi Hareket
Partisi Grubu adına söz almış bulunmaktayım. Genel Kurulu saygıyla selamlıyorum.

Komisyonda
kabul edilen kanun tasarısı -Hükûmet tarafından- Türkiye Büyük Millet Meclisine
yürürlük ve yürütme maddeleri dâhil 59 madde hâlinde gelmiştir. Hazırlık
sürecinde istişare edilmediği, ilgili tarafların görüşlerinin alınmadığı
anlaşılmıştır. 
Değerli
milletvekilleri, kanun yapma tekniği ve usulü açısından uyulması zorunlu olan
şartlara uyulmamaktadır. 5018 sayılı Kamu Mali Yönetimi ve Kontrol Kanunu ile
Mevzuat Hazırlama Usul ve Esasları Hakkında Yönetmelik yürürlüktedir. Mevzuat
Hazırlama Usul ve Esasları Hakkında Yönetmelik’in 10’uncu ve 24’üncü maddesine
göre Hükûmet tarafından hazırlanan düzenlemelerin düzenleyici etki analizi de
bulunmamaktadır. Düzenleyici etki analizinde yapılan düzenlemenin muhtemelen
fayda ve maliyetinin analizi, düzenlemenin sosyal, ekonomik ve ticari hayata,
çevreye ve ilgili kesimlere etkileri ile izlenen danışma ve görüş alma
süreçlerine ilişkin ayrıntılı bilgi ve değerlendirmelere yer verilmediği
görülmektedir. Hâlbuki gelen yasa tasarısının düzenleyici etki analizi de
bulunmamaktadır. 
Değerli
milletvekilleri, dünyanın, gıda üretiminde kendi kendine yeten 7 ülkesinden
biri olan Türkiye artık kendine yetmemektedir. Birçok kanunu ilgilendiren
tasarı arazi toplulaştırılması ve sulama birliklerinin yönetim yapısı
değişiklikleri merkezinde tartışılmaktadır. 
Türk
tarımının geleceği açısından işletme büyüklüğü anlayışını sağlayacak,
destekleyecek en önemli politika arazi toplulaştırılmasıdır. Türkiye arazi
toplulaştırılmasında çok önemli tecrübeye ve başarılı uygulamalara sahiptir.
Dünyada örnekleri görüldüğü üzere arazi toplulaştırma hizmetleri havza ıslahı
kapsamında bütüncül planlamayla ele alınmalıdır. Havza amenajman projelerine
uygun olarak su yapıları, siltasyon önleyici tedbirler, floranın korunması ve
zenginleştirilmesi, ağaçlandırma, erozyon kontrolü, arazi toplulaştırması ve
arazi tesviyesi ile tarla içi geliştirme faaliyetlerinin yanında sosyoekonomik
faktör kapsamında çiftçilerin yerleşim yerlerinin ıslahı veya modernizasyonu
projelendirilmelidir. 
Değerli
milletvekilleri, tasarının ikinci önemli konusu 6172 sayılı Kanun’a göre
çalışan sulama birliklerinin yeniden yapılandırılmasıdır. Sulama birlikleri
kanunla kurulmuş kamu tüzel kişilikleridir, yönetim organları bütün üyelerin
katılımıyla yapılan seçimlerle belirlenmektedir. Kooperatif uygulamalarındaki
başarısızlığa rağmen sulama birlikleri ile PANKOBİRLİK gibi diğer birlikler
başarılı hizmetler vermektedir. 
Rahmetli
Kurucu Genel Başkanımız Alparslan Türkeş Türkiye’de kalkınmanın hızını
artırmak, daha fazla üretim sağlamak, bu üretim artışıyla beraber daha adil bir
bölüşümü yaratmak ve bölgeler arasındaki kalkınmışlık farkını azaltmak için
Türk milletini kalkınma seferberliğine davet etmiştir, bu maksatla “millet
sektörü” isimli bir model teklifinde bulunmuştur. Sulama birlikleri millet
sektörüne güzel bir örnektir. Sulama birlikleri zirai üretimin bir şubesi
olarak üretici tarafından sahiplenilmiş, başarı grafiği de giderek
yükselmektedir. DSİ tarafından yazılan 2016 Yılı Denetim İzleme Sonuçları Durum
ve Gerçekleşme Raporu’na göre sulama birlikleri yüzde 70 oranında başarılı
bulunmuştur. 
Millet
sektörüne bir başka örnek ise Konya Şeker, ilginç bir başarı hikâyesidir.
Ekonomik modeller içerisinde akademik tartışmaları yapılmayan ancak üçüncü
sektör olarak tanımladığımız millet sektörünün prototipidir. Tarım, gıda,
endüstri ve hayvancılık alanlarında üretici, tüketici kombinasyonuyla ortaya
koyduğu model iktisat fakültelerinde ders olarak okutulmaya değer bir başarı
hikâyesidir. 
Devlet
Su İşleri, Sayıştay ve defterdarlık tarafından sürekli denetlenen,
kurumsallaşma ve sahiplenme duygusu yönünden ciddi mesafeler alan sulama
birliklerinin de sahibi milletin bizatihi kendisidir. Sahibi millet olan
birliklerin millet tarafından yönetilmesinden daha doğru bir tercih söz konusu
olamaz. Kötü örnek, örnek değildir. Kötü örnekten hareketle milletin toprağa
aidiyetini geliştiren kuruluşlardan olan sulama birliklerinin ortadan
kaldırılması doğru değildir. Sulama birlikleri mevcut hâliyle korunmalıdır.
Tasarı, sulama birliklerinin tüzel kişiliğini muhafaza etmektedir. Tasarı,
seçimle gelen organları ortadan kaldırılarak atama yoluyla görevlendirilen bir
başkan tarafından temsil ve yönetimi öngörmektedir. Lakin seçimi olmayan,
temsil yetkisi bir başka kurumdan atamayla alınan temsilcinin idari, mali ve
özlük yönünden başka bir kuruma bağlı olduğu, üyelerinin hiçbir karara
katılmadığı bir yapının kişiliğini tarif eden bir lügat da bulunmamaktadır.
Kişiliği olmayan yapı, tüzel kişiliğini de kazanamayacaktır. 
Sulama
birliklerinin 2016 yılı faaliyetlerine ilişkin Devlet Su İşlerince hazırlanan
denetim ve izleme raporunda, birliklerin değerlendirilmesi yapılmıştır.
“Değerlendirilen 378 sulama birliğinin ortalama analiz puanı 100 üzerinden 52
olarak çıkmaktadır. Sulama birliklerine devredilen sulama sahasının yüzde 7’si
çok başarılı, yüzde 33’ü başarılı, yüzde 34’ü iyi ve yüzde 23’ü de orta durumda
olarak değerlendirilen 353 sulama birliğine ait durumdadır. Sulama
birliklerinin büyük çoğunluğunun genel durumlarının ortalamanın üstünde bir
performans sergilemesinin en önemli etkeni, ısrarla ve geliştirilerek
sürdürülen denetimlerdir.” denilmektedir. 
Sulama
birliklerinin yönetim yapısının değiştirilmesine yönelik düzenlemenin bir diğer
gerekçesi olarak gösterilen tahakkuk tahsilat oranlarıdır. 2006 ile 2016 yılı
mukayese edildiğinde gider dengesinin oluşmaya başladığı görülmektedir. On
yıllık istatistiklerin ortaya koyduğu gerçek, sulama birliklerinin
kurumsallaşmaya başladıkları, idari ve mali açıdan istikrara kavuştukları
yönündedir. 
Değerli
milletvekilleri, 2016 yılında 6172 sayılı Kanun’da değişiklik yapılması için
DSİ Genel Müdürlüğü birimlerince çok kapsamlı çalışma yapılmıştır. Bu çalışmada
ortaya çıkan gerçek ve bu gerçek üzerinde geliştirilen düşünce, başka
kurumlardan devralınan tesislerin sulama birliklerine devredilmesine imkân
tanınması, çalışma metnine girmiştir. Bu çalışmanın mürekkebi kurumadan sulama
birliklerinin Devlet Su İşlerine devrini öngören tasarı tezat teşkil
etmektedir.
Sulama
birliklerinden başarısız olanlara ilişkin mevcut yasada var olan yetkilerin
kullanılması, müeyyidelerin uygulanması suretiyle başarısız olanların
feshedilmesi, başarılı birliklerin statülerinin aynen korunması gerekmektedir.
Çiftçinin
yönetiminde olan kullanma suyu ve sulama tesislerini, doğrudan illiyeti
dolayısıyla, çiftçiden daha iyi koruyacak bir model de söz konusu değildir.
Değerli
milletvekilleri, suyun özelleştirilmesi anlamına gelebilecek hükümler komisyon
çalışmalarında tasarıdan çıkarılmıştır ancak 8’inci maddeye bağlı ek madde
11’de “DSİ veya işletme ve bakım sorumluluğu devredilen gerçek ve tüzel
kişi...”, komisyon çalışmalarında -tasarının ilk hâlinde olmayan- bu ifade
eklenmiştir. Bu ifade yasa metninde oldukça suyun özelleştirilmesine yönelik
düşüncenin hâlâ devam ettiği, ileride yapılacak bir düzenleme ve tartışmaya
hukuki dayanak ve emsal teşkil edeceği açıktır. 
Yine,
8’inci maddeye bağlı ek madde 12’de yapılan değişiklikler sonucunda maddenin
üçüncü cümlesi “Sulama tesisleri, DSİ tarafından hizmet alımı suretiyle işlettirilebilir.”
şeklini almıştır. DSİ neden hizmet alımı yapacaktır? Hizmet alımının usul ve
esasları ne olacaktır? Bunların bu tasarıda açıklığa kavuşturulması gerektiğini
düşünüyor, Genel Kurulu saygıyla selamlıyorum. (MHP ve CHP sıralarından
alkışlar)
BAŞKAN
– Teşekkür ederim Sayın Mit. 
Halkların
Demokratik Partisi Grubu adına Adana Milletvekili Meral Danış Beştaş
konuşacaktır.
Buyurun
Sayın Danış Beştaş. (HDP sıralarından alkışlar)
HDP
GRUBU ADINA MERAL DANIŞ BEŞTAŞ (Adana) – Teşekkürler Sayın Başkan.
Değerli
milletvekilleri, evet, ben de bölüm üzerine söz almış bulunmaktayım. Hepinizi
saygıyla selamlıyorum.
Geneli
üzerinde yapılan konuşmalarda aslında tasarının bütünü üzerine çok önemli
değerlendirmeler yapıldı ve bu konudaki düzenlemelerin gerekliliği açığa çıktı.
Umarız -Hükûmet de bunları dikkate alarak- ilerleyen bölümlerde maddelere dair
önerileri, eleştirileri dikkate alan, bu konuda müzakereye açık bir Genel Kurul
çalışması yürütebiliriz bir bütün olarak. Bunu diliyoruz, temenni ediyoruz ve
çabamız da açıkçası bu yönde. 
Değerli
milletvekilleri, açıkçası, Türkiye’de tarım politikasının dışa bağımlı hâle
gelmesi, ithalatın gün geçtikçe artış göstermesi artık Türkiye’de temel
gündemlerden biri olarak yerini koruyor. Evet, tarım ürünleri yetişmeyen, hayvancılığı
yapamayan ülkeler aslında gıdada dışa bağımlı ülkeler olarak bilinir. Tarım ve
hayvancılık ülke gelirine katkı sağladığı gibi, istihdama da aslında doğrudan
etki ederek bunu belirler. Bugün çalışan her 4 kişiden 1 kişi bu sektörde
çalışıyor ve nüfusun üçte 1’i aslında geçimini buradan sağlamaktadır. 
Eskiden
Türkiye’yle ilgili yapılan konuşmalarda -hepimiz hatırlarız hafızamızı
tazelersek- Türkiye bir tarım ülkesi olarak kabul edilirdi. İlkokulda,
ortaokulda, lisede bunları sıklıkla konuşurduk, “Türkiye bir tarım ülkesidir.”
derdik ama bugün ne bir sanayi ülkesi ne bir turizm ülkesi ne de bir tarım
ülkesidir diyebiliyoruz. 
ERTUĞRUL
KÜRKCÜ (İzmir) – İnşaat ülkesidir. 
MERAL
DANIŞ BEŞTAŞ (Devamla) – Neden diyemiyoruz? Eskiden Türkiye tarım ve hayvancılıkta
kendi kendine yeten, bir elin parmakları kadar olan ülkelerden bir tanesi
olarak bulunurken, bugün 2018 Türkiyesinde tam olarak -biraz önce de ifade
ettiğim gibi- ne bir turizm ne bir sanayi ne de bir tarım ülkesidir
diyemiyoruz. Neden? Yani bir tarım ülkesi olamamasının yanında, tarımsal ve
hayvansal ürün üretiminde de kendi kendine yeten bir ülke olduğu söylemi
1980’li yılların öncesine dayanan bir söylem olarak hafızamızda duruyor. 
Son
otuz beş kırk yıldır Türkiye’de tarımsal ve hayvansal üretim ciddi bir şekilde
azalmış ve tarım ürünlerinde, hayvancılık konusunda dışa bağımlı bir ülke
hâline gelmiş durumdayız. Buğdaydan mısıra, samandan pirince, soyadan tütüne,
canlı hayvandan kırmızı ete, nohuttan mercimeğe kadar neredeyse her ürünü
dışarıdan ithal etmek zorunda kalıyoruz. 
Bütün
şişirilen matematiksel verilere rağmen, Türkiye bir üretim ülkesi olmaktan her
geçen gün uzaklaşmakta ve bir tüketim ülkesi olma yolunda hızla ilerlemektedir.
Peki, biz bunu nasıl açıklayacağız gerçekten, bunun bir açıklaması var mı? 
Bu
konuda, bu sebepler arasında neoliberal politikalar, tarımın sosyoekonomik
yönünden ziyade sadece kâr zarar hesapları yapılarak ithalatın öne çıkarılması,
tarım alanları ile meraların ranta kurban edilerek yapılaşmaya, toplu
konutlara, enerji santrallerine, maden ve taş ocaklarına açılması, verimli
tarım arazilerinin plansız şehirleşmeye kurban edilmesi, gübre ve mazot
fiyatlarının yüksek olması, kırdan kente göç, çiftçi teşviklerinin yetersiz
olması, enerji ve yüksek teknoloji gerektiren ürünlerde yetersiz kalınması gibi
onlarca gerekçe açıklayabiliriz ve hepsi de kısmen tarım ve hayvancılığın bitme
noktasına gelmesinde etkili olmuş faktörlerdir. Ama bunlar -tabii ki hepsi
temel faktör diyemeyiz- yan faktörler olarak önümüzde duruyor. 
Esas
meselelerden biri, tabii ki 90’lı yıllarda Kürt meselesi etrafında şekillenen
göçtür. Yani, Kürt illerinde ağırlıklı olarak tarıma bağlı, hayvancılığa bağlı,
çiftçiliğe bağlı bir üretimin olduğunu da hepimiz biliyoruz. Bunu
ıskalamamalıyız ayrıca. Şu anda da geçen yıllarda, bu abluka dönemlerinde,
sokağa çıkma yasağı dönemlerinde yine ciddi bir göçün olduğunu, tarım ve
hayvancılığın bu anlamda ciddi bir zarar gördüğünü de paylaşmak isterim. 
Şimdi
burada, önümüzde bulunan tasarıda gerçekten eleştirilecek birçok husus var ama
bunların bölümle ilgili olan başlıcalarını da sıralamak istiyorum ayrıca.
Şimdi, bir kere her şeyden önce tarım, orman ve su alanındaki köklü
değişiklikler öngören maddelerin hepsi bir torba içine her zamanki gibi
tasarıya eklenmiş. Torba kanun dönemi, modası bir türlü bitmedi yani daha özgün
kanun çalışmaları yapılamıyor. 
Burada
en önemli, her zaman eleştirdiğimiz bir husus var, ilgili meslek odalarının ve
derneklerin, sivil toplum örgütlerinin, üniversitelerin ve sendikaların görüşleri
yine alınmadan hazırlanmış ve kanun tasarısının görüşmelerinin son gününde
tasarıya birçok yeni madde eklenerek yeni ihdaslar da yapılmıştır. 
Örneğin,
3’üncü maddede DSİ ve “proje idaresi” adı altında yetkilendirilmiş şirket, su,
su havzaları, toprak, orman ekosisteminin kullanımına, ticarileştirmeye
açılmasında yetkili kurum hâline getiriliyor. Tarım alanlarına, ormanlara ve
suya endüstriyel üretim yapılabilmesi için DSİ ve yetkili şirket toprak
toplulaştırabilecek, bunun için Tapu Kadastronun tapu üzerindeki işlevi de
doğrudan devre dışına çıkarılmıştır. Bağı, bahçesi, tarlası olan şahısların
yaşam alanlarına, mülklerine doğrudan el konulmaktadır. Vatandaşın mülkiyet
hakkı, bağından, bahçesinden geçimini sağlayan, tarım ve hayvancılık yapan
çiftçinin geçimlik yaşam hakkı tümüyle yok sayılmaktadır. Meralar toprak
toplulaştırmayla, tarlalara, bağlara, bahçelere zorla el konularak endüstriyel
tarıma açılmaktadır. Bu da tasarının getirdiği başka bir sıkıntı olarak
önümüzde duruyor.
Örneğin,
8’inci maddenin ek madde 8’inci bölümünde Devlet Su İşleri Genel Müdürlüğünde
görevli ve yetkili personelin görevi sırasında işlediği suçtan dolayı avukat
masraflarının DSİ tarafından karşılanacağı hükme bağlanmıştır, ne kadar ilginç.
Örneğin, bu maddeye göre bir DSİ personeli usulsüzlükten ya da taksirle insan
öldürmekten diyelim ki yargılandı, her türlü suçu işleyebilme kolaylığı da
sağlanmış oluyor. Bu maddeyi başka kurumlardan ve yapılardan da biliyoruz.
Avukat atanması konusunda gerçekten teşvikin yerine geçmeyecek, o suçu
meşrulaştırmayacak bir yöntem izlenmesi gerekiyor. İlgili maddenin gerekçe
kısmında aslında çok daha ayrıntılar var. 
Yine,
şu anda çiftçilerin yönetiminde olduğu, demokratik kitle örgütü diyebileceğimiz
sulama birlikleri özelleştiriliyor. Bunu anlamak mümkün değil yani toplum
açısından, yurttaş açısından anlamak mümkün değil, Hükûmet açısından şüphesiz
bunun gerekçesini tahmin ediyoruz. Özelleştirme politikası burada da devam
ediyor. Sulama birlikleri çiftçilerin kurumu olmaktan çıkarılıyor. Yüksek Seçim
Kurulu tarafından bölgelerinde seçimi yapılan, 14.487 meclis üyesi bulunan 378
adet sulama birliği lağvedilmeye çalışılıyor bununla. DSİ’nin görevlendirdiği
bir personel sulama birliklerine âdeta kayyum olarak atanıyor. “Âdeta” lafı
fazla oldu, kayyum politikası maalesef sulama birliklerinde de devam ediyor ve
Hükûmete açık çağrımızdır: Kayyum politikasından vazgeçin. Kayyum, iradeye ket
vurmak anlamına geliyor. Çiftçiye, tıpkı yerel yönetimlerde olduğu gibi “Siz
kendi kendinizi yönetemezsiniz. Sulama birliklerine biz kayyum atayarak bunu
çözeriz.” diyor.
Yine,
çiftçiyi, geçimlik üretimleri devre dışı bırakacak, topraklara el koyacak,
toplulaştıracak endüstriyel tarımın önü açılıyor, bunu bir kez daha ifade etmek
istiyorum. DSİ aslında tarım arazilerini gasbederek ne yapacak? Şirketlere
verecek ve böylece şirketler her şeyin sahibi konumunda olacak, deyim
yerindeyse, çiftçiyse şirket patronlarının yanında maraba olarak çalışmak
zorunda kalacaktır.
Bu
yönüyle, tasarıya yönelik kabulümüz yoktur. Biz olumsuz görüşteyiz ve bu
tasarıda gerçekten daha birçok eleştirimizi ilerleyen maddelerde tekrar
sizlerle paylaşmaya devam edeceğiz. 
Teşekkür
ediyorum, sağ olun. (HDP sıralarından alkışlar)
BAŞKAN
– Teşekkür ederim Sayın Danış Beştaş. 
Cumhuriyet
Halk Partisi Grubu adına Bursa Milletvekili Sayın Orhan Sarıbal konuşacak. 
Buyurun
Sayın Sarıbal (CHP sıralarından alkışlar)
CHP
GRUBU ADINA ORHAN SARIBAL (Bursa) – Teşekkürler Sayın Başkan. 
Değerli
milletvekilleri, öncelikle bu ülkede özgürlük gerekli. Bu ülkede özgürlük yok.
Enis Berberoğlu ve tutuklu bütün milletvekillerine özgürlük istiyoruz. Bu
Parlamentoda biz nasıl burada halkın seçtiği milletvekili olarak oturuyor isek
bütün milletvekilleri, başta Enis Berberoğlu olmak üzere burada bu ülke adına
alınan kararlarda, yasalarda, tasarılarda sözlerini söylemeleri, mücadelelerini
yapmaları gerekir, birincisi bu. 
İkincisi,
değerli milletvekilleri, ortada gelen tasarıyla üç tane temel konu var: Bir,
su. Su, gelecek yüz yılların en önemli stratejik kaynaklarından bir tanesi yani
savaş sebebi; su, gıda, enerji. Elbette enerjiyi nasıl elde edeceğimizi
biliyoruz. Gıda ve su çok önemli. O yüzden de egemenler Türkiye'nin gıda ve su
üzerindeki bütün yetkilerini alıp kendi kontrollerinde tutmak istiyorlar. Peki,
o egemenler, çok uluslu şirketler bunu hangi yöntemle yapabilirler, nasıl
yapabilirler? Elbette onların değirmenine su taşıyan bir yerli yapılanma olması
lazım. Kim? İktidar. O iktidar olmalı ki o su da, toprak da, enerji de çok
uluslu şirkette olan beyefendilerine, ağalarına elbette hizmet götürsünler.
Niye bunu söylüyorum biliyor musunuz? Bakın, elimde FAO’nun, Dünya Gıda
Örgütünün ve Birleşmiş Milletlerin raporu var. Dünyada su yönetimi nasıl olur,
kamu-özel işletmeciliği ve su ticari olarak nasıl yönetilir, nasıl kârlı bir
sektör olur, onun dersini veriyor. Nereye? Orman Su İşlerinin şûrasına. Ne
zaman? 2017’de. Evet, bu raporu okuduğunuzda -tavsiye ederim-Türkiye'de su
yönetiminin kimler aracılığıyla nasıl kârlı bir sektör olacağını, nasıl doğru
yönetileceğini, nasıl paraların tahsil edileceğini tek tek anlatıyor. Ama en
önemli söylediği bir şey var, bu raporun nihai ve en önemli açıklaması şu: “Bu
sistemi hayata geçirebilmeniz için iradeli, kararlı, güçlü bir siyasi iktidara
ihtiyaç vardır." O yüzden suların, toprakların, dağların, ormanların
yağmalanması için ne yapılması gerekiyormuş? Bir siyasi iradeye ihtiyaç olması
gerekiyormuş. Tam da buradan, bu tasarının ilgili maddelerine sırayla geçmek
isterim. 
Çiftçi
mallarını korumayla ilgili, eğer üretici kendisi malını koruyorsa üretici
olarak bu koruma grubuna para ödemesin. Ya, ne kadar para alıyor bu insanlar?
Ne kadar ödüyorsunuz ya? Allah aşkına, ne kadar ödüyorsunuz? Bu kadar da mı zor
durumdasınız? Biliyoruz, Hükûmet zor durumda, şeker fabrikalarını yağmalıyor, ormanları
yağmalıyor, nehirleri yağmalıyor. Ya iş adamları, devletin kamu kurumları,
tüzel kişiler, bu gariban insanların aldığı üç kuruşta da mı gözünüz var? 
Şöyle
bir şey: Ben çiftçiyim, tarlam var, yandaki tarlayı biri kontrol edecek, ben
diyeceğim ki: “Ben kendi tarlamı kontrol ediyorum, size gerek yok.” Niye? Üç
kuruş para ödememek için. Peki, soru şu: O görevli, yandaki tarlada, benim
tarlamda sorun olduğunda “Burası bana ait değil, ben buna bakmıyorum” mu
diyecek? Ya da tam tersi, burada bir sorun var, öbür taraftan sorumlu, buraya
müdahale etti “Sen niye bu zarara, ziyana müdahale ettin?” diye adamı dövecek
miyiz? Adamı cezalandıracak mıyız? Yapmayın, bu kadar komik duruma düşmeyelim. 
İkinci
ve en önemli madde: “Su yüzeyleri, göl ve göletlerin üzerleri, su hatlarının
kenarları, yirmi dokuz yıllığına güneş enerjisi projesi getirenlere tahsis
edilir.” Arkadaşlar, kimin malını kime satıyorsunuz? Sayın Bakan, halktan
aldınız, Orman Bakanlığının ilgili orman alanlarından aldınız, çiftçinin
tarlasından aldınız. Şimdi onları bir firmaya enerji üretmek için vereceksiniz,
yapmayın. Suyu Devlet Su İşleri kullanıyorsa enerji sistemini de o kursun,
çiftçiye de ucuz elektrik versin. Bugün, çiftçinin zorlandığı en önemli girdi
kalemlerinden bir tanesi enerji değil midir? Enerjidir. 
ORMAN
VE SU İŞLERİ BAKANI VEYSEL EROĞLU (Afyonkarahisar) – O da var. 
ORHAN
SARIBAL (Devamla) – O da var da biz görmüyoruz nedense, buralarda yazmıyor,
herhâlde evde saklıyorsunuz onu.
BAŞKAN
– Genel Kurula hitap edin lütfen. 
ORHAN
SARIBAL (Devamla) - Bir diğer çok önemli madde: Toplulaştırma yapacaksınız, bir
kurumdan bir kuruma aldınız. Evet, itirazlarımız var ama sonuçta o da bir
devlet kurumu, yapın ama soru şu: Muvaffakatname yani çiftçinin rızası olmadan
kamulaştırma yapacaksınız. Bundan önce neydi? En az yüzde 50+1 yani yarıdan bir
fazlasının rızasıyla toplulaştırma yapılıyordu, şimdi bu yok. Herhangi bir
kurum “Ben burada toplulaştırma yapmak istiyorum diyorsam yapacağım.” Yeter mi?
Yetmez. Kamulaştırma rızası göstermeyen çiftçinin yeri alınacak, ona dönüp
denecek ki: “Biz bu işi birleştirdik, satın alın.” “Ee, benim imkânım yok.”
“İster al ister alma başkasına satarım.” Doğrudan el koyma, doğrudan müdahale.
Elbette bunu kabul etmiyoruz, böyle bir şey olabilir mi? Küçük çiftçinin hakkını
gasbetmektir, mülküne el koymaktır, arazi gasbıdır bu, toprak gasbıdır, bunu
kesinlikle ve kesinlikle kabul etmiyoruz. Ve ne yapıyor? Tabii, bu yerlerde
eğer çiftçi rıza göstermezse, ee, devletin eli tutulmaz, orayı güzelce
kamulaştırıyor, kendi belirlediği komisyon bir para belirliyor, o parayı
bankaya yatırıyor ama o araziyi bir başkasına satabiliyor. Ya, vicdan! Böyle
bir şey olabilir mi değerli arkadaşlar? Böyle bir olanak, böyle bir imkân
kimlere gelmiş de, nasıl olmuş da bunu böyle uyguluyorsunuz? Elbette buna
sonuna kadar karşıyız, sonuna kadar rıza göstermiyoruz.
Evet,
biraz önce bir milletvekili arkadaşımız tarım desteklerini söyledi, 32-34
milyar filan veriyoruz. Faşist Hitler döneminin propaganda şefi Goebbels var,
diyor ki: “Bir yalanı söyleyin. Öyle söyleyin ki önce kendiniz inanın, sonra
inanan biri çıkar.” Yapmayın ya, 2007’den bugüne kadar, kanun çıktığından beri
bu çiftçiye tam 200 milyar para ödemeniz gerekiyordu, şu anda 100 milyar
ödediniz, çiftçiye 100 milyar borcunuz var. 2018 yılı gayrisafi millî hasılanın
yüzde 1’i olması gereken 35 milyar yerine 15 milyar açıkladınız. Ya Bakanlık
kalemleri yanlış ya siz okumuyorsunuz, ben ne yapayım. Desteklemeleri tamamen
yalan yanlış söylüyorsunuz. Bu yetmez, Sayın Bakan, orada da söyledim…
BAŞKAN
– Sayın Sarıbal, lütfen Genel Kurula hitap eder misiniz?
ORHAN
SARIBAL (Devamla) - “Destekleme” demek, çiftçinin zor günü için… Bu bir hibe
değildir arkadaşlar, kimse cebinden vermiyor bunu. Kanun, çıkardığınız kanun,
2006, Tarım Kanunu’nun 21’inci maddesinde “Gayrisafi millî hasılanın en az
yüzde 1’i kadar çiftçiye destek vereceğiz.” diyoruz. Bırakın yüzde 1’i,
vermediniz, hep binde 5’te, binde 6’da kaldı, şimdi de gözünüzü başka bir yere
diktiniz. Bu verdiğiniz destekleri, çiftçi eğer su parası ödemezse, çiftçi eğer
elektrik parası ödemezse bu şirketlerin alacağına karşılık keseceksiniz yani
devletin görevi bitti, şirketlere ve kurumlara ne yazık ki tahsildarlık
yapacak. Böyle bir şey olabilir mi? Bu nasıl bir şey? Elbette buna da
itirazımız var, bunu da kabul etmiyoruz. 
Evet,
bütün sulama kooperatiflerinin yönetimi, denetimi vesairesi Devlet Su İşlerinde
olacak, ama feshetme yetkisi de olacak. Yine, birliklerin bütün yetkileri
alınıyor, onun yerine kamu kurumu DSİ’ye veriliyor ya da il özel idaresine ya
da büyükşehir belediye başkanlığına. Soru şu: Şeker fabrikalarını zarar ediyor
diye özelleştiriyorsunuz. Gerekçeniz tümüyle yalan. Özelleştiriyorsunuz, orada
bir kamu riskini, kamu sıkıntısını özele atıyorsunuz. Bu tarafta asıl, zarar
etmeyen sulama birliklerine müdahale ederek, kayyum atayarak, el koyarak,
gasbederek kamulaştırıyorsunuz. Ya, hangi anlayış, hangi mantık, hangi bilim?
Biri bize bunu tarif etsin arkadaşlar, biri tarif etsin. Kaldı ki bu sulama
birlikleri, borçları varsa sizden mi istediler, hanginizin kapısına geldiler,
hangi bakanlığın kapısında durdular? Yapmayın bunu, bu da ilgili raporu çok net
bir şekilde tarif ediyor.
Birkaç
şey de ormandan… Bakın, dikili orman kesiminden Sayın Bakan, hemen vazgeçin,
yapmayın bunu. Bakın, kuzuyu kurda teslim etmeyin. Ormanlara yazıyorsunuz
“Hayvanlar giremez.” diye. Bakın, “Ormanlara müteahhitler ve yankesiciler
giremez.” diye tabela asın. Son zamanlarda ya siz ormanları gezmiyorsunuz ya da
o yankesiciler bu işin farkındalar, sizi kandırıyorlar. Yapmayın, bundan
vazgeçin; dikili ağaç kesimi ormanların katledilmesinin en önemli aracıdır. 
İkincisi:
Yapmayın, orman vasfını yitirmiş araziler… Arkadaşlar, dünyada kötü toprak
yoktur, dünyada kötü kaya yoktur, dünyada kötü arazi yoktur; var olan araziyi
doğru, dengeli, toplum yararına, halk yararına kullanmayan, bilimden, akıldan
eksik yapılar ve yönetimler vardır, bunu bilin. Hiçbir toprak ve değer kötü
değildir. 
(Mikrofon
otomatik cihaz tarafından kapatıldı) 
ORHAN
SARIBAL (Devamla) – Sayın Başkan, lütfen… 
BAŞKAN
– Tabii ki. 
Bir
dakika ek süre veriyorum.
Lütfen
buyurun. 
ORHAN
SARIBAL (Devamla) – Çok teşekkür ediyorum Sayın Başkan.
Evet,
maki, kum, çakıl, kayalık, taş diye bütün yamaç arazilerde -özellikle
söylüyorum- Akdeniz’in kenarları ve dağa uzanan bölgeleri, Ege’nin kenarları ve
dağa uzanan bölgeleri, Marmara’nın denizden dağa uzanan bütün bölgelerine
baktığınızda böyle milyonlarca dekar arazi bulacaksınız. Bu arazileri “Orman
niteliğini yitirmiştir.” gerekçesiyle inşaata, sanayiye açacaksınız. Biliyorum,
Hükûmetin ciddi ekonomik sıkıntıları var, farkındayım, hiç itiraz etmiyorum,
ciddi bir ekonomik bunalım var, ciddi bir nakit sorunu var, ciddi bir ekonomik
problemle karşı karşıyayız sayenizde ama bu, ormanları katlederek, ormanları,
orman alanlarını imara açarak olmaz Sayın Bakan. 
İki
örnek: Marmara Bölgesi’nden Kemalpaşa’daki 39 bin dönüm birinci sınıf orman ve
elbette Yalıntaş’taki 1.100 dönüm orman. Yapmayın Sayın Bakan, yapmayın!
(Mikrofon
otomatik cihaz tarafından kapatıldı) 
ORHAN
SARIBAL (Devamla) – AKP, cumhuriyet tarihine bu ülkenin kaynaklarını yağmalayan
bir yapı olarak geçecektir.
Teşekkür
ediyorum.
BAŞKAN
– Teşekkür ederim Sayın Sarıbal.
Şahsı
adına Diyarbakır Milletvekili Sibel Yiğitalp konuşacak. 
Buyurun
Sayın Yiğitalp. (HDP sıralarından alkışlar)
SİBEL
YİĞİTALP (Diyarbakır) – Sayın Başkan, değerli milletvekilleri; grubum adına söz
almış bulunmaktayım. 
Ülke
olarak zor bir dönemden geçiyoruz, sıkıntılı bir dönemden geçiyoruz, tarihî bir
dönemden geçiyoruz. Lakin buna dair çözüm ve nasıl iyileştirebiliriz, nasıl bu
sorunları çözebiliriz konusundaki yaklaşımlar son derece üzüntü verici ve kaygı
verici. 
Şimdi, bugün, tarım ve hayvancılık politikası üzerinde
konuşacağız ama öncelikle, ben, kendimizin durduğu yerin küçük bir fotoğrafını
göstermek istiyorum. Evet, bu ülke tarım ve hayvancılıkta kırk beş, elli yıl
yıl önce dört dörtlük bir ülke olarak görünürdü ve tarım alanında büyük ihraç
yapardı. Sonrasında öyle bir ana geldi ki dört tane göç hareketi oldu
biliyorsunuz, 1925’teki Şeyh Sait ayaklanması üzerinden büyük bir İskân Kanunu
oldu, oradan büyük bir göç ve tehcir var. Sonrasında, 1934 yılında çıktı o
biliyorsunuz ve o dönemde 2510 sayılı İskân Kanunu üzerinden Dersim, Erzincan,
Bitlis, Siirt, Van, Bingöl, Diyarbakır, Ağrı, Muş, Erzurum, Elâzığ, Kars
illerinde 5.074 haneden 27.851 kişi zorla yerinden edildi. 1950 yılında yine
Türkiye genelinde ekonomik gerekçelerle bir göç dalgası yaşandı ve üçüncü göç
hareketiyse İkinci Dünya Savaşı’ndan sonra oradaki nüfus hareketlerinden,
nüfusun azalmasından kaynaklı buradan da, Türkiye’den de çok fazla göç oldu. 
En son 1987’yle birlikte Kürt sorununa karşı güvenlikçi
politikalardan, bakış açısından kaynaklı yoğun bir göç, zorun gücü ve 4 bin
köyün boşaltılması, 5 milyon insanın yerinden yurdundan edildiği bir
gerçeklikten bahsediyoruz. O gün bugündür hâlen devam eden zorunlu göçler var.
O gün bugündür devam eden güvenlikçi politikalarda, bakış açısında hiçbir
farklılık olmadığı gibi, tam tersine, daha çok artan, daha çok gücün zorunu
kullanan bir yaklaşımla karşı karşıyayız. 
Öyle bir ana geldi ki -bakın, Hasankeyf’ten
bahsedeceğim- Hasankeyf’in baraj altında kalmasından kaynaklı binlerce dönüm
arazi sular altında kaldı ve tarım arazisiydi hepsi. Ama orada önemli olan bir
şey vardı, orada bir türbe çıkarıldı sadece, o da 1850’lerde sanıyorum, yanlış
hatırlamıyorsam, Zeynel Bey Türbesi vardı, Türk büyüğü olarak nitelendirildi,
onun türbesi nakledildi, geri kalan her yer sular altında kaldı. Bu kadar
etnik, ırkçı yaklaşımı gerçekten tarif edebiliyor musunuz, ben merak ediyorum.
Yani o Zeynel Bey Türbesi’ni çıkarmayı akıl edebiliyorsunuz da orada yüzlerce
köyün sular altında kalması sizi rahatsız etmiyor. İşte Kürt’e bakış açısı
budur. Kürt’e bakış açısı, bakın, ülkeyi ekonomik olarak ne hâle getirdi. Güvenlikçi
politikalar üzerinde ısrar bugün bu ülkede doları 4 liranın üzerine çıkardı,
euroyu da 5 liranın üzerine çıkardı ve böyle bir gerçekliği görmezden gelip
hâlen “Birtakım firmaları nasıl kalkındırabiliriz ve oradaki üreticileri nasıl
yok sayabiliriz”in bugün hesabı yapılıyor. 
Bizim
yaşam modelimiz şuydu, hâlen ısrarımız da budur: HDP halkların iradesini esas
alır, yerinden yönetimi esas alır ve yerinden yönetim de ekonomiye orada
yaşayan insanların karar vermesini sağlar.
Bakın,
biz kendi içimizde şöyle bir çalışma planını esas aldık, şimdi siz tam
tersinden uyguluyorsunuz: Biz halk meclisleri, mahalle meclislerini oluşturduk;
siz şimdi muhtarlar üzerinden kendi iktidarınızı oluşturmaya çalışıyorsunuz.
Oysa bizimki şudur: Mahalle meclisi kendisi karar verecek, orada ne
yapılacağına o karar verecek, ekonomik modele de o karar verecek. Eğer bugün
köylüler kendi kararını kendisi verebilmiş olsaydı bugün bu ekonomik krizi bu
kadar yüksek düzeyde yaşamamıştık. Neden yaşamamıştık biliyor musunuz?
İnsanların kimliklerine, diline, inancına ve iradesine saygı duyduğumuz için
yaşamamış olacaktık. Bugün bir F16 kalkıyor, milyonlarca dolara mal oluyor ama
bunu görmezden gelip o köyün iradesini, o kentin iradesini; o ülkenin, o
insanların, her ne ise hiçbirisini kabul etmemiş anlamına geliyor.
Buradan
kimse kazanmayacak ve nitekim de kazanmadı. Belki üç beş firmanın dışında kimse
kazanmayacak ama milyonlarca insan kaybedecek ve kaybetmeye de başladı. Öyle
bir hâle geldi ki insanlar ekonomik krizden dolayı intihar ediyor. Hemen yanı
başımızda, 100 metre ötede insanlar kendini yaktı, 100 metre ötede intihar etti
ve bu intiharlar bu ülkenin ne yazık ki ayıbıdır, en başta da Meclisin ve
Hükûmetin.
Ben
şuradan devam etmek istiyorum: Bakın, Hasankeyf’e yine geleceğim. On iki bin
yıllık tarihten bahsediyorum, on iki bin yıllık tarihin sular altında
kalmasından bahsediyorum ve bunu bırakıyorum; yaylalar, meralar, köyler, hepsi
sular altında kalıyor, tek bir şey oradan çıkarılıyor: Zeynel Bey Türbesi. Siz
orada yaşayan halka bu kadar mı saygı gösteriyorsunuz? Her şeyini yok
ediyorsunuz ama Zeynel Bey Türbesi’ni oradan çıkarıyorsunuz. Bu kadar bilinçli…
(Mikrofon
otomatik cihaz tarafından kapatıldı)
BAŞKAN
– Tamamlayın.
SİBEL
YİĞİTALP (Devamla) – Bunu yapabilme vicdanına nasıl sahipsiniz bilmiyorum.
İçinizde inançlı olanlar var, vicdanlı olanlar var, gerçekten sağduyulu olanlar
var. Rahatsız olmuyor musunuz? On iki bin yıllık bir tarih yok ediliyor, sular
altında kalıyor ama oradan tek bir tane türbe kaldırılıyor; bakın, Zeynel Bey
Türbesi oradan çıkarılıyor, geri kalanların hepsi sular altında bırakılıyor. Bu
Hasankeyf gibi dünya harikası olan bir yerin sular altında kalması bir yana,
sadece Zeynel Bey Türbesi’ni çıkarma gibi bir yaklaşım sizi hiç rahatsız
etmiyor mu? İnsan rahatsız olur, biraz utanır yani. Nasıl olur sadece o türbeyi
oradan çıkarırım da o araziyi, o binlerce yıllık tarihi yok etmesine sessiz
kalırım? Bunun bende vicdani, ahlaki olarak bir rahatsızlık yaratması gerekir. 
Bunun
ısrarla altını çizeceğim ve şunu tekrar söyleyeceğim: Bugün bu tarım üzerindeki
işsizlik, hayvancılık, tarihî yerlerin yok edilmesinin tek ana motivasyonu Kürt
sorununa güvenlikçi ve tamamen yasakçı zihniyetlerle yaklaşmaktır. Bunun da
herkes acısını çekiyor ve daha da büyüyecektir. 
Hepinizi
saygıyla selamlıyorum. (HDP sıralarından alkışlar) 
BAŞKAN
– Teşekkür ederim Sayın Yiğitalp. 
MEHMET
NACİ BOSTANCI (Amasya) – Sayın Başkanım…
BAŞKAN
– Sayın Bostancı, buyurun. 
VI.- AÇIKLAMALAR (Devam)
32.- Amasya Milletvekili Mehmet Naci Bostancı’nın, Diyarbakır
Milletvekili Sibel Yiğitalp’in 548 sıra sayılı Kanun Tasarısı’nın birinci
bölümü üzerinde şahsı adına yaptığı konuşmasındaki bazı ifadelerine ilişkin
açıklaması
MEHMET
NACİ BOSTANCI (Amasya) – Sayın Başkanım, Hasankeyf çok önemli, tarihî bir
mekân. 2000 yılından bu yana orada çok çeşitli tarihî eserlerin, höyüklerin,
kalıntıların kurtarılması için Kültür Bakanlığı…
AYŞE
ACAR BAŞARAN (Batman) – Niye kurtarıyorsunuz? Rahat bıraksanız gayet mutluydu
Hasankeyf zaten. O kurtulamıyor sizden. 
MEHMET
NACİ BOSTANCI (Amasya) – …Devlet Su İşleri, Orta Doğu Teknik Üniversitesi,
bunlar çok yoğun bir çalışma yürütüyorlar. Bu çalışmaları görmek ve hakkın
hakkını takdir etmek doğru bir tavır olur. O yüzden, Sibel Hanım’ın burada
konuşma yaparken orada ne olup bittiğini ıskalayıp bir tane mezarı öne
çıkarmasını doğru bir değerlendirme olarak görmem. 
AYŞE
ACAR BAŞARAN (Batman) – Ben gayet iyi biliyorum Sayın Bostancı, ben Batman
Milletvekiliyim. Ne yaptığınızı iyi biliyoruz. Daha geçen hafta insanlar orada
isyan etti, isyan. 
MEHMET
NACİ BOSTANCI (Amasya) – Bir iddianız, bir yaklaşımınız olacaksa arkasında
hakikatçı fikirler olacak. 
Teşekkürler.

BAŞKAN
– Teşekkür ederim ben de. 
SİBEL
YİĞİTALP (Diyarbakır) – Sayın Başkan…
BAŞKAN
– Buyurun Sayın Yiğitalp. 
SİBEL
YİĞİTALP (Diyarbakır) – Şu anda Hasankeyf’in de içinde bulunduğu 199 köy…
BAŞKAN
– Sayın Yiğitalp, mikrofonunuzu açıyorum, bir dakikada tamamlayın lütfen. 
Buyurun.

33.- Diyarbakır Milletvekili Sibel Yiğitalp’in, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
SİBEL
YİĞİTALP (Diyarbakır) – Şu anda, Hasankeyf’le birlikte aralarında köy ve
mezraların bulunduğu 199 yerleşim yeri sular altında kalacak. On iki bin yıllık
bir tarihten bahsediyoruz. Peki, size sormak istiyorum: On iki bin yıllık
tarihi suların altında nasıl koruyacaksınız? Neden o zaman Zeynel Bey’in
türbesini sadece taşıdınız? Eğer mesele oradaki üretim esası ve o halkın yerel
iradesiyse, neden oradaki yerel halkın tarihî kültürüne saygı duymadınız,
sadece Zeynel Bey’in türbesi çıkarıldı? Bunun bir çelişkisi yok mu? 
MEHMET
NACİ BOSTANCI (Amasya) – Öyle değil.
SİBEL
YİĞİTALP (Diyarbakır) – Ben size 199 köy ve mezranın sular altında kalacağını
söylüyorum.
Bakın,
burada Batman’ın kendi vekilleri de var, olayı çok yakından takip ediyorlar.
Dolayısıyla benim kişisel olarak aldığım bilgi budur, bilgi üzerinden
konuşuyorum, bunu asla bir varsayım üzerinden söylemiyorum. 199 köy ve mezranın
sular altında kalacağını söylüyorum. Bununla birlikte on iki bin yıllık tarih
yok ediliyor diyorum. Tek bir fark var, Zeynel Bey’in türbesini çıkardınız, bu
kadar.
BAŞKAN
– Teşekkür ederim. 
MEHMET
NACİ BOSTANCI (Amasya) – Sibel Hanım, on sekiz yıldır çok çalışma yapılıyor
orada.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve
Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı (1/929) ve Tarım, Orman ve Köyişleri
Komisyonu Raporu (S. Sayısı: 548) (Devam)
BAŞKAN
– Evet, şahsı adına, son olarak, Adana Milletvekili Fatma Güldemet Sarı
konuşacaklar.
ENGİN
ALTAY (İstanbul) – Sayın Başkan, ben de sisteme girmiştim…
BAŞKAN
– Daha sonra da Sayın Altay’a yerinden söz vereceğim. 
Buyurun
Sayın Sarı. (AK PARTİ sıralarından alkışlar)
FATMA
GÜLDEMET SARI (Adana) – Sayın Başkanım, değerli milletvekilleri; hepinizi
saygıyla selamlıyorum. 
Konuşmamın
başında, vatandaşlarımızın güvenliğini kendi canından önemli görerek ülkemizin
huzur ve asayişinin temini için çalışan Türk polis teşkilatımızın 173’üncü
kuruluş yıl dönümünü kutluyorum. Bu vesileyle, vazife başında hayatlarını feda
eden kahraman şehitlerimize Allah’tan rahmet, gazilerimize sağlık ve afiyet
diliyorum.
Sayın
Başkanım, değerli milletvekilleri; Devlet Su İşleri Genel Müdürlüğünün Teşkilat
ve Görevleri Hakkında Kanun ile Bazı Kanun ve Kanun Hükmünde Kararnamelerde
Değişiklik Yapılmasına Dair Kanun Tasarısı’nın birinci bölümü üzerinde şahsım
adına söz almış bulunuyorum. Gazi Meclisimizi ve aziz milletimizi saygıyla
selamlıyorum.
Bugün
burada son derece önemli bir kanun tasarısını görüşmek üzere bir araya geldik.
Bildiğiniz gibi, Devlet Su İşleri Genel Müdürlüğü, ülkemizin su kaynaklarının
planlanması, değerlendirilmesi ve yönetilmesinden birinci derecede sorumlu,
yatırımcı bir kuruluştur. Son on beş yılda büyük yatırımlara imza atarak
ülkemizin kalkınmasına büyük katkı sağlayan Devlet Su İşleri Genel Müdürlüğünün
görevleriyle ilgili yatırımlarının daha hızlı ve verimli şekilde yapılabilmesi
için, görev ve yetkilerine ilave edilmesi gereken bazı hususların yanı sıra,
devam etmekte olan iş ve işlemlerin daha sağlıklı yürütülmesi için bazı
düzenlemelerin yapılması ihtiyacı doğmuştur. 
Bu
tasarıyla, su kaynaklarının korunması ve etkin biçimde yönetimini sağlamak
üzere Devlet Su İşleri Genel Müdürlüğünün su tahsis yetkisi açık olarak
düzenlenmektedir; arazi toplulaştırma ve tarla içi geliştirme hizmetlerinin
yapılması yetki ve görevi Devlet Su İşleri Genel Müdürlüğüne verilmektedir.
Devlet Su İşleri Genel Müdürlüğü tarafından yerine getirilecek bu hizmetlerin
sulama projeleriyle uyumlu olarak yapılması, böylelikle çiftçimizin tarımsal faaliyetlerinin
verimli hâle getirilmesi sağlanacaktır. 6200 sayılı Devlet Su İşleri Genel
Müdürlüğünün Teşkilat ve Görevleri Hakkında Kanun gereğince inşa edilen sulama
tesislerinin meydana getirilmesi için harcanan bedellerin çiftçilerimizden
alınmasından vazgeçilmektedir. Çiftçilerimizin zirai üretimindeki maliyet
girdisi azaltılarak elde edecekleri ürünlerin kârlılık payı artırılmaktadır.
“Tarla içi sulama sistemleri desteği” adı altında yeni bir destekleme ödemesi
getirilerek bu desteğin kullandırılmasında DSİ Genel Müdürlüğü yetkili
kılınmaktadır. Zirai maksatlı sulama tesislerinin elektrik ihtiyacının
karşılanması için kurulacak enerji tesislerinin lisans alma sınırına tabi
olmaksızın Devlet Su İşleri Genel Müdürlüğü tarafından yapılmasına dair yetki verilmiştir.
Böylece yenilenebilir enerji kaynaklarından faydalanarak zirai maksatlı
tesislerin enerji ihtiyacı karşılanacaktır. 
Ayrıca,
yapılan düzenlemeyle tarihî ve kültürel değerleri ortaya çıkarmak maksadıyla
arkeolojik kazı ve restorasyon çalışmalarını kolaylaştırmak amaçlanmıştır;
ülkemizdeki balıkçılığın geliştirilmesine katkı sağlamak hedeflenmiştir; orman
dışında kurulacak tesisler için izin alma zorunluluğu kaldırılmaktadır; dikili
ağaç ve çok yıllık orman ürünleri satışlarının önü açılarak orman ürünü işleyen
tesislerin ham madde temini planlarını yapmaları kolaylaştırılmaktadır; orman
yangınlarıyla mücadelede daha etkin ve verimli mücadele yapılması
hedeflenmektedir. 
Yine
bu tasarıyla Çiftçi Malları Koruma Kanunu’nda değişiklik yapılmak suretiyle
koruma faaliyetlerine olan ihtiyacın yerelden tespit edilmesine imkân
verilecek, faaliyet ihtiyaç duyanların talebine istinaden gerçekleştirilecek,
koruma faaliyetlerinin işletilmediği yerlerde çiftçiler gereksiz maliyetten
kurtulacak, hâlen iyi işleyen örneklerinin devamına olanak sağlanacaktır. 
Sayın
Başkanım, değerli milletvekilleri; AK PARTİ hükûmetleri olarak ormanlara büyük
önem veriyoruz. Dünyada orman varlığı azalırken Türkiye’de artmaya devam
ediyor. Türkiye, son on beş yılda orman alanlarını 15 milyon dekar artırarak
208 milyondan 223 milyon dekara çıkartmıştır. Bununla beraber, Cumhurbaşkanımız
Sayın Recep Tayyip Erdoğan’ın talimatlarıyla büyük seferberlikler
başlatılmıştır. Bu yıl başlatılan yeni bir ağaçlandırma seferberliğiyle 2023
yılına kadar dünyadaki her insan için 1 fidan yani 7 milyar fidan toprakla
buluşturulacaktır. 
Yine
Sayın Cumhurbaşkanımızın “Orman köylülerin kalkınmasının lokomotifi olacak.”
talimatıyla başlatılan seferberlikle hem köylerin ağaç varlığını artırmak hem
de köyde yaşayan vatandaşlara ekonomik katkı sağlamak amacıyla, 5 Bin Köye 5
Bin Gelir Getirici Orman Projesi başlatıldı. Bu proje kapsamında bugüne kadar
3.500 köyde mahsulü gelire dönüşecek 10 milyon ağaç dikilmiştir. 
Sayın
Başkanım, değerli milletvekilleri; Birleşmiş Milletler ve UNESCO başta olmak
üzere, ilgili kuruluşların raporlarına göre dünyada...
(Mikrofon
otomatik cihaz tarafından kapatıldı) 
FATMA
GÜLDEMET SARI (Devamla) – Bir dakika daha...
BAŞKAN
– Tamamlayın lütfen Sayın Sarı.
FATMA
GÜLDEMET SARI (Devamla) – ...artan nüfus, küresel ısınma, kuraklık gibi
nedenlerle her geçen gün suya olan talep artarken tatlı su kaynakları azalıyor.
Türkiye, sanıldığının aksine su zengini bir ülke durumunda bulunmuyor.
Dolayısıyla, su kaynaklarının çok tasarruflu olarak kullanılması gerekmektedir.
Türkiye’de on beş yılda su kaynaklarına ilişkin 7.200 tesis hizmete alındı.
Tesislerin toplam yatırım maliyeti 125,8 milyar oldu. 2003’te 276 olan baraj
sayısı 2017’de 784’e çıkartıldı, barajlar sayesinde son kırk dört yılın en
kurak dönemi olan 2017’de susuzluk çekilmedi. 
Sayın
milletvekilleri, bugün üzerinde görüştüğümüz bu kanun tasarısının hayata
geçmesiyle tarla içi sulama ve toplulaştırmada 2018-2019 yılları sulamada hamle
yılı hâline gelecektir. Bugüne kadar yaptığımız tüm çalışmalarda olduğu gibi,
bundan sonra da yapacağımız düzenlemelerde çiftçilerimizi, köylülerimizi
korumaya, kollamaya, desteklemeye devam edeceğiz. 
Sözlerime
son verirken büyük ve güçlü Türkiye hedeflerine emin adımlarla ilerlerken
yapılan ve yapılacak olan işlerin daha sağlıklı...
(Mikrofon
otomatik cihaz tarafından kapatıldı) 
FATMA
GÜLDEMET SARI (Devamla) - ...ve daha hızlı yürümesini sağlamak için hazırlanan
bu kanun tasarısında emeği geçen herkese teşekkür ediyor, Sayın Bakanımıza
geçmiş olsun diyorum, yüce Meclisimizi ve aziz milletimizi saygıyla
selamlıyorum. (AK PARTİ sıralarından alkışlar)
BAŞKAN
– Teşekkür ederim Sayın Sarı.
Sayın
Altay, buyurun.
ENGİN
ALTAY (İstanbul) – Konuşmasam mı dedim şimdi, bu kadar ihmalden sonra ama…
BAŞKAN
– İhmal etmedim sizi Sayın Altay, lütfen…
VI.- AÇIKLAMALAR (Devam)
34.- İstanbul Milletvekili Engin Altay’ın, Amasya
Milletvekili Mehmet Naci Bostancı’nın yaptığı açıklamasındaki bazı ifadelerine
ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Bir
şey dikkatimi çekti, muhalefet partilerinin yaptığı konuşmalarda eğer sataşma
yoksa iktidar sözcüleri bu sefer de yerinden söz alarak düzeltme cihetine
gidiyorlar. Kaldı ki Sayın Bostancı’nın Hasankeyf’le ilgili söylediklerini
inanarak söylediğine inanmam mümkün değil. Yani öyle olursa Sayın Bostancı’nın,
içimizde en çok okuyan, âlim gördüğümüz bir sosyolog olarak, siyaset bilimci
olarak Hasankeyf’te yapılanları doğru ve caiz bulduğunu ifade etmesini
yadırgadım ve bulunduğu görevin gereği olarak söylediği kanaatini taşıyorum.
Tutanaklara geçsin diye buna değinmek istedim efendim.
BAŞKAN
– Teşekkür ederiz efendim.
Sayın
Bostancı şöyle bir hareket yaptı, artık onun değerlendirmesini siz yapın.
ENGİN
ALTAY (İstanbul) – Yani “Hasankeyf’te yapılanlar doğru.” diyorsa… Diyemez yani.
BAŞKAN
– Sayın Altay, sizin de bahsettiğiniz gibi, düzeltme denilen eylem yeni moda,
artık onu yapmak zorundayız. Zaman zaman siz de aynı talepte bulunuyorsunuz,
aynı amaçla size de söz veriyoruz. O yüzden bu konuda birbirimizi hoş görmemiz
gerekiyor.
Sayın
Bostancı konuşmayacakmış, peki.
ENGİN
ALTAY (Sinop) – Konuşamaz çünkü Hasankeyf’te yapılanların doğru olmadığını
biliyor. 
BAŞKAN
– Siz kendi aranızda konuşursunuz sonra. Hasankeyf hepimizin değeridir. Grup
başkan vekillerinin daha sonra bunu sohbet biçiminde kendi aralarında
halledeceklerine inanıyorum.
VIII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı (1/929) ve Tarım, Orman ve Köyişleri Komisyonu
Raporu (S. Sayısı: 548) (Devam)
BAŞKAN
– Soru-cevap işlemine geçiyoruz.
Yedi
buçuk dakikada soruları alacağım.
Sayın
Gürer’den başlıyoruz.
Buyurun
Sayın Gürer.
ÖMER
FETHİ GÜRER (Niğde) – Sayın Bakan, ormanların işletilmesi, korunması, bakımı
gibi hizmetler nedeniyle mevsimlik işçi çalıştırılmaktadır. Günlük mesaiye tabi
olmadan yangın gözetleme kuleleri ve ilk müdahale ekiplerinde çalışanlar idare
veya kiralık binalarda hizmete hazır bekletilip sınırlı bir mesai ücreti
verilmektedir. Güvenceden yoksun, geleceğe güvenle bakamayan işçilerin beş ay
yirmi dokuz gün çalışmaları dokuz ay yirmi dokuz güne çıkarılmış ise de bu süre
kurumun inisiyatifine bırakılmıştır. Emekçilerin mağduriyetini sona erdirmek
için taşeron veya mevsimlik işçilerin işçiliğini sonlandırıp tüm çalışanların
kadroya alınması için bir düzenleme düşünülmekte midir?
Teşekkür
ederim. 
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Teşekkür ederim. 
Sayın
Bakan, benim de doğup büyüdüğüm Edirne’mizin Havsa ilçesi tarihî bir ilçedir.
Neredeyse yağan her yağmurdan sonra, uzun süredir ıslah çalışması yapılmadığı
için, yağan yağışlardan, beş asırlık, tarihî, Mimar Sinan eseri Sokullu
Cami’miz, ilçe sanayisinde bulunan dükkânlar ve esnaflarımız ile çiftçilerimiz
ciddi anlamda zarar görmektedir. 
Sayın
Bakan, daha önce de size defalarca ilettiğim DSİ 11. Bölge Müdürlüğü Edirne
6’ncı Grup Taşkın Koruma İnşaatı’nın, yarım kalan taşkın koruma inşaatının bir
an önce gerçekleştirilmesini talep ediyoruz. 
“Bu
sene para yok.” diyorsunuz ama bunu yapalım çünkü çok ciddi sıkıntılar oluyor,
insanlar mağdur oluyorlar. 
Teşekkür
ediyorum. 
BAŞKAN
– Sayın Tümer…
ZÜLFİKAR
İNÖNÜ TÜMER (Adana) – Sayın Bakan, Adana’nın Pozantı, Feke, Aladağ, Saimbeyli
gibi ilçelerindeki orman köylerinde yaşayan vatandaşlarımız ulaşım, sağlık ve
güvenlik sorunlarının yanı sıra temiz içme suyu, elektrik ve iletişim
problemleri yaşamaktadır. Anayasa’nın 169’uncu ve 170’inci maddelerine göre,
ormanların korunması ve geliştirilmesi ile orman köylüsünün korunması ve
kalkındırılmasının desteklenmesi için gerekli tedbirlerin devlet tarafından
alınacağı belirtilmektedir. Ancak millî gelirden en az payı alan, içme suyunu
kendisi bulan, bozulan yolunu kendi onarmak zorunda kalan orman köylülerimizin
ilçe ve il merkeziyle olan iletişim sorunu dahi çözülememektedir. Köylüler,
aynı zamanda yoğun emek ve ucuz iş gücüyle karşı karşıyadır. Orman kesim
fiyatları da köylünün emeğini karşılamaktan çok uzaktır. 
Öte
yandan, Adana’daki Seyhan, Çatalan, Ceyhan ve Aslantaş Barajlarının
işletmelerinin özel şirkete devredilme girişimi, bölge halkı ve çiftçisi adına
büyük sorun oluşturacaktır. Adana il, ilçe ve mahallelerinde suyun verimli,
doğru ve dengeli kullanılabilmesi için bir an önce kapalı sulama sistemine
geçilmesi gerekmektedir. 
Teşekkür
ederim. 
BAŞKAN
– Sayın Türkmen? Yok.
Sayın
Akyıldız?
ENGİN
ÖZKOÇ (Sakarya) – Yerine Burcu Köksal. 
BAŞKAN
– Sayın Akyıldız’ın yerine Sayın Köksal. 
Buyurun
Sayın Köksal.
BURCU
KÖKSAL (Afyonkarahisar) – Sayın Bakan, geçtiğimiz hafta seçim bölgem
Afyonkarahisar’da Eber Gölü’nde bir yangın meydana geldi ve oradaki sazlıklar
yandı, hayvanlar telef oldu. Bununla ilgili bir hasar tespit çalışması yapıldı
mı? Zaten kirlilik içinde boğulan bir göl var orada, Eber Gölü, çırpınıyor
âdeta, bir de üstüne yangın faciası eklenince hepten o bölge zarar gördü.
Bununla ilgili bir çalışma yapacak mısınız? 
Yine,
seçim bölgem Afyonkarahisar ili Sandıklı ilçesine bağlı Saltık köyünde vatandaş
arsenikli suya mahkûm olmuş durumda, içme suyunu dahi çevreden taşıyor, bununla
ilgili bir çözüm bekliyorlar.
Yine,
Sinanpaşa ilçemize bağlı Balmahmut köyündeki meradan da özel bir firma torf
çıkarmak istiyor. Orası manda yetiştiriciliğiyle geçinen bir köy, dolayısıyla
mera hayati önem taşıyor; köylü kesinlikle istemiyor. Bununla ilgili de
özellikle sizden destek bekliyoruz. 
BAŞKAN
– Sayın Çamak…
HÜSEYİN
ÇAMAK (Mersin) – Teşekkür ederim Sayın Başkan.
Sayın
Bakan, gerek otoban gerekse duble yolların orta refüjleri ve yol kenarları
ağaçlandırılıyor, çok güzel bir uygulama; hem yeşilimiz artıyor hem de
yolculukta insana huzur veriyor. Ancak gerekli bakım yapılamadığından olacak ki
aralıklarla kurumalar oluyor. Kuruyan ağaçların veya bitkilerin yerine yenisi
dikilmediğinden yol boyunca hoş olmayan görüntüler ortaya çıkıyor. Yol boyunca,
yöreye uygun, uzun ömürlü bitkilerin dikilmesi ve bakımının yapılması, kuruyan
bitki veya ağaçların yerine hemen yenisinin dikilmesine özen gösterilmesi
gerekmez mi?
Teşekkür
ederim. 
BAŞKAN
– Sayın Şimşek…
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Bakanım, Mersin Tarsus’ta yıllardır süren bir Pamukluk baraj inşaatı vardır.
Maalesef, burada da talihsizlikler barajın peşini bırakmamaktadır. Yani net
olarak Pamukluk baraj inşaatı, sulama suyu projeleriyle beraber ne zaman
bitecek Sayın Bakanım? Vatandaş soruyor. Yani 2013 dedik, olmadı; 2014 dedik,
olmadı; 2015 dedik, olmadı; 2016 dedik, olmadı; “2017” dediniz, olmadı; şimdi
2018, yine yok. Yani bu baraj ne zaman bitecek Sayın Bakanım? Bu konuda net bir
tarih verir misiniz.
Teşekkür
ediyorum. 
BAŞKAN
– Sayın Gaytancıoğlu, tekrar…
OKAN
GAYTANCIOĞLU (Edirne) – Teşekkür ederim Sayın Başkan.
Türk
tarımının durumu ortadayken DSİ Genel Müdürlüğüne toprak toplulaştırma işini de
verdik gitti. 
Şu
soruyu sormak isterim: Söz verilen ziraat mühendisi istihdamı ne zaman olacak?
Tasarıda, mülakatla alım var; yalnız, Danıştay, DSİ’ye mülakatı yasakladı.
Devlet Su İşlerine ihdas edilen 995 kişilik kadroya mülakatsız ziraat mühendisi
ataması yapacak mısınız?
Ayrıca,
Tarım Bakanına iletmek üzere size soruyorum: Ziraat mühendislerinin, su
ürünleri mühendislerinin, veteriner hekimlerin ve gıda mühendislerinin
atamaları ne zaman gerçekleştirilecek, ne kadar gerçekleştirilecek? Bunu
sürekli bize soruyorlar, biz de size soruyoruz, ayrıntılı bir cevap istiyoruz
sizlerden.
Çok
teşekkür ediyorum.
BAŞKAN
– Sayın Pekşen…
HALUK
PEKŞEN (Trabzon) – Teşekkürler Sayın Başkan.
Osmaniye
Düziçi Çamiçi diye bir köy var. Yazın zaman zaman nüfusu 2 bine varan bir köy
ama maalesef köyde içme suyu yok. Köylü bir dere yatağından kendilerine içme
suyu bağlamış ve bu giderek usul hâlini almış ve yerleşik bir düzen hâline
gelmiş. İçilemez nitelikte, içerisinde kolibasili olan, köylüyü de sürekli
hasta eden bu içme suyuna bir de su sayaçları bağlanmış, bir de para ödüyorlar.
Ben soruyorum: Sayın Bakan, acaba o köye gidip oradan su içmek ister misiniz
veya bürokratlarınızı gönderip de bir akşam, ramazanda hem de iftar vakti,
şöyle orada akmayan o dere suyundan iftarlarını açmak isterler mi?
Teşekkür
ediyorum.
BAŞKAN
– Sayın Akyıldız, buyurun.
ALİ
AKYILDIZ (Sivas) – Teşekkür ediyorum Sayın Başkan.
Ben
de bu şeker fabrikalarıyla ilgili –konumuzla ilgili sonra konuşma yapacağım
zaten ama- sormak istiyorum Sayın Bakan ve Sayın Hükûmete. Şeker fabrikalarının
özelleştirilmesini Türkiye’de ne şeker çiftçisi istiyor, ne üretici istiyor ne
orada çalışan istiyor ne orada geçim kaynağını taşımacılık, nakliyecilik veya
bir şekilde hayvancılıktan sağlayan insanlar istiyor ne de milletimiz istiyor
ama hâlâ şeker fabrikaları birer birer satılıyor. Neden bu ısrar, neden bu
inat? Bir an önce bu şeker fabrikalarının satışından vazgeçelim ve -millî,
yerli olduğunuzu iddia ediyorsunuz ya- millî ve yerli olduğunuzu burada bize
ispat edin. Şeker fabrikaları gerçekten millîdir ve gerçekten yerlidir.
Ben
teşekkür ediyorum.
BAŞKAN
– Sayın Bakanım, buyurun.
ORMAN
VE SU İŞLERİ BAKANI VEYSEL EROĞLU (Afyonkarahisar) – Teşekkür ediyorum Sayın
Başkanım.
Değerli
milletvekilleri, hepinizi saygıyla selamlıyorum.
Tabii,
özellikle Sayın Gürer mevsimlik işçilerle alakalı sordu. Biliyorsunuz mevsimlik
işçiler Orman Genel Müdürlüğünde çalışıyor, beş ay yirmi dokuz gün. Ancak
biliyorsunuz, yine yüce Meclisin aldığı kararla bunun uzatılması kararı alındı
ve bu ihtiyaca göre uzatılacaktır. Ancak şunu ifade edeyim: Biz orman teşkilatı
olarak bu mevsimlik işçilere hakikaten çok uygun şartlarda ve dolgun bir ücret
veriyoruz, bunu da özellikle vurgulamak istiyorum. Hatta benim iddiam şu: Onlar
takriben altı aylık sürede neredeyse bir yıllık bir ücret alıyorlar; diğer,
asgari ücretle kıyas edersek bunu özellikle vurgulamak istiyorum.
Şimdi,
Değerli Edirne Milletvekilim, tabii ki Edirne’de taşkınlar uzun zamandır var.
Ama biz Edirne’deki taşkınlarla alakalı gerçekten hem Ergene Nehri’nde hem
Meriç’te, Tunca Nehri’nde çok büyük çalışmalar yaptığımızı vurgulamak
istiyorum. Yani ben bizzat…
OKAN
GAYTANCIOĞLU (Edirne) – Havsa ilçesinde…
ORMAN
VE SU İŞLERİ BAKANI VEYSEL EROĞLU (Afyonkarahisar) – Havsa ilçesinde de şu
anda… Şunu ifade edeyim yani Edirne’yi toptan olarak aldığımız zaman en önemli
taşkın koruma çalışmaları Edirne ilinde yapılmıştır, yapılmaktadır. Tamam,
hepsi belki bitmedi ama yüzde 90’ı bitti. Esasen mesela ilk defa Kanal Edirne
açılıyor. Bu sene de bitecek ve hakikaten o tamamen bize has bir projedir,
yerinde giderek bizzat ben özellikle planladım.
OKAN
GAYTANCIOĞLU (Edirne) – Ben oradayım zaten. Süloğlu Barajı’ndan geliyor bize,
Meriç ve Ergene’den değil, Süloğlu Barajı’ndan. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Tamam, o konuda da
arkadaşlara talimat verdim, bizzat bakacaklar. Biliyorsunuz, orada şehit dedem
var, dolayısıyla Edirne’ye büyük önem veriyoruz. Eksik varsa birlikte bakalım.
Ne gerekiyorsa Edirne’ye yapmak, serhat şehrimize bu çalışmayı yapmak bizim
için gerçekten bir ibadettir. 
Tabii,
Sayın Tümer’in ifade ettiği sulama sistemlerinin kapalı sisteme dönüştürülme
meselesi… Efendim, bizde geçmişte hep klasik sulama dediğimiz sulama sistemleri
tatbik ediliyordu ama Hükûmetimiz döneminde klasik sulama sistemlerini
kaldırdık, artık modern sulama sistemlerine geçtik, kapalı sistem. Hatta DSİ
Genel Müdürüyken ve Çevre ve Orman Bakanıyken arkadaşlara şu talimatı verdim:
“Mevcut projeleri dahi tadil ederek kapalı sisteme dönüştürün.” dedim. Bu
mevcut kanunla tarla içi sulama, geliştirme, toplulaştırma hizmetleri de DSİ
tarafından yapılacağı için şimdi zaten mecburen tarla içinde yağmurlama ve
damlama sulama şeyini çiftçilerle el birliği yaparak bunu gerçekleştireceğiz.
Yani bu, hakikaten benim de hasretle beklediğim bir husustu, inşallah bunu
gerçekleştireceğiz. 
Sayın
Milletvekilim, Afyonkarahisar Milletvekilimiz Burcu Hanım; şimdi, ben de
Afyonkarahisarlıyım, o bölgenin evladıyım. Bakın, Eber Gölü daha önce tamamen
elden çıkmış, tamamen kurumaya yüz tutmuş bir gölken 7 tane eylem planıyla biz
bu gölü kurtardık. Ne demek? Şu anda Eber Gölü canlı, hatta o kadar endemik
türler var ki; ilk defa, bir tanesini, “Eber sarısı” denilen, sadece Eber Gölü
civarında olan endemik türü yani dünyada sadece orada bulunan türü Nuh’un
Gemisi’ne ilk defa işleyen benim. 
Peki,
ne yaptık? Bakın…
BURCU
KÖKSAL (Afyonkarahisar) – Sayın Bakan, isterseniz beraber gidelim, ziyaret
edelim, kokuyor göl.
ORMAN
VE SU İŞLERİ BAKANI VEYSEL EROĞLU (Afyonkarahisar) – Müsaade et, ben cevap
veriyorum, müsaade et. 
BAŞKAN
– Sayın Köksal, lütfen…
ORMAN
VE SU İŞLERİ BAKANI VEYSEL EROĞLU (Afyonkarahisar) – Bu Eber Gölü’yle ilgili
olarak, bir kere, Afyonkarahisar ve civarındaki bütün lağım suları Eber Gölü’ne
akıyor muydu bizden önce?
BURCU
KÖKSAL (Afyonkarahisar) – Hâlâ akıyor, hâlâ akıyor. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Asla. 
BURCU
KÖKSAL (Afyonkarahisar) – Sanayi atıkları ve lağım atıkları hâlâ gidiyor
Eber’e, hâlâ gidiyor. 
BAŞKAN
– Sayın Köksal, lütfen…
ORMAN
VE SU İŞLERİ BAKANI VEYSEL EROĞLU (Afyonkarahisar) – Şu anda Türkiye’nin en
ileri arıtma tesisini biz kurduk. Sizi oraya en azından davet ediyorum. Arıtma
tesisini bir görmenizi rica ederim. 
BURCU
KÖKSAL (Afyonkarahisar) – Beraber göle gidelim Sayın Bakan, gölü ziyaret
edelim. 
ORMAN
VE SU İŞLERİ BAKANI VEYSEL EROĞLU (Afyonkarahisar) – Ben çok gittiğim için ben
sizden rica edeyim.
BURCU
KÖKSAL (Afyonkarahisar) – Birlikte gidelim göle.
ORMAN
VE SU İŞLERİ BAKANI VEYSEL EROĞLU (Afyonkarahisar) –Tesisi bir görmenizi rica
ediyorum. 
BURCU
KÖKSAL (Afyonkarahisar) – Göle beraber gidelim. 
BAŞKAN
– Sayın Köksal, size hitap ediyorum, lütfen…
ORMAN
VE SU İŞLERİ BAKANI VEYSEL EROĞLU (Afyonkarahisar) – Tabii, Balmahmut’ta ve
Afyonkarahisar’da mandacılığı -biliyorsunuz-geliştirmek için Gıda, Tarım ve
Hayvancılık Bakanlığımız -sağ olsun- bir program başlattı, biz de bu konuya destek
veriyoruz. Tabii Balmahmut’taki mandacılığa ve Afyonkarahisar’daki mandacılığa
her türlü desteği vereceğiz. Hatta biz, şu anda orman teşkilatının orman
köylülerine verdiği ORKÖY destekleri var, buna mandayı da dâhil ettik. Talep
eden varsa bunlara da özellikle manda teşviki veriyoruz. 
BURCU
KÖKSAL (Afyonkarahisar) – Oradaki meradan torf madeni çıkarılmasına engel
olalım Sayın Bakan. Köylünün talebi o.
ORMAN
VE SU İŞLERİ BAKANI VEYSEL EROĞLU (Afyonkarahisar) – Şimdi, Mersin
Milletvekilimiz Sayın Çamak, özellikle gerçekten tespitiniz doğrudur yani yol
kenarlarında yol boyunca uzun ağaçlar olması lazım. Ancak şunu ifadeyim: Daha
önce orman teşkilatının ormanlık alan dışında herhangi bir faaliyeti söz konusu
değildi -siz de biliyorsunuz Mersinli olarak- ve sadece ormanlık alanda kesim,
yangından koruma yapardı ama ilk defa Hükûmetimizle orman teşkilatı bütün
Türkiye’de hizmet eder hâle geldi. Nitekim yol kenarları, okul bahçeleri,
hastane yolları yani neresi varsa onu ağaçlandırıyoruz ve ağaçlandırmaya devam
edeceğiz. Ama eksiklikler olabilir. Nitekim bazı eksiklikler tespit ediliyor,
bunları arkadaşlar da not alıyor. Lütfen, bunları bize bildirirseniz biz oraya
bakarız. Hatta mümkünse gelir getirici türler ekelim diye bir tavsiyem de
talimatım da var. Hakikaten bu konudaki ikazınızdan dolayı teşekkür ediyorum.
Efendim,
tabii, Sayın Şimşek, biliyorsunuz Pamukluk barajı, kısaca…
(Mikrofon
otomatik cihaz tarafından kapatıldı) 
ORMAN
VE SU İŞLERİ BAKANI VEYSEL EROĞLU (Afyonkarahisar) – Süre yoksa yazılı vereyim.
BAŞKAN
– Buyurun, buyurun…
Ek
süre veriyorum size bir dakika.
ORMAN
VE SU İŞLERİ BAKANI VEYSEL EROĞLU (Afyonkarahisar) – Kısaca, Pamukluk barajı
biliyorsunuz ihale edilmişti ama firmalar bazen çok düşük fiyat veriyorlar.
Maalesef bu tesisi ilk alan firma iflas etti. İkmal inşaatı yapıldı. Ben de
arkadaşlara -hakikaten bu benim için de çok önemli bir baraj- Mersin’e, o
bölgeye hayat verecek bir Pamukluk barajını 2019 yılına kadar “su tutun” diye
talimat verdim. Allah’ın izniyle suyu tutacağız. Bizzat benim de takibimde. Onu
özellikle vurgulamak istiyorum.
Evet,
sulama inşaatı zaten devam ediyor. 2019 yılında da, Allah nasip ederse sonunda
da ilk kısım sulamaya açılacak. Evet, yaklaşık 5 bin hektar civarında. 18.463
hektar, 5 bin hektarı da açıyoruz.
(Mikrofon
otomatik cihaz tarafından kapatıldı) 
BAKİ
ŞİMŞEK (Mersin) – Mersin’e kadar olan bütün arazi sulanıyor.
ORMAN
VE SU İŞLERİ BAKANI VEYSEL EROĞLU (Afyonkarahisar) –Diğerlerini yazılı olarak
cevaplandıralım.
Teşekkür
ederim.
BAŞKAN
– Teşekkür ederim Sayın Bakanım.
Sayın
milletvekilleri, birinci bölüm üzerindeki görüşmeler tamamlanmıştır.
Şimdi,
birinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım. Yalnız, önce on beş dakika ara
veriyorum.
Kapanma
Saati: 19.59
ÜÇÜNCÜ OTURUM
Açılma Saati: 20.19
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Barış KARADENİZ (Sinop)
----- 0 -----
BAŞKAN
– Türkiye Büyük Millet Meclisinin 83’üncü Birleşiminin Üçüncü Oturumunu açıyorum.

548
sıra sayılı Kanun Tasarısı’nın görüşmelerine devam ediyoruz. 
Komisyon?
Yerinde.
Hükûmet?
Yerinde. 
1’inci
madde üzerinde iki adet önerge vardır, ayrı ayrı işleme alacağım. 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 1’inci maddesinin tasarı metninden
çıkarılmasını arz ve teklif ederiz. 
 Meral
Danış Beştaş Bedia Özgökçe Ertan Ayşe Acar Başaran
 Adana Van Batman
 Dirayet
Dilan Taşdemir Mehmet Emin Adıyaman Mahmut Celadet Gaydalı
 Ağrı Iğdır Bitlis
BAŞKAN
– Komisyon önergeye katılıyor mu? 
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Gerekçeyi okutuyorum:
Gerekçe:
Yapılan
bu düzenlemeyle 4081 sayılı Çiftçi Mallarının Korunması Hakkında Kanun’da
değişiklik yapılmaktadır. Mevcut düzenlemede kamu kurum ve kuruluşları ile
gerçek ve tüzel kişilerin tarımsal arazi işletmeleri durumunda hususi bekçi
kullandıklarında koruma parası vermeyecekleri düzenlemiştir. Ancak yeni
düzenlemede koruma hizmeti almak isteyenlerden koruma ücreti alınacağı
eklenmiştir. Çiftçi, sebze, meyve, fidanlık ve ekim alanlarını koruması için
devletten bir bekçi talep ettiğinde buna karşılık bir ücret ödemek zorunda
bırakılmaktadır. Bu da çiftçiye ek bir maliyet demektir. Oysa çiftçinin üretime
daha çok katılması için maliyetleri düşürecek düzenlemelere ihtiyacı vardır.
Dolayısıyla maddenin tasarı metninden çıkarılması gerekmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 1’inci maddesinin birinci fıkrasında yer
alan “ile gerçek veya tüzel kişilere ait” ibaresinin tasarı metninden
çıkarılmasını arz ve teklif ederiz.
 Orhan
Sarıbal Ömer Fethi Gürer Okan Gaytancıoğlu
 Bursa Niğde Edirne
 Kamil
Okyay Sındır Engin Özkoç
 İzmir Sakarya
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Niğde Milletvekili Sayın Ömer Fethi Gürer konuşacaklar.
Buyurun
Sayın Gürer. (CHP sıralarından alkışlar) 
ÖMER
FETHİ GÜRER (Niğde) – Sayın Başkan, değerli milletvekilleri; Devlet Su İşleri
Genel Müdürlüğünün Teşkilat ve Görevleri Hakkında Kanun ile Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısı Komisyonda
enine boyuna konuşuldu ve böyle bir tasarının gündeme getirilmeden geri
çekilmesi talep edildi ama Bakanlık bunda ısrarcı oldu. Özünde bir torba yasa,
bana göre bir çorba yasa, içinde yok yok. Ama çiftçilerin, besicilerin,
çalışanların, ormanda olanın faydasına da yararına da olan hiçbir hüküm
olmadığı gibi, sulama birliklerinin de ortadan kaldırılmasına yönelik
düzenlemeler içeren maddeler gündeme geldi. 
Değerli
arkadaşlar, Hükûmetin teklif ettiği metinde 1’inci madde “Arazi toplulaştırma
ve tarla içi geliştirme hizmetlerini yürütmek.” şeklinde iken Tarım, Orman ve
Köyişleri Komisyonunda -1’inci madde olarak- Çiftçi Mallarının Korunması
Hakkında Kanun’un 34’üncü maddesiyle ilgili bir değişiklik getirildi. Buraya
“Bu kanun kapsamındaki koruma hizmetleri, hizmet alanların isteğine bağlı
olarak alınacaktır.” şeklinde bir ek yapıldı. Çiftçi Mallarının Korunması
Hakkında Kanun’un da özünde, günümüz şartlarında ele alınıp düzeltilmesi
gerekli. Bu anlamda, yapılan düzenleme içerik olarak da çok anlamlı değil ama
kanun tasarısının bütününe baktığımız zaman, bu kanun tasarısıyla ormanlarda
imara açılan yeni araziler üretiliyor çünkü orman vasfından çıkarılan yerlerin
ileriki aşamada kesinlikle imara açılacağını bugünden görüyoruz.
Sulama
suyuyla ilgili mantık özelleştirmeyi içeriyor. Komisyonda bu yoğun olarak
tartışıldı, sonunda bir kılıf bulundu; tanımı özelleştirme olmaktan çıkarıldı
ama içeriğinde yine dolaylı olarak özelleştirme maddeye saklanarak tekrar
Meclisin gündemine getirildi. Buradaki olay şu: Sulama birliklerini Devlet Su
İşlerine bir yerde devralıyorsunuz. Orada sulama birliği meclisinde var olan,
çiftçilerin seçtiği 14 binin üzerindeki kişiyi ortadan kaldırıyorsunuz, orayı
kamudan atanacak kişilerle yönetmeyi amaçlıyorsunuz ama dolaylı olarak da
içerikte suyu, sulama suyunu özelleştirmeyi de beraberinde getiriyorsunuz. Yani
“Önce sulama birliklerini ortadan kaldıralım, daha sonra, ileriki aşamada
sulama suyunu özelleştirelim.” mantığı burada egemen.
Komisyonda
yaşanan ilginç olaylardan biridir, sulama suyu tarlaya verildiğinde oradaki
borçların desteklemeden kesilmesiyle ilgili maddeye Gıda, Tarım ve Hayvancılık
Bakanı da karşı çıktı “Bunun desteklemeden kesilmesi doğru değil.” dedi. Yani
kendi içinde, kanuna, bir bakanın getirmiş olduğu tasarıya diğer bir bakan
muhalefet etti. Keza yine, Komisyonda görüşmeler sırasında ilginç bir olay da
Şeker Kurumu ortadan kaldırıldıktan sonra şeker dairesinin oluşturulmasıyla
ilgili düzenlemeye de Maliye Bakanlığının temsilcisi karşı çıktı. Görülüyor ki
bu getirilen düzenlemeler, kendi içinde dahi tutarlılığı olmayan, aynı
düşüncede, aynı partide farklı biçimde olaya yaklaşanların varlığıyla
eleştirildi. 
Onun
için, bugün görüşmeye başladığımız tasarının doğrusu, yeniden Komisyona çekilip
genelin kabul edeceği biçiminde düzenlemeler içermesi. Örneğin, arazi
toplulaştırmayla ilgili geçmişte o bölgede yapılan düzenlemede yarıdan bir
fazlasının değerlendirmesine tabiydi, bu yeni düzenlemede muvafakat
aranmaksızın arazi toplulaştırması getiriliyor. 
Adalet
ve Kalkınma Partisi döneminde, on beş yıllık sürede bununla ilgili yapılan
çalışmalarda, açıkçası eline yüzüne bulaştırdığı için Tarım Bakanlığı tüm
yetkilerini bu sefer Orman ve Su İşleri Bakanlığına devrediyor. Bu anlamda,
yeterli çalışmaların olmaması ve sorunların varlığı doğal olarak tek elde
toplanmasını getirdi. 1960’larda başlamış ama on beş yıllık süre tartışılan bir
süreye dönüşmüştü, çok yerde itirazlar vardı. Bu da bu tasarının içinde yer
alıyor. 
Kısacası,
getirilen düzenlemeler çiftçilerin ve sulama birliği gibi çiftçilerden oluşan dokunun
varlığını ortadan kaldırıyor. 
(Mikrofon
otomatik cihaz tarafından kapatıldı) 
ÖMER
FETHİ GÜRER (Devamla) – Son birkaç cümle söyleyip bitiriyorum. 
BAŞKAN
– Peki, buyurun. 
ÖMER
FETHİ GÜRER (Devamla) – Değerli arkadaşlar, bugün aynı zamanda Enis Berberoğlu’nun
tutukluluğunun üç yüzüncü günü. Enis Berberoğlu’nun neden ve niye cezaevinde
olduğunu biz bilmiyoruz. Bu bağlamda Anayasa Mahkemesinin bir an önce kararını
vermesini, Enis Berberoğlu’na da özgürlük diliyorum. 
Yüce
Meclisi saygıyla selamlıyorum. (CHP sıralarından alkışlar)
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir.
2’nci
maddede üç adet aynı mahiyette önerge vardır, birlikte işleme alacağım.
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın çerçeve 2’nci maddesinin tasarı
metninden çıkarılmasını arz ve teklif ederiz.
 Mehmet
Naci Bostancı Mehmet Metiner İbrahim Aydemir
 Amasya İstanbul Erzurum
 İbrahim
Halil Fırat Mehmet Doğan Kubat Tahir Öztürk
 Adıyaman İstanbul Elâzığ
 Yusuf
Başer
 Yozgat
Aynı
mahiyetteki diğer önergenin imza sahipleri:
 Meral
Danış Beştaş Mehmet Emin Adıyaman Ayşe Acar Başaran
 Adana Iğdır Batman
 Mahmut
Celadet Gaydalı Dirayet Dilan Taşdemir Bedia Özgökçe Ertan
 Bitlis Ağrı Van
 Aynı mahiyetteki diğer önergenin imza sahipleri:
 Orhan
Sarıbal Ömer Fethi Gürer Haluk Pekşen
 Bursa Niğde Trabzon
 Okan
Gaytancıoğlu Kamil Okyay Sındır Engin Özkoç
 Edirne İzmir Sakarya
BAŞKAN
– Komisyon aynı mahiyetteki önergelere katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Takdire
bırakıyoruz Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Takdire bırakıyoruz
Başkanım.
BAŞKAN
– Önergelerin ilkinin gerekçesini okutuyorum:
Mehmet
Naci Bostancı (Amasya) ve arkadaşlarının vermiş olduğu önergenin gerekçesi:
6136
sayılı Kanun’da yapılmak istenen değişiklikle orman muhafaza memurlarının
emekli olduktan sonra da harç ödemeden silah ruhsatı alabilmelerinin öngören
düzenleme tasarı metninden çıkarılmaktadır.
BAŞKAN
– Aynı mahiyetteki diğer önergenin de gerekçesini okutuyorum:
Meral
Danış Beştaş (Adana) ve arkadaşlarının vermiş olduğu önergenin gerekçesi:
Yapılan
bu düzenlemeyle 6136 sayılı Ateşli Silahlar ve Bıçaklar ile Diğer Aletler
Hakkında Kanun’un 7’nci maddesine ek bir paragraf eklenerek kolluk kuvvetleri
gibi orman muhafaza memurlarına da ateşli silah kullanma yetkisi verilmektedir.
Bu kişiler emeklilikleri boyunca da silah taşımaya devam edebileceklerdir.
Ormanları korumanın yolu orman muhafızlarını silahlandırmak değildir. Yasa ve
kanunlarla ormanların korunması gerekmektedir. AKP on altı yıllık iktidarı
boyunca yasa ve kanunlarla ormanları yok eden ve ormanlık alanları sermayenin
talanına açan düzenlemeler yapmıştır. Dolayısıyla bu değişiklikle ormanların
korunamayacağı ama son zamanlarda artan bireysel silahlanmalar gibi bu tür
düzenlemelerle de çeşitli grupların silahlandırılmaya çalışıldığı
kanaatindeyiz. Bunun doğru olmadığını ve bu sebeple maddenin tasarı metninden
çıkarılmasını öngörmekteyiz.
BAŞKAN
– Aynı mahiyetteki son önerge üzerinde Trabzon Milletvekili Sayın Haluk Pekşen
konuşacaklar.
Buyurun
Sayın Pekşen. (CHP sıralarından alkışlar)
HALUK
PEKŞEN (Trabzon) – Sayın Başkan, saygıdeğer milletvekilleri; 30 Eylül 2010
tarihinde Birleşmiş Milletler İnsan Hakları Konseyi su ve hıfzıssıhha hakkıyla
ilgili olarak bir temel karar aldı, su temel bir insan hakkı olarak kabul
edildi. Nitekim, Avrupa Birliği de Avrupa Şartı içerisinde herkesin içilebilir
bir su kaynağına, su hakkına bedelsiz olarak ulaşmasını temel bir insan hakkı
olarak kabul etti. 
Şimdi,
buraya getirmiş olduğunuz yasal düzenlemeye baktığım zaman hem Birleşmiş
Milletler Sözleşmesi hem de Türkiye'nin de tarafı olduğu Avrupa sözleşmeleri
içerisinde tam bir tezatlık var. Temel bir insan hakkı olarak kabul edilmiş
olan suya ilişkin yapmış olduğunuz düzenleme gerçekten ilk başta son derece
masumane gibi gözüküyor. Ne olacak? Sulama birlikleri tarlalarını suluyorlar,
insanlar içme suyu akiferlerinden su çıkarıyorlar. Elbette bunun bir bedeli
olacak; öyle değil, bu o kadar kolay, o kadar sade, o kadar sıradan bir iş
değil. 
Bakın,
2010 yılından sonra dünyadaki en büyük tehlike konularından birisi içilebilir
su kaynakları. Şu anda dünyada tam 2,5 milyar insan içilebilir su kaynağına
erişemediği için çok büyük siyasi çatışmalar ve siyasi kavgalar yaşanıyor.
Mesela 2030 yılında dünyada yaşayan nüfusun yüzde 30’u içilebilir su
kaynaklarından mahrum hâle gelmiş olacak. Şu anda dünyada su kaynağını paraya
çeviren şirketlerin bugün itibarıyla oluşturdukları ciro yaklaşık 130 milyar
dolar. 2020 yılında bu rakam 150 milyar dolar olarak öngörülüyor. Bakın, Dünya
Bankasının bir verisi ile Citibankın bir ekonomistinin söylediğini
birleştirelim, ne demek istediğimi daha kolay anlayacaksınız. Dünya Bankası şu
anda gerçekte tarıma, içilebilir su kaynaklarına, su altyapılarına kredi
vermiyor ama su kaynaklarını işletecek şirketlere inanılmaz bir şekilde
finansman desteği sağlıyor. Bir taraftan suyu eline geçirip onu bir ticari meta
olarak kullanacak olan şirketleri destekleyeceksiniz, öbür tarafta içilebilir
su kaynağına erişmek için herhangi bir finansman desteği sağlamayacaksınız.
Citibankın ekonomisti diyor ki: “Dünyada gelecekte bizim de desteklediğimiz
petrol boru hatları kadar içilebilir su kaynaklarına ilişkin boru hatları büyük
önem arz edecektir ve biz gelişmekte olan ülkeler de bu fırsatları
değerlendireceğiz.”
Şimdi,
ben bakıyorum, bu yasa hiç bu anlamda masum, hiç öyle sıradan bir yasa değil,
özensiz de değil. Bu yasayı hazırlayanların bu konulara vâkıf olmayan insanlar
olduğunu da düşünmüyorum, bu çok bilerek yapılmış bir yasa. Benim asıl endişe
ettiğim konu şu: Bakın, GAP bölgesinde sulama birlikleri birkaç yıl sonra -çok
uzun değil, birkaç yıl sonra- borç batağı içerisinde bu çok uluslu tekeller
tarafından satın alınacaklar ve oradaki çiftçiler önce su paralarıyla,
arkasından topraklarıyla oralardan belki de göçmek zorunda kalacaklar. Buna
ilişkin bir engel var mı? Hiçbir engel yok. 
Bakın,
bunu bir siyasi eleştiri olarak almanızı istemiyorum. Keşke bilimsel koşulları
burada konuşabilseydik de bilim insanlarının bu konulara ilişkin raporlarına
bakabilseydiniz. Türkiye’de kuruyan göllere bir bakın, o akiferlerin nasıl
kuruduklarına bir bakın. Dünyanın en önemli göllerinden birisi Aral’ın, nasıl
oradan alınan sulama sularının pamuk tarlalarına aktarılması ve ondan sonra o
gölün tümüyle yok olması ve arkasından o bölgede yaşayan yüz binlerce insanın
bölgeyi terk etmesi ve arkasından yaşanan ağır, büyük dramlar… Aynen, şimdi
hemen yanı başımızda İran’ın Urmiye Gölü’ne bir bakın. Bugün gazetelerde de
haber vardı, tesadüf. Urmiye Gölü’nde gölün tamamı neredeyse kurumuş, bölge ekonomisi,
bölge tarımı tümüyle çöker hâle gelmiştir. Bu yasa bu anlamıyla, bu
düzenlendiği anlamıyla gerçekten ileride Türkiye’nin önüne çok ciddi
problemleri getirecek bir düzenlemedir. 
Unutmayın,
sizleri burada defalarca kez bu konularda uyarıyoruz. Bakın saygıdeğer
milletvekilleri, özellikle bu kişisel veriler konusunda bu Parlamento
kürsüsünden uyardığımızda da bizi dinlemediniz, önünüze gelen yasaya hiçbir
itiraz koymadan geçirdiniz. Ama Türkiye bugün kişisel verilerinin geri dönüşümü
ve tehdidiyle baş başa ve büyük bir mağduriyet zinciri içerisinde. Bunu artık
engellemeniz mümkün değildir. (CHP sıralarından alkışlar)
Aynı
şekilde, eğer bu yasayı bu hâliyle, özellikle de içilebilir su kaynakları ve
toplu su kaynaklarının ticari olarak değerlendirilmesi şeklinde geçirirseniz
bilin ki Türkiye su kaynaklarını uluslararası tekellere teslim etmiş demektir.
(Mikrofon
otomatik cihaz tarafından kapatıldı)
HALUK
PEKŞEN (Devamla) – Sayın Başkan, birkaç saniye süre verirseniz toparlayayım.
BAŞKAN
– Bir dakika ek süre vereceğim.
Buyurun.
HALUK
PEKŞEN (Devamla) – Kıymetli milletvekilleri, bir hukuk adamı olarak mümkün
olduğu kadar, Türkiye'de, hukuk hayatımın her döneminde yasalara, yasaların
işlerliğine ve yasaların hepimizi bağlayıcı olmasına ilişkin vurgu yapmaya
gayret gösteriyorum. Enis Berberoğlu 80 milyonun vicdanında, yasaların
işlememesi, yasaların hiç kimseyi bağlamaması sebebiyle mahkûm. Enis Berberoğlu
tutuklu ama vicdanlarda mağdur, hepinizin vicdanında mağdur. Enis Berberoğlu
için hiçbir hukuk insanı çıkıp “Evet, bu suçun failidir.” diyemiyor. İnsanlık
tarihinde mağduriyete uğrayan ilk Enis Berberoğlu değildir ama insanlık
tarihine geçenler Enis Berberoğlu gibi mağdurlara sahip çıkacak yürekliliği,
cesareti gösterebilen insanlardır. Ben AKP Grubundan bekliyorum. AKP Grubunun
çok kıymetli hukukçuları var. Bir cesur, bir yürekli ses çıksın, yasalar
işlesin ve bir mağduriyet ortadan kalksın.
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkür ederim.
Aynı
mahiyetteki önergeleri oylarınıza sunuyorum: Kabul edenler... Kabul
etmeyenler... Kabul edilmiştir.
Kabul
edilen önergeler doğrultusunda madde çıkarılmıştır.
3’üncü
madde üzerinde iki adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 3’üncü maddesinin tasarı metninden
çıkarılmasını arz ve teklif ederiz.
 Meral
Danış Beştaş Mehmet Emin Adıyaman Dirayet Dilan Taşdemir
 Adana Iğdır Ağrı
 Ayşe
Acar Başaran Bedia Özgökçe Ertan
 Batman Van
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Van Milletvekili Sayın Bedia Özgökçe Ertan konuşacak.
Buyurun
Sayın Özgökçe Ertan. (HDP sıralarından alkışlar) 
BEDİA
ÖZGÖKÇE ERTAN (Van) – Teşekkür ediyorum Sayın Başkan. Genel Kurulu saygıyla
selamlıyorum.
Ben
de 3’üncü madde üzerinde görüşlerimi aktarmak üzere söz aldım ancak bu üzerinde
konuştuğumuz tasarı öyle çiftçinin, vatandaşın, halkın “Çıksın da dertlerimize
derman bulalım.” şeklinde beklediği ve sorunlara çözüm getiren bir tasarı değil
ne yazık ki. Hatta, böyle bir çözüm niyeti olmadığı gibi, çözüm içeren bir politika
niyetini dahi ne yazık ki taşımıyor. Her getirilen düzenleme ya da her üretilen
politika bu ülkede ne yazık ki yanlışın üzerine yeni bir yanlış getiriyor ve
tüm bu yanlışlar üreticinin, çiftçinin, halkın daha da çok kaybetmesine,
aslında hepimizin daha çok kaybetmesine, hepimizin yoksullaşmasına ve belki
öngöremediğimiz bambaşka yeni sorunlara yol açıyor. İşte bu tasarı da benzer
bir tasarı ne yazık ki. Halkın, üreticinin “Yapmayın, etmeyin.” dediği her ne
varsa siz pratiğe geçirmeye çalışıyorsunuz ve bunun için uğraşıyorsunuz. 
Bu
tasarıda çiftçinin, üreticinin yüzünü güldüren hiçbir düzenleme yok. Yanlıştan
dönmek, üretimi teşvik etmek varken, aslında bu yolu tercih etmemek çiftçiyi,
halkı karşısına almak demektir. İşte bugün bu yanlış politikalar sebebiyle,
biriken ve çözülmeyen, sorun üstüne sorun getiren politikalar yüzünden artık
üretim yapan kesimin üretimden vazgeçmek zorunda kaldığı, hayvancılık yapamaz
hâle geldiği gerçeğiyle karşı karşıyayız ve giderek tarım ve hayvancılıkta dışa
bağımlı hâle gelmiş durumdayız. Oysa bu ülkede en temel konulardan birisi
sağlıklı ve dengeli beslenme ve dolayısıyla tarım ve hayvancılık konusudur. 
Ayrıca
tarım ve hayvancılık istihdama ve ülke gelirine katkı sağladığı gibi, iş imkânı
sağlayarak istihdam alanını da doğrudan belirleyen bir alan. Bugün çalışan her
4 kişiden 1 kişi bu sektörde çalışıyor ve nüfusun üçte 1’i geçimini bu
sektörden sağlıyor. Özellikle 1 milyondan fazla ailenin geçimini sağladığı
şeker pancarı üretiminin tarım sektörüne etkisi tartışılamayacak bir hâldeyken,
bugün şeker pancarı fabrikaları “Zarar ediyor.” gerekçesiyle ya da görünümüyle
tıpkı geçmişteki örnekleri gibi haraç mezat satılıyor. 
Değerli
arkadaşlar, bugün şeker fabrikalarının özelleştirilmesinin ayrı bir önemi
olmasının nedeni ise yüz binlerce üreticinin üretemez hâle getirilip
özelleştirilmiş fabrikalarda ucuz iş gücüne dönüştürülecek olmalarıdır. 
Bu
bakımdan, şeker fabrikalarının zarar etmesi ya da öyle görünüyor olması bir
günde olmuş bir gelişme değildir. Özelleştirme politikaları kapsamında adım
adım bu sürece gelinmiştir. Bu anlamda, şeker pancarı üreticilerinin yok
olmasına neden olacak bu süreç, tabuta çakılan son çividir. 
Sayın
milletvekilleri, Türkiye bulunduğu iklim kuşağı, coğrafi konumu bakımından
tarım ve hayvancılık açısından son derece zengin bir potansiyele sahip olmasına
rağmen, izlenen yanlış politikalar, plansız çalışmalar, vahşi üretim
yöntemleri, tarımsal ürünlerde gümrük vergilerinin sıfırlanması gibi nedenlerle
ne yazık ki bu zenginliği, bu potansiyeli açığa çıkaramıyor ve kullanamıyor
hâldedir. 
Bu
yanlış politikaların başında ise Hükûmetinizin “Yurttaşların günlük yaşamına
etki etmiyor.” dediği OHAL uygulamaları geliyor. Nitekim, bölge illerinde
tarımsal faaliyetler neredeyse durma noktasına gelmiştir. Hükûmetinizin
güvenlikçi politikalarına dönme kararını takiben, 90’larda sıklıkla uygulanan
bir yasak yeniden etkinleştirildi ve tarım arazilerinin, yaylaların olduğu pek
çok bölge “özel güvenlik bölgeleri” adı altında halkın girişine yasaklanmış
durumdadır. Bunun üstüne 20 Temmuz 2016’da ilan edilen OHAL maalesef bölge
halkının sorunlarına tuz biber olmuştur. 
Van’dan
bir örnek vereceğim bu noktada. Geçen gün valilik bir açıklama yaptı ve kent
genelinin tamamında, 103 bölgede yaylaya çıkışı yasakladı. Yaylaya çıkmak
yasak, merada hayvan otlatmak zaten yasaktı, tarımsal üretimin verimli olması
için gereken gübre yasak; sonra da köylünün, çiftçinin üretim yapmasını
bekliyorsunuz. 
Bugün
geldiğimiz noktada, tarımsal potansiyeli son derece yüksek bir ülke olan Türkiye
bitkisel üretimden hayvancılığa, gıda ürünlerinden balıkçılığa hemen her şeyi
ithal ediyor ve millî tarım politikasının başlatıldığı 2017 yılına bakıldığında
sadece dokuz ay içerisinde 10 milyar dolara yakın tarımsal ürünün ithal
edildiğini görüyoruz. 
Bu
acı tablo karşısında artık hakikaten çiftçinin, üreticinin, halkın isyan
etmesini anlıyor olmanız lazım, aslında duymanız gerekiyor fakat bu anlayıştan
oldukça uzaksınız diyorum, Genel Kurulu saygıyla selamlıyorum. (HDP
sıralarından alkışlar) 
BAŞKAN
– Teşekkür ederim Sayın Özgökçe Ertan.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun Hükmünde Kararnamelerde Değişiklik Yapılmasına
Dair Kanun Tasarısı’nın 3’üncü maddesinin aşağıdaki gibi değiştirilmesini arz
ve teklif ederiz.
 Orhan
Sarıbal Okan Gaytancıoğlu Ömer Fethi Gürer
 Bursa Edirne Niğde
 Burcu
Köksal Kamil Okyay Sındır
 Afyonkarahisar İzmir
“MADDE
3- 18/12/1953 tarihli ve 6200 sayılı Devlet Su İşleri Genel Müdürlüğünün
Teşkilat ve Görevleri Hakkında Kanunun 2 nci maddesinin birinci fıkrasının (r)
bendine “baraj, gölet ve kanal gibi su yüzeyleri ile rezervuar alanında azami
su kotu ile işletme kotu arasında kalan yerlerde güneş enerjisi sistemlerinin
Çevresel Etki DeğerIendirme Yönetmeliği uyarınca ‘ÇED Gereklidir’ olarak
değerlendirmek suretiyle ÇED olumlu raporunun alınması koşuluyla kurulmasına
yönelik taleplerden uygun görülenleri bedeli karşılığında kiralamak,” ibaresi
eklenmiş, (u) bendinde yer alan “Yerüstü” ibaresi “Su tahsislerini yapmak,
yerüstü” şeklinde değiştirilmiş, aynı maddeye (u) bendinden sonra gelmek üzere
aşağıdaki bent eklenmiş ve mevcut (v) bendi (y) bendi şeklinde teselsül
ettirilmiştir.
“v)
Arazi toplulaştırma ve tarla içi geliştirme hizmetlerini yürütmek”
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Afyonkarahisar Milletvekili Sayın Burcu Köksal konuşacak.
Buyurun
Sayın Köksal. (CHP sıralarından alkışlar)
BURCU
KÖKSAL (Afyonkarahisar) - Sayın Başkan, değerli milletvekilleri; öncelikli
olarak, Hakkâri Dağlıca’da mevziden düşerek şehit olan hemşehrim, Emirdağ
Balcam köyünden Cumali Sarıtaş’a Allah’tan rahmet, ailesine, yakınlarına sabırlar
diliyorum.
Yine,
üç yüz bir gündür siyasi esaret altında olan, bizlerle beraber bu Meclis çatısı
altında siyasi mücadelesini veremeyen Enis Berberoğlu’nun da artık bu
kürsülerden özgürce milletvekilliğini yapmasını, haykırmasını istiyoruz. Artık
bu hukuksuzluğa son verilsin ve Enis Berberoğlu da milletvekili olarak,
milletvekilliğini gereği gibi, hepimiz gibi Türkiye Büyük Millet Meclisinde ifa
etsin istiyoruz. (CHP sıralarından alkışlar)
Değerli
milletvekilleri, cumhuriyet, yokluk içindeki yurdumuzun sınai kalkınmasını üç
beyaz üzerine kurmuştu; un, şeker, pamuk. Şimdi, bu gördüğümüz işlenmiş bir
pamuk. Bu pamuk Sümerbankla özdeşleşmişti. Dönüp bakıyorum Sümerbanka, üç
kuruşa satıldı ve bugün pamuk ithalatımız da ne yazık ki 72 bin tona ulaştı
yanlış politikanız yüzünden. Hani “yerli ve millî tarım” diyorsunuz ama ne
yazık ki bu ülkede yerlilik ve millîlik adına elimizde olan bütün ürünleri
silmeye ant içmişsiniz. Un ve buğdaya bakıyorum, onları da ithal eder hâle
gelmişiz. Buğday ekim alanı son on yılda 9 milyon hektardan 7,7 milyon hektara
gerilemiş durumda.
Bugünlerde
kafayı şeker fabrikalarına taktınız, onları satmak için uğraşıyorsunuz. Bakın,
burada daha önce pancar göstermiştim, pancarı tanıtmıştım size. Yeteri kadar
tanımadığınızı düşünerek, bu da şeker, hani çayımıza katıyoruz, yiyoruz,
hayatımızın olmazsa olmazı. Bir kişinin bir yılda 35 kilo tükettiği bu madde,
bu şeker. Eğer o şeker fabrikalarını kapatırsanız, kapısına kilit vurursanız
işte bu şeker karaborsaya düşecek. Biz bu şekerin karaborsaya düşmemesi için,
Türk şeker piyasasının “NBŞ lobisi” denilen, o sentetik bazlı zehre mahkûm
edilmemesi için bu mücadeleyi veriyoruz ve vermeye de devam edeceğiz. Amerika
istiyor, siz satıyorsunuz şeker fabrikalarını. 2,5 milyon insana ekmek kapısı sağlayan
o güzelim fabrikaları sanki babanızın malı gibi satmayı kendinize hak
görüyorsunuz. Vatandaşa bir bahane uydurmuşsunuz “Zarar ediyor.” diye. Son dört
yılda affettiğiniz vergi borcu 4 milyar lira. Bir bakıyorum, millete küfredenin
vergi borcunu siliyorsunuz; öte yandan bakıyorum, garibanın ekmek kapısı olan
fabrikaları kör kuruşa satıyorsunuz. Tüm şeker fabrikalarının zararı 28 milyon
lira değerli arkadaşlar ama affettiğiniz yandaş müteahhitlerin vergi borcuna
bakıyorum da, bu fabrikaların yüz kırk iki yıllık zararını kapatmaya bedel bir
rakam. Kaldı ki şeker fabrikaları aslında zarar etmiyor, ettiriliyor. Nasıl?
Ağrı, Alpullu, Çarşamba ve Susurluk şeker fabrikalarına kasıtlı olarak üretim
yaptırılmadı, giderler aynı, devam ediyor ama üretim yok. Ne olacak? Mecburen o
fabrika zarar edecek çünkü üretim yapamıyor fabrika. İşte bu zararı da tüm 25
şeker fabrikasına, genele yaydığınızda sanki şeker fabrikaları zarar ediyormuş
gibi bir görünüm ortaya çıkıyor. Aslında ortada bir zarar yok, kasıtlı olarak
üretim yaptırılmayarak verilen bir zarar var, ortaya konan bir zarar var, zarar
ettirme var. Niye? Amerikan kökenli nişasta bazlı şeker lobisinin Türk şeker
piyasasını ele geçirmesi için bu fabrikalara kasıtlı olarak üretim
yaptırılmayıp zarar ettirme ve halka bunu gerekçe olarak gösterip satma çabası
var.
Satışlara
bakıyorum içim başka türlü acıyor çünkü örneğin Niğde Bor Şeker Fabrikasının
sadece arazisi 450 milyon lira ama siz 336 milyon liraya sattınız. Kırşehir
Şeker Fabrikası tıkır tıkır işliyordu 330 milyon liraya sattınız. Ve ne ilginç,
2013 yılında 300 binlik sermayeyle kurulan Tutku Gıda denilen bir şirket nasıl
oluyor da bugün 336 milyon liraya bu şeker fabrikasını satın alabiliyor?
Arkasında kimler var, bu sermaye nereden geliyor? Bunu bir cevaplayın. 
Şimdi,
güzelim fabrikalardan sonra sıra topraklarımıza geldi, ormanları satıyorsunuz
ve burada bakın, bu toprak, satmak istediğiniz toprak parçaları…
(Mikrofon
otomatik cihaz tarafından kapatıldı) 
BURCU
KÖKSAL (Devamla) – Sayın Başkan, bir dakika ek süre istiyorum.
BAŞKAN
– Buyurun.
ŞAHİN
TİN (Denizli) – Toprağı nereye satacaksın ki? 
BURCU
KÖKSAL (Devamla) – Toprakları satıyorsunuz. Evet tasarının 13’üncü maddesi
diyor ki: “Ormanlardaki dikili ağaç da dâhil orman ürünleri satılabilir.” Sayın
Bakan, daha önce, geçtiğimiz günlerde akciğerlerinizden bir rahatsızlık
geçirdiğinizi öğrendim.
ORMAN
VE SU İŞLERİ BAKANI VEYSEL EROĞLU (Afyonkarahisar) – Yok öyle bir şey.
BURCU
KÖKSAL (Devamla) – Size çok geçmiş olsun diyorum. Ciğerlerimizin kıymetini
bilelim. Bu ülkenin ciğerleri de ormanlar, ormanların da kıymetini bilelim
lütfen, onları satmayalım, peşkeş çekmeyelim diyorum. (CHP sıralarından
alkışlar)
ORMAN
VE SU İŞLERİ BAKANI VEYSEL EROĞLU (Afyonkarahisar) – Benim ciğerlerim de çok
sağlam, Türkiye'nin ciğerleri de çok sağlam.
BURCU
KÖKSAL (Devamla) – Ve sulama birlikleri seçimleri Yüksek Seçim Kurulu
tarafından gerçekleştirilen son derece katılımcı, demokratik yapılardır. Şimdi,
siz, bu birlikleri de feshedip, bu demokratik işleyişe son verip resmen kayyum
atar gibi başkanlarını alıp bir memur atayacaksınız. Bu da neye sebep olur?
Sulama birliklerinin siyasi ayrımcılık yaparak suyu dağıtmasına sebep olur.
Buna da lütfen son verin. 
Lütfen,
özellikle rica ediyorum: Fabrikaları, ormanları, suyu, ağaçları özelleştirmekten,
satmaktan vazgeçin, onlara sahip çıkın. 
Genel
Kurulu saygılarımla selamlıyorum. (CHP sıralarından alkışlar) 
BAŞKAN
– Teşekkür ederim Sayın Köksal. 
BÜLENT
TURAN (Çanakkale) – Sayın Başkan… 
BAŞKAN
– Sayın Turan… 
BÜLENT
TURAN (Çanakkale) – Sayın konuşmacı toprakları toparlasın, ondan sonra cevap
vereyim ben izin verirseniz Sayın Başkan. 
BAŞKAN
– Ben sizi dinlerim aynı anda. 
Buyurun.

BÜLENT
TURAN (Çanakkale) – Sayın Başkan, zapta geçsin diye ifade edeceğim. 
Sayın
konuşmacı bu konuşmanın aynısını geçen hafta da yapmıştı. Biz ısrarla diyoruz
ki: “Gündemi iyi takip edelim.” Hükûmetimiz, grubumuzla beraber geçen hafta
geçen kanunda nişasta bazlı şekerin kotasını düşürme kararı aldı. Yüzde 15 olan
kanundaki limit yüzde 5’e indirildi.
NURHAYAT
ALTACA KAYIŞOĞLU (Bursa) – Belirleyen kurumu kapattınız. 
BÜLENT
TURAN (Çanakkale) – Bir dakika, dinleyin.
BAŞKAN
– Bir dakika arkadaşlar. 
BÜLENT
TURAN (Çanakkale) - Bu değişikliğin temelinde yatan gerekçe, herkesin malumu
olduğu üzere şeker pancarı üreticisinin kollanması ve korunmasıydı. 
Biz
üreticinin yanındayız, üreticiyle ilgili bir sorunumuz yok ancak verimsiz
çalışan, sorunlu olan fabrikaların özelleştirme hukuku açısından açık ihale
usulüyle ihalesi söz konusu. Dolayısıyla, kim bu konuda talepkârsa, kim bu
süreçle ilgiliyse zaten ihaleye girip açık artırmayla bu işler yapıldı. 
Üreticinin
yanındayız. Konu, bambaşka bir konu Sayın Başkanım. Şeffaf bir şekilde yapıldı
üstelik.
BAŞKAN
– Teşekkür ederim. 
ENGİN
ÖZKOÇ (Sakarya) – Sayın Başkan… 
BAŞKAN
– Buyurun Sayın Özkoç. 
ENGİN
ÖZKOÇ (Sakarya) – Efendim, kayıtlara geçsin diye söylüyorum: Şeker
fabrikalarının doğru işletilmemesinin suçu şeker emekçilerinin değildir. Şeker
pancarının üreticisini eğer destekliyorsak… Ben Sakarya Milletvekiliyim,
Sakarya Milletvekili olarak… Şeker fabrikası Bank Asyaya satılarak 60 bin
pancar çiftçisi kapının önüne koyuldu. O zamanlarda da söyledik “Satmayın, bu
doğru değildir, burası başkalarının eline geçecek.” dedik ama kimseye
dinletemedik. 
ŞAHİN
TİN (Denizli) – Fabrikalar gene çiftçilerden alacak pancarı. Nereden alacak?
Kimden alacak? İthal mi edeceğiz pancarı?
BURCU
KÖKSAL (Afyonkarahisar) – Kapatacaksınız. 
ENGİN
ÖZKOÇ (Sakarya) – Önemli olan şeker fabrikalarını doğru çalıştırmaktır, doğru
çalıştırmak devletin elindedir. “Ben çalıştıramıyorum, satıyorum.” demek
mazeret değildir.
BAŞKAN
– Teşekkür ederim.
BURCU
KÖKSAL (Afyonkarahisar) – Sayın Başkan…
BAŞKAN
– Sayın Köksal…
BURCU
KÖKSAL (Afyonkarahisar) – Sayın Başkan, özellikle şimdi, nişasta bazlı
şekerden, kotadan bahsetti Sayın Grup Başkan Vekili Bülent Turan.
BAŞKAN
– Evet.
BURCU
KÖKSAL (Afyonkarahisar) – Bakın, nişasta bazlı şekerin kotasının yüzde 5’e
indirilmesi bizim için yeterli değildir. Bu topraklar pancar tarımına elverişli
topraklardır. Bu ülkede şeker fabrikalarında şeker üretilebilir, bu kotayı
sıfırlamaları gerekiyor, bu bir.
İkincisi,
bu nişasta bazlı şeker lobisini denetleyecek kurum yok, KHK’yle Şeker Kurumunu
kapattınız. 
BAŞKAN
– Teşekkür ederim.
BURCU
KÖKSAL (Afyonkarahisar) – Dolayısıyla denetim dışı, merdiven altı üretim zaten
devam ediyor.
BAŞKAN
– Teşekkür ederim Sayın Köksal, konumuz şeker fabrikaları değil.
BURCU
KÖKSAL (Afyonkarahisar) – Bunun özellikle zapta geçmesini istiyorum. 
BAŞKAN
– Teşekkür ederim.
BURCU
KÖKSAL (Afyonkarahisar) – Ve Bakanlar Kurulunun yüzde 50 artırım yapma yetkisi
de devam ediyor.
BAŞKAN
– Teşekkür ederim Sayın Köksal, konumuz şeker fabrikaları değil, lütfen.
Önergeyi
oylarınıza sunuyorum: Kabul edenler... Kabul etmeyenler... Kabul edilmemiştir.
Maddeyi
oylarınıza sunuyorum: Kabul edenler... Kabul etmeyenler... Kabul edilmiştir.
4’üncü
maddede iki adet önerge vardır, aykırılık sırasına göre işleme alacağım:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 4’üncü maddesinin tasarı metninden
çıkarılmasını arz ve teklif ederiz.
 Meral
Danış Beştaş Mehmet Emin Adıyaman Dirayet Dilan Taşdemir
 Adana Iğdır Ağrı
 Ayşe
Acar Başaran Bedia Özgökçe Ertan
 Batman Van
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Batman Milletvekili Ayşe Acar Başaran konuşacak.
Buyurun
Sayın Acar Başaran. (HDP sıralarından alkışlar) 
AYŞE
ACAR BAŞARAN (Batman) – Sayın Başkan, değerli milletvekilleri; bir kanun daha
geldi, yine tabii, üreticinin, emekçinin, halkın karşısında duran, alında yine
kapitalleri zenginleştiren, onların çıkarı doğrultusunda ısmarlama bir kanun
tasarısını daha konuşuyoruz bugün. Çünkü biliyoruz, böyle halkın sokaklara
çıkıp bu kanunları beklediği yok, birileri ısmarlıyor, burada da biz kanunları
çıkartıyoruz, bu hâle gelmiş bir Meclis artık. Bence bütün vekillerin halkın vekili
olduklarını bir daha hatırlaması gerekiyor değerli arkadaşlar. 
BÜLENT
TURAN (Çanakkale) – Ne alakası var, yapmayın ya! Bu kanun on defa geri çekildi,
geri geldi. 
AYŞE
ACAR BAŞARAN (Devamla) – Şimdi bunu niye söylüyorum? Dinlerseniz niye dediğimi
anlarsınız. Lütfen birazcık sakin olun sayın grup başkan vekili.
Şimdi,
değerli arkadaşlar, AKP iktidarı dönemine bakalım. En fazla betonlaşmanın, en
fazla doğa talanının olduğu bir süreç.
Bakın,
en bariz örneklerinden biri, birkaç gündür sosyal medyada dönen Taksim Meydanı’ydı.
Yani var olan doğalı yok edip onun yerine yapay, çirkin şeyler üretme
noktasında AKP iktidarının üstüne yok, gerçekten yok. Bugün bir haber daha
okudum… Bugün Hasankeyf’le ilgili arkadaşımız konuşma yaptığında -Sayın Grup
Başkan Vekili şu anda burada yok ama- kalkıp oranın korunduğunu, tarihî
yapısının taşındığını vesaire söyledi. Ya, Hasankeyf zaten kendi başlı başına
bir açık hava müzesiydi ama işte, dediğim gibi, sizin var olan doğalı, güzeli
yok edip yerine en çirkini, yapayı getirmekte üstünüze yok. Yine burada da
Hasankeyf gibi açık hava müzesini yok edip yapay, çirkin bir müze vaadinde
bulunmuşsunuz. Hasankeyf sular altında kalacağı için binlerce insan bildiği
başka bir iş olmamasından dolayı tek geçim kaynağı olan tarımcılığı yapamıyor.
Şu anda tarım yapamayacak çünkü o alanlar da sular altında. Peki, Hasankeyf’i
niye yapıyoruz? Birileri biraz zenginleşsin, birkaç ihale daha verelim diye,
tıpkı Akkuyu gibi. Ya, bir nükleer santral yapılacak diye bir ülkede, bunu
kalkıp alkışlamak, bunun çok büyük bir iş olduğunu söylemek ancak üçüncü sınıf
dünya ülkesinin işidir.
TAHİR
ÖZTÜRK (Elâzığ) – Hadi canım, hadi canım!
AYŞE
ACAR BAŞARAN (Devamla) – Başka hiçbir ülkede şu anda nükleer santral için alkış
tutulmaz arkadaşlar. Türkiye’yi siz dünyanın nükleer çöplüğü hâline getirmeye
çalışıyorsunuz, bir çöplük olacak. Bunun hem insan sağlığı açısından hem doğa
açısından hem dünyanın geleceği açısından ne kadar büyük riskler taşıdığını biz
Çernobil’de gördük, yeni Çernobiller oluşmasın diye biz konuşuyoruz ama üç gün
sonra tabii, sizin hesap verme gibi bir alışkanlığınız olmadığı için,
tereyağından kıl çeker gibi yine kendinizi işin içinden çıkarırsınız tıpkı
cemaatte olduğu gibi. Her zaman bunu çok iyi başarıyorsunuz arkadaşlar. 
Şimdi,
tarım yok, hayvancılık yok, biz dışarıdan et ithal ediyoruz ama silah
üretiyoruz diye çok büyük iş yapıyormuşuz gibi açıklama yapıyoruz. Ha, bu arada
silah üretmiyoruz, legolar var ya legolar, bilir misiniz legoları? Çocukluğunu
hatırlayanlar bilirler, parçalar kutuda olur, getirirdik çocuklar birleştirir…
BÜLENT
TURAN (Çanakkale) – Sen o silahları PYD’ye sor, PYD’ye!
AYŞE
ACAR BAŞARAN (Devamla) – Sizin silahlarınız anca lego gibi lego, dışarıdan
aldığınız parçaları getiriyorsunuz birleştiriyorsunuz. 
BÜLENT
TURAN (Çanakkale) – O legoları PYD’ye sor sen Afrin’de; Afrin’de PYD’ye sor!
AYŞE
ACAR BAŞARAN (Devamla) – Siz çok iyi biliyorsunuz, değil mi? Siz çok iyi
biliyorsunuz, hepinizin evlerinde zaten bolca o silahlardan var. (AK PARTİ
sıralarından gürültüler)
BAŞKAN
– Sayın milletvekilleri, lütfen…
AYŞE
ACAR BAŞARAN (Devamla) – Bütün ülkeyi silahlandırdınız, muhtarlara silah
eğitimi veriyorsunuz. Ülkeyi getirdiğiniz hâle bakın ya! Hâlâ bununla
övünüyorsunuz ya!
BÜLENT
TURAN (Çanakkale) – Alkışlıyoruz silaha karşı olduğu için Sayın Başkan!
Alkışlıyoruz silaha karşı ifadesi için!
AYŞE
ACAR BAŞARAN (Devamla) – Kendinizi alkışlayın kendinizi! Kendinizi alkışlayın!
Neyse,
son bir şey söyleyeceğim. Ziraat Bankasının kuruluşu hakkında kanuna baktım da
dikkatinizi çekti mi diye söyleyeyim de bence açıp bir daha okuyun. 23 Mart
1916’da Ziraat Bankası için yeni bir yasa çıkarılmış. 1’inci maddesi, temel
maddesi, hatırlatayım size, sonra ne için kullandığınızı da söylerim. 1’inci
maddesinde “Ziraat Bankası çiftçilere kolaylık sağlamak ve tarımın gelişmesine
yardımcı olmak için kurulmuştur.” deniliyor. Sizin yandaş medyaları satın
almanız için kurulmamıştır. Bunu bir daha hatırlatalım. Ya, sizin bu halka
nasıl bir faydanız oldu? Ülke için, bu çiftçi için kurulmuş bir bankadan
trilyonları yandaş medyanın basın kuruluşunu satın alması için verdiniz. 
Son
olarak Batman’la ilgili bir mevzuyu da söyleyeyim bitireyim. Batman’da uzun
yıllardır büyük bir kadın ve çocuk hastanesi kurulması vaadi var, 500 yatak
kapasiteli bir hastane. Bir türlü ihalesi olmuyor, neden acaba? Duyduğumuz
kadarıyla -sizin eski yöneticilerinizden biri çıkıp konuşuyor bunları, biz
söylemiyoruz- rant varmış işin içinde, bir yerlerde kurulursa başkaları daha
fazla zengin olacakmış, yer konusunda anlaşamamışsınız. 
Batman
hizmet bekliyor, Batman sizin yaptığınız gibi talan, yok etme, kültürünü,
dilini yok etmeyi beklemiyor diyorum.
SALİH
CORA (Trabzon) – Batman’a çok büyük hizmetler yaptık. Batman Havalimanı’nı
açtık ya!
AYŞE
ACAR BAŞARAN (Devamla) – Hepinizi saygıyla selamlıyorum.
Umarım
halkı duyarsınız. 
Teşekkür
ederim. (HDP sıralarından alkışlar)
ZEKİ
AYGÜN (Kocaeli) – Sen çukur kazmaya devam et!
BAŞKAN
– Teşekkür ederim.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 4’üncü maddesinin “u” bendinden sonra
gelmek üzere ”v) Araştırma ve Geliştirme Daire Başkanlığı” ibaresinin tasarı
metnine eklenmesini arz ve teklif ederiz.
 Orhan
Sarıbal Ömer Fethi Gürer Erkan Aydın
 Bursa Niğde Bursa
 Okan
Gaytancıoğlu Kamil Okyay Sındır Engin Özkoç
 Edirne İzmir Sakarya
 Kemal
Zeybek  
 Samsun
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Samsun Milletvekili Sayın Kemal Zeybek konuşacak.
Buyurun
Sayın Zeybek. (CHP sıralarından alkışlar)
KEMAL
ZEYBEK (Samsun) – Sayın Başkan, değerli milletvekili arkadaşlarım; hepinizi
saygıyla selamlıyorum. 
Bugün
ülkemizin orman köylüsünün, tarım köylüsünün elinde var olanların bir şekilde
yok edilmesinin, onlara el konulmasının yasasını çıkarmaya çalışıyoruz. Devlet
Su İşleri Genel Müdürlüğü geçmiş yıllarda güzel şeyler yaptı, hâlen de yapmaya
çalışıyor ama ne yazıktır ki bugünkü yapılan yasanın orman köylüsüne,
çiftçimize, tarım köylüsüne hiçbir faydası yoktur. Tam tersine, onların
aleyhinde yapılan bir yasayı gerçekleştiriyoruz. 
Sulama
birlikleri… Sulama birlikleri nedir? Sulama birliklerinin altyapısını kim
yapar? Devlet yapar. Sulama için kendi aralarında paylaşımı kim yapar,
paylaştırmayı kim yapar? Sulama birlikleri yapar. Bu yetkiyi neden ellerinden
alıyoruz?
TAHİR
ÖZTÜRK (Elâzığ) – Sulama birlikleri çalışmıyor.
KEMAL
ZEYBEK (Devamla) – Sulama birlikleri, çiftçinin kendi aralarında birlik
başkanını veya kendi yönetimini demokratik olarak seçtiği birliklerdir. 
TAHİR
ÖZTÜRK (Elâzığ) – Hiçbirinde olmuyor ağabey.
KEMAL
ZEYBEK (Devamla) – Bu birliklere şu anda –atamayla- memur atayacaksınız. Bu
memur kimin memuru olacak o zaman? Bir siyasal iktidarın memuru mu olacak…
TAHİR
ÖZTÜRK (Elâzığ) – Devletin, devletin olacak.
KEMAL
ZEYBEK (Devamla) – Evet, bu zamana kadarki devlet memurlarının nasıl devlet
memurluğu yaptığını da biliyoruz, yaptırdığınızı. 
BÜLENT
TURAN (Çanakkale) – Atamayalım mı?
KEMAL
ZEYBEK (Devamla) – Devlet memurları vardı 2002’den önce, doğrudur, doğru
söylüyorsun ama bugün devlet memurlarının devlet memurluğunu elinden
almışsınız. Emrivaki, kanun, yasa tanımayan bir devlet memurluğu hâline
getirmişsinizdir. Şu anda birlik yönetimlerini de o hâle getireceksiniz. 
TAHİR
ÖZTÜRK (Elâzığ) – Hadi canım, hadi!
KEMAL
ZEYBEK (Devamla) – Değerli arkadaşlarım, bu birliklerin, sivil toplumun
görüşleri alınmamıştır. Memur atamalarını anlattık zaten. Şimdi bir de sınav
yapacağız. Şu anda devlet memurlarının ataması... Sayın Bakanım burada, neden
liyakate endeksli yazılı sınav yapıp da memurlarımızı almıyoruz? Yani sizin
ilçe başkanlıklarınızın onayıyla verilen devlet memurları mı olması gerekiyor
bu ülkede? Bunu mu yapmak istiyorsunuz? Bu memurlar ne kadar görev yapabilecek?
Sizden almış oldukları emirler doğrultusunda görevler yapacaktır.
Şimdi,
Değerli Bakanım, esas, bu sulama birliklerinin altyapısının bozulmasının tek
sebebi sizsiniz. Çünkü 2014 yılındaki bütünşehir yasalarıyla siz ülkedeki
sulama birliklerinin yapısını bozdunuz. “Bütünşehir”i yaptınız, o
“bütünşehir”in yapılmasıyla beraber yetki kargaşası oldu. Sulama birliklerine
büyükşehirler, bütünşehirler mi karışacak, yoksa özel idareler mi yapacak?
İkisi de karışmıyor. Bakanlık da karışmıyor. Vatandaş kaldı ortalıkta. Sulama
birlikleri ne yapacak size? Ya Sayın Bakanım, bu böyle olmaz. 
Diğer
tarafta, orman kadastro komisyonlarında ziraat odası temsilcilerinin yetkileri kaldırılıyor,
temsilciliği kaldırılıyor. Acaba niye kaldırıyoruz orada? Yani siz orman
komisyonu kurmuşsunuz. Bu komisyonun içerisinde halk olmayacak mı, sadece siz
mi olacaksınız? Halkın temsilcisi ziraat odası başkanı. Niye yok ediyorsunuz
bunu? Niye kaldırıyorsunuz?
Diğer
tarafta, ormanların altına depo yapacaksınız. Neden depo yapıyoruz? Ormanları
mı kaldıracağız?
Dikili
ağaç alanlarının ihalesi yapılacak. Bunun anlamı şudur değerli milletvekilleri:
Dikili alanlardaki ağaçlı alanın ihalesinin yapılması, ormanların satılmasıdır.
Yani oradaki ormanı kestirmeyeceğiz, odun olarak veya kereste olarak elde
etmeyeceğiz, dikili ağaç olarak ihalesini yapacağız. Efendim -sizin bu ihaleyi
verdiğiniz insanlar- bu ormanlara, bu vatanın Kurtuluş Savaşı’nda elde etmiş olduğu,
kanla elde ettiği ormanlara sizin yandaşlarınız mı sahip olacak? Bunu mu yapmak
istiyorsunuz? Bunun bu ülkede yapılmamasını istiyorum, bu doğru değildir
diyorum Değerli Bakanım. 
Taşlık,
kayalık araziler… Neye göre taşlık, kayalık arazi? Taşlık arazide fındık
yetiştirilmiyor mu, meyve yetişmiyor mu veya bir başka ürün yetişmiyor mu?
Taşlık araziler verimli araziler ve ben biliyorum ki Anadolu’da ne kadar taşlık
arazi varsa o zaman bunların taşlarının toplanmasına gidelim, taşlarını
toplatalım yani bunu daha verimli hâle getirelim. Neden bunları bir başka
boyutta kullanmak istiyoruz? Rantçılara, tefecilere, bu toprakların üzerine
yatırım yapmak isteyenlere, bina yapmak isteyenlere, beton yığınları oluşturmak
isteyenlere neden izin veriyoruz? 
(Mikrofon
otomatik cihaz tarafından kapatıldı) 
KEMAL
ZEYBEK (Devamla) – Sayın Başkan, bir dakika daha…
BAŞKAN
– Bir dakika, peki. 
Buyurun.

KEMAL
ZEYBEK (Devamla) – Sayın Bakanım burada, şimdi bunlar eğer yapılacaksa… Sulama
birlikleri görevlerini doğru yapmışlardır ama Bakanlık görevini doğru
yapmamıştır. Şu anda alt zemini, sulama alt zemini oluşturuluyor ve yapılan bu
zeminlerde tüm altyapı çökmekte çünkü rantçıya ve yandaşa ihaleyi veriyorsunuz,
bu ihaleleri alanlar bir yıl geçmeden bu sulama birliklerinin kontrolünden
çıkıyor, kullanılamaz hâle geliyor, sulama yapılmıyor. Ben Samsun’un
Bafra’sında, Çarşamba’sında, Vezirköprü’sünde, Havza’sında ve Alaçam’ında tüm
yapılan altyapıların şu anda çöktüğünü görüyorum. Bunlar sizin zamanınızda
yapıldı. Neden izin veriyorsunuz bunlara? Bu yandaşları neden kontrol
etmiyorsunuz? Bu müteahhitlik hizmetlerini veriyorsunuz, altyapıyı teslim
ediyorsunuz. Burada tüm vatandaşlarımızın hakkı var, alın teri var bu
ihalelerde. Bunlara son verilmesini diliyorum Sayın Bakanım. 
Bu
vesileyle tüm Genel Kurulu saygıyla selamlıyorum. (CHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
5’inci
maddede iki adet önerge vardır, aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 548 sıra sayılı Devlet Su İşleri Genel Müdürlüğünün Teşkilat ve Görevleri
Hakkında Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 5’inci maddesinin tasarı metninden
çıkarılmasını arz ve teklif ederiz. 
 Orhan
Sarıbal Okan Gaytancıoğlu Kamil Okyay Sındır
 Bursa Edirne İzmir
 Ömer
Fethi Gürer Erkan Aydın Engin Özkoç Kemal Zeybek
 Niğde Bursa Sakarya Samsun
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Bursa Milletvekili
Erkan Aydın konuşacak. 
Buyurun
Sayın Aydın. (CHP sıralarından alkışlar) 
ERKAN
AYDIN (Bursa) – Teşekkür ederim Sayın Başkan.
Değerli
milletvekilleri, hepinizi saygı ve sevgiyle selamlıyorum.
Öncelikle,
üç yüz bir gündür haksız ve hukuksuz bir şekilde esaret altında tutulan Enis
Berberoğlu’nu buradan saygı ve sevgiyle selamlıyorum. (CHP sıralarından
alkışlar) Umarım adalet yerini bulacak ve o günlerin hepsinin hesabını sizler,
buna mesul olanlar veremeyecekler diyorum ve bir an önce özgürlüğüne kavuşması
için de buradan sizlere çağrı yapıyorum. 
548
sıra sayılı Kanun Tasarısı’nın 5’inci maddesi üzerinde verdiğimiz önerge
üzerinde söz almış bulunmaktayım. Bir ulusun uygarlık düzeyi üzerinde yaşadığı
toprakların ağaçlandırılmasıyla ölçülür. Sanırım bu tasarıyla da uygarlık
seviyemizi yükseltmek yerine aşağıya çekmeye çalışıyoruz. Oysa ormanlar geçmişi
geleceğe bağlar, bizlere sabrı öğretir, beraber yaşamanın, faydalı olmanın da
zevkini verir. İktidar ise bu tasarıyla hem ormanları hem de orman köylüsünü
bitirme derdinde. 
Türkiye'nin
en yoksul olan kesimi hepimizin bildiği gibi, orman köylüsüdür. Şimdi, bu
tasarı, orman köylüsünü, zaten darda olan, zaten en düşük gelir grubunda olan
orman köylüsünü maalesef tamamen ortadan kaldırabilecek bir tasarıdır.
Anayasa’mızın 169, 170 ve 171’inci maddeleri “Ormanlar ve orman köylüsü” ile
“Kooperatifçiliğin geliştirilmesi” başlıkları altındaki hükümleriyle orman
köylüsünü ve orman kooperatifçiliğini koruma altına almıştır. Amacı ise bu
kooperatifler aracılığıyla ormanların korunması ve daha üst seviyeye
taşınmasıdır. Bunlarla ilgili kurulan OR-KOOP’lar da ülke genelinde 400 bin
üyesiyle, en büyük faydayı hem köylümüze hem de ormanımıza sağlamaktadır. 6831
sayılı Orman Kanunu da bu haklarla ilgili, köylünün ve o işi yapanların
haklarını koruma altına almıştır. Tartıştığımız bu tasarı ise 6821 sayılı
Yasa’nın ruhuna aykırıdır ve aslında geri çekilmelidir. Gene, 6831 sayılı
Kanun’un 40’ıncı maddesinde bir fıkrada değişiklik yapılarak -şimdiki tasarıda
14’üncü maddede- orman köylüsünün yapamayacağı yerlerde makine gücüyle
yapılması gereken yerleri bu makine gücü olan kişilere ya da şirketlere
-aslında gizli olarak da yapılmak istenen- yandaş firmalara yine birçok yerde
gördüğümüz ihale şartnamesi düzenlenerek, orada birtakım büyük şirketlerin
girerek, makineleştirerek üç kuruş geliri olan orman köylüsünün ekmeğine göz
dikilmektedir. O yüzden bu eleştirileri de göz önüne alarak burada yandaşa
verilen ihalelerin de başka bir yolunu açmayınız diyorum.
On
beş yıllık AKP iktidarının bu tür dolambaçlı yasa tasarılarıyla yaptıklarına
bir bakalım. Maliye Bakanının kendi açıklamaları, kendi verisi: 94 kuruluşta
bulunan kamu payları blok satış, halka arz ve İMKB’de hisse satışı yoluyla 10
tane liman, 81 tane elektrik santrali, 40 tane tesis, işletme, 3.483 taşınmaz,
3 gemi, 36 maden sahası, araç muayene hizmetleri ve en son da dün yapılan şeker
fabrikalarının satışları.
Bakın,
Niğde halkı, Kırşehir halkı kendi ifadesiyle… Sadece arsa değerinin 450 milyon
olduğu bir şeker fabrikasını 333 milyona verdiniz. 2 tanesinin satışından doğan
zarar 102 milyon dolar yani bugünün kuruyla 400 küsur trilyon lira. Bunlar
babanızın size kalan mirası değil, bunlar 80 milyonun alın teri, tüyü bitmemiş
yetimin hakkı. 
Burada
el kaldırıp indirerek bunları belki yaparsınız ama hem zaman içerisinde hem
tarih içerisinde bu millet bunun hepsinin tek kuruşuna kadar sizden hesabını
sorar. O yüzden, gelin, bu yanlıştan yol yakınken dönün diyoruz.
Şimdi,
biraz önce saydık, her şeyi sattınız. Şimdi neyi satıyorsunuz bu tasarıyla?
Dikili ağaçları satıyorsunuz, suyu satıyorsunuz, herhâlde en sonunda aldığımız,
soluduğumuz havayı satmak için de buraya bir yasa tasarısı getireceksiniz,
gidişat korkarım bu yönde. Ama buradan ben de bir ormancı çocuğu olarak
-rahmetli babam orman mühendisiydi- ormanların içinde yetişmiş, büyümüş ve o
yeşilliğin...
(Mikrofon
otomatik cihaz tarafından kapatıldı)
ERKAN
AYDIN (Devamla) – Toparlıyorum Başkanım. 
BAŞKAN
– Tamamlayın. 
ERKAN
AYDIN (Devamla) - ...o doğanın olmadığında ne bir paranın, ne oradan elde
edeceğiniz -bu satışlarla birtakım yandaşa verdiğiniz- gelirin, oradaki
zenginliğin hiçbir anlamının kalmadığını anlayacağız, hep birlikte anlayacağız
sizin çıkardığınız yasalarla ama mesuliyetini 80 milyon hep birlikte ödeyeceğiz
diyorum. O yüzden de şu hepimizin bildiği Türk atasözünü bir kez daha
hatırlatıyorum, “Yaş kesen, baş keser.” diyorum ve bu kanun tasarısının tekrar
Komisyona gönderilerek, özellikle sıkıntılı maddelerinin geri çekilmesini
buradan teklif ediyor ve yasaya katılmadığımızı ilan ediyor, hepinize saygılar
sunuyorum. (CHP sıralarından alkışlar) 
BAŞKAN
– Teşekkür ederim. 
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi
Başkanlığına
Görüşülmekte olan 548 sıra sayılı Kanun Tasarısı’nın
5’inci maddesinde yer alan “şeklinde” ibaresinin “biçiminde” olarak
değiştirilmesini arz ve teklif ederiz. 
 Ayşe
Acar Başaran Dirayet Dilan Taşdemir Bedia Özgökçe Ertan
 Batman Ağrı Van
 Meral
Danış Beştaş Mahmut Celadet Gaydalı  
 Adana Bitlis
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Gerekçeyi okutuyorum: 
Gerekçe:

Yapılan
değişiklikle madde metnine açıklık getirilmesi amaçlanmıştır. 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Maddeyi
oylarınıza sunuyorum: Kabul edenler... Kabul etmeyenler... Madde kabul
edilmiştir. 
6’ncı
maddede iki adet önerge vardır, aykırılık sırasına göre işleme alacağım. 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 6’ncı maddesinin (b) bendinde yer alan “amortismana”
ibaresinin “aşınma veya eskimeye” şeklinde değiştirilmesini arz ve teklif
ederiz. 
 Ayşe
Acar Başaran Dirayet Dilan Taşdemir Bedia Özgökçe Ertan
 Batman Ağrı Van
 Meral
Danış Beştaş Mahmut Celadet Gaydalı
 Adana Bitlis
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Gerekçeyi okutuyorum: 
Gerekçe:

Yapılan
değişiklikle madde metninin daha anlaşılır olması amaçlanmıştır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın çerçeve 6’ncı maddesiyle değiştirilmesi
öngörülen 6200 sayılı Kanun’un 25’inci maddesinin birinci fıkrasının (b)
bendinin sonuna aşağıdaki cümlenin eklenmesini arz ve teklif ederiz. 
“Yeraltı
suyu sulama kooperatiflerinden sulama tesisinin mülkiyetinin devrinden
vazgeçenlerden tesis bedeli alınmaz.”
 Mehmet
Naci Bostancı  İmran Kılıç  Mehmet Doğan Kubat 
 Amasya
 Kahramanmaraş  İstanbul
 Mehmet
Akyürek  Hacı Bayram Türkoğlu  Fehmi Küpçü 
 Şanlıurfa
 Hatay  Bolu
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Takdire
bırakıyoruz Sayın Başkan. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılıyoruz. 
BAŞKAN
– Gerekçeyi okutuyorum:
Gerekçe:
Yer
altı suyu sulama kooperatiflerinin, yer altı suyu sulama tesislerinin işletme,
bakım ve onarım yetkileri kendilerinde kalması ve söz konusu tesislerin
mülkiyetinin kooperatife devrinden vazgeçmeleri karşılığında tesis bedelinin
alınmaması maksadıyla düzenleme yapılmıştır. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmiştir. 
Kabul
edilen önerge doğrultusunda maddeyi oylarınıza sunuyorum: Kabul edenler… Kabul
etmeyenler… Madde kabul edilmiştir. 
7’nci
maddede bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 7’nci maddesinin tasarı metninden
çıkarılmasını arz ve teklif ederiz. 
 Meral
Danış Beştaş  Bedia Özgökçe Ertan  Dirayet Dilan Taşdemir 
 Adana
 Van  Ağrı
 Ayşe
Acar Başaran  Mahmut Celadet Gaydalı 
 Batman
 Bitlis 
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Gerekçeyi okutuyorum:
Gerekçe:
Yapılan
düzenlemeyle ödemelerin vergilendirilmesi esasa bağlanmış ancak 492 sayılı
Harçlar Kanunu, 193 sayılı Gelir Vergisi Kanunu, 5520 sayılı Kurumlar Vergisi
Kanunu esas itibarıyla Plan ve Bütçe Komisyonunun gündemine alması gereken bir
konudur. Bu nedenle, tasarı maddesinin tali komisyon olarak Plan ve Bütçe
Komisyonuna havale edilmesinin daha uygun olacağı düşüncesindeyiz. 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Maddeyi
oylarınıza sunuyorum: Kabul edenler… Kabul etmeyenler… Madde kabul edilmiştir. 
8’inci
maddeye bağlı ek madde 7’de bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 8’inci maddesi ile 6200 sayılı Kanun’a
eklenmesi ön görülen ek madde 7’nin tasarı metninden çıkarılmasını arz ve
teklif ederiz. 
 Meral
Danış Beştaş  Bedia Özgökçe Ertan  Dirayet Dilan Taşdemir 
 Adana
 Van  Ağrı
 Ayşe
Acar Başaran  Mahmut Celadet Gaydalı 
 Batman
 Bitlis 
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Iğdır Milletvekili Mehmet Emin Adıyaman konuşacaklar.
Buyurun
Sayın Adıyaman. (HDP sıralarından alkışlar)
MEHMET
EMİN ADIYAMAN (Iğdır) – Sayın Başkan, değerli milletvekilleri; hepinizi
saygıyla selamlıyorum. 
Çerçeve
8’inci maddenin ek 7’nci maddesi üzerine söz almış bulunmaktayım. Değerli
milletvekilleri, kanunun ismine “Devlet Su İşleri Genel Müdürlüğünün Teşkilat
ve Görevleri Hakkında Kanun…” ama devamı var “…ile Bazı Kanunlarda ve Kanun
Hükmünde Kararnamelerde Değişiklik Yapılmasına Dair Kanun Tasarısı” deniliyor.
Artık alışılagelmiş bir husus, her seferinde karşımıza bir torba yasa geliyor.
Temel kanun niteliğinde gelen bir yasada biz belli, sektörel anlamda Meclis
olarak net bir tartışma içerisine giremiyoruz, hiçbir maddeyi doğru düzgün
değerlendirme şansımız olmuyor çünkü âdeta, aşure tatlısı gibi ne bulunuyorsa
bu tasarının içerisine ekleniyor. 
Tabii,
bütün bunun da bir amacı var aslında. İncelediğimizde, bu tasarının temel
hedefleri şunlar, birincisi: Su kaynakları nasıl kullanılacak? Kim kullanacak
ve bu kimlere tahsis edilecek? Temel mantığının birisi bu. İkincisi: Tarım
arazilerini kimlere bırakacağız? Mülkiyeti kimlerde toplanacak ve kimlerin
hizmetine sunacağız? 
Bu
iki temel anlayış üzerinden de tabii, bir de işin tahsilat boyutu vardır. İşte,
suyu belli ellerde toplarken, belli bir kesimin hizmetine sunarken buradan
tahsil edilecek tahsilattan kimler faydalanacak? Tüm mantık bunun üzerine
kurulu. Dolayısıyla, bu maddede de, ek maddede de görülen o ki suyun kullanımında
her ne kadar organizatör veya yetkili olarak Devlet Su İşleri görünüyor gibi
olsa da esas itibarıyla bu suyun belli özel ve tüzel kişilere tahsis edileceği
dolayısıyla çiftçilerin ihtiyaç duyacağı su ihtiyacını bu belli tüzel veya özel
şirketler çiftçiye sunmuş olacaktır. Tabii, bunun bedeli olan su kullanım
hizmeti bedeli de doğal olarak bu özel şirketlerin cebine girmiş olacak. Temel
mantalite şu: Hem toprağı hem suyu belli tekellerin eline teslim etmek yani su
üzerinde ve toprak üzerinde tekelciliği inşa etmek. 
Bakın,
teorik anlamda toprağın toplulaştırılması ilkesel olarak doğru bir durum,
rantabilite açısından ve verimli kullanım açısından ilkesel olarak doğru
görünüyor. Peki, bunu -özellikle sulu tarıma müsait havzalarda, çiftçiler daha
çok küçük küçük toprak birimlerine sahip, 5 dönüm, 10 dönüm, 20 dönüm gibi-
toplulaştırdığımız zaman bu küçük çiftçiler ne yapacaktır, nasıl barınacaktır?
Bu, şuna hizmet ediyor: Toplulaştırılan bu verimli topraklar eninde sonunda
küçük çiftçilerin elinden alınıp belli tekellere teslim edilecektir. Peki, bu
küçük çiftçiler ne olacaktır? Küçük çiftçiler de AKP’nin on altı yıldır
beslediği büyük sermayeye, ucuz iş gücü olarak batıya akmış olacaktır. Bu kadar
basit. Yani bir taraftan toprağı ve suyu tekellerin hizmetine sunarken bu
topraklardan edilecek çiftçiler de ucuz iş gücü olarak metropollere, AKP’nin
yandaş, büyük sermayelerine ucuz iş gücü olarak akacaktır. Dolayısıyla sorunun
bu mantık üzerinden çözülmesi, tarımsal sorunların, tarım sektörünün temel
sorunlarının bu şekilde halledilmesi elbette mümkün değildir. Tarım sektörünün
temel sorunları ve… Özellikle küçük üreticilerin yaşayabilmesinin başlıca yolu,
tarımsal sektördeki yapısal sorunların çözüme kavuşturulması. Bu yapısal
sorunlar çözüme ulaştırılmadan da hiçbir palyatif çözüm tarım sektörüne bir
hizmet getiremeyeceği gibi -pek çok hatip arkadaşın da ifade ettiği gibi-
dünyada tarım sektöründe kendi kendisine yeten sayılı ülkelerden biri olan
Türkiye’nin bugün neredeyse tarımsal her alanda dışarıdan mal ve ürün ithal
etmek zorunda kaldığı gerçeğiyle bizi yüz yüze bırakmış durumdadır. Bu anlamda
bu tasarının çiftçilere bir yarar getirmeyeceğini belirtmek istiyorum. 
Hepinizi
saygıyla selamlıyorum. (HDP sıralarından alkışlar)
BAŞKAN
– Teşekkür ederim.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
8’inci
maddeye bağlı ek madde 7’yi oylarınıza sunuyorum: Kabul edenler… Kabul
etmeyenler.. Ek madde 7 kabul edilmiştir.
8’inci
maddeye bağlı ek madde 8 üzerinde bir adet önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 8’inci maddesi ile 6200 sayılı Kanun’a
eklenmesi öngörülen ek madde 8'in tasarı metninden çıkarılmasını arz ve teklif
ederiz.
 Meral
Danış Beştaş Dirayet Dilan Taşdemir Bedia Özgökçe Ertan
 Adana Ağrı Van
 Ayşe
Acar Başaran Mahmut Celadet Gaydalı
 Batman Bitlis
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Gerekçeyi okutuyorum:
Gerekçe:
Devlet
Su İşleri Genel Müdürlüğünde görevli ve yetkili personelin görevi sırasında
işlediği suçtan dolayı avukat masraflarının DSİ tarafından karşılanacağını
düzenleyen bir maddedir. Bu maddeye göre, DSİ personelinin usulsüzlükten
taksirli adam öldürme suçuna kadar her türlü suçu işleyebilme kolaylığı
sağlamaktadır. İlgili maddenin gerekçe kısmında bu çok daha açık bir biçimde
yazılmıştır.
“Sulama
kanalları, yapıları ile ulaşım yolu olarak kullanılan sulama servis yolları,
özellikle zaman içerisinde yerleşimin yoğunlaştığı bölgelerde, halkın can ve
mal emniyeti açısından risk oluşturmaktadır. Muhtelif yerlerdeki müessif ölümlü
olaylar neticesinde, ceza mahkemelerinde DSİ personeli "taksirle adam
öldürme" isnadıyla yargılanmakta ve mahkemede şahsi savunma yapmak zorunda
kalmaktadır. Bundan dolayı maddi ve manevi sıkıntılarla karşı karşıya kalan
personelin görev motivasyonu olumsuz etkilenmektedir. Bu sebeplerle DSİ'deki
görevlerin yerine getirilmesinden dolayı haklarında ceza davası açılmış olan
personelin, yargı sürecinde ödemek zorunda kaldıkları avukatlık ücretlerinin
Genel Müdürlükçe ödenerek personele destek olunması önem arz etmektedir.” 
Bu
düzenleme DSİ personelinin yargı konusu olmuş suçundan bile korkmaması
gerektiğini, arkasında DSİ olduğunu garantilemektedir. Bu madde açık bir
biçimde suça teşviktir. Bu nedenle madde metninden çıkarılması elzemdir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
8’inci
maddeye bağlı ek madde 8’i oylarınıza sunuyorum: Kabul edenler… Kabul
etmeyenler… ek madde 8 kabul edilmiştir. 
8’inci
maddeye bağlı ek madde 9 üzerinde iki adet önerge vardır, ayrı ayrı işleme
alacağım. 
Türkiye Büyük Millet Meclisi Başkanlığına
Görüşülmekte
olan 548 sıra sayılı Kanun Tasarısı’nın 8’inci maddesi ile 6200 sayılı Kanun’a
eklenmesi ön görülen ek madde 9'un tasarı metninden çıkarılmasını arz ve teklif
ederiz.
 Meral
Danış Beştaş Dirayet Dilan Taşdemir Bedia Özgökçe Ertan
 Adana Ağrı
 Van
 Ayşe
Acar Başaran Mahmut Celadet Gaydalı
 Batman Bitlis
BAŞKAN
– Komisyon önergeye katılıyor mu? 
TARIM,
ORMAN VE KÖYİŞLERİ KOMİSYONU BAŞKANI MEHMET BABAOĞLU (Konya) – Katılamıyoruz
Sayın Başkanım. 
BAŞKAN
– Hükûmet? 
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım. 
BAŞKAN
– Gerekçeyi okutuyorum:
Gerekçe:
Maddeyle
yapılan değişiklikle farklı kişilerde olan parçalı arazileri birleştirme,
toplulaştırma yetkisi Tarım, Gıda ve Hayvancılık Bakanlığından DSİ'ye
geçmektedir. Bu maddeye göre, şahıslara ait geçimlik tarım, hayvancılık yapılan
arazilere sahiplerinin oluru ve uzlaşısı aranmadan DSİ el koyabilmektedir. Bu
da özel mülkiyet gasbı demektir. Toplulaştırılan araziyi de Çevre ve Şehircilik
Bakanlığı istediği şirkete, maden, sanayi, endüstriyel tarım, hayvancılık
vesaire amaçlı olarak devredebilecek ve ihale edebilecektir. Bu işi yaparken
adı proje idaresi olan şirket tapulaştırma ve diğer konularda yapacağı
duyuruları internetten ve otuz günlük bir süreyle muhtarlıktan ilan edecektir.
Halk bu duyuruları bir şekilde gördüyse haberdar olacaktır. Aksi takdirde,
şirketler ve DSİ istediği araziye arazi toplulaştırmayla el koyacak ve istediği
şirkete bu araziyi endüstriyel üretim için devredebilecektir. Su kaynaklarında
olduğu gibi, tarım arazilerini de halktan alınıp özel şirketlere, sermayeye
peşkeş çekilmektedir. Arazisine el konulan kişiler el koyma bedelini ya da el
koyma sırasında oluşacak hasarın bedelini beğenmezse taksitle şahsın hesabına
istese de istemese de üçer aylık ödemelerle DSİ'nin ya da şirketin belirlediği
ücretin yatırılması yasal kılınmaya çalışılmaktadır. Böylece mülkiyet ve tapu
hakkı ortadan kaldırılacak, şirketler tam yetkili ve her şeyin sahibi hâline
getirilmiş olacaktır. Kısacası, toprak sahibi çiftçi, üretici ise o şirket
sahiplerin işçileri, marabaları olacaktır. Tüm bu sebeplerden ötürü maddenin
tasarı metninden çıkarılması gerekmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi
Başkanlığına
Görüşülmekte olan 548 sıra sayılı Devlet Su İşleri
Genel Müdürlüğünün Teşkilat ve Görevleri Hakkında Kanun ile Bazı Kanun Hükmünde
Kararnamelerde Değişiklik Yapılmasına Dair Kanun Tasarısı’nın 8’inci maddesine
bağlı ek 9’uncu maddenin (3) ve (7)’nci fıkralarının aşağıdaki şekilde
değiştirilmesini, (5)’inci fıkranın tasarı metninden çıkarılmasını arz ve teklif
ederiz. 
 Orhan
Sarıbal  Okan Gaytancıoğlu  Kamil Okyay Sındır
 Bursa
 Edirne  İzmir
Ömer
Fethi Gürer  Ali Akyıldız  Engin
Özkoç
 Niğde
 Sivas  Sakarya
“DSİ
tarafından bağlı olduğu Bakanlığın talebi ve Bakanlar Kurulu kararı ile isteğe
bağlı arazi toplulaştırma ve tarla içi geliştirme hizmetleri yapılabilir veya
yaptırılabilir. 
“Arazi
toplulaştırma ve tarla içi geliştirme hizmetleri muhtevasında yapılacak
duyurular DSİ veya özel arazi toplulaştırmasını gerçekleştiren proje idaresinin
internet sayfalarında, ilgili taraflara iadeli taahhütlü posta tebligatı ile ve
ayrıca köy veya mahalle muhtarının çalışma yerinde otuz gün süre ile ilan
ettirilir. Bu madde gereğince yapılan ilanlar, ilgili gerçek kişilere, kamu ve
özel hukuk tüzelkişilerine şahsen tebliğ edilmiş sayılır. Arazi toplulaştırması
sonuçlarına karşı tescil tarihinden itibaren on yıl içerisinde dava
açılabilir.” 
BAŞKAN
– Komisyon önergeye katılıyor mu?
TARIM,
ORMAN VE KÖYİŞLERİ KOMİSYONU BAŞKANI MEHMET BALOĞLU (Konya) – Katılmıyoruz
Sayın Başkan.
BAŞKAN
– Hükûmet?
ORMAN
VE SU İŞLERİ BAKANI VEYSEL EROĞLU (Afyonkarahisar) – Katılamıyoruz Başkanım.
BAŞKAN
– Önerge üzerinde Sivas Milletvekili Ali Akyıldız konuşacak.
Buyurun
Sayın Akyıldız. (CHP sıralarından alkışlar) 
ALİ
AKYILDIZ (Sivas) – Sayın Başkan, çok değerli milletvekili arkadaşlarım,
basınımızın ve Meclisimizin çok kıymetli çalışanları ve kıymetli bürokratlar;
ben de hepinizi sevgiyle, saygıyla, muhabbetle selamlıyorum. 
Ben
de konuşmama başlamadan önce milletvekilimiz, değerli arkadaşımız Enis
Berberoğlu’nun -üç yüz bir gündür siyasi rehin olarak tutulan- bir önce
özgürlüğüne kavuşmasını buradan talep ederken milletvekilimizi de sevgiyle,
saygıyla selamlıyorum. 
Kıymetli
arkadaşlar, ben de Devlet Su İşleri Genel Müdürlüğünün Teşkilat ve Görevleri
Hakkındaki Kanun ile Bazı Kanun ve Kanun Hükmünde Kararnamelerde Değişiklik
Yapılmasına Dair Kanun Tasarısı’nın 8’inci maddesine bağlı ek 9’uncu maddesi
üzerinde söz aldım. Şimdi burada, bakın, tasarıdan okuyorum aynen: “Devlet Su
İşleri tarafından bağlı olduğu Bakanlığın talebi ve Bakanlar Kurulu kararı ile
isteğe bağlı ya da maliklerin muvafakati aranmaksızın zorunlu arazi
toplulaştırma ve tarla içi geliştirme hizmetleri yapılabilir veya
yaptırılabilir.” diyor. Şimdi buradaki sıkıntı şu arkadaşlar: Kamu yararı
statüsü kabul edileceği için zorunlu kamulaştırmanın yolu açılacak, Anayasa’yla
güvence altına alınmış olan mülkiyetin korunması ilkesi yok edilecek. Bu
maddede geçen ifadeyle arazi toplulaştırması işleminin toprak sahibinin izni
aranmaksızın gerçekleştirilmesinin önü açılmakta ve toplulaştırma işlemi toprak
gasbına dönüştürülebilecektir. Toprak sahibinin rızası aranmaksızın
toplulaştırma yapmak mülkiyet hakkının ihlalidir. Bu nedenle, ilgili ibarenin
bu madde metninden ve tasarıdan çıkartılması gerekiyor. Ama daha vahim bir
nokta şu: Tarım konularına büsbütün yabancı olan Sayın Tarım Bakanının, Tarım
Reformu Genel Müdürlüğüne bağlı arazi toplulaştırması hizmetlerini DSİ Genel
Müdürlüğüne devrini teklif ve kabul etmesi çok büyük bir talihsizliktir. Tarım
Reformu Genel Müdürlüğünün var olan teşkilat ve yapısal sorularının
giderilmesiyle kolayca çözülebilecek arazi toplulaştırması konusu karmaşık bir
yapıya ve çözümsüzlüğe doğru sürüklenecektir eğer bu madde geçerse.
Altı
çizilmesi gereken bir başka gerçek şu: Arazi toplulaştırması çok kapsamlı özel
bir uzmanlık alanıdır, teknik bilginin yanında büyük özveri ve emek ister,
üreticinin mülkiyetine müdahale edildiği için hassasiyet ve adil olmayı ve
güven vermeyi gerektirir. Üretici tarafsızlığından emin olduğu devleti devamlı
yanında görmek ister. Bu nedenle, bütün dünyada bütünüyle yüklenici firmaya
emanet edilemez. Çalışırken ve bitirilirken takdir görülmez. Onun için, arazi
toplulaştırmasının özel törenlerle açılışları hiç yapılmaz. Değeri dört beş yıl
sonra anlaşılır. Nitekim 5403 sayılı Yasa’yla 2007 yılında Devlet Su İşleri
Genel Müdürlüğüne yeni sulama alanlarında arazi toplulaştırması yapma yetkisi
verilmiştir. Yaptıkları çalışmalarda hiç de başarılı olmadıkları bilinen bir
gerçektir çünkü arazi toplulaştırmasının gerektirdiği bir teşkilat
yapılanmasına sahip değildir. Toprak, Su, Köy Hizmetleri ve Tarım Reformu Genel
Müdürlüklerinden uzman teknik eleman alma ya da yeni teknik eleman yetiştirme
ihtiyacı duymamışlardır. 5403 sayılı Yasa’ya göre hizmet verilmekte ancak bu
yasanın ruhuna ve içeriğine sahip çıkılmamaktadır. Sulama sistemlerindeki
alışkanlıkların devamı olarak bütün çalışmalar ihale edilerek ve yüklenici
firmalara emanet edilerek yürütülmektedir. Lütfen, alanlardaki çalışmaları bir
inceleyiniz, gerçekleri göreceksiniz. 
Öbür
taraftan, kurumda aşırı bir meslek taassubu vardır. 1960 yılından bu yana,
yaklaşık altmış yıldır arazi toplulaştırmasını ülkeye kazandıran ve 5 milyon
hektar alanın zor imkân ve koşullarda toplulaştırılmasında yoğun emek ve hizmet
veren, uzmanlığı olan ziraat mühendisleri Devlet Su İşleri Genel Müdürlüğü
Arazi Toplulaştırması Daire Başkanlığına sokulmamış, var olanlar da
uzaklaştırılmıştır. Bugün Ankara merkezde bu dairede bir tek ziraat mühendisi
yoktur. Devlet Su İşleri Genel Müdürlüğünün bugünkü durumuyla en önemli
avantajı, bölge teşkilatlarının oluşu, yatırım projeleri yürütmedeki
deneyimidir. Ancak, toplulaştırmaya yönelik deneyimi, Ankara merkez ve
taşradaki yapısı çok zayıftır. 
Değerli
milletvekilli arkadaşlarım, sonuç olarak, ülkemizde tarımda başarı ve
sürdürülebilirliğin sağlanması, yapısal ve üretim sorunlarının giderilmesi için
ilk düşünülmesi gereken, arazi toplulaştırması fırsatını en iyi biçimde
değerlendirmek için, donanımlı, merkez ve taşra teşkilatı olan bir kuruma
konuya hâkim, bilgi ve deneyim sahibi uzmanlara ve büyük yatırımlara ihtiyaç
vardır. 
(Mikrofon
otomatik cihaz tarafından kapatıldı) 
ALİ
AKYILDIZ (Devamla) – Başkanım, tamamlıyorum. 
BAŞKAN
– Tamamlayın, bir dakika ek süre veriyorum. 
Buyurun
Sayın Akyıldız. 
ALİ
AKYILDIZ (Devamla) – Teşekkür ederim.
Arazi
toplulaştırması bugün için DSİ’ye devredilirse bile DSİ’deki bugünkü anlayışla
başarı sağlaması mümkün görülmemektedir. Olan yine ülkenin sabırsızlıkla
beklediği arazi toplulaştırmasına olacak, geçmişte olduğu gibi toplulaştırmaya
yıllardır emek ve gönül veren kurum ve birçok teknik eleman toplulaştırmadan
kopacak, DSİ çabalarına sil baştan başlayacaktır. DSİ, yaptığı hatanın farkına
çok yakında varacaktır. Belli bir zaman sonra elde edilen yeni deneyimler
ışığında, bu çalışmanın yakın bir zamanda toprak su teşkilatı gibi, özverili,
farklı mesleklerin iş birliğinin olduğu uzman ve yoğun taşra teşkilatı olan bir
kuruma devredileceğine de inanıyoruz. Bu nedenle önergemizin kabulünü teklif ediyoruz.
Teşekkür
ediyor, hepinizi saygıyla selamlıyorum. (CHP sıralarından alkışlar) 
BAŞKAN
– Teşekkür ederim Sayın Akyıldız. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
8’inci
maddeye bağlı ek madde 9’u oylarınıza sunuyorum: Kabul edenler… Kabul
etmeyenler… Kabul edilmiştir. 
Birleşime
iki dakika ara veriyorum. 
Kapanma Saati: 21.36
DÖRDÜNCÜ OTURUM
Açılma Saati: 21.38
BAŞKAN: Başkan Vekili Ayşe Nur BAHÇEKAPILI
KÂTİP ÜYELER: Fehmi KÜPÇÜ (Bolu), Barış KARADENİZ (Sinop)
----- 0 -----
BAŞKAN
– Türkiye Büyük Millet Meclisinin 83’üncü Birleşiminin Dördüncü Oturumunu
açıyorum. 
548
sıra sayılı Kanun Tasarısı’nın görüşmelerine devam ediyoruz. 
Komisyon?
Yok.
Ertelenmiştir.
2’nci
sırada yer alan 112 sıra sayılı Kanun Tasarısı’nın görüşmelerine başlayacağız. 
2.- Türkiye Cumhuriyeti Hükümeti ile Kamerun Cumhuriyeti
Hükümeti Arasında Güvenlik Alanında İşbirliği Anlaşmasının Onaylanmasının Uygun
Bulunduğuna Dair Kanun Tasarısı (1/449) ve Dışişleri Komisyonu Raporu (S. Sayısı: 112) 
BAŞKAN
– Komisyon? Yok. 
Ertelenmiştir.

Bundan
sonra da komisyonların bulunmayacağı anlaşıldığından, alınan karar gereğince
kanun tasarı ve teklifleri ile komisyonlardan gelen diğer işleri sırasıyla
görüşmek için 11 Nisan 2018 Çarşamba günü saat 14.00’te toplanmak üzere
birleşimi kapatıyorum.
Teşekkür
ediyorum. İyi geceler diliyorum. 
Kapanma Saati: 21.39




(x) 548 S. Sayılı Basmayazı tutanağa
eklidir.


(x) Bu bölümlerde hatip tarafından Türkçe
olmayan kelimeler ifade edildi.







