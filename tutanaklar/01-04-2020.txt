



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 76’ncı
Birleşim
 1
Nisan 2020 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER


I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in,
coronavirüs salgını nedeniyle bugünkü Genel Kurul çalışmalarını hızlı şekilde
götürebilmek adına İç Tüzük 60’a göre söz alma taleplerini karşılamayacağına
ilişkin açıklaması

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Leyla Şahin Usta’nın, coronavirüs salgınına
ilişkin gündem dışı konuşması
2.- Eskişehir Milletvekili Arslan Kabukcuoğlu’nun, 1 Nisan İkinci İnönü
Zaferi’nin 99’uncu yıl dönümüne ilişkin gündem dışı konuşması
3.- Kahramanmaraş Milletvekili Sefer Aycan’ın, ülkedeki coronavirüs
salgınına ilişkin gündem dışı konuşması

V.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Kilis Milletvekili Mustafa Hilmi Dülger ile 55 Milletvekilinin Çarşı
ve Mahalle Bekçileri Kanunu Teklifi (2/2555) ve İçişleri Komisyonu Raporu (S.
Sayısı: 174)


2.- İzmir Milletvekili Binali Yıldırım’ın Türkiye Cumhuriyeti Hükümeti
ve Azerbaycan Cumhuriyeti Hükümeti Arasında Sürücü Belgelerinin Karşılıklı
Tanınması ve Tebdiline İlişkin Anlaşma ve Anlaşmada Değişiklik Yapılmasına Dair
Notaların Onaylanmasının Uygun Bulunduğuna Dair Kanun Teklifi (2/1595) ve
Dışişleri Komisyonu Raporu (S. Sayısı: 85)
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Moğolistan Arasında Sosyal Güvenlik
Anlaşmasının Onaylanmasının Uygun Bulunduğuna Dair Kanun Teklifi (2/1196) ve
Dışişleri Komisyonu Raporu (S. Sayısı: 107)
4.- Tekirdağ Milletvekili Mustafa Şentop’un Türkiye Cumhuriyeti Hükümeti
ve Sırbistan Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Teklifi (2/2022) ve Dışişleri
Komisyonu Raporu (S. Sayısı: 115)
5.- Tekirdağ Milletvekili Mustafa Şentop’un Türkiye Cumhuriyeti Hükümeti
ile Kuzey Kıbrıs Türk Cumhuriyeti Hükümeti Arasında Veri Paylaşımına İlişkin İş
Birliği Uygulama Protokolünün Onaylanmasının Uygun Bulunduğuna Dair Kanun
Teklifi (2/2057) ve Dışişleri Komisyonu Raporu (S. Sayısı: 122)
6.- Tekirdağ Milletvekili Mustafa Şentop’un Türkiye Cumhuriyeti Hükümeti
ile Gürcistan Hükümeti Arasında Uluslararası Kombine Yük Taşımacılığı
Anlaşmasının Onaylanmasının Uygun Bulunduğuna Dair Kanun Teklifi (2/2401) ve
Dışişleri Komisyonu Raporu (S. Sayısı: 163)
7.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Cibuti Cumhuriyeti Arasında
Denizcilik Anlaşmasının Onaylanmasının Uygun Bulunduğuna Dair Kanun Teklifi
(2/1413) ve Dışişleri Komisyonu Raporu (S. Sayısı: 192)

VI.- AÇIKLAMALAR
1.- Çanakkale Milletvekili Bülent Turan’ın, Muş Milletvekili Gülüstan
Kılıç Koçyiğit’in görüşülmekte olan 85 sıra sayılı Kanun Teklifi’nin tümü
üzerinde HDP Grubu adına yaptığı konuşmasındaki bazı ifadelerine ilişkin
açıklaması
2.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
3.- Çanakkale Milletvekili Bülent Turan’ın, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ilişkin açıklaması
4.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ve yüzyıl sonra ilk
defa böyle bir salgınla karşı karşıya kalındığına, eksiklerin, yanlışların
olabileceğine ve bunların tartışılmasının, eleştirilmesinin doğal olduğuna
ilişkin açıklaması
5.- Çanakkale Milletvekili Bülent Turan’ın, İstanbul Milletvekili Oya
Ersoy’un görüşülmekte olan 85 sıra sayılı Kanun Teklifi’nin 1’inci maddesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
6.- İstanbul Milletvekili Engin Altay’ın, konuşma yeri olan Meclisin
zamanının gereksiz polemiklerle işgal edilmesini doğru bulmadığına, Türkiye
Büyük Millet Meclisinde yaptığı basın toplantısında “Biz Bize Yeteriz
Türkiye’m” bağış kampanyasına zorunlu katılım uygulandığına dikkat çektiğine
ilişkin açıklaması
7.- Batman Milletvekili Mehmet Ruştu Tiryaki’nin, Çanakkale Milletvekili
Bülent Turan’ın yaptığı açıklamasındaki bazı ifadelerine ve iktidarı yapılan
eleştirilerle ilgili önlem almaya çağırdığına, kurumların bağış kampanyası için
alt limit belirleyerek para topladığına ilişkin açıklaması
8.- Çanakkale Milletvekili Bülent Turan’ın, usul ekonomisine riayet
ederek az konuşmaya özen gösterdiklerine ilişkin açıklaması
9.- Çanakkale Milletvekili Bülent Turan’ın, Ankara Milletvekili İbrahim
Halil Oral’ın görüşülmekte olan 85 sıra sayılı Kanun Teklifi’nin 2’nci maddesi
üzerinde İYİ PARTİ Grubu adına yaptığı konuşmasındaki bazı ifadelerine ve
bağışın gönüllülük esasına dayandığına, zorlama ve baskı iddialarını reddettiklerine
ilişkin açıklaması
10.- Çanakkale Milletvekili Bülent Turan’ın, İstanbul Milletvekili Engin
Altay’ın görüşülmekte olan 85 sıra sayılı Kanun Teklifi’nin 2’nci maddesi
üzerinde CHP Grubu adına yaptığı konuşmasındaki bazı ifadelerine ve millî
dayanışma kampanyasının AK PARTİ’nin değil, devletin, tüm kurumların kampanyası
olduğuna ilişkin açıklaması
11.- İstanbul Milletvekili Engin Altay’ın, Çanakkale Milletvekili Bülent
Turan’ın yaptığı açıklamasındaki bazı ifadelerine ve millî dayanışma
kampanyasıyla toplanılacak paraların yerine ulaşıp ulaşmayacağı konusunda
endişeleri olduğuna ilişkin açıklaması
12.- Çanakkale Milletvekili Bülent Turan’ın, İstanbul Milletvekili Engin
Altay’ın yaptığı açıklamasındaki bazı ifadelerine ve devletin vakfı
aracılığıyla imkânı olmayan vatandaşlara hep birlikte destek olunması
gerektiğine ilişkin açıklaması
13.- Çanakkale Milletvekili Bülent Turan’ın, Trabzon Milletvekili
Hüseyin Örs’ün görüşülmekte olan 85 sıra sayılı Kanun Teklifi’nin 3’üncü maddesi
üzerinde İYİ PARTİ Grubu adına yaptığı konuşmasındaki bazı ifadelerine ve yüz
elli iki yıldan beri Kızılayın görevinin başında olduğuna ilişkin açıklaması
14.- Siirt Milletvekili Meral Danış Beştaş’ın, vatandaşların Halkbankın
kredileri yapılandırmasına yönelik şikâyetlerine, Bilim Kurulunun corona
salgınına ilişkin iktidar partisine, yürütmeye önerilerinin neler olduğunu ve
bu önerilerinden ne kadarının kabul gördüğünü öğrenmek istediklerine, eksik bir
uygulama varsa bunun sorumluluğunun Bilim Kuruluna da ait olacağına ilişkin
açıklaması
15.- Tokat Milletvekili Özlem Zengin’in, Hatay Milletvekili Serkan
Topal’ın görüşülmekte olan 85 sıra sayılı Kanun Teklifi’nin 3’üncü maddesi
üzerinde şahsı adına yaptığı konuşmasındaki bazı ifadelerine ilişkin açıklaması
16.- İstanbul Milletvekili Engin Altay’ın, Hatay Milletvekili Serkan
Topal’ın görüşülmekte olan 85 sıra sayılı Kanun Teklifi’nin 3’üncü maddesi
üzerinde şahsı adına yaptığı konuşmasında yapıcı muhalefet anlayışı içerisinde,
eksikleri, ihmali ve yetersizlikleri ortaya koyduğuna, Çayırdere Barajı’nın
sulama sahasının AK PARTİ’li Pınarhisar Belediyesine devredildiğine yönelik
haberlere ilişkin açıklaması
17.- Siirt Milletvekili Meral Danış Beştaş’ın, Türkoğlu Açık Cezaevinde
12 kişinin karantinaya alındığı yönündeki haberlere ve salgının en büyük
tehdidi oluşturduğu cezaevlerinin bir an önce boşaltılması gerektiğine ilişkin
açıklaması
18.- Tokat Milletvekili Özlem Zengin’in, Adalet Bakanlığından alınan
bilgiye göre Kahramanmaraş ilinde corona testi pozitif çıkan hiçbir tutuklu ya
da hükümlünün olmadığına ilişkin açıklaması

VII.- SATAŞMALARA İLİŞKİN KONUŞMALAR
1.- İstanbul Milletvekili Oya Ersoy’un, Çanakkale Milletvekili Bülent
Turan’ın yaptığı açıklaması sırasında şahsına sataşması nedeniyle konuşması



VIII.- YAZILI SORULAR VE CEVAPLARI
1.- Niğde Milletvekili Ömer Fethi Gürer'in, çimento içinde kullanılan
alkali oranının düşürülmesi önerisine ilişkin sorusu ve Ticaret Bakanı Ruhsar
Pekcan’ın cevabı (7/26313)
2.- Ankara Milletvekili Murat Emir'in, TBMM'de koronavirüse karşı alınan
önlemlere ilişkin sorusu ve Türkiye Büyük Millet Meclisi Başkan Vekili Süreyya
Sadi Bilgiç’in cevabı (7/26476)
1 Nisan 2020 Çarşamba
BİRİNCİ OTURUM
Açılma Saati: 14.05
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat ALTACA KAYIŞOĞLU (Bursa), Emine
Sare AYDIN (İstanbul)
----- 0 -----
BAŞKAN
– Türkiye Büyük Millet Meclisinin 76’ncı Birleşimini açıyorum.
Toplantı
yeter sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Süreyya Sadi Bilgiç’in,
coronavirüs salgını nedeniyle bugünkü Genel Kurul çalışmalarını hızlı şekilde
götürebilmek adına İç Tüzük 60’a göre söz alma taleplerini karşılamayacağına
ilişkin açıklaması
BAŞKAN
– Değerli milletvekilleri, bugün, biliyorsunuz, bu salgın meselesiyle
çalışmaları hızlı bir şekilde götürelim istiyoruz. O yüzden, 60’a göre söz
taleplerinin hiçbirini bugün karşılamayacağım; bunu bilgilerinize sunuyorum. 
Gündeme
geçmeden önce 3 sayın milletvekiline gündem dışı söz vereceğim. 
Gündem
dışı ilk söz, coronavirüs salgını hakkında söz isteyen Konya Milletvekili Leyla
Şahin Usta’ya aittir.
Buyurun
Sayın Usta. (AK PARTİ sıralarından alkışlar) 
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Konya Milletvekili Leyla Şahin Usta’nın, coronavirüs salgınına
ilişkin gündem dışı konuşması
LEYLA
ŞAHİN USTA (Konya) – Teşekkür ederim Sayın Başkan.
Sayın
Başkan, değerli milletvekilleri ve ekranları başında bizleri izleyen aziz
milletimiz; bugün coronavirüs salgınıyla ilgili gündem dışı söz almış
bulunmaktayım. Bu vesileyle yüce Meclisi, hepinizi saygıyla sevgiyle
selamlıyorum. 
Öncelikle,
coronavirüs nedeniyle hayatını kaybeden vatandaşlarımıza Allah’tan rahmet,
ailelerine ve sevenlerine sabırlar diliyorum; tanı konan ve tedavi altına
alınanlara da acil şifalar temenni ediyorum. 
Sayın
Başkan, değerli milletvekilleri; bütün dünya, insan hayatı ve sağlığı açısından
son derece önemli ve tehlikeli zamanlardan birini yaşıyor. Coronavirüs, küresel
ölçekte ve eş zamanlı olarak her yerde görüldüğünden, Dünya Sağlık Örgütü
tarafından “pandemi” olarak ilan edildi. Pandemi ilanı, bize salgının da
vahametini anlatıyor.
Türkiye
olarak, ülkemizde daha herhangi bir vaka görülmeden tedbirlerimizi aldık.
Salgının durumuna ve gelişen şartlara göre yeni ve sıkı tedbirler almaya da
devam ediyoruz. Bu virüsün bilinen bir tedavisi olmadığından dolayı, almamız
gereken en önemli tedbir enfekte olunabilecek durumlardan ve ortamlardan uzak
durmaktır. Salgının kontrol altında tutulması için devletimiz ve Hükûmetimiz,
alınması gereken her tedbiri, hiçbir çekince gözetmeden, ivedilikle almaktadır.
İnsan hayatı ve sağlığı bizim için de her şeyin önündedir. Devlet milleti için
vardır ve bu şiarla hareket ediyoruz. 
Coronavirüsle
mücadelede en etkin yol sosyal ilişkilerin belirli bir süre için durdurulması,
sosyal mesafenin korunmasıdır. Vatandaşlarımızdan ısrarla evlerinde kalmasını
istememizin de nedeni budur. Salgının yayılımını durdurmak ve enfekte olanların
da tedavi altına alınarak izole olmasını sağlamak bu süreçte hayati öneme
sahip. Unutmayalım ki, tanı konan ve tedavi altına alınarak izole edilen her
vaka, toplum için risk olmaktan çıkar. 
Bu
virüsle mücadelede başta Sağlık Bakanlığımız, tüm kurum ve birimlerimiz bütün
imkânlarıyla seferber olmuş vaziyettedir. Dünyanın birçok yerinde sağlık
sistemleri çökmüş durumda. İtalya’nın, İspanya’nın, İran’ın durumunu izliyoruz.
Yaşlılarını ölüme terk ederek imkânsız seçimler yapmak zorunda olduklarını
görüyoruz. Maalesef, çok acı haberler duyuyoruz. 
Türkiye’de
hamdolsun sağlık hizmeti ve ekipmanı hususunda herhangi bir problem yaşanmadı,
inşallah da yaşanmayacaktır. Bu başarı sağlık alanında attığımız adımların ve
dev yatırımların bir sonucu aynı zamanda. Elbette, başta Sağlık Bakanımız Sayın
Fahrettin Koca olmak üzere bütün sağlık çalışanlarımızın özverili çalışmaları
her türlü takdirin üstünde. Bir doktor olarak milletin kürsüsünden
meslektaşlarıma, sağlık çalışanlarımıza ben de teşekkür ediyorum, Allah
hepsinden razı olsun.
İnsan
hayatını ve sağlığını çok ciddi tehdit eden salgın, küresel ölçekte ekonomik ve
sosyal alanda da büyük etkilere neden olmaktadır. Cumhurbaşkanımız, Genel
Başkanımız Sayın Recep Tayyip Erdoğan’ın talimatları ve yönlendirmeleri sonucu
coronavirüsle mücadele sürecinde, toplumumuzun her kesimine yönelik yapıcı ve
kolaylaştırıcı tedbirler alınmış durumdadır. Esnaf, işveren ve çiftçilerimiz
başta olmak üzere üretim yapan bütün sektörlere mali anlamda kolaylıklar
sağlandı. Emeklilerimizin ve ihtiyaç sahibi vatandaşlarımızın süreçten kötü
etkilenmemesi ve güvende kalması amacıyla da her türlü tedbir alındı. Hizmetler
ilgili kurumlarımız tarafından evlerine kadar götürülüyor. Eğitim ve öğretim
bütün kademelerde uzaktan ve dijital ortamda devam etmektedir. Kamu ve özel
sektörde sosyal mesafenin korunması amacıyla uzaktan ve esnek çalışma
yöntemleri uygulanıyor. Bu sayede sağlık açısından risk minimize edilmiş, bir
taraftan da kamu hizmetleri aksatılmadan devam ettirilmektedir. Hiçbir
vatandaşımızın temel ihtiyaç sıkıntısı çekmemesi için bütün kurumlarımız da
durmadan çalışmalarını sürdürüyorlar. 
Bu
arada, bilgi ve deneyimlerini halkımız için hizmete dönüştüren; dezenfektan,
sabun gibi hijyen malzemesi ile koruyucu maske üreten öğrencilerimize,
gençlerimize, onları yetiştiren öğretmenlerimize de teşekkür ediyorum ve
tebriklerimi sunuyorum. 
Coronavirüsle
mücadelede alınan tedbirler kadar önemli bir husus da birlik ve beraberlik
ruhudur, birlikte bu hastalığı yeneceğimize olan inancımızın, moral ve
motivasyonumuzun yüksek tutulmasıdır. Bu virüs hiçbir sınır tanımıyor; din,
dil, ırk, mezhep, siyasi parti, ideoloji farkı gözetmiyor; bunu aklımızdan
çıkarmamamız lazım. 
Şimdi,
iktidar, muhalefet hep birlikte bu mücadeleye omuz vermek zorundayız.
Toplumumuzun buna ihtiyacı var. Burada milletin temsilcileri olarak bizlere
büyük görev düşüyor. Vatandaşımızın sağlığı ve ülkemizin selameti için ne
gerekiyorsa hep beraber yapalım. 
Vatandaşlarımızdan
da talebimiz şudur: Alınan tedbirlere ve uyulması gereken bütün kurallara
uyalım. Resmî kurumlarımız her gelişmeyi bütün şeffaflığıyla kamuoyuna
açıklamaktadır. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Usta. 
LEYLA
ŞAHİN USTA (Devamla) – Başka söylemlere itibar etmeyelim. Bu mücadelede
sorumluluk hepimiz için geçerlidir. Tek tek, birey birey uymamız gereken
kurallara lütfen uyalım. Bütün dünyada, bilim adamları bu virüse karşı aşı ve
ilaç tedavisi için çalışmalarını yaparken bizler evlerimizde kalarak, sosyal
mesafeyi koruyarak, uymamız gereken tedbirlere uyarak hem basit, kolay hem de
hem ülkemiz için hem dünyamız için büyük bir görevi yerine getirmiş olacağız. 
Öğrenmenin
yaşı yok. Bu vesileyle, aslında çok uzun süredir bizim geleneğimiz, göreneğimiz
olan pek çok şeyi yeniden hayata geçirmeyi ve uygulamayı da hatırlamış
oluyoruz; kolonya ikram etmek gibi. Birliğimizi beraberliğimizi pekiştirmek
için aile büyüklerimizin, 65 yaş üstü insanlarımızın hâlini hatırını sorarak
onlar için yapabileceğimiz, komşularımızdan haberdar olarak onlara yardımcı
olabileceğimiz yeni bir duygu ve birlik beraberlik içerisine girmemizi tekrar
hatırlatarak hepinizi saygıyla sevgiyle selamlıyorum ve coronasız sağlıklı
günler diliyorum. (AK PARTİ sıralarından alkışlar)
BAŞKAN
- Gündem dışı ikinci söz, İkinci İnönü Zaferi’nin 99’uncu yıl dönümü
münasebetiyle söz isteyen Eskişehir Milletvekili Arslan Kabukcuoğlu’na aittir. 
Buyurun
Sayın Kabukcuoğlu. (İYİ PARTİ sıralarından alkışlar) 
2.- Eskişehir Milletvekili Arslan Kabukcuoğlu’nun, 1 Nisan İkinci İnönü
Zaferi’nin 99’uncu yıl dönümüne ilişkin gündem dışı konuşması
ARSLAN
KABUKCUOĞLU (Eskişehir) – Sayın Başkan, değerli milletvekilleri; Kurtuluş
Savaşı’mızın dönüm noktalarından biri olan İkinci İnönü Savaşı’nın, İkinci
İnönü Zaferi’nin 99’uncu yıl dönümü nedeniyle söz almış bulunuyorum. Hepinizi
saygıyla selamlarım. 
1919-1923
yılları arasında Anadolu’da Mustafa Kemal Atatürk’ün önderlik ettiği Ulusal
Kurtuluş Harekâtı, ömürleri cephede geçen, tecrübeli, yorgun, hasta ve
galibiyete aç Osmanlı zabitleri ile ellerinde kalan son vatan toprağını
kurtarmaya çalışan bir avuç yoksul halkın destansı birlikteliğidir. Birinci
Dünya Savaşı’ndan önce başlayan itilaf devletlerinin Osmanlı İmparatorluğu’nu
paylaşma çalışmaları 30 Ekim 1918’de Mondros Mütarekesi’yle noktalanmıştır.
İtilaf devletleri Türklerin silahlarını ellerinden alıp, orduları terhis
ettirip ulaştırma ve haberleşme sistemlerine el koyduktan sonra 5 Mayıs 1919
yılında Yunan orduları İzmir’i işgal ettiler. Kurtuluş Savaşı’mızın ilk
muharebesi, Ermenistan’a karşı 30 Ekim 1920 yılında Kâzım Karabekir Paşa
komutasındaki ordunun Batum, Kars ve Artvin’i işgalden kurtarmasıyla oldu.
Takiben Moskova ve Kars anlaşmalarıyla doğuda Kars ve Artvin sınırlarımızda
kaldı. 11 Ocak 1921 tarihinde ise Eskişehir-Bilecik hattında yer alan İnönü ve
civarındaki bölgelerde kazanılan Birinci İnönü Zaferi, Batı’ya karşı alınmış
ilk başarımızdır. Peşinden Londra Konferansı yapılmışsa da Yunanların
kendilerine çok güvenmeleri, askerî üstünlüklerini devam ettirecekleri
düşüncesiyle başarısızlıkla sonuçlanmıştır. 
27
Mart 1920’de İnönü mevzilerinde Türk ve Yunan askerleri karşı karşıya geldiler.
İkinci İnönü Savaşı’nda Türk ordusunun 38.610 askeri, 290 makineli tüfeği, 104
topu varken Yunanlıların 44.600 askeri, 3.950 makineli tüfeği ve 220 topu
vardı. Ordumuz 1.499 şehitle ve 2.470 vatan evladının da yaralanmasıyla
karşılaşmıştır. Bu savaş 1921’de Türk ordularının zaferiyle sonuçlanmıştır. 
Mustafa
Kemal İkinci İnönü Muharebesi’nden sonra İsmet Paşa’ya yolladığı telgrafta “Siz
orada yalnız düşmanı değil, milletin makûs talihini de yendiniz.” demiştir.
İkinci İnönü Zaferi çetin bir muharebenin sonucunda millete kurtuluş için
güvence ve inanç aşılamıştır, millî mücadelenin gelişmesinde önemli
değişiklikler yaratmıştır. İnönü Muharebesi’nde Türk askerleri işgalcileri ne
pahasına olursa olsun topraklarından atacakları konusunda kararlı olduklarını
göstermişlerdir. Subaylar ön saflarda savaştılar. 3’üncü Alayın 3’üncü
Taburunun bütün komutanları şehit oldu. Kocaeli Grup Komutanı, 1’inci Tümen ve
61’inci Tümen Komutanları yaralandı. 
İkinci
İnönü Savaşı’ndan sonra Fransa Ankara’yla anlaşmanın yollarını aradı,
Zonguldak’ı tahliye etti. Ankara Hükûmetinin kazandığı bu zafer İngiltere’yi
Yunanistan hususunda kuşkuya düşürdü. Churchill bu olaydan sonra İngilizlerin
izleyeceği tutumu “askerî maceraya atılmama” olarak özetlemiştir. 
İtalyanlar
Mayıs 1921’de Ege ve Akdeniz’den çekilmeye başladılar. Yunan ordusu 1 Nisanda
Bursa yönünde çekilmeye mecbur kaldı. İkinci İnönü Zaferi’nin ardından Türk
birliklerinin Afyon’a sevk edilmesiyle Yunan birlikleri Afyon’dan da Uşak’a
doğru geri çekilmeye başladılar.
Kurtuluş
Savaşı’nda ve cumhuriyetin kuruluşunda ortaya konulan irade bugünlerde
karşılaştığımız ağır sorunların aşılmasında bize rehberlik edecek kuvvettedir. 
Sözlerimi
bitirirken İkinci İnönü Zaferi’nin yıl dönümü vesilesiyle başta Gazi Mustafa
Kemal Atatürk ve İsmet İnönü olmak üzere, memleketimizin her köşesinde vatanın
bütünlüğü ve milletin bağımsızlığı için canını feda eden tüm şehitlerimizi
saygı ve rahmetle anıyorum; milletimiz tüm şehitlerine ve gazilerine
minnettardır, ruhları şad olsun.
Teşekkür
ederim. (İYİ PARTİ, AK PARTİ, CHP ve MHP sıralarından alkışlar) 
BAŞKAN
– Gündem dışı üçüncü söz Türkiye’deki coronavirüs salgını hakkında söz isteyen
Kahramanmaraş Milletvekili Sefer Aycan’a aittir. (MHP sıralarından alkışlar) 
Buyurun
Sayın Aycan.
3.- Kahramanmaraş Milletvekili Sefer Aycan’ın, ülkedeki coronavirüs
salgınına ilişkin gündem dışı konuşması
SEFER
AYCAN (Kahramanmaraş) – Sayın Başkan, sayın milletvekilleri; coronavirüs konusunda
söz almış bulunuyorum, hepinizi saygıyla selamlıyorum.
Evet,
bugün, tabii ki coronavirüs konuşmak lazım, başka şeyler konuşmanın pek bir
anlamı yok. Bundan sonra ne olacağını konuşmadan önce mevcut durumu konuşmak
gerekir ve bu durum üzerinde polemik yapıp yıpratmanın hiçbir yararı yok; ne
yapıp pandemiyi önleyeceğiz, ne gibi önlem alacağız, bunu konuşmak gerekir. 
Pandeminin
şu an 182 ülkede vaka görüldüğünü biliyoruz. Ne yapacağız; bu salgın durur mu,
nasıl durur; bunun üzerinde birkaç cümle söylemek istiyorum. Tabii ki doğal
olarak sona ermesi için virüsün mutasyona uğraması lazım. Bunun ne zaman
olacağını bilmiyoruz. Daha önceki örneklerinde, SARS’ta, MERS’te mutasyon oldu
ve virüs kendi kendini hastalık yapamaz hâle getirdi. Şimdi öyle bir şey olursa
tabii ki kurtulacağız ama bunun olup olmayacağını ve ne zaman olacağını
bilmiyoruz. Burada, doğal olarak bu durumu beklerken biz ne yapabiliriz? Bizim
yapabileceğimiz, salgını önlemekte, hastalık sayılarını önlemekte en önemli
konu, yapabileceğimiz en önemli konu aşı geliştirmek fakat şu an aşı geliştirme
çalışmaları da başarılı şekilde seyretmiyor, hâlâ aşı üretilemedi, ne zaman
üretileceği belli değil. Buna karşı antikor da geliştirilemedi, onun için
antikor vermek de şu an için doğru değil. Bu arada gereksiz polemikler
yapılıyor; “Şunu yerseniz hastalık bulaşmaz.” gibi sözler hiç inandırıcı değil.
Hele hele bunu bir hekimin söylemesi çok ayıp ve etik dışı bir davranış, öyle
bir şey yok. “Şunu yediğiniz zaman hastalık bulaşmayacak.” diye hiçbir yiyecek,
hiçbir madde yok, bunu da belirtmek lazım. O zaman tek bir şey kalıyor:
Hastalarla sağlam insanların arasını ayırmak. Bu, şu an yapabileceğimiz en
önemli önlem, başka da bir önlemimiz yok, başka bir koruma yöntemi yok. Hasta
olanları, tabii, izole ediyoruz, hasta olanları hastanelere kapatıyoruz fakat
daha büyük tehlike, kendisi hastalığının farkında olmayan, içimizde dolaşan
insanlar. Bunlar, kendileri de durumun farkında değil, yakınındaki insanlar da
farkında değil, hastalığı da esas bunlar yayıyor çünkü hastaları ayırıyoruz ve
tedavi ediyoruz. 
Bu
arada tabii ki test önemli. Testle ilgili çeşitli polemikler yapılıyor. Herkese
test yapılması diye bir yaklaşım yok, tıpta öyle bir uygulama yok. Yapılan
testlerin -şunu göstermiş ki- yüzde 15’i pozitif çıkıyor yani bulgusu olan,
şikâyeti olan ve sağlık kuruluşuna başvurduğunda hekimin bile test yapılmasını
gerekli gördüğü kişilerde yüzde 15 çıkmış. Öyle, 83 milyona test yapılması diye
bir yaklaşım yok, hiçbir ülkede de böyle bir uygulama yok. Yani test yapılanların
yüzde 15’inde virüs saptanmış, bunların da yüzde 5’i çok ağır seyrediyor yani
yoğun bakımda, akciğer yetmezliğinde. 
Türkiye’de
şu an için ölüm sayısı da vakaların yüzde 1,5’u düzeyinde. Bu yönden iyiyiz ama
vaka artışımız devam ediyor. Bu konuda çok daha duyarlı olmamız lazım, düz
çizdirmemiz lazım. Özellikle dün ciddi bir vaka artışı oldu, bunu
stabilleştirirsek, sabitleştirirsek, düz çizgi hâline getirirsek o zaman
başarılı olacağız, ondan sonra da düşürmenin yollarını arayacağız ama dün olumsuz
bir durum oldu, ciddi bir yükselme oldu. 
Dünyada
da tabii ki çok ciddi seyrediyor, İtalya’ya ve İspanya’ya göre daha iyiyiz. 100
binde vaka görülme hızı atak hızlarıyla ölçülür. Atak hızı bir enfeksiyonun
yayılma hızını gösterir ve burada kuluçka süresi on dört gün olduğu için on
dört gün arayla atak hızlarına bakmamız lazım. İlk on dört günde atak hızımız
yüz binde 2,25 iken ikinci on dört günde yüz binde 20’ye çıkmış durumda. Bu,
ciddi bir yükseliş gösteriyor, bunu düşürmemiz lazım. Bunun için mutlaka, tek
yapılacak şey hastaların ayrılması, hastalık bulaştıran, virüs bulaştıran
kişilerin mutlaka sosyal izolasyonunun yapılması, bizim de bunlardan uzak
durmamız. Yine hesaplar yapılıyor, eğer evden çıkmayı yüzde 75 önlersek
hastalıkları yüzde 90 azaltabiliriz. Onun için tekrar söylüyorum: Lütfen, buna
uyalım, dışarı çıkmayalım; özellikle risk gruplarının mutlaka çıkmaması
gerekiyor. 
Herhâlde
sürem bitiyor, bir dakika süre verirseniz… 
(Mikrofon
otomatik cihaz tarafından kapatıldı)
BAŞKAN
– Devam edin lütfen, buyurun. 
SEFER
AYCAN (Devamla) – Son olarak sağlık personeli üzerinde de birkaç cümle söylemek
istiyorum. 
Sayın
Genel Başkanımızın da belirttiği gibi, biz Milliyetçi Hareket Partisi olarak
Türk sağlık personeline güveniyoruz, onlara inanıyoruz ve destekliyoruz. Her
yerdeki sağlık personelimize güveniyoruz; hastanede çalışanlara, 112’de
çalışanlara, birinci basamakta çalışan aile hekimlerine, hepsine güveniyoruz;
hepsi özveriyle çalışıyor ve görevlerini çok iyi şekilde yapmaya çalışıyorlar
ama bu dönemde sadece alkışın ötesinde başka şeyler yapmak lazım. Ne yapmak
lazım? Mesela hâlâ sağlık personeli şiddet görüyor, “Bana test yapın.” diye
şiddete uğruyor. Bunun için benim de verdiğim, grubumuzun verdiği, Milliyetçi
Hareket Partisi olarak verdiğimiz, şiddetin önlenmesine yönelik yasa teklifimiz
var, bunu gündeme getirebiliriz bu dönemde. Bir şey daha yapabiliriz:
Özellikle, enfekte olan, virüse yakalanan sağlık personelinin de -aslında yasa
buna uygun- bu durumunu bir meslek hastalığı veya iş kazası olarak kabul edip
bunun da tazminata dönüşmesini sağlayabiliriz. Biz sağlık personeline
güveniyoruz, özverilerinden dolayı teşekkür ediyoruz. Sağlıklı günler diliyorum
hepinize.
Teşekkür
ederim. (MHP ve AK PARTİ sıralarından alkışlar) 
BAŞKAN
– Teşekkür ederim.
Alınan
karar gereğince, gündemin “Kanun Teklifleri ile Komisyonlardan Gelen Diğer
İşler” kısmına geçiyoruz.
1’inci
sırada yer alan, Kilis Milletvekili Mustafa Hilmi Dülger ile 55 Milletvekilinin
Çarşı ve Mahalle Bekçileri Kanunu Teklifi ve İçişleri Komisyonu Raporu’nun
görüşmelerine başlayacağız.
V.- KANUN TEKLİFLERİ İLE KOMİSYONLARDAN GELEN DİĞER İŞLER
A) Kanun Teklifleri
1.- Kilis Milletvekili Mustafa Hilmi Dülger ile 55 Milletvekilinin Çarşı
ve Mahalle Bekçileri Kanunu Teklifi (2/2555) ve İçişleri Komisyonu Raporu (S.
Sayısı: 174) 
BAŞKAN
– Komisyon? Yok.
Ertelenmiştir.
2’nci
sırada yer alan, İzmir Milletvekili Binali Yıldırım’ın Türkiye Cumhuriyeti
Hükümeti ve Azerbaycan Cumhuriyeti Hükümeti Arasında Sürücü Belgelerinin
Karşılıklı Tanınması ve Tebdiline İlişkin Anlaşma ve Anlaşmada Değişiklik
Yapılmasına Dair Notaların Onaylanmasının Uygun Bulunduğuna Dair Kanun Teklifi
ve Dışişleri Komisyonu Raporu’nun görüşmelerine başlayacağız.
2.- İzmir Milletvekili Binali Yıldırım’ın Türkiye Cumhuriyeti Hükümeti
ve Azerbaycan Cumhuriyeti Hükümeti Arasında Sürücü Belgelerinin Karşılıklı
Tanınması ve Tebdiline İlişkin Anlaşma ve Anlaşmada Değişiklik Yapılmasına Dair
Notaların Onaylanmasının Uygun Bulunduğuna Dair Kanun Teklifi (2/1595) ve
Dışişleri Komisyonu Raporu (S. Sayısı: 85) (´)
BAŞKAN
- Komisyon? Yerinde.
Komisyon
Raporu 85 sıra sayısıyla bastırılıp dağıtılmıştır.
Teklifin
tümü üzerinde gruplar adına ilk söz, İYİ PARTİ Grubu adına Sayın Arslan
Kabukcuoğlu’nun.
Buyurun
Sayın Kabukcuoğlu. (İYİ PARTİ sıralarından alkışlar)
İYİ
PARTİ GRUBU ADINA ARSLAN KABUKCUOĞLU (Eskişehir) – Teşekkür ederim Sayın
Başkanım.
Yüce
Meclisi saygıyla selamlıyorum.
Tabii
ki uluslararası anlaşmalar çok önemlidir. Ancak günümüzde coronavirüs ve
bununla ilgili olarak sağlık teşkilatının durumu ve bunların problemleri ayrı
bir önemdedir. Bunların da dile getirilmesi ve yüce Meclisin dikkatine
sunulması gerekmektedir.
Ülkemizde
sağlık hizmetleri devlet kademesi olarak üç basamaktan yürütülmektedir: Birinci
basamakta aile hekimliği yer almaktadır. Aile hekimliği, normalde, tüm
hastaların gitmesi gereken ilk devlet kurumudur. Aile hekimleri, çocukların
aşılanması, gebelerin takibi ve bölgesinde yer alan kronik hastaların
takibinden sorumlu bir kurumdur. Ancak aile hekimliği pek çok sorunla baş başadır.
Burada, devlet kendisinin yapması gereken bazı işleri aile hekimlerinin omzuna
yıkmıştır; mekânın kiralanması gibi, gider, sarf malzemelerinin karşılanması
gibi ve orada çalışan personelin ayarlanması gibi.
İkinci
kademede yer alan, eğitim hastanesi dışında kalan yataklı tedavi kurumlarıdır.
Birinci kademeye giden hastalar, orada sorunlarına çare bulamazsa bundan sonra
ikinci kademeye gidecekler ve burada sorunlarına bir çare bulunacaktır. 
Üçüncü
basamak ise eğitim veren yataklı tedavi kurumlarıdır. Bunlar, Sağlık
Bakanlığının eğitim hastaneleri ya da üniversite hastaneleridir. Yalnız bizde
öyle garip bir duruma gelmiştir ki üçüncü basamak, birinci basamak gibi
çalışmaktadır. Başı ağrıyan, dişi ağrıyan, nezle olan, grip olan her kim varsa
doğrudan üçüncü basamağa gitmektedir. Bu, üçüncü basamakta aşırı bir yığılmaya
ve normalde oradaki çalışanların vakit ayırması gereken, uğraşması gereken
hastalar yerine daha alt grup hastalarla uğraşmasına neden olmaktadır. Bu niye
böyle olmaktadır? Bu, şundan dolayı böyle olmaktadır arkadaşlar; AK PARTİ’nin
çok işine gelmektedir. Bu sayede hastaya denmektedir ki: “Ben sana
üniversitenin kapısını açtım.” Ne getirir ne götürür, bunun böyle bir hesabı
yoktur. Üniversitenin kapısını açmıştır, bu sayede vatandaşın oyunu alacaktır,
hesap budur. 
Bunun
yanında, diğer kurumlar; serbest muayenehanesi olan, serbest çalışan hekimlerin
muayenehaneleri ve özel hastanelerdir. Özel hastaneler de yine keşmekeştir.
Örneğin bir özel hastanede 850 liraya doğum yaptırılırken, başka bir özel
hastanede 8.500 liraya doğum yaptırılır. Devlet, özel hastanelere on yıldan
fazla zamandır bütçeden katkıda bulunmamaktadır. Bu tamamen vatandaşın omzuna
yıkılmıştır. Her ne kadar devlet, burada, vatandaşa destek vererek özel
hastanede vatandaşın tedavi olmasını sağlıyor gözükse de normalde özel
hastanede vatandaş kendi cebinden çıkan parayla, kendi gücüyle tedavisini ve
tanısını koydurmaktadır. Normalde sistem de aile hekimleri üzerine kurulmuş
olmalıdır. 
Günümüzde
de bakarsanız şu andaki yaşadığımız coronavirüs nedeniyle hastanelerde aşırı
bir yığılma olmaktadır hem ikinci basamakta hem de üçüncü basamakta.
Arkadaşlar, bu hastaların ilk gitmesi gereken yerler birinci basamak sağlık
kurumlarıdır. İkinci, üçüncü basamağa gittikleri vakit oradaki hastalar,
oradaki insanların işlerini yapmalarına, sağlık personelinin işlerini,
görevlerini yerine getirmelerine engel olmakta, bunun yanında da bizde değil
ama yurt dışındaki bir yayında hastaneye giden insanların yüzde 40 kadarının
hastanedeki diğer hastalar yüzünden coronavirüs hastalığına yakalandığı
belirtilmiştir. O yüzden zincirin sağlam tutulması ve buna uyulması, devletin
başka türlü davranışa izin vermemesi gerekir. 
Hastaların,
sağlıkları için cebinden her yerde para çıkmaktadır, her yerde bir ödemesi vardır.
Devlet, yine burada başka bir davranışla eczaneleri de kendisinin tahsildar
memuru hâline getirmiştir. Normalde hastadan alması gereken parayı hastanede
tahsil etmek yerine, hasta, eczaneye gidip de ilaç alacağı vakit o ödeme
karşısına çıkmaktadır. Eğer ki hasta 2 defa, 3 defa gitti, muayenesini oldu,
reçetesini aldı ama ilacını almadıysa, 4’üncüde, 5’incide, kaçıncıda giderse
eczane tüm birikenlerle birlikte bunu tahsil etmektedir; bu, kabul edilebilir
bir şey değildir.
Günümüzde
sağlık tamamen bir ticari meta hâline getirilmiştir. Ülkemizdeki uygulamalarda
sağlık, bir sosyal hizmet olması dışında şu olmuştur “Her türlü sağlık hizmeti
verilir, dünyadaki her türlü gelişmişliğe sahibiz, sen yeter ki paradan haber
ver, ne kadar paran varsa bunları o kadar fazla alırsın.” tutumu içine
girilmiştir. 60 milyar dolarlık özelleştirmeyle yetinmeyen AK PARTİ
hükûmetleri, sağlıkta da rant derdine düşmüştür, Türk halkını yirmi yıl sonraya
borçlandırmıştır. Şehir hastaneleri bu durumda, bu grupta karşımıza çıkan en
büyük garabettir.
Arkadaşlar,
devletimizin Ödemiş’te yaptırmış olduğu, şehir hastanelerine örnek bir hastane
vardır. Şehir hastaneleri için hasta başına maliyet 338 bin dolarken Ödemiş
Devlet Hastanesi için hasta başına maliyet 43 bin dolara düşmüştür. Yakın
zamanda bitecek olan hastanelerle birlikte şehir hastanelerine toplam 10 milyar
777 milyon dolar ödenecektir, 300 yataklı Ödemiş Devlet Hastanesine ödenen
paraysa 15 milyon dolar kadardır. Eğer şehir hastaneleri rant yerine kamu
yararı düşünülüp Ödemiş Devlet Hastanesi muhasebesiyle yapılmış olsaydı
arkadaşlar, tüm şehir hastanelerinin bugün bize maliyeti 1 milyar 350 milyon
dolar olacaktı. Şehir hastanelerinin süresi bittiğinde, on beş yıl, on sekiz
yıl, yirmi yıl bittiğinde devletin kesesinden çıkacak olan para 96 milyar
dolardır, 96 milyar dolar. Bu, yalnız, şu anda Türkiye’de yaşayanların değil,
bizden sonra gelen nesillerin, belki de bizim torunlarımızın omzuna yıkılacak
olan maddi bir külfettir, maddi bir yüktür. 
AK
PARTİ’nin şirket gibi ülkeyi yönetme mantığında gelinen nokta şudur: “Bir
lokomotif saatte kaç kilometre hızla gider?” “100.” “Sen kaçla gidiyorsun?”
“60.” “Çık 90’a.” Ondan sonra, kaza yaparsan yap. Bir yerde rant varsa hiç
düşünmeden bu rantın üzerine gitmek, rantın üzerine çullanmak… Önemli olan
bugündür. Devlet olmanın icabı olan, adaletin kuvvetli olması, eğitimin
kuvvetli olması, sağlığın kuvvetli olması. Bunlar için sosyal destek göz ardı
edilmektedir ve AK PARTİ hükûmetleri, şu anda, bunlardan ne kadar
faydalanabilirse onun peşinde koşmaktadır.
Yine,
sağlık sisteminde performans sisteminin getirdiği bir durum ayrı bir
garabettir. Performans sistemiyle tedaviler uzamakta, gereksiz operasyonlar
ortaya çıkmakta, poliklinikler defalarca aynı hizmeti vermektedir. İdare,
yapması gereken işletme konusunda, gösterdiği âcizliğin sorumluluğunu
çalışanlarına ve özellikle de doktorlarına bırakmıştır. Performans sistemi
kesinlikle terk edilmelidir. Sağlık personeline şiddete on yedi yıldır devam
edilmiştir. Bu konuda bir arpa boyu yol alınamamıştır ve hükûmetin burada
hastalara söylediği şey şudur: “Git, tedavini ol, oradaki personele de iki
tokat at, çık, gel.” Bununla ilgili hiçbir şey yapılmadı ve yüce Mecliste
bekleyen en az 10 tane kanun var ve hiçbirisine el uzatılmıyor. Hiç olmazsa -ki
şu anda sağlık personelinin ve sağlık sisteminin kıymetini anlamış olmalıyız-
bu dönemde şu kanunlardan birisini el birliğiyle çıkartalım, sağlık personelini
bu etkiden, bu baskıdan kurtaralım.
Arkadaşlar,
hiçbir devlet kurumu yok ki hem vatandaşın işini görsün hem de vatandaş
tarafından sopa yesin. Bununla ilgili, defalarca söylendi, uğraşıldı ama yine
burada, kusura bakmayın ama çok popülist bir davranış, herhâlde bunun bir oy
tahvili var ve bir şey yapılmıyor. Sağlık personeli bu işten, bu durumdan, bu rahatsızlıktan
çok muzdariptir. 
Yine,
ilaç tüketimi ayrı bir problemdir. Amerika Birleşik Devletlerinde başkan
seçilirken, biliyorsunuz orada, 4 tane sektörün kulisini yapmak serbesttir;
silah, petrol, ilaç ve tütün. Bunlardan, tabii ki tütün de bizi ilgilendiriyor,
silah da bizi ilgilendiriyor ama günümüzün konusu olarak ilaç bizi bayağı çok
ilgilendirmektedir. Hani diyorsunuz: “Sigortalarda hasta kuyruklarını
kaldırdık, Ordu İlaç Fabrikasını kaldırdık; ne oldu?” Şu oldu arkadaşlar; Türk
milleti 2002 yılında ithal ilaca 1,18 milyar dolar para öderken, 2018 yılında
4,9 milyar dolar para öder olmuştur. Arkadaşlar, 2002 yılında bizim
işsizliğimiz yüzde 10,5’ti, 2018 yılında yüzde 13,5’ti şu anda, biliyorsunuz
ki… Yani parayı harcıyorsunuz, nereye harcıyorsunuz, ne için oraya
harcıyorsunuz belli değil ama bu milletin refahı için bunu harcadığınızı
söylerseniz bu hiç inandırıcı değil, buna inanmak kolay değil arkadaşlar.
Burada,
Milli Savunma Bakanlığı tıbbi malzeme yapımıyla ilgili faaliyete geçti.
İnşallah, Milli Savunma Bakanlığı yakında ilaç fabrikalarını açar ve devlet de
kendisinin bazı ilaç fabrikalarını açar. Bununla ilgili, Sağlık Bakanlığının
birtakım çalışmalar içerisinde olduğunu biliyoruz. İnanıyoruz ki olması
gereken, mantığın ve sağduyunun gerektirdiği budur. Resmî olarak Sağlık
Bakanlığının ilaç fabrikalarını…
(Mikrofon
otomatik cihaz tarafından kapatıldı)
BAŞKAN
– Sayın Kabukcuoğlu, tamamlayın sözlerinizi, buyurun.
ARSLAN
KABUKCUOĞLU (Devamla) – Hiç olmazsa çok fazla kullanılan ve çok fazla sarfiyata
neden olan ilaçların Türkiye’de yapılması, ülkemizde yapılması milletimizin
sağlığı için gereklidir. 
Ekonomiyi
hepimiz biliyoruz arkadaşlar, bir tercih meselesidir. İsterseniz siz şehir
hastanelerini 10 bin yataklı da yaparsınız -ki günümüzde kabul edilen, 200 ila
600 yataklı dışındaki hastaneler rantabl hastane değildir- şehrin 10 kilometre
değil 50 kilometre uzağına da yaparsınız, orada ki klozetlerini altın da
yaparsınız ama bir taraftan da yüzde 13,7 işsizliği ne hâle getirirsiniz
bilmem.
Bu
vesileyle hepinizi saygıyla selamlıyorum ve sağlık personelinin problemlerine
eğileceğimize ve onlara çare bulacağımıza inanıyorum.
Teşekkür
eder, saygılar sunarım. (İYİ PARTİ sıralarından alkışlar)
BAŞKAN
– Gruplar adına ikinci söz talebi, Halkların Demokratik Partisi Grubu adına
Sayın Gülüstan Kılıç Koçyiğit’in. (HDP sıralarından alkışlar)
Buyurun.
HDP
GRUBU ADINA GÜLÜSTAN KILIÇ KOÇYİĞİT (Muş) – Sayın Başkan, değerli
milletvekilleri; Genel Kurulu saygıyla selamlıyorum.
22
Ocak 1946 yılında İran Kürdistanı’nın Mahabad kentinin Çarçıra Meydanı’nda ilan
edilen, ilan edilmesinden kısa bir süre sonra hegemonik güçlerin “ulus devlet”
ideolojisinin kurbanı edilen Mahabad Kürt Cumhuriyetinin kurucusu ve aynı
zamanda Başkanı Gazi Muhammed’in 31 Mart 1947’de idam edilişinin 73’üncü yıl
dönümüdür. Bu münasebetle Gazi Muhammed’i ve yol arkadaşlarını saygıyla,
minnetle ve rahmetle yâd ettiğimi ifade etmek istiyorum. 
Sayın
Başkan, değerli milletvekilleri; corona günlerindeyiz ve bütün dünya corona
salgınıyla uğraşıyor. Türkiye’deki ilk corona vakası, biliyorsunuz, 11 Mart
tarihinde Sağlık Bakanlığının resmî olarak vakayı açıklamasıyla başladı. Eğer
bu süre zarfında ve hatta ondan daha öncesinde, yanı başımızda, komşumuz olan
İran’da ilk corona vakaları görülmeye başlandığında Türkiye yeterli önlemleri
almış olabilseydi, bugün, biz, 13 bini aşan corona vakasıyla uğraşmayacaktık ve
kaybettiğimiz insan sayısı da belki 200’lere gelmeyecekti, 250’lere
dayanmayacaktı değerli arkadaşlar. 
Bu
virüsle başarılı olarak mücadele eden ülkeler var mı? Evet, var. Örneğin, Güney
Kore ve Singapur çok hızlı bir şekilde bu virüsle mücadeleye başladılar ve
gayet de başarılılar. Peki, ne yapıyorlar? Yaygın test yapıyorlar, katı
izolasyon ve karantina koşullarını uyguluyorlar, bundan taviz vermiyorlar.
Peki, bizim ülkemizde ne oluyor değerli arkadaşlar? Bizim ülkemizde olan şu:
Sabır, dua ve kolonya üçlemesiyle bizim Hükûmetimiz işleri yürütmeye, corona
gibi dünyanın başına bela olmuş bu salgını alt etmeye çalışıyor. Aslında bütün
ülkeler sosyal paketler açıklarken ve vatandaşlarına güvence verirken, yurttaş
olmanın gereklerini, 21’inci yüzyıl medeniyetinin gereklerini yerine getirirken
bizim ülkemizde ne yapılıyor peki? Değerli arkadaşlar, AKP, bir kez daha, yine
ve yeniden halkın cebine gözünü dikiyor ve bu süreci yine halktan alacağı
parayla bir şekilde atlatmaya çalışıyor. İki gün önce Tayyip Erdoğan’ın ulusa
seslenişi neydi aslında: Bunu, devletin israfının, AKP’nin süreci
yönetemediğinin, yapısal, rasyonel ve stratejik bir aklın olmadığının ve bu akla
yanaşmak istemediğinin resmî göstergesi olarak da okuyabiliriz değerli
arkadaşlar. 
Biz,
AKP’ye buradan soruyoruz: Siz değil miydiniz “Biz en büyük ülkeler arasında yer
alıyoruz, 17 büyük ülke arasında yer alıyoruz.” diyen? Siz değil miydiniz
“Batı ülkeleri bizi kıskanıyor.” diyen? Siz değil miydiniz “IMF bizden 5 milyar
dolar borç istiyor.” diye caka satanlar? Evet, sizdiniz.
Peki,
o zaman biz buradan soruyoruz: Diğer ülkeler sizin neyinizi kıskanıyor ya da
bizim neyimizi kıskanıyor? Örneğin Covid salgınının olduğu günlerde sizin,
halkın iradesini gasbetmenizi, HDP’li belediyelere kayyum atamanızı mı
kıskanıyorlar değerli arkadaşlar? Yoksa cezaevinde 300 bine yakın mahpus
olmasına rağmen ve 11 Nisandan beri yirmi günden fazla geçmiş olmasına rağmen hâlâ
hiçbir önlem almadan cezaevindeki insanları ölüme mahkûm etmenizi mi
kıskanıyorlar? Ya da bu salgınla mücadelede en önde olan sağlık emekçilerine
bir maskeyi bile bulamamış olmanızı, koruyucu sağlık ekipmanlarını sağlamamış
olmanızı mı kıskanıyorlar diye sormadan edemiyoruz değerli arkadaşlar. Ya da ne
bileyim, belki, bütün ülkeler kendi işçilerine “Sen evde kal, otur; yemek için,
gıda için, borçların için kaygılanma.” derken bizim işçilerimizin balık istifi
bir şekilde her gün, ölümüne işe gitmesini de kıskanıyor olabilirler. Ya da
sizin, aslında, salgınla mücadele kapsamında açıklamış olduğunuz düzenlemelerde
yer alan konut kredilerinin düzenlenmesini ya da uçuşlardaki KDV oranının
düşürülmesini de kıskanmış olabilirler.
Evet,
bütün bunlar, gerçeklikten kopmuş ve algısı bozulmuş AKP gerçekliğini bizlere
gösteriyor değerli arkadaşlar.
Siz
normal zamanlarda bile bu ülkeyi yönetemiyordunuz; zapturapt politikalarıyla
muhalifleri sürekli denetlemeye çalışıyor; savaştan, ranttan ve talandan da
bekanızı kurtarmaya, sağlamaya çalışıyordunuz.
Bugün,
artık corona günlerinde, bunun, mızrağın çuvala sığmadığını siz de iyi
biliyorsunuz. Bu sefer de coronayla mücadeleyi bırakmış, bu mücadeledeki
aksaklıkları dile getirenlerin peşine düşmüşsünüz. İçişleri Bakanlığınız gece
gündüz Twitter’ın başında oturuyor; kim, hangi “tweet”i atıyor diye çetele
tutup onlar hakkında gözaltı kararı çıkarmakla uğraşıyor.
Değerli
arkadaşlar, artık yolun sonuna geldiniz. Şimdi, ne yapıyorsunuz? Şimdi de
halkın gözünü boyamaya çalışıyorsunuz. Ne diyorsunuz: “Biz Bize Yeteriz
Türkiyem.” Bununla aslında bir kez daha halkı manipüle etmeye, algılarla
oynamaya çalıştığınız açık ve net. Biz ne diyoruz? Bu ülkenin kaynakları bu
ülkenin halklarına yeter; yeter ki siz elinizi kaynaklardan çekin, yeter ki
halktan topladığınız vergileri yeniden halkın yararına kullanın, kullanmayı
becerin, bunu düşünebilin.
Birkaç
tane kaynak söylemek istiyorum “Kaynaklar bitti.” diyenlere. Örneğin, halktan
topladığınız vergilerle yaptığınız ve günlük harcaması 4,5 milyonu aşan sarayı
kapatabilirsiniz. Devlet ihaleleriyle ihya ettiğiniz Cengizin, Kolinin,
Limakın, Kalyonun, Makyolun kazandıklarının bir kısmını geri isteyebilirsiniz.
Şu an hiçbir gerekliliği olmadığı hâlde hazine bütçesinden ödenecek olan,
kamu-özel iş birliğiyle yapılan yollar, köprüler, tüneller, havaalanları için
ödeyeceğiniz parayı ödemeyebilirsiniz, bunları hızlı bir şekilde
kamulaştırabilirsiniz ama kamulaştırmıyorsanız da mücbir sebep nedeniyle
ödemelerini iptal edebilirsiniz; sözleşmelerde bu maddelerin olup olmadığını da
bilmiyoruz.
Başka
ne yapabilirsiniz? Örneğin, silahlanmaya harcadığınız parayı, İHA’ya, SİHA’ya,
F-35’lerin yakıtına harcadığınız parayı corona salgını için kullanabilirsiniz
ve bu arada belki Kürt sorununun demokratik yollarla çözülmesi için de aklınıza
bir fikir gelebilir değerli arkadaşlar. 
Evet,
bu zorlu günlerde iç barışı sağlamak samimiyetten ve samimi olarak atılacak
adımlardan geçer. Her gün hamasi söylemlerde bulunup her gün bu toplumun
muhaliflerini baskıyla sindirirseniz, sonra kalkıp onların kurumlarını bertaraf
etmeye kalkarsanız, sonra da kalkıp buradan samimiyet üzerine söz kuramazsınız,
kurmamalısınız da değerli arkadaşlar. Sizlerin bugünkü muhalif düşmanlığınız
Kürt belediyelerine kayyum atamakla başladı ve şimdi, muhalif olan diğer
belediyelerin halkçı belediye örneklerini gasbetmek için onların hesaplarını
bloke etmeye kadar da uzanmış durumda. Yarın ne yapacaksınız? Yarın da
belediyelerin kalan yetkilerini gasbederek tek adam rejimini gittikçe
ilerletmeye çalışacaksınız.
Değerli
arkadaşlar, tabii, en önemli şeylerden birisi cezaevleri. Cezaevlerinde şu an
yatması bile zül olan binlerce, on binlerce arkadaşlarımız var. Şimdi AKP bize
ne diyor? “Ben hırsızlık yapanı, ben dolandırıcılık yapanı, ben sahte para
basanı veya kalpazanı cezaevinden çıkaracağım ama bu ülkenin eşitliği için,
özgürlüğü için söz söyleyeni, bu ülkede insanlar onurlu olarak yaşasınlar
diyenleri de cezaevinde tutmaya devam edeceğim.” diyor. Yani hırsızlar ellerini
kollarını sallayarak dolaşacaklar ama Selahattin Demirtaş, Figen Yüksekdağ,
Selma Irmak, İdris Baluken, Çağlar Demirel ve Selma arkadaşımız içeride,
cezaevinde kalacaklar ya da sadece düşüncelerini açıkladıkları için Osman
Kavala, Ahmet Altan ve yüzlerce gazeteci cezaevinde coronayla baş başa
bırakılacaklar ve ölüm tehlikesi onlar için geçerli olacak ve siz de buna
“infazda düzenleme” diyeceksiniz, siz de buna “halkın yararına düzenleme”
diyeceksiniz, siz de bunu “Aslında biz halkımızı düşünüyoruz.” diye kamuoyuna
anlatacaksınız. Böyle bir şey olamaz değerli arkadaşlar. 
12
Eylül cezaevinde Esat Oktay’a diz çökmemiş, 12 Eylül faşizminin bütün
işkencelerine maruz kalmış Sayın Gültan Kışanak bu ülkenin demokrasisi için,
barışı için mücadele etti, bu Mecliste belki bazılarınızla beraber çalıştı, mesai
yaptı ve şimdi siz o beyaz saçlı bilge kadını cezaevinde ölümle baş başa
bırakacaksınız.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
GÜLÜSTAN
KILIÇ KOÇYİĞİT (Devamla) - Bu kabul edilemez. Dün de arkadaşlarımız ifade
etmişlerdi, bir kez daha buradan ben de söylemek istiyorum. Yapacağınız bu
düzenleme eğer siyasi tutsakları dışarıda bırakırsa, eğer siyasi tutsakları
kapsamazsa çok açık ve net söyleyelim, birincisi, bu ülkenin toplumsal barışına
ve geleceğine dönük çok önemli, onu baltalayan bir adım olacaktır ama en
önemlisi, bu, bilerek ve isteyerek cinayet olacaktır, kasten adam öldürmeye
girecektir ve sizleri, buradan bunu yapmamanız için bir kez daha uyarıyoruz.
Size yalvarmıyoruz, bu halkın verdiği yetkiyi insanlığa, ahlaka ve vicdana
uygun olarak kullanmaya davet ediyoruz. Burada takdir sizindir. Halkımız en
nihayetinde halkın yararına olanı da olmayanı da görecektir ve bunu tarih
mutlaka ama mutlaka yazacaktır diyorum. 
Genel
Kurulu selamlıyorum. (HDP sıralarından alkışlar)
BÜLENT
TURAN (Çanakkale) – Sayın Başkan…
BAŞKAN
– Sayın Turan, buyurun lütfen. 
VI.- AÇIKLAMALAR
1.- Çanakkale Milletvekili Bülent Turan’ın, Muş Milletvekili Gülüstan
Kılıç Koçyiğit’in görüşülmekte olan 85 sıra sayılı Kanun Teklifi’nin tümü üzerinde
HDP Grubu adına yaptığı konuşmasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, değerli arkadaşlar; az önceki konuşmacı
yardım kampanyasından ötürü, devletin iflas ettiğinden bahsetti; “Diğer ülkeler
neyinizi kıskanacak?” “Dua ve kolonyadan başka neyiniz var?” “Maske verilmedi.”
gibi temelsiz birtakım ifadelerde bulundu. İnanın, hepsi ayrı bir tartışma
konusu, hepsi iddia. 
Bakınız,
Sayın Başkan, dün konuşmuştuk, bu yardımla ilgili bir daha söylemek istiyorum:
Bu, asla devletin zaafı falan değil, aksine devlet-millet kaynaşmasının güzel
bir örneğidir. Bugün Türkiye, sırf Türkiye’ye değil, dünyanın ihtiyacı olan
birçok ülkesine yardım eden, Türk Bayrağı’nı gururla oralara gönderen büyük
adımlar atmakta. Hâlâ biz, özellikle yoğun bakım ünitesi sayısında, dünyanın en
gelişmiş ülkelerinden bir tanesiyiz. Hâla biz, sağlıkta, hiçbir kurum ayrımı
yapmaksızın, hangi kurumdan, hangi sosyal kesimden demeksizin tüm
insanlarımıza, hepsine eşit şartlarda sağlık imkânı sunan az sayıda ülkelerden
bir tanesiyiz.
SERPİL
KEMALBAY PEKGÖZEGÜ (İzmir) – Hastaneler paralı, bilmiyor musunuz?
BÜLENT
TURAN (Çanakkale) – Hele ki duayla ilgili eleştirisini, inanın, mahcup olarak
dinledim. Bizler hem tüm tedbirlerimizi alacağız hem de insanlarımızı dua
etmeye teşvik edeceğiz. Bu konuda, toplum değerlerinden bu kadar uzak ifade
kullanmayı şık bulmadığımı ifade etmek isterim. 
Dön
dolaş, gelinen yerde “Maske yok.” iddiasını da çok garipsiyorum. Bu bilgilerin
güncellenmesi lazım Sayın Başkan. Bakınız, 24 milyon cerrahi maske, 3 milyon
N95 tipi maske, 1 milyon koruyucu maske teslim edildi Sayın Başkan. 
SERPİL
KEMALBAY PEKGÖZEGÜ (İzmir) – Onlar kâğıt üstünde, kâğıt; her şeyiniz gibi kâğıt
üstünde.
BÜLENT
TURAN (Çanakkale) - Eksik varsa biz tamamlarız ama itham ederek, ilzam ederek…
Bu tarz paylaşımları doğru bulmuyorum. 
Kaldı
ki dön dolaş, coronadan, sağlıktan çıkıp yine, infaz paketinde sadece terör
mahkûmlarını gündem yapmasının da konuşmacının niyetinin aslında ne olduğunu
ortaya koyan bir yaklaşım olduğu kanaatindeyim.
BAŞKAN
- Sayın Turan, keşke ben size en sonunda söz verseydim çünkü bunu 4-5 sefer
daha tekrarlamak zorunda kalacaksınız her konuşmacıdan sonra.
BÜLENT
TURAN (Çanakkale) - Yapmazlar Sayın Başkan, o kadar insafsız olmazlar diye
düşünüyorum. Yani, bu konuşmanın sebebi açık. 
(Mikrofon
otomatik cihaz tarafından kapatıldı) 
BAŞKAN
- Olurlar, olurlar. 
Tamamlayın,
buyurun.
ERKAN
AKÇAY (Manisa) – Böyle bir ön yargıda bulunamazsınız Sayın Başkan.
GÜLÜSTAN
KILIÇ KOÇYİĞİT (Muş) – Sayın Başkan, böyle bir üslup olabilir mi?
BAŞKAN
- Buyurun Sayın Turan, tamamlayın.
BÜLENT
TURAN (Çanakkale) - Sayın Başkan, infaz paketine terör mahkûmlarından başka
hiçbir eleştiri yapılmamasını da açıkçası çok garipsediğimi ama beklediğimiz
tavır olduğunu da ifade etmek istiyorum. Hele ki “İHA yapmayın, SİHA yapmayın.”
tarzı -bir anlamda niyetlerini ifşa eden- yaklaşımlarını da tüm kamuoyunun
takdirine sunuyorum. 
BAŞKAN
- Sayın Oluç, buyurun.
2.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ilişkin açıklaması
HAKKI
SARUHAN OLUÇ (İstanbul) - Teşekkür ederim Sayın Başkan.
Sayın
vekiller, iki üç noktaya değinmek istiyorum biraz daha açıklanması için.
Şüphesiz bugün diğer konuşmalarda da bu konuyu ele alacağız. 
Şimdi,
birincisi, bu dayanışma meselesi. Şimdi, biz kesinlikle dayanışmayı ayıplayan,
kötü bulan bir parti hiçbir zaman olmadık. Konu dayanışmanın kötü olması değil,
dayanışmanın yapılmasının uygun olmaması değil; başka bir şey konu, bunu
tartışmaya çalışıyoruz. Konu şu: Siz iktidarsınız ya, iktidar kamu kaynaklarını
kullanma hakkına ve yetkisine sahip ya, “Siz iktidar olarak kamu kaynaklarını
kullanıp yurttaşların ihtiyaçlarını karşılayın.” diyoruz. Yani sizin yapmanız
gereken, dayanışma kampanyası yapmak değil, onun yerine kamu kaynaklarını eşit
ve adil bir biçimde, ihtiyacı olan yurttaşlarımıza yani “Evde kalın.”
“Çalışmayın.” “Dükkânınızı kapatın.” “Üretmeyin.” denilen yurttaşlara bu kamu
kaynaklarını eşit ve adil bir biçimde paylaştırmak; söylediğimiz esas olarak
budur…
(Mikrofon
otomatik cihaz tarafından kapatıldı) 
BAŞKAN
- Buyurun Sayın Oluç.
HAKKI
SARUHAN OLUÇ (İstanbul) - …yani tartıştığımız konu da budur. Siz iktidar olarak
görevinizi yerine getirmiyorsunuz kamu kaynaklarını bu şekilde kullanmayarak.
Ve diyoruz ki… Yani bu kamu kaynakları nasıl oluşuyor? Bu toplumdaki herkesin
alın teriyle, üretim gücüyle oluşturduğu zenginlikler, kaynaklardır bunlar.
Böyle bir zamanda yani bu kadar yaygın bir salgının olduğu, bu kadar yüksek bir
ihtiyacın olduğu zamanda bu kamu kaynaklarını yurttaşlarımıza eşit ve adil
dağıtmayacaksanız ne zaman bunu dağıtmayı düşünüyorsunuz acaba? Sorun buradan
kaynaklanıyor. Yani iktidar, kamu kaynakları konusunda üstüne düşen vazifeyi,
görevi yapmayıp da dayanışma yoluna başvurduğu ve yurttaşlardan para toplamaya
kalkıştığı için biz buna itiraz ediyoruz. Yoksa –biraz sonra tartışacağız-
belediyelerin bu tür işleri yapma hakları vardır ve yasal olarak yetkileri
dâhilindedir ya da sivil toplum kuruluşlarının vardır.
(Mikrofon
otomatik cihaz tarafından kapatıldı)
BAŞKAN
– Buyurun.
HAKKI
SARUHAN OLUÇ (İstanbul) – Bunların yapılmasında bir sıkıntı yoktur ama esas,
iktidarın yapması gereken nedir; konuştuğumuz, tartıştığımız konu bu.
İkincisi:
Yani herhâlde siz de takdir edersiniz ki Halkların Demokratik Partisi dua
edilmesiyle ilgili sıkıntısı olan bir parti değildir. Elbette ki herkesin bu
zamanda duaya da ihtiyacı vardır, her bir yurttaşın da başka yurttaşlar için
de. Tartışma konusu bu değil ama yine iktidarın yapması gereken “Dua edin.”
demek değildir; iktidarın yapması gereken, bütün diğer dünya ülkelerinde de
olduğu gibi “Evde oturun.” diyen bütün iktidarlar yurttaşlara bu güvenceyi
verdikleri için insanlar huzur içinde evde oturmaktadırlar ama Türkiye’de bu güvence
maalesef verilememektedir. Sorun buradan kaynaklanıyor. Bir kez daha işaret
etmiş olayım.
Teşekkür
ederim.
BAŞKAN
– Sayın Turan…
3.- Çanakkale Milletvekili Bülent Turan’ın, İstanbul Milletvekili Hakkı
Saruhan Oluç’un yaptığı açıklamasındaki bazı ifadelerine ilişkin açıklaması
BÜLENT
TURAN (Çanakkale) – Sayın Başkan, aslında, sözlerimi çok itinalı kullandım ve
Sayın Grup Başkan Vekilinin söz almayacağını düşündüm. Kendi vekilleri cevap
verebilirdi, konuşmasını savunabilirdi. 
Sizin
bu konuda niye söz aldığınızı garipsediğimi ifade etmek istiyorum. Yani Sayın
Vekil çok iyi bir şekilde kendi savunmasını yapabilirdi eğer bir yanlış anlama
varsa. Söylediklerimin muhatabı siz değildiniz, Sayın Vekildi. Neden böyle bir
garip yaklaşım oldu, usul hatası oldu…
BAŞKAN
– Sayın Turan, sayın milletvekillerine söz vermiyorum, sadece Grup Başkan
Vekilleri istediğinde onların söz taleplerini karşılıyorum.
BÜLENT
TURAN (Çanakkale) – Hayır, Sayın Vekil kendini savunabilir eğer bir ithamım
varsa.
BAŞKAN
– Bir sataşma olmadığı için söz verme imkânım yok zaten.
BÜLENT
TURAN (Çanakkale) – O yüzden, Grup Başkan Vekilinin bu tavrının kendi vekiline
haksızlık olduğu kanaatindeyim Sayın Başkan.
Sayın
Başkan “Türkiye’de iktidar görevini yerine getirmiyor.” ifadesini inanın, çok ayıplıyorum,
çok garipsiyorum. Dünyada sürecin başından beri en iyi tedbirleri alan, sorunu
en çok geciktiren ülkelerin başında gelmesine rağmen bu ifadelerin inanın insaf
dışı olduğu kanaatindeyim. O kadar yapılan çalışma var, tedbir var, kanunları
biz beraber geçirdik, destek olduk…
(Mikrofon
otomatik cihaz tarafından kapatıldı)
BAŞKAN
– Tamamlayın lütfen sözlerinizi.
BÜLENT
TURAN (Çanakkale) – …her Bakanlık kendi alanında çok önemli işler yaptı,
adımlar attı. Biz, kanun talepleri olduğu zaman tüm partilerle bir araya gelip
bunu beraberce göğüsledik. Bir gün içerisinde burada 15-20 madde geçirdik,
beraber işler yaptık.
SERPİL
KEMALBAY PEKGÖZEGÜ (İzmir) – Hiçbir şeyi beraber yapmadık, yalan konuşmayın.
BÜLENT
TURAN (Çanakkale) – Bunlar yokmuş gibi davranıp da Türkiye’nin bu konuda zaafta
olduğunu iddia etmek inanın şaşkınlıkla izlememize vesile oluyor.
Başından
beri “İnsanı yaşat ki devlet yaşasın.” anlayışıyla çok önemli kararlar alındı.
Her sosyal kesim için tedbir almaya çalıştık. Sözüm ona kimi gelişmiş ülkelerin
vatandaşı kendisiyle baş başa bırakma kararına rağmen, birçok gelişmiş ülkenin
adım atmaktan bile çekindiği, “Bırakın ne olursa olsun.” yaklaşımı içerisinde
olduğu bir zamanda Türkiye, başından beri, bu işlerde büyük adımlar attı. Ben
biraz daha insaflı yaklaşmakta fayda olduğu kanaatindeyim Sayın Başkan.
BAŞKAN
– Sayın Oluç. 
4.- İstanbul Milletvekili Hakkı Saruhan Oluç’un, Çanakkale Milletvekili
Bülent Turan’ın yaptığı açıklamasındaki bazı ifadelerine ve yüzyıl sonra ilk
defa böyle bir salgınla karşı karşıya kalındığına, eksiklerin, yanlışların
olabileceğine ve bunların tartışılmasının, eleştirilmesinin doğal olduğuna
ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan. 
Çok
kısa bir şey söylemek istiyorum. Şimdi, dünyada belki de böyle bir salgınla
yüzyıl sonra ilk defa karşı karşıya kalındı.
SERPİL
KEMALBAY PEKGÖZEGÜ (İzmir) – Parti propagandası mı yapıyorsunuz?
BÜLENT
TURAN (Çanakkale) – Evet, AK PARTİ vekiliyim ben.
SERPİL
KEMALBAY PEKGÖZEGÜ (İzmir) – Hakkınız var mı Mecliste… 
BÜLENT
TURAN (Çanakkale) – Ben AK PARTİ vekiliyim, bilmiyor musunuz?
SERPİL
KEMALBAY PEKGÖZEGÜ (İzmir) – Yapamazsınız… 
HASAN
ÇİLEZ (Amasya) – Sayın Vekil kimin nasıl konuşacağına karar vermeye…
BAŞKAN
– Arkadaşlar Sayın Grup Başkan Vekili konuşuyor, lütfen.
HAKKI
SARUHAN OLUÇ (İstanbul) – Yüzyıl sonra dünyada ilk defa böyle bir salgınla
karşı karşıya kalındı. Doğal olarak Türkiye de bu konuda ilk defa böyle bir
durumla karşı karşıya kaldı. Şimdi, dolayısıyla şunu tartışmak, bazı
eleştirilerde bulunmak ya da bazı önerilerde bulunmak çok doğal bir şey. Yani
bu iktidar ilk defa böyle bir durumla karşı karşıya kaldı. O yüzden eksikler
olabilir, bazı yanlışlar olabilir; bunları tartışmak ve eleştirmek, önerilerde
bulunmak son derece doğal şeylerdir. Bunların insafsızlık olarak
değerlendirilmesini doğrusu çok tuhaf buluyorum. Herhangi bir insafsızlık
yapmıyoruz, önerilerimizi ve eleştirilerimizi dile getiriyoruz. Yoksa yapılmış
olan… Mesela, 500 testle başlandı, biz o zaman diyorduk ki çok yetersiz, test
sayısı hızla artırılmalıdır.
(Mikrofon
otomatik cihaz tarafından kapatıldı) 
BAŞKAN
– Açalım sistemi.
HAKKI
SARUHAN OLUÇ (İstanbul) –. Nitekim şimdi, günde 15 bin teste ulaşıldı ama bu da
yetersiz, bunu söylemek, iktidar hiçbir şey yapmıyor demek değil ama 15 bin
testin de yetersiz olduğunu bilelim. Dünyada biliyorsunuz, Güney Kore ve
Singapur günde 20 bin testle başlayarak aslında yayılmayı büyük ölçüde
sınırlandırabildi. Dolayısıyla, burada eksiklikler varsa bunları dile
getirmekte bir tuhaflık olduğunu, doğrusu, düşünmüyorum.
Teşekkür
ederim.
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- İzmir Milletvekili Binali Yıldırım’ın Türkiye Cumhuriyeti Hükümeti
ve Azerbaycan Cumhuriyeti Hükümeti Arasında Sürücü Belgelerinin Karşılıklı
Tanınması ve Tebdiline İlişkin Anlaşma ve Anlaşmada Değişiklik Yapılmasına Dair
Notaların Onaylanmasının Uygun Bulunduğuna Dair Kanun Teklifi (2/1595) ve
Dışişleri Komisyonu Raporu (S. Sayısı: 85) (Devam)
BAŞKAN
– Gruplar adına son söz, Cumhuriyet Halk Partisi Grubu adına Sayın Tekin
Bingöl’ün.
Buyurun
Sayın Bingöl. (CHP sıralarından alkışlar)
CHP
GRUBU ADINA TEKİN BİNGÖL (Ankara) – Sayın Başkan, değerli milletvekilleri;
hepinizi saygıyla selamlıyorum.
Pandemi
büyük bir hızla, maalesef, ülkemizde de etkisini gösteriyor. Her fırsatta şunu
dile getirdik: Bir toplumsal dayanışmayla, âdeta seferberlik ilan edercesine bu
sorunun üstesinden geliriz, yapmamız gereken de bu. Burada, hiçbir şekilde bir
siyasi kaygı duymadan, 83 milyon vatandaşın sağlığını koruyacak bir anlayışla
bu olaya bakmalıyız; kaldı ki Anayasa’nın ilgili maddesi Türkiye
Cumhuriyeti’nin bir sosyal devlet olduğuna vurgu yapar. “Sosyal devlet” ilkesi
bir kuruma has bir ilke değil. “Sosyal devlet” ilkesi ülkenin bütün kurumlarını
yakından ilgilendiren, bütün kurumların bu maddeye sıkı sıkıya bağlı olması
gereken bir Anayasa düzenlemesi; dolayısıyla, belediyeler de haklı olarak bu
“sosyal devlet” ilkesini hayata geçirmek durumundalar. İyi şeyler yapıldı;
İstanbul Büyükşehir Belediyesi, Ankara Büyükşehir Belediyesi, Gaziantep
Büyükşehir Belediyesi, Konya Büyükşehir Belediyesi ve hangi partiye bağlı
olduğuna bakılmaksızın birçok il ve ilçe belediyeleri de bu sürece müdahil
oldu. Çok iyi bir şey yaptılar, çok doğru bir şey yaptılar; “sosyal devlet”
olmanın gereğini yerine getiriyorlar, bir. İkincisi: Yurttaşın en rahat
ulaşabileceği kurumlar belediyeler. E, belediyelerde bunun gereğini yaptı. Ne
yaptı belediyeler? İstanbul Büyükşehir Belediyesi süratle devreye girdi, sahra
hastaneleri oluşturdu, 12 büyük kapalı spor salonunu geçici hastanelere
dönüştürdü; binlerce vatandaşa üç öğün sıcak yemek, aş dağıttı; sokakta yaşayan
vatandaşları barınmaevlerinde misafir etti. 
E,
peki Ankara Büyükşehir Belediye Başkanı Mansur Yavaş ve ekibi neler yaptı? “6
milyon birlikteyiz.” dedi, ayrım yapmadı. Bakın, Sayın Mansur Yavaş’ın başında
bulunduğu Büyükşehir Belediyesi 640’ın üzerindeki kamu kurumunun
dezenfeksiyonunu yaptı, yapmaya devam ediyor; sokakları temizledi, taksilere
varıncaya kadar bütün ulaşım araçlarının dezenfeksiyonunu yaptı, çok önemli
işler yaptı. Günde sadece üç beş kilo gazeteyle, üç beş kilo plastik toplayıp
hayatını idame ettirmeye çalışan sokak çalışanlarını aldı, konuk etti, onların
hijyen koşullarına sahip olmasını sağlamaktan öte üç öğün sıcak yemekle
karınlarını doyurdu, misafir etti, baş tacı etti. Başka ne yaptı? Sokakta
yaşayan gariban vatandaşlarımızı konuk etti, onları misafirliğin ötesinde
ağırlayıp karınlarını doyurdu, birçok şey yaptı. 
Bakın,
değerli arkadaşlar, dün itibarıyla 94 bin vatandaşımız Ankara Büyükşehir
Belediyesine başvurdu gıda yardımı almak için. Dün, bu talihsiz girişimden
sonra zannedersiniz ki bu başvurular durdu mu? Asla. Şu andaki sayı 120 bini
aştı. Dün itibarıyla, işini kaybeden, günlük kazancıyla hayatını idame
ettirmeye çalışan 14 bin vatandaşımız belediyeye başvurmuştu; nakit yardımı ve
gıda yardımı için. Bugün, o sayı 20 bini aştı ve hâlâ başvurular devam ediyor.
İşte o bağışlarla bütün bunları yapmaya çalıştı Sayın Mansur Yavaş. Başka neler
yaptı? Övgüler dizdiğimiz sağlık çalışanlarına sahip çıktı. Hastaneler, kendi
hastanelerine yakın konaklama yeri istediler -örneğin Hacettepe Hastanesi-
hemen onlara bir yurt tahsis etti, sadece Hacettepe çalışanları kullanıyor.
Bilkent’teki şehir hastanesinin böyle bir talebi oldu, o talebi de karşılamak
üzere girişimde bulundu. Sağlık çalışanlarına özel dezenfekte edilmiş otobüsler
tahsis etti. Başka neler yaptı? Keşke bununla sınırlı kalsa. Birçok yere termal
kamera kurdu, birçok yere dezenfektan cihazı kurdu ve 12 yaşın altında çocuğu
olan belediye personelinin tamamını ücretli izinli saydı. Bakın, 775 simit
satarak hayatını idame ettiren kardeşimize 500’er lira nakit para ile
gıda yardımı yaptı, yapmaya da devam ediyor. Keşke dün, sosyal devlet olmanın
gereğini yerine getiren bu belediye başkanlarımızın önü kesilmeye
çalışılmasaydı. Beklerdik ki bu belediye başkanlarına teşekkür edilsin,
beklerdik ki bu belediye başkanları diğer belediye başkanlarına örnek
gösterilip teşvik edilsin, beklerdik ki bu belediye başkanlarının önleri
kesilmek yerine daha fazla ne yapılabilirin arayışı içerisine girilseydi,
heyhat!
Değerli
milletvekilleri, bu nasıl bir anlayıştır ki sadece yardım yapmak, o seferberlik
anlayışıyla yardım yapmak üzere yola çıkan belediye başkanlarına böyle bir
haksızlık reva görülüyor, umarım buradan dönülür. Umarım, bugün hepimizin
yapmaya çalıştığı bireysel ya da daha geniş kapsamlı yardımların önü kesilmez,
bu yardımlara devam edilir. 
Bakın,
dünden itibaren hepinizi arayan vatandaşlarımız olmuştur. Bana mesaj atan,
telefon açan onlarca vatandaşımız oldu, birisinden bahsedeceğim, mesajı bende
duruyor: “Ben on beş yıldır AK PARTİ’nin üyesiyim eşimle beraber ve o günden
bugüne kadar AK PARTİ’ye oy verdim. O günden bugüne kadar, her seçim döneminde
-komşularıma, akrabalarıma- AK PARTİ’ye oy verilsin diye çaba sarf ettim ama
dün müthiş bir hayal kırıklığı yaşadım –mesaj duruyor bende- ve ben ilk
fırsatta soracağım, Ankara Büyükşehir Belediyesine nasıl katkıda bulunacaksam
oraya katkıda bulunacağım.” Şimdi, bu anlayış, vatandaşları haklı olarak
kaygıya teşvik ediyor. Bu anlayış, vatandaşlarımızı üzüyor. Bu anlayış, doğru
bir yaklaşım değil. Siz, devlet olarak bir kampanya başlatacaksınız, vatandaşın
en rahat ulaşacağı kurumlar olan belediyelerin önünü keseceksiniz. Devlet,
yardım kampanyası düzenlemez; devlet, bütçesinden yardım yapar. Bu ülkeyi 27
liralık bir fitreye mahkûm etmek bu devlete yapılacak en büyük haksızlıktı.
Fitre ve zekât, herkesin, yakınındaki garip gurebaya, fakir fukaraya yapacağı yardımdır.
Siz eğer ona muhtaç etmişseniz bu ülkeyi, vallahi söyleyecek çok fazla bir şey
bulamıyorum, yazıklar olsun diyeceğim, başka da bir şey diyemiyorum. Bırakın,
belediyelerimiz o sosyal belediyecilik anlayışını, insan odaklı belediyecilik
anlayışını sürdürsünler. Siz bu belediyelere ne yaparsanız yapın, asla onları
vatandaşa hizmetten alıkoyamayacaksınız. 
Bugün
1 Nisan, bundan iki gün önce, 30 Martta belediye seçimlerinin 1’inci yılıydı.
Belediye başkanlarımız bu süre içerisinde, bu bir yıllık süre içerisinde neler
yapmış; halka hizmet, Hakk’a hizmettir şiarıyla yola çıkıp neler yapmış,
bunları dinleyecektik ama neylersiniz ki bu salgın, belediye başkanlarımızın bu
mütevazı çalışmalarını sergilemekten alıkoydu. Hiç merak etmeyin, bizim
belediye başkanlarımız ne yapar ederler, kendilerine başvuran o on binlerce
vatandaşa, yüz binlerce vatandaşa o yardımları mutlaka ulaştırırlar. Umut
ediyorum ki bu yardımların önünü kesmek için başka girişimlerde bulunulmasın. 
Ben,
Ankara’da yaşayan bir vatandaşım. Ben, Ankara milletvekiliyim. Huzur içinde
bireysel yardımlar yaptım, sizler de yapmışsınızdır ama dün erken saatlerde,
Ankara Büyükşehir Belediyesinin açtığı o bağış kampanyasına, gittim, kendi
olanaklarımla yardım ettim. Birkaç saat sonra o paralar bloke edildi, bunu
yapmayın, bunu yapmayın! Vatandaşlar güvendiği yerlere gider, yardım yaparlar.
Vatandaşlar, inandıkları kurumlara gider, yardım yaparlar. 
(Mikrofon
otomatik cihaz tarafından kapatıldı)
BAŞKAN
– Sayın Bingöl, tamamlayın sözlerinizi.
TEKİN
BİNGÖL (Devamla) – Teşekkürler.
Bu
vatandaşlar, Ankara Büyükşehir Belediyesinin bağışına yüzlerini dönüyorlarsa,
İstanbul Büyükşehir Belediyesinin bağış kampanyasına destek oluyorlarsa tümüyle
gönüllülük esasına göre yapıyorlar; hiçbir baskı yok. E, gelin görün ki
iktidarın, Cumhurbaşkanının başlattığı kampanyayla -ki bizim belediye
başkanlarımızın başlattığı kampanyadan çok sonradır- âdeta salma salınıyor.
Kurumların başındakiler vatandaşlara zorla, dayatmayla “Buraya yardım edin.”
diye baskı kuruyorlar. Bu bir gönül işidir değerli arkadaşlar. İçinizden
gelecek, yüreğinizden hissedeceksiniz. Yardım yaptığınız yere eğer
güveniyorsanız anasının sütü gibi helal olsun. 
Ben
inanıyorum ki Mansur Yavaş da arkadaşları da kendilerine yapılan bu bağışları
sonuna kadar iyi niyetle hak sahiplerine ulaştıracaklar diyorum, hepinizi
saygıyla selamlıyorum. (CHP sıralarından alkışlar)
BAŞKAN
– Şahsı adına ilk söz Sayın Ömer Faruk Gergerlioğlu’nun.
Buyurun
Sayın Gergerlioğlu. (HDP sıralarından alkışlar)
ÖMER
FARUK GERGERLİOĞLU (Kocaeli) – Sayın Başkan, değerli milletvekilleri;
coronavirüs tedbirlerinin geç alındığını söyledik ve bir yıldır bekletilen
infaz yasası teklifi vardı; bize binlerce insan, mahpuslar ve mahpus yakınları
her gün soruyordu “Bu yasa ne zaman gelecek?” diye çünkü cezaevleri kaldıracak
bir durumda değildi. Ancak işte, 10 Marttan sonra bu gündeme geldi ki biz bir
aydır söylüyoruz “Coronavirüs salgını var." diye ve yasa teklifi, iktidar
tarafından ancak bir hafta öncesinde bir taslak hâlinde Meclise sunuldu; oldukça
önemli bir gecikme var. Yasanın bir an evvel yürürlüğe girmesi lazım ve
cezaevlerinde, önemli bir şekilde, tahliyelerin yapılması lazım, adil ve eşit
bir şekilde yapılması lazım. Cezaevlerinde gerçekten büyük bir tehlike var;
risk grubudur. Cezaevlerinin, göçmenlerin, yine psikiyatri bakım merkezlerinin
ve diğer risk grubunda olan kişilerin bir an evvel dikkatle gözden geçirilmesi
gerekmektedir. 
Bakın
“Coronavirüs müspetliği cezaevlerinde yok.” diyordu Adalet Bakanı. Biz
cezaevlerinde coronavirüs vakalarının olduğunu ve gizlendiğini çok iyi
biliyoruz. Bakın, daha geçtiğimiz hafta Sincan Cezaevinden Bilkent Şehir
Hastanesine kaldırılan Arif Yıldırım’ı kamuoyuna duyurduğum için hakkımda
soruşturma açıldı. Niye? Halkı doğru bir şekilde bilgilendirdiğim için ve bunu
yapanlar da halkı bilgilendirmemek için, bilgi gizlemek için bunu yapmaya
çalışıyorlar. Şu anda da bakın, daha dün gizlemeye çalıştıkları bilgiler ortaya
döküldü. Tarsus Cezaevinde kalan Mardin Mazıdağı eski Belediye Eş Başkanımız
-kayyum atandı maalesef- Nalan Özaydın’ın günlerdir şikâyetleri vardı ve
hastaneye gidiyordu, tanı konulamıyordu çünkü doğru dürüst test yapılmıyor, son
derece acemi ve amatörce işler yapılıyordu, daha sonra Mardin’e sevk edildi.
Mardin Devlet Hastanesinde günler sonra corona müspetliği ortaya çıktı ve dün
tahliye edilmek zorunda kalındı. Bakın, aradan günler geçtikten sonra
saklanmaya çalışılan bilgiler ortaya çıkıyor, müspet vaka çıkıyor, mahkeme
tahliye kararı vermek zorunda kalıyor ama göremedikleri, bilemedikleri nice vakalar
var; çok net. Nalan Özaydın, bakın, cezaevini bize nasıl anlatıyor: “Cezaevinde
küçük odalarda 15-20 kadının kaldığını söyleyeyim. 15 kadın bir odada
kalıyorduk. Ortam havasız, şartlar uygun değildi. 65 yaş üstü anneler vardı
aramızda, kronik hastalığı olan arkadaşlarımız vardı, panikatak hastalığı olan
arkadaşlarımız vardı. Zaten, doktorlar ve uzmanlar kesinlikle o şartların uygun
olmadığını, insan sağlığını tehdit ettiğini dile getiriyor. Bugün, benim
tahliyem panikatağım ve coronavirüs tehdidi nedeniyle oldu. Umuyorum ve
istiyorum ki tüm arkadaşlarım bu coronavirüs ortada varken tahliye olurlar.”
diyor Nalan Özaydın.
Evet,
bakın, Adalet Bakanlığı şu anda ne yapacağını bilemiyor ya bilgi gizliyor ya da
görüş yasağı getiriyor. İki hafta görüş yasağı getirdi, olmadı, iki hafta daha
görüş yasağı getirdi. Olması gereken, aslında, bir an önce infaz yasasının
çıkması ve cezaevlerinin boşaltılmasıydı ama şu anda Adalet Bakanlığı -böyle,
taşıma suyla değirmen döndürüyor ve- iki hafta daha görüş yasağı getirdi. Bu,
insanların tedirginliğini artırıyor. Şu anda cezaevlerinde 8-10 kişilik
koğuşlarda 25-30 kişi kalıyor ve şu anda bakın, hepimiz sosyal mesafelere
uymaya çalışıyoruz ama düşünün, 8-10 kişilik yerde 25-30 kişi kalırsa hangi
sosyal mesafeden bahsedebiliriz? 
Yine,
revirle ilgili sorunlar var. İnsanlar hasta oluyor ve revire çıkarılmıyor. Şu
anda Adalet Bakanlığı cezaevlerinde, maalesef, bu uygulamalar çok yapılıyor;
koğuşunda ateşli hastalığı geçsin diye bekleniyor. Birçok cezaevinden bana bu
şikâyet geliyor. Hastanelere götürmeme yönünde bir eğilim var, yeter ki vakalar
ortaya çıkmasın şeklinde bir anlayış görüyoruz. 
Yine,
karantina uygulamaları son derece acemice yapılıyor. Karantina koğuşları
oluşturuluyor ve zaten kalabalık olan koğuşlar daha da artıyor. Mesela, Silivri
Cezaevinde 7 kişilik koğuşlarda 35 kişi varken bir koğuş boşaltılıp karantina
koğuşu hâline getirildi. 7 kişilik koğuşlarda 45 kişi kalıyor, hangi sosyal
mesafeden bahsediyoruz? Bakın, bunlar hep tespitli olaylar. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi.
ÖMER
FARUK GERGERLİOĞLU (Devamla) – Bu insanlar birbirlerine bu hastalığı
bulaştırıyorlar maalesef. Bakın, mahpuslar son derece dertli, bana çok ileti
geliyor. Bir vatandaşın bana gelen iletisini okuyayım: “Eşim cezaevine
girdiğinde kızım 10 aylıktı, şimdi 5 yaşında. ‘Baban çalışıyor, işi bitince
gelecek, az kalmış.’ diyoruz. Annesi olarak ben de işe gidiyorum ama akşamları
yanındayım. Bu çocuklar gayet zeki, arada fark olduğunu hemen anlıyorlar. Ben
işe giderken her gün bana ‘Anne, babama selam söyle.’ diyor. Artık sormaya da
başladı ‘Ne zaman gelecek?’ diye. Artık buna dayanamıyorum.” diyor.
Değerli
arkadaşlar, birçok kanser hastası var; Adalet Bakanlığı hazırlıksız yakalandığı
için, şu anda, maalesef, kemoterapilere gidemiyorlar, hastanelerde önemli
sıkıntılar var. Mesela, bakın, bir hasta mahpusun bilgisini okuyayım size:
“Lütfi Koç, İzmir Menemen T Tipi Ceza İnfaz Kurumunda A-8’de; beyin tümörü,
kasık fıtığı ve ayrıca, kanser şüphesiyle kolonoskopi, endoskopi… Tedavisi de
yarım kaldı. Bu ağır şartlarda coronavirüs yüzünden yaşamı tehlikededir.” 
(Mikrofon
otomatik cihaz tarafından kapatıldı)
BAŞKAN
– Teşekkür ediyorum Sayın Gergerlioğlu. 
ÖMER
FARUK GERGERLİOĞLU (Devamla) – Bu ve benzeri hastalar kemoterapilere
gidemiyorlar. Büyük bir sıkıntı olduğunu söylemiş olayım. (HDP sıralarından
alkışlar)
BAŞKAN
- Evet, teşekkür ettim. 
Teklifin
tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler... Kabul etmeyenler... Kabul
edilmiştir. 
1’inci
maddeyi okutuyorum: 
Türkiye Cumhuriyeti
Hükümeti ve Azerbaycan Cumhuriyeti Hükümeti Arasında Sürücü Belgelerinin
Karşılıklı Tanınması ve Tebdiline İlişkin Anlaşma ve Anlaşmada Değişiklik
Yapılmasına Dair Notaların Onaylanmasının Uygun Bulunduğuna Dair Kanun Teklifi
Madde 1- (1) 15 Mart 2016 tarihinde Ankara’da
imzalanan “Türkiye Cumhuriyeti Hükümeti ile Azerbaycan Cumhuriyeti Hükümeti
Arasında Sürücü Belgelerinin Karşılıklı Tanınması ve Tebdiline İlişkin Anlaşma”
ve Anlaşma’da değişiklik yapılmasına dair “Notalar”ın onaylanması uygun
bulunmuştur.
BAŞKAN
– 1’inci madde üzerinde gruplar adına ilk söz talebi İYİ PARTİ Grubu adına
Sayın Bedri Yaşar’ın. (İYİ PARTİ sıralarından alkışlar)
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
yüce heyetinizi saygıyla selamlıyorum.
Sözlerime
başlamadan önce coronavirüs nedeniyle hayatını kaybeden vatandaşlarımıza
Allah’tan rahmet, yakınlarına başsağlığı, hastane köşelerinde ve evlerinde şifa
bekleyen hastalarımıza da en kısa sürede acil şifalar diliyorum. 
Geneli
itibarıyla baktığımız zaman, değerli arkadaşlar, coronavirüsün, 1 kişinin 3
kişiye bulaştırdığını varsayarsak 10’uncu gün sonu itibarıyla yaklaşık 59-60
bin kişiye bulaştığı matematikçilerin yaptığı algoritmaya göre hesap ediliyor.
İşe bu cepheden baktığınız zaman hepimiz de görüyoruz ki dünyada bu, olağanüstü
bir hızla yayılmaya devam ediyor. Geneline baktığımız zaman, şu an, dünya da
800 binden fazla insana bulaşmış vaziyette. Aynı şekilde, bu salgın hastalık
nedeniyle de bugün itibarıyla 38.714 kişi de hayatını kaybetmiştir. Tabii,
dünyada durum böyleyken Türkiye’de de geç gelmiş olmasına rağmen, maalesef,
istediğimiz seviyede önlemler alınmış değil; Türkiye’de de vaka hızla
yükselmeye devam etmektedir.
İlk
gün Sağlık Bakanının yaptığı konuşmayı hatırlıyorum; buğulu gözlerle demişti
ki: “Bir hastamı kaybettim.” Ama ilerleyen günlerde -artık bunlar sanki
vakayıadiyeden gibi- işte 3 hasta, 5 hasta derken dün de 46 hastamızı
kaybettik. Böyle giderse önümüzdeki günlerde çok daha farklı sonuçları
göreceğimiz ortada.
Türkiye’deki
son durum: Kaybettiğimiz hasta sayısı 214, vaka sayısı 13.531, test sayımız da
15.300 civarında. Bütün hekimlerin söylediği şu: “Çok fazla test yapmamız
lazım, teste önem vermemiz lazım, test sayısını artırarak vakaları yakalayıp
yakaladığımız vakaların uzantılarıyla da mevcut hastaları tespit edip karantina
altına almamız lazım.”
Daha
ilk gün bu işte başarılı olan ülkelere baktığımız zaman ilk yaptıkları sokağa
çıkma yasağını uygulamak oldu. Biz de 1’inci günden beri diyoruz ki: Bu artış
çok hızlı, dünyada hızla yayılıyor; ilk etapta aldığımız tedbirlerin önemi
sonradan alacağımız tedbirlere baktığımız zaman inanılmaz daha kolay;
yayıldıktan sonra bunun önüne geçmenin imkânı yok. 1’inci gün dedik ki: Gelin,
şu sokağa çıkma yasağını ilan edelim, hiç olmazsa yirmi bir gün süreyle, daha
hastalık tam istediği seviyeye ulaşmadan zapturapt altına alalım ama maalesef,
bunun yerine biz “Evde kal Türkiye” “Evinde kal Türkiye” dedik ve mecburen
çalışan insanlar işe gitmek zorunda kaldılar. Hâlâ bugün bile, belli şehirlerde
-televizyonlarda izliyoruz- sokağa çıkma yasağına ciddi oranda uyulmadığını
görüyoruz. Hâlâ vatandaş bunu tam bir şekilde idrak etmiş değil. 
Peki,
bununla beraber Türkiye’de ne yaptık? Tabii, bu salgın hastalıklar dolayısıyla
çok ciddi ekonomik sorunlar da yaşıyoruz. Artık, ülkemizde ihracat
hedeflerinden bahsetmek hayal oldu, üretim hedeflerinden bahsetmek hayal oldu
ama devlet de tam bugün için var. Tam bugün için, özellikle üretim yapan
müesseselere, işini kaybeden insanlara devlet yanında olduğunu göstermek
zorunda. Özellikle hizmet sektörünün ciddi manada kayıpları var. Bunlara faizli
kredi vermek yerine, bunlara kredi açmak yerine ciddi manada ekonomik yardım yapmamız
gerekiyor. 
Şimdi
ha bire biz ekonomik paket açıklıyoruz. Açıkladığınız 100 milyar dolar limit.
Göreceksiniz, bunun önemli bir kısmı yine bilinen mevcut insanların kredilerini
ertelemekten öbür tarafa gitmeyecek. Kaldı ki bu kredileri almak için bile hâlâ
inanılmaz şartlar orta yere sunuyoruz. Hatta size şunu söyleyeyim: Bugün
hepimiz devlet tarafına bakıyoruz. Özel bankaları hiç siz duydunuz mu? Bugünkü
günde, bugünkü içinde bulunduğumuz şartlar altında özel bankalara bir bakın
bakalım, hiçbir paket açıkladığını duydunuz mu, hiçbir faiz oranı açıkladığını
duydunuz mu, hiç kredi kartlarıyla ilgili bir yapılanma yaptığını duydunuz mu?
Ben gelmeden önce birkaç bankayı aradım, söyledikleri şu: “Kendi kullandıkları
faiz oranı çerçevesinde üç ay süreyle erteliyoruz veyahut da ertelediğimiz
miktarı son taksitlerine ilave ediyoruz.” Hangi faiz oranıyla? “Krediyi
kullandığı faiz oranı neyse, aynı faiz oranı şartlarında ertelemeler
yapıyoruz.” Devletin de bugün yapmaya çalıştığı bu. Kullanılmış kredileri, belli
bir faiz oranıyla, özel sektör bankaları kendi belirlediği faiz oranlarına
göre, devlet de bir miktarını sübvanse etmek kaydıyla belli oranlara geri
çekmeye çalışıyor. 
Değerli
arkadaşlar, burada, faiz ödemeleriyle, bu kredileri yapılandırmayla bizim esnafımızı
ancak palyatif olarak rahatlatmış oluruz. Bu, trafikte şuna benzer: 1’inci
kavşağı yaparsınız, oradan geçen arabalar 2’nci kavşakta sıraya girmeye başlar.
Yani bu ertelemeden sonra, üç ay sonra, dört ay sonra da göreceksiniz,
Türkiye’de ekonomik meseleler, iflas eden esnaflar, evine ekmek götüremeyen
yüzlerce işsiz insanla yüz göz olacağız, karşı karşıya kalacağız. Devlet sosyal
devlettir, burada karşılıksız yardım yapması gerekiyor, bu kredilerin
faizlerini kendisi ödemek üzere bunu yapılandırması gerekiyor. 
Şimdi,
diğer taraftan, tabii, bugün birlik ve beraberlik içerisinde olmalıyız. Bugün
birlik ve beraberlik içerisinde olmamız lazım gelen günleri yaşıyoruz. Peki,
Parlamentoda bugün bu meseleyi konuşurken Sayın Cumhurbaşkanımızın, madem
birlik ve beraberlik içinde hareket ediyoruz, bütün muhalefet parti liderlerini
çağırıp “Ya, bu mesele dünyada önemli bir mevzi kazanmış bir meseledir. Gelin
bakalım, bu konuyla ilgili ne düşünüyorsunuz, ne tür önerileriniz var, nelere
dikkat etmemiz lazım?” gibi… Biz beklerdik ki madem birlik ve beraberlik içinde
bu işleri yapacağız, hiç olmazsa muhalefetin de bir fikrinin alınması
gerekirdi. Bugün bakın, siz ısrarla “Uluslararası anlaşmaları konuşalım.” diye
ifade ediyorsunuz ama biz ülkenin gündemini konuşuyoruz. Bugün ülkenin
gündeminde uluslararası anlaşmalar değil, coronavirüs var, esnafın durumu var,
çalışanların durumu var, sağlıkçıların durumu var, bunları görüşmemiz lazım. Yani isteseniz de suyu mecrasından dışarıya
çıkaramazsınız ama bütün bunlara rağmen diyoruz ki: Tamam, yine birlik ve
beraberlik içinde olalım. Gün, dayanışma günüdür; gün, birlik ve beraber olma
günüdür. 
Şimdi,
kampanyalar düzenledik. Güzel, tabii ki bu kampanyalar olmalı ama şunu
söyleyeyim: Bizim bu kampanyalar konusunda sicilimiz o kadar bozuk ki insanlar
artık bir şeye yardım etmekten imtina eder hâle geldiler. Neleri yaşadık? Bir
cemaat faciası yaşadık. Aynı, buna paralel olarak Deniz Feneri meselesi
yaşandı. Aynı, buna paralel olarak Beşiktaş’taki şehit polisler için toplanan paralar
meselesini yaşadık. Aynı şekilde, 15 Temmuz şehitleri ve gazileri için toplanan
paralarla ilgili sorunlar yaşıyoruz. Değerli arkadaşlar, aynı, paralelinde,
Kızılay, 8 milyon dolarlık bir yardımı alıyor, bir başka vakfa 60-70 bin dolar
eksiğiyle aktarıyor. 
Arkadaşlar,
bunlar, inanın insanların Kızılaya, kurum ve kuruluşlara olan güvenini
zedeliyor, insanların yardım etme duygularını törpülüyor. Tabii ki bugün
yardımlaşalım. Bırakın, insanlar belediyeler üzerinden mi yardım etmek istiyor,
başka kurum ve sivil toplum kuruluşları üzerinden mi yardım etmek istiyor…
Sizin, insanları nasıl yardım etmek istediğine dair yönlendirmeye bence
hakkınız ve hukukunuz yok. İnsanlar içinden geldiği gibi, hangi sivil toplum
kuruluşu üzerinden yardım etmek istiyorsa bunu rahatlıkla yapabilmeli. 
Yine,
şunu da söyleyeyim: Biliyorsunuz, Cumhurbaşkanımızın düzenlendiği kampanyalarda
yapılan yardımların, ister ferdî yapın ister şirketleriniz üzerinden yapın,
tamamı vergiden düşülüyor. Dolayısıyla o anlı şanlı firmaların bu amaçla
yaptığı katkıların simitçinin 10 lirayla yaptığı katkıdan daha değersiz
olduğunu ben bu kürsüden ifade ediyorum. (İYİ PARTİ sıralarından alkışlar) Onun
için, değerli arkadaşlar, burada gönülden yapılan yardım önemlidir; bunun
elçisinin melçisinin kim olduğunun hiçbir önemi yok ama yine de biz, bugün, bu
yardımlara gayet tabii ki devam edeceğiz; belediyelerimiz üzerinden, sivil
toplum kuruluşları üzerinden devam edeceğiz ama unutmayalım ki bugün
esnafımızın, özellikle çiftçimizin… 
Bakın,
süre olmadığı için ifade edemiyorum ama Sayın Başkanım, bir dakika bana müsaade
ederseniz… Bunun arkasından gıda meselesi gelecek.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
BEDRİ
YAŞAR (Devamla) – Toparlıyorum Başkanım. Martın sonunda, marttan itibaren ekim
zamanı. Tarlalarda şu an çiftçilerimiz ekinlerini ekiyorlar. Bakın, bundan
sonra savunma sanayimiz ne kadar stratejikse, sağlıktaki o gördüğünüz solunum
cihazı ne kadar stratejikse, o maskeler ne kadar stratejikse, gıda da en az onun
kadar stratejik ve bugün harcamaların önemli bir kısmının gıdaya olduğunu
hepimiz biliyoruz. E, o zaman bugün daha önümüzdeki… Belki mevcut stoklar
götürür, götürebilir ama biliyorsunuz biz tarımda da çok ciddi ithalatla karşı
karşıyayız. Burada sıralamayalım.
Dolayısıyla
gün bugün, gelin çiftçimizi de destekleyelim, çiftçinin girdilerini de
destekleyelim; mazot fiyatını, gübre fiyatını özellikle ham maddeye dayalı
rakamlarla ilgili bunlara da bir katkı sağlayalım ki hiç olmazsa gıda güvenliği
açısından ülkenin önümüzdeki günlerde çok ciddi problemi olmasın diyor, yüce
heyetinizi saygıyla selamlıyorum.(İYİ PARTİ ve CHP sıralarından alkışlar)
BAŞKAN
– Madde üzerinde ikinci söz talebi, gruplar adına Halkların Demokratik Partisi
Grubu adına Sayın Oya Ersoy’a ait. (HDP sıralarından alkışlar)
HDP
GRUBU ADINA OYA ERSOY (İstanbul) – Sayın Başkan, Genel Kurulu saygıyla
selamlıyorum. 
Şimdi,
coronavirüs salgını dünya haritasına göre Türkiye, dört gün önce 15’nci
sıradaydı, üç gün önce 14’üncü sıraya, iki gün önce 13, şimdi de dün itibarıyla
10’uncu sıraya geldik. Çin’de virüs haberleri duyulduğu andan itibaren –bu,
aralık sonuna tekabül ediyor- biz, bize hiç uğrayamayacak diye düşündük ve
böyle davrandık. Arkasından, ocak ve şubatta tüm çevre ülkelerde bu duyulmaya
başlandı ve tüm dünyada salgın konuşulmaya başlandı ama Türkiye’de iktidar
başka şeylerle uğraşıyordu. Üç ay boyunca ne yapıyordu? Libya, Suriye,
mültecileri Avrupa’ya gönderme gibi işlerle uğraşılıyordu bu ülkede. 
Bakın,
Ankara’da karantinada tutulan umrecilerin testleri pozitif çıktı ve bugün
itibarıyla sosyal medyaya onların, pozitif çıkmayanların, kendi memleketlerine
gönderilme görüntüleri düştü ve bunların her birinde yığınla insan saatlerce
otobüs bekliyor otogarlarda. Şimdi, şunu sormak istiyorum: Salgın tehlikesini
bildiğiniz hâlde -bu arada iktidarın tek iyi yaptığı şey bir Bilim Kurulu
oluşturmaktı- bu Bilim Kurulunun umre gidişlerine ilişkin bir uyarısı oldu mu?
Ve bunları dinleyip dinlemediğiniz… 
İkincisi,
futbol maçları; şimdi, futbol maçları da iptal edilmedi ve üstüne üstlük
buralarda da testleri pozitif çıkanlar oldu. Şimdi, 21 bin kişi ülkeye umreden
geldi ve ülkenin dört bir yanına dağıldı; artık bu saatten sonra kontrolü
kaybettiniz. Burada, yıllardır, “Laiklik yaşamsaldır.” diyoruz, bunu bir kez
daha -bunun üzerine de- ifade etmek istiyorum. Evet, herkes görüyor ki eğer biz
laik bir ülkede yaşıyor olsaydık, bu konuda bir karar alma konusunda iktidar
küçücük bir tereddüt bile etmezdi. Şu ana kadar coronaya karşı halkı koruyan en
ufak bir tedbir alınmadı. Biz, bu kürsülerden iki haftadır konuşuyoruz “Gelin,
coronaya karşı halkı koruyacak tedbirler alalım.” diye ve siz ne yaptınız?
Halkı, bireysel sorumluluğa davet ettiniz, “Ekonomik İstikrar Kalkanı” adı
altında patronlara 100 milyar lira para ayırdınız, peki ne oldu o geçtiğimiz
hafta çıkan yasadan sonra? Şehirler arası uçak biletlerinde KDV’yi yüzde 1’e
indirdiniz. Şimdi, bu hafta itibarıyla uçakları iptal etmek zorunda kaldınız.
Evet, hesapsız ve kitapsız hareket ediyorsunuz, durumun ciddiyetinin farkında
değilsiniz, sırf hava yolu şirketlerine kaynak aktarmak için bunu yaptınız,
virüse karşı şehirler arası trafiği engellemeniz gerekirken teşvik ettiniz ve
durum ortada, uçuşlar iptal oldu. Ben bir kez daha, ısrarla “Şirket kurtarmayı
bırakın, halkı kurtarın.” diyorum.
Şimdi
de yardım çağrıları yapıyorsunuz “yardım” adı altında salma salıyorsunuz
aslında. Bakın, bu, BOTAŞ’tan cep telefonlarına gönderilen mesaj; bu da
Yargıtay Başkanlığının duyurusu. “Bağış” dediğiniz gönüllü olur. “Bağış” dediğiniz
salma salarak olmaz. Şimdi, halk can derdinde, siz Kanal İstanbul ihalesi
açtınız; şimdi de halk can derdinde, siz bu ülkede bağış kavgası başlattınız
çünkü derdiniz, kendi iktidarınızı korumak. Herhangi bir iktidar, normal bir
iktidar olsa bu konuda yardım toplayan, dayanışmayı örgütleyen herkese, kalkar,
teşekkür eder ve coronayla uğraşmak yerine mücadele edenlerle uğraşmazdı.
Şimdi, Soylu itiraf etti, dedi ki: “‘Ben yardım topluyorum.’ derseniz başka
devlet, yeni hükûmet oluşturmak istiyorsunuz demektir.” Bu bir itiraf. Halk
kendi dayanışmasını zaten gösteriyor. Burada sizin işiniz yardım toplamak
değil, kendi işinizin gereğini yapın.
Mesela,
eğer bir bütçe oluşturmak istiyorsanız coronavirüs salgınıyla mücadele için,
buyurun, önce, milyarlarca vergi borcunu sildiğiniz şirketlerden başlayın.
Burada şirketlerin listesi var; bu, sosyal medyada da bol miktarda dolandı. İyi
bakınız, kimlere, hangi şirketlere rapor tutulmuş, uzlaşılan tutar neymiş ve
indirim yüzdesi neymiş?
BÜLENT
TURAN (Çanakkale) – Sosyal medyayı kaynak almayın, yanlış haber.
OYA
ERSOY (Devamla) – Mesela Cengiz İnşaat, indirim oranı yüzde 100, verginin
tamamı affedilmiş. Mesela, Gün-Er İnşaat aynı şekilde, TÜVTÜRK aynı şekilde. 
Evet
değerli milletvekilleri, sadece bunlar değil. Aynı zamanda, “kamu-özel iş
birliği” adı altında geçmediğimiz köprüler, otoyollar, kullanmadığımız
havalimanları için şirketlerinize artık boş yere ödeme yapmaktan vazgeçin. 
Bu
ülkede İşsizlik Fonu var, Varlık Fonu var, o kefen parası olan ihtiyat akçesi
var, o fonlar bugünler içindir, bunları halk için kullanın. Yani, diyorum ki:
Halkın bütçesini halk için kullanın; halk sadaka değil kendi hakkını istiyor,
halka sadaka değil kendi hakkını verin, hakkı olanı verin. Halkın en temel
yaşamsal ihtiyaçları, gıda sağlığı, beslenme güvenliği için bu bütçeyi
kullanın. 
Evet,
üç ayda şirket patronları ölmez ama halkın yaşaması için yapılacaklar belli:
Bir: Kritik olmayan sektörlere ücretli izin verilecek. 
Bakın,
bu da İstanbul Ömerli’de bir şantiye işçilerine imzalatılan taahhütname. Bu
taahhütnamede işçilere deniyor ki: “Herhangi bir hastalık, ölüm olursa şirketin
sorumlu olmadığına dair taahhütnameyi imzalayacaksınız.” İşçiler bunu
imzalamadığı takdirde işten atılmayla tehdit ediliyor. Muhtelif fotoğraflar var
onları şimdi göstermeyeceğim ama biz burada fiziki mesafeyi koruyarak
otururken, işçiler yığınlar hâlinde yan yana, dip dibe yemekhane kuyruklarında
ve çalışmalarını yapmaya devam ediyorlar. 
İki:
İşten çıkarılmalar derhâl yasaklanacak. Faturaların ertelenmesi çözüm değil,
halkın en temel ihtiyaçları, elektrik, su, doğal gaz parasız olacak. Halkın ne
yeyip ne içeceğine dair İşsizlik Fonu’nda bulunan 131 milyar lirayı aşkın
kaynağın sadece bir bölümünün kullanımıyla üç ay boyunca 15 milyon işçiye
asgari ücret düzeyinde destek sağlanabilir.
Şimdi,
evet, corona herkese eşit davranıyor ama tespit ve tedavide herkes eşit değil.
Eşitsizliğin kaynağı da sizsiniz, sizin yarattığınız sağlık ortamı. Zenginler
en ufak bir belirtide gidip testlerini yaptırır, pozitiflerse beş yıldızlı
hastanelerde yatarlar ve tedavilerini olurlar. 
Halka
ise ne düşüyor biliyor musunuz? İşte, bunlar düşüyor. İstanbul Bakırköy Dr.
Sadi Konuk Eğitim ve Araştırma Hastanesi. Buyurun, bunlar acil servis, yine
yığınla hastanın birlikte olduğu yerler bunlar. 
RECEP
ÖZEL (Isparta) – Hastane bunları yalanladı.
OYA
ERSOY (Devamla) – Bakın, madem böyle diyorsunuz, gelin, burada, hemen şimdi
bütün parti gruplarından 1’er kişi -ben varım, biz varız- yarından itibaren
hastanelere gidelim. Yarını bile beklemeyelim, buradan hemen çıkalım, bütün
kamu hastanelerini dolaşalım; durum neymiş? 
LEYLA
ŞAHİN USTA (Konya) – Dolaşalım.
OYA
ERSOY (Devamla) – Sadi Konuk Hastanesinde başhekim herhangi bir maske olmadan
dolaşıyor ve orada sağlık çalışanlarına maske dağıtılıyor “Bir ay boyunca bunu
kullanacaksınız.” deniyor, “Alkolle temizleyin.” deniyor. 
RECEP
ÖZEL (Isparta) – Yok ya! 
OYA
ERSOY (Devamla) – Gelin, gidip bakalım.
Şimdi,
bir de Covid-19 testleriyle oynayanlar var kahkahalar eşliğinde. Yandaş Ethem
Sancak’ın yeğeni Murat Sancak, vatandaşın bulamadığı testlerle birlikte çay
kahve eşliğinde oyun oynuyor. Yine, Sağlık Bakanlığındaki dostları sayesinde
hastaneye yatıp teste ulaşanlar var; Abdülkadir Özkan gibi. 
“Özel
hastanelerin ‘pandemi hastanesi’ ilan edilmesi ne anlama geliyor?” diye sormak
istiyorum çünkü özel hastaneler hâlâ insanlardan para almaya devam ediyor.
Burada yapılacak şey, sağlık sistemini güçlendirmek, herkese parasız,
ulaşılabilir ve nitelikli sağlık hizmetini derhâl, hemen, şimdi sağlamak. Ama
siz bildiğinizi yapmaya devam ediyorsunuz. 
Şimdi,
bugüne kadar koruma alanlarındaki doğal alanları yapılaşmaya açtınız. Salda
Gölü’nde inşaat başladı, 8 HDP’li belediye başkanımızı aldınız görevden ve
kayyum atadınız. Gerçekleri söyleyenleri gözaltı tehdidiyle, polisle, yargı
sopasıyla susturmaya çalışıyorsunuz. 
(Mikrofon
otomatik cihaz tarafından kapatıldı) 
OYA
ERSOY (Devamla) – Ek süre rica ediyorum.
BAŞKAN
– Tamamlayın sözlerinizi Sayın Ersoy. 
OYA
ERSOY (Devamla) – İzmir Tabip Odasının rapor paylaştığı sosyal medya
hesaplarına erişim engeli getirdiniz. Yine, sosyal medya hesaplarında kendi
görüntüsünü çekip paylaşan tır şoförünün söylediklerine kulak asmak yerine onu
gözaltına aldınız. Diyordu ki tır şoförü: “’Evde kal.’ diyorsunuz, nasıl
olacak? Emekli değilim, memur değilim, zengin değilim; işçiyim. Çalışmazsam
ekmek yok.” Bu sözler gerçekler, eğer siz kendinize güveniyorsanız gerçeklere
bu kadar tahammülsüz olmazsınız. Yapacağınız şey, gerekli tedbirleri almak.
Buradan
sürem bitmek üzere olduğu için son olarak söylüyorum. İdari kararlarla,
genelgelerle, kararnamelerle süreci yönetemezsiniz. Bakın, bugün bir yazı
geldi, artık burada nöbetçi Bakan uygulamasına da son verilmiş. Eğer Bakanlar
görevini yapmazsa, milletvekilleri olarak bizler görevimizi yapmazsak sağlık
işçilerine, temizlik işçilerine “Kalkın, siz en ön saflarda çalışın.”
diyemezsiniz. 
(Mikrofon
otomatik cihaz tarafından kapatıldı) 
BAŞKAN
– Sayın Ersoy, teşekkür ediyorum. İlave süreniz de doldu. 
OYA
ERSOY (Devamla) - O yüzden yapılacak şey “Maaşlarımızdan para veriyoruz.”
değil, eğer burada çalışmıyorsak milletvekillerine de maaşı ödenmesin. Burada,
halkın bağışa, sadakaya değil, kendi haklarını almaya ihtiyacı var. 
Teşekkür
ederim. (HDP sıralarından alkışlar) 
BÜLENT TURAN (Çanakkale) – Sayın Başkan, bir açıklama yapabilir miyim?
BAŞKAN
– Sayın Turan, buyurun. 
VI.- AÇIKLAMALAR (Devam)
5.- Çanakkale Milletvekili Bülent Turan’ın, İstanbul Milletvekili Oya
Ersoy’un görüşülmekte olan 85 sıra sayılı Kanun Teklifi’nin 1’inci maddesi
üzerinde HDP Grubu adına yaptığı konuşmasındaki bazı ifadelerine ilişkin
açıklaması
BÜLENT
TURAN (Çanakkale) – Sayın Başkanım, neresini düzelteceğimi inanın bilemedim.
OYA
ERSOY (İstanbul) – Kendinizi düzelteceksiniz önce. 
BÜLENT
TURAN (Çanakkale) - İzin verirseniz beş on dakika konuşma hakkım vardır diye
düşünüyorum çünkü çok garip konuşma oldu. Artık kızmak, darılmak değil,
tebessümle izliyoruz konuşmaları. Yani hepsi problem, hepsi ihtimal dışı. 
Bakınız,
Sayın Başkan, örneğin, umreciler…
OYA
ERSOY (İstanbul) – Ağlanacak hâlinize gülüyorsunuz, ağlanacak hâlinize. İnsan
hayatı; insan hayatını koruyacaksınız, iktidarınızı değil. 
ENGİN
ALTAY (İstanbul) – Ayıp ya! Bırak muhalefet konuşsun ya!
BAŞKAN
– Sayın Ersoy, bakın, siz konuşurken hiç müdahale eden olmadı, lütfen…
BÜLENT
TURAN (Çanakkale) – Hanımefendi, dinlemezseniz yanlışınız var mı, belki
anlayamazsınız. 
OYA
ERSOY (İstanbul) – Hanımefendi değil…
BÜLENT
TURAN (Çanakkale) – Beyefendi mi diyeceğim, ne diyeceğim? 
OYA
ERSOY (İstanbul) – Vekil desen yeter.
BÜLENT
TURAN (Çanakkale) – Sayın Vekil, dinlerseniz belki hatanız varsa revize etme
imkânı bulursunuz, bir izin verin bir dakika. 
Bakınız,
“Umreciler dağıtıldı, tedbir alınmadı.” Bu külliyen yalan Sayın Başkan. İlk bu
konu gündem olduğundan bugüne kadar tüm umrecilerimiz, o ziyareti yapan
insanlarımız evlerinde karantinaya alındı, aile hekimlerimizin özel takibinde
evlerinde karantinaya alındılar.
(Mikrofon
otomatik cihaz tarafından kapatıldı)
BAŞKAN
– Buyurun. 
BÜLENT
TURAN (Çanakkale) - Sonraki artma döneminde tüm umrecilerimizin -ki binlerce
ifade edilen- hepsi yurtlarımızda misafir edildiler. On dört günün bitiminde
eğer testleri negatifse evlerine gönderildi… 
MURAT
EMİR (Ankara) – Yok…
BÜLENT
TURAN (Çanakkale) – Bugün gönderildi Murat Bey.
Yine
takibimiz devam ediyor. Bugün eğer pozitifse karantina süresi uzatıldı. Yani
Avrupa’nın, dünyanın çok farklı ülkelerine ziyaretler yapan arkadaşlarımız,
vatandaşlarımız varken sadece bir sosyal kesimi risk olarak göstermek de bana
çok garip geldi Sayın Başkan.
Onun
dışında, patronlara 100 bin lira para verildiği iddiası, bu da külliyen yalan.
Onun tüm karşılığı işçimiz, çalışanımız, orta gelir grubumuz. Madem böyleydi de
bu kanun yani 100 milyarın dağıtımına izin veren bu kanun bu Mecliste gururla,
hepimizin ittifakıyla bir günde geçmedi mi?
(Mikrofon
otomatik cihaz tarafından kapatıldı) 
BAŞKAN
– Buyurun.
BÜLENT
TURAN (Çanakkale) – O zaman sizin Grup Başkan Vekilleriniz geçen hafta 100
milyarı zenginlere verdiklerine imza atmış oldu. Böyle bir şey olabilir mi? Ya
siz Meclisi takip etmiyorsunuz ya da partinizi takip etmiyorsunuz.
SERPİL
KEMALBAY PEKGÖZEGÜ (İzmir) – Grup Başkan Vekilleri mi yönetiyor ülkeyi?
BÜLENT
TURAN (Çanakkale) – Onların hepsi vatandaşımızın lehine olan düzenlemelerdi; tüm
arkadaşlarımız, partilerimiz bir arada bunu yaptılar, siz dâhil.
GÜLÜSTAN
KILIÇ KOÇYİĞİT (Muş) – Siz bir torba yapıyorsunuz, mecburen, halkın yararına
olduğu için…
BÜLENT
TURAN (Çanakkale) – Onun dışında, Sayın Başkan, sosyal medyadan bir evrak
çıkarıp “Bunlar vergi affına tabi tutulan şirketler.” demek trollüğün başka bir
versiyonu. Bir vekil sosyal medyadan evrakları paylaşır mı Allah aşkına!
Sorarsın Bakana, incelersin, alırsın, bunu paylaşırsın. 
SERPİL
KEMALBAY PEKGÖZEGÜ (İzmir) – Hiçbir sorumuz cevaplandırılmıyor. Bakanlar soruları
cevaplamıyor. 
BÜLENT
TURAN (Çanakkale) – Yanlış varsa beraber takip edip kınarız ama sosyal medyada
her gün yalanlanan, her gün dalga geçilen bir belgeyi alıp da gerçek diye
paylaşırsanız bu, vekillik onuruyla, Meclisin adabıyla açıklanamaz. Yapmayın ne
olur Sayın Vekilim. 
GÜLÜSTAN
KILIÇ KOÇYİĞİT (Muş) – Nasıl bir sakıncası var?
BÜLENT
TURAN (Çanakkale) – Onun dışında, Sayın Başkan, bir evrak daha gösterdi sayın
hatip, hastane fotoğrafı gösterdi.
ENGİN
ALTAY (İstanbul) – Böyle bir usul yok Sayın Başkan.
GÜLÜSTAN
KILIÇ KOÇYİĞİT (Muş) – Böyle bir usul var mı?
BÜLENT
TURAN (Çanakkale) – Hastane yalanlamış, belgesi burada.
(Mikrofon
otomatik cihaz tarafından kapatıldı)
GÜLÜSTAN
KILIÇ KOÇYİĞİT (Muş) – Sayın Başkan, her şeye cevap veriyor. Böyle bir şey olabilir
mi? Madde, madde…
BÜLENT
TURAN (Çanakkale) – Sayın Başkan, bitiremedim.
BAŞKAN
– Tamamlayın sözlerinizi Sayın Turan.
OYA
ERSOY (İstanbul) – Siyaset Meydanı yapalım, buyurun; Siyaset Meydanı yapalım,
buyurun; beraber tartışalım.
BÜLENT
TURAN (Çanakkale) – Vay, vay, vay; rahatsız mı oldunuz?
GÜLÜSTAN
KILIÇ KOÇYİĞİT (Muş) – Hayır, bu konuşmanın üzerinden konuşma yapıyor Sayın
Başkan. Usule aykırı bu yaptığı.
BÜLENT
TURAN (Çanakkale) – Sayın Başkan, hastane yalanlamış, hastane “Böyle bir şey
yok.” demiş ve bunu hâlâ belge diye burada paylaşıyor. Sayın Vekil, bura ciddi
bir müessese. Gidin Twitter’da bunu paylaşın, burada bu iş olmaz. Böyle yalan
belgelerle olur mu böyle bir şey!
OYA
ERSOY (İstanbul) – Twitter buradan daha ciddi bir müessese şu an, sizin söylediklerinizden.
BÜLENT
TURAN (Çanakkale) – Onun dışında, zengine imkân varmış, fakire yokmuş. Bakın,
eski Türkiye’de bu olabilir ama şimdi bütün insanlarımızın hepsi -zengin-fakir,
BAĞ-KUR’lu-sigortalı, işçi-memur- aynı hastaneden istifade edebiliyor Sayın
Başkan. 
Teşekkür
ediyorum.
GÜLÜSTAN KILIÇ KOÇYİĞİT (Muş) - Sayın Başkan, sataşmaya, hakarete söyler; her şeye
cevap veriyor.
SERPİL
KEMALBAY PEKGÖZEGÜ (İzmir) – Bizi şu anda Türkiye seyrediyor, izliyor ve
dinliyor, takip ediyor. 
BAŞKAN
– Müsaade ediniz arkadaşlar, müsaade ediniz.
BÜLENT
TURAN (Çanakkale)- Peki, vermeyelim bundan sonra, siz konuşun, biz cevap
vermeyelim.
ENGİN
ALTAY (İstanbul) – Sen konuş, sabaha kadar otur, konuş.
BAŞKAN
– Değerli milletvekilleri...
GÜLÜSTAN
KILIÇ KOÇYİĞİT (Muş) – Her eleştiriye cevap mı vereceksiniz? 
ENGİN
ALTAY (İstanbul) – Sayın Başkan…
BAŞKAN
– Sayın Altay, buyurun.
6.- İstanbul Milletvekili Engin Altay’ın, konuşma yeri olan Meclisin
zamanının gereksiz polemiklerle işgal edilmesini doğru bulmadığına, Türkiye
Büyük Millet Meclisinde yaptığı basın toplantısında “Biz Bize Yeteriz
Türkiye’m” bağış kampanyasına zorunlu katılım uygulandığına dikkat çektiğine
ilişkin açıklaması
ENGİN
ALTAY (İstanbul) – Sayın Başkanım, sınırsızca konuşma talep ediyorum, peşinen.
BAŞKAN
– Buyurun Sayın Altay.
BÜLENT
TURAN (Çanakkale) – İki dakika konuşsun.
ENGİN
ALTAY (İstanbul) – Onun için bir dakika, bir dakika açmaktansa süresiz açın
konuşayım Sayın Başkan. 
Böyle
bir şey olabilir mi ya! Şimdi…
BÜLENT TURAN (Çanakkale) – Kürsüye mi çıkayım o zaman? 
ENGİN ALTAY (İstanbul) – Çık. 
BÜLENT
TURAN (Çanakkale) – Ama öyle bir şey olur mu ya?
ENGİN ALTAY (İstanbul) – Siz neden söz aldınız ben merak ediyorum. 60’a göre
değil, sataşmadan değil. Sayın Başkanın Grup Başkan Vekillerine, gruplara olan
saygısından dolayı toleransını böyle kullanarak, on dakika yerinden her
konuşmacıya yorum yaparak Meclisi çalıştıramayız ki Sayın Turan. Evet, bir
sataşma vardır, bir katkı gerekir, tamam, ben saygı ve anlayışla… Biz raf
elması değiliz ki burada, bak, zaman ekonomisi ve corona tehdidi nedeniyle
Meclisin süratli çalışması için bir gayret ve çaba içindeyiz.
BEKİR KUVVET ERİM (Aydın) – Yalan söylüyor, yalan.
ENGİN
ALTAY (İstanbul) – Kim yalan söylüyor? 
BEKİR
KUVVET ERİM (Aydın) – Siz değil ya.
BÜLENT
TURAN (Çanakkale) - Siz değil, siz değil.
DİRAYET
DİLAN TAŞDEMİR (Ağrı) – Yalancısınız, yalancı. 
MURAT
ÇEPNİ (İzmir) – Hayatınız yalan, hayatınız. 
ENGİN ALTAY (İstanbul) – Efendim, kabul etmezsiniz falan, benim şimdi
söyleyeceğim bir şey var Sayın Başkan. 
GÜLÜSTAN
KILIÇ KOÇYİĞİT (Muş) – İade ediyoruz misliyle.
ENGİN
ALTAY (İstanbul) - “Yalan söylüyor.” denince 5 bin lira yazıyor tazminat davası
açılırsa, bilginiz olsun.
BÜLENT
TURAN (Çanakkale) – “Doğru söylemiyor.” diye de…
HALİL
ETYEMEZ (Konya) – Tehdit ediyorlar ya. 
BAŞKAN
– Sayın Altay, siz de Sayın Erim’i buldunuz yani bunun için. 
ENGİN
ALTAY (İstanbul) – Şimdi, bugün Türkiye Büyük Millet Meclisi Basın Bürosunda
bir basın toplantısı yaptım, “Corona dayanışmasını elbette milletçe, devletçe
yapacağız, yürüteceğiz ama corona dayanışmasını corona haracına ve corona
vergisine dönüştürmenin bir âlemi yok.” dedim, birkaç tane de örnek gösterdim.
Bir tanesi şuydu: Adıyaman Valisi şöyle bir yazı yazmış: “Cumhurbaşkanımız
Sayın Recep Tayyip Erdoğan, yevmiyeyle geçim sürdüren kesimler başta olmak
üzere, Covid-19 hastalığına karşı alınan tedbirlerden dolayı mağdur olan dar
gelirli vatandaşlarımıza ilave destek sağlamak amacıyla ‘Biz Bize Yeteriz
Türkiyem.’ diyerek -evet ben de katılıyorum tabii ki- Millî Dayanışma Kampanyası
başlatmış, kampanyayla ilgili Aile Çalışma ve Sosyal Hizmetler Bakanlığının
Covid-19 bağış hesap numaraları aşağıda sunulmuş olup –buraya kadar bir sorun
yok- kampanyaya destek olmak amacıyla okul ve kurumlarımızda toplanan yardım
paralarının ilgili hesap numaralarına yatırıldığına dair banka dekontlarının
müdürlüğümüze gönderilmesi hususunda gereğini rica ederim.” Yani haraç istemiş.
Sayın Cumhurbaşkanı da kızıyor “Devlet böyle haraç istemez, bu konuda dilenci
durumuna kendini düşürmez.” deyince. Fakat Meclis niye var? Meclis bunun için
var. Biz bu konuyu bugün Mecliste gündeme getirince aynı Ahmet Alagöz hemen
saat 14.05’te yeni bir tamim yayınlamış ve bu tamimde bu sefer dekontların
müdürlüklerine gönderilmemesini istemiş. Bu Ahmet Alagöz’e hitap ediyorum
buradan yani ağzımı da bozmak istemiyorum ama işgüzarlığa, riyakârlığa,
edepsizliğe pes diyorum sadece. İşte, daha önce bizim elimize geçen –hangi
kamera bilmiyorum da- bu yazı için Türkiye Büyük Millet Meclisinde “Bunun adı
edepsizliktir.” denince Ahmet Alagöz -Vali adına yazmış, Millî Eğitim Müdürü
olabilir- hemen bunu düzeltmiş. İşte, Meclis bunun için var arkadaşlar, Meclis
konuşma yeridir. Mecliste her şey konuşulur ve yapılan yanlışlardan yürütme ya
da yürütmenin bürokratları döner. Sayın Turan her söze, eleştirel her konuşmaya
cevap verme âdetine de biraz ara versin diye bu vesileyle söz aldım, bunu da
belirttim ama bu iyi oldu, vesile oldu. 
İşte,
Sayın Bülent Turan, Meclis konuşma yeri olduğu için bu sorunlar sonradan geç de
olsa düzeliyor. Bırakın millet konuşsun, düşünce özgürlüğü var, ifadeyi
hürriyet var, bırakın konuşsun. Sizi eleştirirlerse, haksız eleştiri varsa
çıkın, cevap verin. Hem siz birinci partisiniz. Burada “Şu kadar uluslararası
anlaşmayı şu kadar kısa sürede geçirelim.” diyorsunuz, ondan sonra Meclisin
zamanını, mesaisini gereksiz polemiklerle işgal ediyorsunuz. Bunu da doğru
bulmadığımı beyan ediyorum.
Sayın
Başkan, size de müsamahanız ve konuşma özgürlüğüne olan saygınızdan dolayı
teşekkür ediyorum efendim.
BÜLENT
TURAN (Çanakkale) – Sayın Başkan…
BAŞKAN
- Sayın Turan, müsaade ederseniz Sayın Tiryaki var sırada.
Sayın
Tirkayi, buyurun.
7.- Batman Milletvekili Mehmet Ruştu Tiryaki’nin, Çanakkale Milletvekili
Bülent Turan’ın yaptığı açıklamasındaki bazı ifadelerine ve iktidarı yapılan
eleştirilerle ilgili önlem almaya çağırdığına, kurumların bağış kampanyası için
alt limit belirleyerek para topladığına ilişkin açıklaması
MEHMET RUŞTU TİRYAKİ (Batman) – Sayın Başkan, önce, Adalet ve Kalkınma Partisi Grup
Başkan Vekili hatibimize “Yalan söylüyorsunuz.” dedi; bu, bir sataşma,
hatibimiz kürsüden cevap hakkını kullanacak. Ayrıca grubumuzu itham eden sözler
var, ona da birkaç şey söylemek istiyorum müsaade ederseniz. 
BAŞKAN
– “Yalancı” demedi de, “Söyledikleri doğru değil.” dedi.
OYA
ERSOY (İstanbul) – Hayır.
BÜLENT
TURAN (Çanakkale) – “Yalancı.” demedim Sayın Başkan, “Belgeler yanlış.” dedim
Sayın Başkan.
MEHMET
RUŞTU TİRYAKİ (Batman) – Söyledikleriniz yalan, söylediklerinizin hepsi yalan.

BAŞKAN
– O, yalancı anlamına gelmiyor yani.  
OYA
ERSOY (İstanbul) – Hayır.
GÜLÜSTAN
KILIÇ KOÇYİĞİT (Muş) – Ya, yumuşatıyorsunuz Başkan, ya.
MEHMET
RUŞTU TİRYAKİ (Batman) – Nezaketinizden kaynaklı olduğunu düşünüyorum. Biz öyle
anlayalım Başkanım. 
BAŞKAN
– Siz devam edin, buyurun. 
MEHMET
RUŞTU TİRYAKİ (Batman) – Teşekkür ederim. 
Şimdi,
“Atfedilen belge gerçek mi?” diye soruyor milletvekilimiz. Yani “Böyle bir
belge dolaşıyor, bu büyük şirketlere yüzde 90-95, yüzde 100 oranında vergi affı
getirdiniz.” diyor. Bu, doğru mu yanlış mı buna cevap vereceksiniz, “Böyle bir
şey yok.” diyeceksiniz. Ama asıl sorun şu: Bu 5 büyük şirketin Türkiye’deki
bütün ihaleleri aldığını herkes biliyor.
ENGİN
ALTAY (İstanbul) – Evet, beşli çete.
MEHMET
RUŞTU TİRYAKİ (Batman) – Yani diyelim ki son on yılda, on beş yılda 1 trilyonluk
ihale verilmişse eğer, bu 1 trilyonluk ihalenin hepsi neredeyse, tamamı bu 5
şirkete verilmiş. Bu, doğru mu değil mi?
ALİ
ÖZTUNÇ (Kahramanmaraş) – Yüzde yüz doğru.
MEHMET
RUŞTU TİRYAKİ (Batman) – Yani bunların dışında bu ülkede hiç mi şirket yok, hiç
mi kimse inşaat yapmayı bilmiyor.
ENGİN
ALTAY (İstanbul) – Hadi, buna cevap ver.
MEHMET
RUŞTU TİRYAKİ (Batman) – Onların istediği biçimde teklif hazırlıyorsunuz, bunu
herkes biliyor, onların beğenmediği teklifleri geri çekip düzeltiyorsunuz; bu,
bu kadar açık bir gerçek.
Şimdi,
hastane meselesi; bir tane hastane görüntüsü dolaşıyor. Biri diyor “Urfa” biri
diyor “Aydın” birisi diyor başka bir şehir. Yeri sorun değil. Orası hastane
değil mi, otobüs durağı mı, o görüntü nerede çekildi? Bu, coronavirüsten sonra
çekilmiş bir görüntü değil mi? Hastanelerimiz bomboş mu, yoğun bakımda hiç
hasta yatmıyor mu? Yani, arkadaşlarımız veya milletvekillerimiz hastanelerin bu
içler acısı durumunu gösterirken yanlış bir şey mi söylüyorlar? O hastane değil
de bu hastanedir ama sonuçta hastanelerimizin, acil servislerin, yoğun
bakımların tıklım tıklım olduğunu herkes biliyor, sadece bunun için gerekli
önlemleri alalım diyoruz. 
Şimdi,
“100 milyarlık yardımı herkes birlikte destekledi.” diyorsunuz ya, bir torba
yasa getirdiniz ve bu torba yasada özellikle KOBİ’lerin desteklenmesine ilişkin
bir madde vardı ve henüz bu madde görüşülmeden sanki yeni bir şeymiş gibi “100
milyarlık paket açıklıyoruz.” dedi Cumhurbaşkanı, daha henüz burada yasa
geçmeden. Yani emir telakki ettiniz, o 15 milyarı 30 milyara, 45 milyara
çıkardınız, bu desteğe kimse karşı çıkmadı, bu kadar açık bir şey. Yani bu
bizim teklifimizmiş gibi, biz sermayeye para aktarılmasını destekliyormuşuz
gibi bir yansıtmanızın doğru olmadığını düşünüyorum. 
Şimdi,
son olarak şunu söyleyeyim: Yani her şey tozpembe, her şey güllük gülistanlık,
biz abartıyoruz, öyle mi?
RECEP
ÖZEL (Isparta) – Öyle bir şey yok.
MEHMET
RUŞTU TİRYAKİ (Batman) - Ya, arkadaşlar, vaka sayılarına bakın ya, günde 2 bin
tane yeni hasta vakası görülüyor. On gün, on beş gün, yirmi gün sonra hangi
rakamlara geleceğiz biliyor musunuz? Gerçekten bu ülkede yaşayan herkes bundan
ciddi kaygılar duyuyor. Bu yüzden bu tür eleştirilerle ilgili ciddi bir şekilde
önlem almaya çağırıyorum.
Bir
de, son olarak şunu söyleyeyim: Kurumlar neredeyse zorla para topluyor
arkadaşlar. Alt miktar belirliyorlar ya. Bunu kim yapıyor biliyor musunuz?
Yargıtay yapıyor, “Personel 100 TL’den aşağı olmamak üzere, hâkim ve savcılar
1.000 TL’den aşağı olmamak üzere yardım yapsın.” diyorlar ya, rayiç belirliyor
Yargıtay arkadaşlar, böyle bir dönemden geçiyoruz. Ve siz bizim
eleştirellerimizi abartıyormuşuz gibi, yalan dolu sözler söylüyormuşuz gibi
söylüyorsunuz, bunu doğru bulmuyorum.
Çok
teşekkür ederim.
ENGİN
ALTAY (İstanbul) – Hadi, yeter ya. Beş dakika ara ver Başkan, ara ver.
BAŞKAN
– Efendim.
ENGİN
ALTAY (İstanbul) – Yeter ya. Konuşmacımız bekliyor.
BAŞKAN
– Sayın Turan’ı da dinleyeyim.
MEHMET
RUŞTU TİRYAKİ (Batman) – Sayın Başkan…
OYA
ERSOY (İstanbul) – Sayın Başkan, sataşmaya karşı söz istiyorum.
BAŞKAN
– Sayın Turan, buyurun.
8.- Çanakkale Milletvekili Bülent Turan’ın, usul ekonomisine riayet
ederek az konuşmaya özen gösterdiklerine ilişkin açıklaması
BÜLENT
TURAN (Çanakkale) – Usul ekonomisi gereği HDP'nin Grup Başkan Vekili arkadaşlarımıza
cevap vermeyeceğim, eyvallah. Ama Engin Bey’in tatlı sert takılmasına şunu
demek isterim: Usul ekonomisine ne kadar çok riayet ettiğimi en çok Engin Bey
bilir. Bugün sözleşmelerde -14 tane hedeflememize rağmen- bir tek söz almadık.
Onun dışında, sataşma oldu, Tüzük gereği kürsüye çıkma hakkımız var, çıkmadık,
buradan konuştuk.
ENGİN
ALTAY (İstanbul) – Ben “Çık, konuş.” diyorum zaten, buradan on dakika
konuşuyorsun, oradan iki dakika konuşacaksın.
BÜLENT
TURAN (Çanakkale) - Dolayısıyla az konuşmaya dikkat ediyoruz. Ancak sahte belge
açıklayacaksınız, doğru olmayan bir beyanda bulunacaksınız, Twitter belgesini
vereceksiniz, toplam bir buçuk dakika konuşmamıza da müdahale edeceksiniz; bu,
doğru değil Sayın Başkan.
ENGİN
ALTAY (İstanbul) – Hayır, bir buçuk değil.
BÜLENT
TURAN (Çanakkale) - Teşekkür ediyorum.
BAŞKAN
– Teşekkür ederim.
Bu
müdahaleleri yaparken de konuşmacıların konuşma içeriğinin doğru olmadığını
vurgulayalım ama yalan olduğunu söyleyip bir tartışma ya da sataşmadan dolayı
söz vermek durumunda da bırakmayın kürsüyü. 
BÜLENT
TURAN (Çanakkale) – Sayın Başkanım “Doğru değil.” dedim yahu. 
BAŞKAN
- Buyurun Sayın Ersoy.
Süreniz
iki dakikadır.
BÜLENT
TURAN (Çanakkale) – Sayın Başkan, bir dakika… Hangi gerekçeyle konuşuyor?
ALİ
ÖZTUNÇ (Kahramanmaraş) – Tazminat ne öder Sayın Başkanım?
ENGİN
ALTAY (İstanbul) – 5 bin lira gider.
ALİ
ÖZTUNÇ (Kahramanmaraş) – Tamam, 5 bin lira. 
BÜLENT
TURAN (Çanakkale) – Sayın Başkan, eğer hanımefendi cevap verecekse -ki versin,
saygı duyuyorum- o zaman diğer arkadaş niye cevap verdi? 
ENGİN
ALTAY (İstanbul) – “Yalan söylüyor.” Dediniz.
BAŞKAN
– Müsaade eder misiniz.
BÜLENT
TURAN (Çanakkale) - Aynı konuyu konuşuyoruz.
BAŞKAN
– Hayır.
BÜLENT
TURAN (Çanakkale) – Engin Bey… 
ENGİN
ALTAY (İstanbul) – “Yalan söylüyor.” dediniz ya.
MEHMET
RUŞTU TİRYAKİ (Batman) – Hayır, sizin…
BAŞKAN
– Arkadaşlar, müsaade edin …
MEHMET
RUŞTU TİRYAKİ (Batman) – Ben, yalana yalan… 
ENGİN
ALTAY (İstanbul) - 5 bin lira da tazminat davası aldıracağız.
BAŞKAN
– Bir dakika…
MEHMET
RUŞTU TİRYAKİ (Batman) – Soru-cevaba döndüğü için…
BAŞKAN
– Sayın Turan, o zaman bir bilgi vereyim, müsaade edin. 
BÜLENT
TURAN (Çanakkale) – Konuşsun Sayın Başkan, razıyım ama doğru değil İç Tüzük
gereği. 
BAŞKAN
– Müsaade edin. Sayın Oluç ile Sayın Beştaş bir toplantı için ayrıldıklarından
Grup Başkan Vekiline vekâleten Sayın Günay ile Sayın Tiryaki’yi
görevlendirdiler. 
BÜLENT
TURAN (Çanakkale) – Biliyorum, Grup Başkan Vekiliyim zaten. 
Lütfen,
Sayın Başkan, bu uyarınız da gereksiz, şöyle gereksiz: Ben, zaten az önce arkadaşımızla
ilgili… Sayın Grup Başkan Vekili, konuyu biliyorum. 
BAŞKAN – Yani
ben açıklama yapmayayım mı sizin bu söylediğinizden dolayı?
BÜLENT
TURAN (Çanakkale) – Ama diyorum ki: “Konuşmayla ilgili eleştiriye cevabı Sayın
Grup Başkan Vekili verdi zaten, o zaman vekil niye konuşuyor?” diyorum.
BAŞKAN
– Sayın Grup Başkan Vekili aynı zamanda şunu söyledi: “Sataşmadan dolayı da
arkadaşımızın da söz hakkı bakidir.” 
ENGİN
ALTAY (İstanbul) – Evet, evet. 
ALİ
ÖZTUNÇ (Kahramanmaraş) – Olur mu böyle bir şey, size bile muhalefet yapıyor.
ENGİN
ALTAY (İstanbul) – Şimdiye kadar bitmişti ya.
BÜLENT
TURAN (Çanakkale) – Sonra, Engin Bey “Bülent Bey çok konuşuyor.” diyor. 
BAŞKAN
– Buyurun Sayın Ersoy.
OYA
ERSOY (İstanbul) – Bitti mi? 
ENGİN
ALTAY (İstanbul) – Bitti. 
BAŞKAN
– Sayın Ersoy, bitti, buyurun.
VII.- SATAŞMALARA İLİŞKİN KONUŞMALAR
1.- İstanbul Milletvekili Oya Ersoy’un, Çanakkale Milletvekili Bülent
Turan’ın yaptığı açıklaması sırasında şahsına sataşması nedeniyle konuşması
OYA
ERSOY (İstanbul) – Sadece şunu söyleyeceğim. Burada gösterdiğim hiçbir şeyi
sizin ifadenizle yalan olarak nitelendiremezsiniz. Bu halk gerçeklerin ne
olduğunu, kimin gerçeği söylediğini çok iyi biliyor. O yüzden sizin ağzınıza
değil kalkıp Türk Tabipleri Birliğine bakıyor. 
YUSUF
BAŞER (Yozgat) – Hadi oradan! Türk Tabipleri Birliğini dikkate bile almıyor.
OYA
ERSOY (Devamla) – Hayır, hekimlerin ne dediğine bakıyor ve o yüzden siz buna
yasaklama getirmek zorunda kalıyorsunuz. Artık bırakın bunu. Bakın, uyarıyorum,
şu an gülüyorsunuz, ağlanacak hâlinize gülüyorsunuz.
BÜLENT
TURAN (Çanakkale) – Gülüyorum, Twitter’dan belge sunuyorsunuz.
OYA
ERSOY (Devamla) – Bu, sizin herhangi bir dönemdeki yaptıklarınızı tekrar
etmenizi gerektirecek bir süreç değil. Böyle kendi iktidarınızı da
koruyamazsınız, ekonomik kriz karşısında yaptıklarınızı tekrar ederek... 
RECEP
ÖZEL (Isparta) – Hadi oradan!
OYA
ERSOY (Devamla) – Aynen, aynen.
…Neoliberal
politikalarla sadaka dağıtarak, dini kullanarak bu halka yedirdiğiniz gibi
yapamazsınız bu süreci, ölüm kalım süreci bu süreç. O yüzden halkın sağlığı
için gerekli önlemleri bu Meclis almak zorunda, bu kadar net. Bu Meclis bu
önlemleri almak zorunda. Ve bunu almayan…
RECEP
ÖZEL (Isparta) – Hadi, al bakalım. Hadi, al.
OYA
ERSOY (Devamla) – “Hadi, al.” ne demek, sen almak zorundasın. Orada halkın
adına oturuyorsan birlikte almak zorunda bu Meclis. Yapılacaklar belli. Gelin,
bunların her birini tek tek yapalım. Deminden beri gösterdiklerime
inanmıyorsanız -bu Meclis ne güne duruyor, her grup kaç defa araştırma önergesi
verdi- yeniden öneriyorum. Gelin, hemen, hemen şimdi buradan çıkarak
hastaneleri dolaşalım; ben varım, sizi de davet ediyorum.
İyi
çalışmalar. (HDP sıralarından alkışlar)
BÜLENT
TURAN (Çanakkale) – Sayın Başkan, Twitter’dan belge olmaz. 
BAŞKAN
– Sayın Turan, Twitter’dan belge olmayacağı kayıtlara geçti.
BÜLENT
TURAN (Çanakkale) – Teşekkür ediyorum Başkanım, bir tanesiniz.
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- İzmir Milletvekili Binali Yıldırım’ın Türkiye Cumhuriyeti Hükümeti
ve Azerbaycan Cumhuriyeti Hükümeti Arasında Sürücü Belgelerinin Karşılıklı
Tanınması ve Tebdiline İlişkin Anlaşma ve Anlaşmada Değişiklik Yapılmasına Dair
Notaların Onaylanmasının Uygun Bulunduğuna Dair Kanun Teklifi (2/1595) ve
Dışişleri Komisyonu Raporu (S. Sayısı: 85) (Devam)
BAŞKAN
– Gruplar adına son konuşmacı, Cumhuriyet Halk Partisi Grubu adına Sayın Fikret
Şahin.
Buyurun
Sayın Şahin. (CHP sıralarından alkışlar)
CHP
GRUBU ADINA FİKRET ŞAHİN (Balıkesir) – Sayın Başkan, değerli milletvekilleri;
yüce heyetinizi saygıyla selamlıyorum.
Konuşmama
başlamadan önce, coronavirüs salgını sebebiyle hayatını kaybeden
vatandaşlarımıza Allah’tan rahmet diliyorum, tedavileri devam eden
vatandaşlarımıza da acil şifalar diliyorum.
Evet,
tüm dünyada olduğu gibi, biz de ülkemizde coronavirüs salgınıyla mücadele
vermeye çalışıyoruz. “Çalışıyoruz” diyorum, keza, bu mücadele yeteri kadar mı?
Bunu da sormak zorundayım çünkü bir hekim gözüyle baktığımız zaman, maalesef
yeteri kadar mücadele ettiğimiz kanısında değilim. Eksiklerimiz var ve bir an
önce bunları tamamlamak durumundayız. Bu eksiklikleri de iki başlık altında
toplayabiliriz: Bir, sağlık hizmetlerindeki eksiklikler ve tamamlanması
gerekenler; diğeri de, sosyal hizmetler bakımından yapmamız gerekenler.
Sağlık
hizmetlerindeki eksiklerin başında, öncelikle, bu salgınla en ön safhada
hayatları pahasına mücadele eden sağlık personelimizin, sağlık çalışanlarımızın
kişisel koruyucu ekipmanlarının eksikleri geliyor ve bir an önce bu
eksikliklerin tamamlanması hayati önem taşıyor. Bu vesileyle, sağlık emekçileri
arkadaşlarıma da hizmetlerinden dolayı çok teşekkür ediyor, hepsine en derin
minnet ve saygılarımı ifade ediyorum.
Diğer
bir husussa, coronavirüs enfeksiyonu şüphesi olan hastalar ile kronik
hastalıkları olan hastaların başvurduğu hastaneler maalesef aynı, ayrılmadı.
Ayrılmadığı için de riskli grup ile bulaşıcı grup aynı hastanede hizmet almak
durumunda kalıyorlar ve enfeksiyon artıyor. Aynı zamanda, bu salgın esnasında
en büyük risk altında olan sağlık çalışanları da yine bu bulaşıyla yüz yüze
kalıyor. O nedenle, zaman kaybedilmeden hastanelerin ayrılmasında büyük fayda
var. Böylece hem riskli grupla bulaşıcı grubu birbirinden ayırmış oluruz hem de
ileriki dönemlerde bu riskten sağlık personelinin de bir kısmını koruyarak
yedek bir sağlık personeli gücümüzü de kronik hastalıklarla ilgilenen
hastanelerde koruma altına almış oluruz.
Diğer
bir nokta ise, son zamanlarda da bir hayli kamuoyunun gündemine geldi, özel
hastanelerin coronavirüslü hastaları kabulüne ait çekincelerle ilgili haberler
alıyoruz. Bu noktada gerekli önlemleri Bakanlığın ivedilikle alması
gerekmektedir. Ayrıca, vatandaşlarımız normal bir sağlık problemi için dahi hastaneye
başvuramamaktadır ve bu özel hastanelerden de rahatlıkla faydalanabilmesi
açısından bir an önce Bakanlığın özel hastanelerin almış oldukları sağlık
hizmetlerindeki ek katkı payını bu süreçte hiç olmazsa kaldırması gerektiğini
ivedilikle ifade etmek istiyorum. Yine, özellikle yoğun bakım konusunda
sıkıntılar yaşıyoruz. Şehir hastaneleri açılırken kapatılan hastanelerinin de
hizmete uygun olanlarının bir an önce tekrar hizmete alınarak yoğun bakım
üniteleri hâline dönüştürülmesinde büyük fayda var.
Yaşadığımız
salgın yine sosyal hizmetler alanında da eksiklikleri bize gösterdi. Bakınız,
bu salgın da tıpkı bir deprem gibi, sel felaketi gibi bir felakettir, bir
afettir. Ve bu felaket, afet durumlarında Kızılay vatandaşlarımızın nasıl
barınma, yeme ve hijyen ihtiyaçlarını karşılıyorsa aynen bu salgın da bir
felakettir ve biz de maalesef Kızılayı bu süreçte sahada göremiyoruz, Kızılay
mutlaka görevini yerine getirmelidir. Türkiye’de göremediğimiz Kızılayı,
İtalya’ya gemiyle yardım gönderirken, İspanya’ya uçakla yardım gönderirken
görüyoruz. Bakınız, dün Trump ne diyor biliyor musunuz: “Ventilasyon
cihazlarını yapmaya başladık. Önce kendi ihtiyacımızı karşılayacağız, daha
sonra ihtiyacı olan ülkelere vereceğiz.” diyor. Ben Kızılayı bir milletvekili
olarak öncelikle kendi ülkemdeki kendi yoksul vatandaşlarıma hizmet ederken
görmek istiyorum. İtalya’ya gemiyi daha sonra göndersin, İspanya’ya gemiyi daha
sonra göndersin. Bu arada, Kızılay, evet, dışarıya yardım götürürken
vatandaşlar da iktidardan yardım bekliyor. İktidar ne yapıyor? İktidar da
yardım kampanyası açarak vatandaştan fedakârlık bekliyor. Evet, iktidar
yetkililerine buradan seslenmek istiyorum: Bakınız, vatandaşlar kimlerden
fedakârlık bekliyor biliyor musunuz? Kamu-özel iş birliği modeliyle Hazine garantili
döviz bazında ödeme yaptığınız otoyol, köprü, tünel, havaalanı ve şehir
hastaneleri işletmecilerinden, işte o bir avuç müteahhitten, yandaş
müteahhitlerden bu dönemde fedakârlık bekliyor vatandaşımız. Yine, kimlerden
fedakârlık bekliyor? Kızılayı kullanarak vergiden mi kaçınıyor, vergi mi
kaçırıyor ne olduğu belli olmayan doğal gaz ve elektrik dağıtım şirketlerinden
fedakârlık bekliyor. Hiç olmazsa vatandaşın faturalarını üç ay süreyle, sıfır
faizle ertelemelerini bekliyoruz.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi Sayın Şahin.
FİKRET
ŞAHİN (Devamla) – Ve yine, vatandaşımız Türkiye Odalar ve Borsalar Birliğinden,
TÜSİAD’dan, MÜSİAD’dan, TESK gibi kurumlardan vatandaşın işsiz kalmaması
yönünde fedakârlık bekliyor.
Vatandaş
fedakârlık beklerken siz “Biz Bize Yeteriz Türkiyem” kampanyası yapıyorsunuz.
Evet, biz bize yeteriz çünkü Kurtuluş Savaşı’nı veren bir milletiz ama siz
maalesef 5 tane müteahhide on sekiz yıldır yetemediniz. Ne diyorsunuz? “Dünya
5’ten büyüktür.” Şimdi, işte “Türkiye 5’ten büyüktür”ü gösterme zamanınız
gelmiştir. Türkiye’nin 5 tane müteahhitten büyük olduğunu göreceğiz hep
birlikte. O müteahhitlerden vatandaş adına fedakârlık bekliyoruz ve bunu takip
ediyoruz.
Hepinizi
saygıyla selamlıyorum. (CHP sıralarından alkışlar)
BAŞKAN
– Değerli milletvekilleri, birleşime on dakika ara veriyorum.
Kapanma Saati: 16.04
İKİNCİ OTURUM
Açılma Saati: 16.20
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat ALTACA KAYIŞOĞLU (Bursa), Emine
Sare AYDIN (İstanbul)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 76’ncı Birleşiminin
İkinci Oturumunu açıyorum. 
85
sıra sayılı Kanun Teklifi’nin görüşmelerine devam ediyoruz. 
Komisyon?
Yerinde. 
1’inci
maddeyi oylarınıza sunuyorum: Kabul edenler… Etmeyenler… Kabul edilmiştir. 
2’nci
maddeyi okutuyorum: 
MADDE 2- (1) Bu Kanun yayımı tarihinde yürürlüğe
girer.
BAŞKAN
– Madde üzerinde gruplar adına ilk söz, İYİ PARTİ Grubu adına Sayın İbrahim
Halil Oral’a aittir. 
Buyurun
Sayın Oral. (İYİ PARTİ sıralarından alkışlar) 
İYİ
PARTİ GRUBU ADINA İBRAHİM HALİL ORAL (Ankara) – Sayın Başkan, kıymetli
milletvekilleri; uluslararası sözleşmeler hakkında İYİ PARTİ Grubu adına söz
almış bulunuyorum. Genel Kurulu saygıyla selamlıyorum. 
Saygıdeğer
milletvekilleri, küresel bir salgın olarak ülkemizi de etkileyen coronavirus
sebebiyle, dün akşamki verilere göre 13.531 vatandaşımız enfekte olmuş,
maalesef 214 vatandaşımız hayatını kaybetmiştir. Bu vesileyle, hayatını
kaybeden vatandaşlarımıza Yüce Allah’tan rahmet, yakınlarına ve milletimize
başsağlığı diliyorum. 
Bu
süreçte, üstün gayret ve fedakârlık gösteren sağlık çalışanlarımıza
teşekkürlerin en güzeliyle Allah razı olsun diyorum. 
Salgınla
alakalı yapıcı eleştiri olarak kabul edilmesini istediğim birkaç konuyu da
ifade etmek istiyorum. Öncelikle, aile hekimlerimiz başta olmak üzere bütün
sağlık çalışanlarımız steril maske, gözlük ve tulum sıkıntısı çekmektedirler.
Sayın Bakan “Gönderiyoruz.” demektedir ama bize günde 10-15 sağlık çalışanı
ulaşmakta ve bu yöndeki sıkıntılarını dile getirmektedirler. Eczacı
arkadaşlarımız, kardeşlerimiz kendilerine doktorların sürekli gelerek maske ve
dezenfektan talep ettiklerini ve onlar da maliyetine vermeye çalıştıklarını
anlatıyorlar. Bu durum Ankara’da, İstanbul’da, Kırıkkale’de ve diğer
şehirlerimizde de hep böyledir.
Sağlık
çalışanlarımız farklı bir kulvarda âdeta millî bir mücadele vermektedirler.
Görünmeyen bir düşmana karşı verilen mücadeledeki sağlık ordumuza maske
ulaştıramamak, Sakarya Savaşı’nda orduya “Silah yok, kurşun yok.” demek gibi
bir şeydir.
Bir
diğer husus da yakınlarının bilgilendirilmesi konusudur. Ankara Şehir
Hastanesinde, Zekai Tahir Burak Hastanesinde bizzat takip ettiğim birkaç
hastayla alakalı ne hasta yakınları bilgi alabilmekte ne de biz aradığımızda
bize bilgi verilmektedir. Bu durum ülkede korkuya ve paniğe sebep olmaktadır.
En azından sürekli olmasa da belli vakitlerde hasta yakınları
bilgilendirilmelidir.
Aynı
şekilde, hayatını kaybeden vatandaşlarımızın definleriyle alakalı bir bilgi kirliliği
mevcuttur. Bazı vatandaşlarımız definlerin kendilerine bilgi verilmeden
yapıldığını hatta rahmetlilerin yakınları, coronavirüs olduklarından dâhi bilgi
sahibi olmadıklarını bildirmektedirler. Sosyal medyada doğruluğu teyide muhtaç
görüntüler dolaşmakta, yol kenarında, açık arazilerde definler yapıldığı
görülmektedir. Bunların aslı astarı tespit edilmeli ve topluma doğru bilgi
açıklanmalıdır. Bütün bu hususlarla alakalı Sağlık Bakanlığımızın tetkikler
yapması ve çözüm üretmesi şarttır.
Kıymetli
milletvekilleri, salgın bir sağlık krizi yaratmıştır ancak hepimizin bildiği
gibi bunun bir de ekonomik boyutları vardır, bütün dünya bu ekonomik boyutla
yüzleşmektedir. Ancak başta Avrupa ülkeleri olmak üzere pek çok devlet halkını
mağdur etmeyecek tedbirler almaktadır ve alabilmektedir. Hatta ekonomisi bizden
geri olan Türk Cumhuriyetleri’nde, örneğin Kazakistan’da sağlık çalışanlarına
risk durumuna göre 20 maaşa kadar prim verilmekte, Özbekistan’da pek çok kamu
hizmeti ücretsiz hâle getirilmekte, Azerbaycan’da devlet kasasında virüsle
mücadele fonu oluşturulmaktadır. Türkiye’de ise durum faciadır. Devlet, ekonomi
kalkanı olarak açıkladığı tedbirlerde palyatif çözümler sunmuş, büyük sermayeye
kolaylık, vatandaşa ise kolonya vereceğini söylemiştir. Büyük sermaye
kolaylıklarını görmekte ancak vatandaş daha kolonyasına bile ulaşamamıştır.
Avrupa’yı geçtim, vaka sayıları çok az olan Kuzey Kıbrıs Türk Cumhuriyeti,
Azerbaycan, Kırgızistan gibi ülkelerde sokağa çıkma yasağı ilan edilirken
Türkiye’de hâlâ “Herkes kendi OHAL’ini ilan etsin.” denilmektedir. Üstüne
üstlük tarih boyunca unutulmayacak, millet vicdanında asla yarası kapanamayacak
bir uygulamayı da dün Sayın İçişleri Bakanından duymuş olduk. Millet İttifakı
tarafından kazanılan Ankara ve İstanbul Büyükşehir Belediyelerinin Hükûmetten
önce davranıp başlattıkları dayanışma kampanyalarının hesaplarına bloke
konulmuştur. Cenab-ı Allah Kur'an-ı Kerim’de “İyilikte ve hayırda yarışınız.”
buyurmaktadır, iktidar ise resmen tek parti dönemindeki zihniyetle “Yardım toplanacaksa
da bunu ancak biz toplarız.” diyerek Nevzat Tandoğan kafasında bir uygulama
başlatmıştır. 
Saygıdeğer
milletvekilleri, Belediye Kanunu açıktır. Belediyeler hiçbir yoruma muhtaç
olmayacak şekilde bağış toplayabilir. Bu ortadayken, hileişeriyeyle, bugün
sivil toplum kuruluşlarına uygulanan yasal düzenlemeyi belediyelere uygulamak
çok açık bir yanlıştır. İslam hukukunda, medeni hukukta ve evrensel hukukta,
her zaman söylediğim gibi, iki şey birbirinden farklıdır. Biri kasıt, diğeri
hatadır. Eğer İçişleri Bakanlığı bu işi hatayla yaptıysa bugün Grup Başkan
Vekilimiz Sayın Müsavat Dervişoğlu’nun da basın toplantısında belirttiği gibi
“1 nisan şakası” diyerek hatasını düzeltmesi gerekir. (İYİ PARTİ ve CHP
sıralarından alkışlar) Ha, eğer durum kasıtlıysa, kimse kusura bakmasın, bu
milletin dayanışma duygularına karşı işlenmiş bir insanlık suçudur, bir
gaflettir, hatta dalalettir. 
Kıymetli
milletvekilleri, siyaset biliminde devlet bir toplumsal sözleşmedir. Yüzlerce,
binlerce yıldır insanlar bir kısım hak ve iradelerini devlete teslim ederek
korunma sağlamaktadırlar. Bu korunma, dâhilî ya da haricî düşmanlara karşı
korunma olabildiği gibi, sağlık sorununa ya da ekonomik krize karşı da
korunmayı içerir. Vatandaş vergi verir, devlet de o vergiyle vatandaşa hizmet
eder. Bugün AK PARTİ iktidarı binlerce yıllık bu toplumsal sözleşmeyi bozma
noktasına gelmiştir. Vatandaş kendi OHAL’ini ilan edecekse, kendi ekonomik
krizine Cumhurbaşkanının verdiği IBAN numarasına para yatırarak çözüm bulacaksa
devletin ne manası kalmaktadır. (İYİ PARTİ ve CHP sıralarından alkışlar) Hele
ki Türk devleti gibi ebet müddet bir yapının, Hunlardan, Göktürklerden
Osmanlı’ya ve Cumhuriyete kadar süren bir devlet geleneğinin sahibi olan
milletimiz bunu asla kabul etmeyecektir. Bağış kampanyası yapıp kamu
kurumlarına, memurlarımıza “Sen maaşından 200 lira vereceksin, sen 500 lira
vereceksin.” demek Hükûmetin açık ve seçik bir acziyetidir. Vatandaş maaşından
dünya kadar vergiyi zaten vermektedir, üstüne bir de -tırnak içinde söylüyorum-
zorunlu bağış mı yapacaktır? Bu böyle mi olur arkadaşlar? Üstüne bir de
muhalefet belediyelerinin yardımlarını da engellemeye çalışmanız gelince, sizin
iyi niyetli olduğunuzu düşünmemiz asla mümkün olmamaktadır. Tabiri caizse AK
PARTİ virüsle birlikte siyaset yapmakta, bir coronavirüs ittifakı kurmaktadır.
Milletimizin biyolojik ya da siyasi virüslere artık tahammülü kalmamıştır. 
Sayın
Cumhurbaşkanımız bari bu dönemde, bir an önce, sadece AK PARTİ Genel Başkanı
olmadığını, 82 milyon insanın Cumhurbaşkanı olduğunu hatırlamalı ve ona göre
siyaset yapmalıdır. İktidar, resmen bu virüs meselesini siyasi ranta çevirmeye
çalışmaktadır; “Muhalefete nasıl zarar veririm?” derdiyle hareket etmekte
-virüs gündeminde sağlık çalışanlarının bulunmadığı- eldiven ve maskelerle Kanal
İstanbul ihalesi yapmakta, kapalı kapılar ardında infaz düzenlemesi
planlamaktadır. Hatta vazgeçilmese burada Bekçi Kanunu Teklifi bile görüşecek
durumdaydık. 
(Mikrofon
otomatik cihaz tarafından kapatıldı) 
BAŞKAN
– Tamamlayın sözlerinizi Sayın Oral. 
İBRAHİM
HALİL ORAL (Devamla) – Teşekkür ederim Sayın Başkanım. 
Türkiye
kadim bir devlettir; çadır devleti değildir, muz cumhuriyeti değildir, hele
şahsın devleti hiç değildir. 
Değerli
milletvekilleri, bu görüşlerimi sizinle paylaşırken yüce heyetimizi saygıyla
selamlıyor, milletimize geçmiş olsun diliyor, hürmetlerimi sunuyorum. (İYİ
PARTİ ve CHP sıralarından alkışlar) 
BÜLENT
TURAN (Çanakkale) – Sayın Başkan…
BAŞKAN
– Buyurun Sayın Turan. 
VI.- AÇIKLAMALAR (Devam)
9.- Çanakkale Milletvekili Bülent Turan’ın, Ankara Milletvekili İbrahim
Halil Oral’ın görüşülmekte olan 85 sıra sayılı Kanun Teklifi’nin 2’nci maddesi
üzerinde İYİ PARTİ Grubu adına yaptığı konuşmasındaki bazı ifadelerine ve
bağışın gönüllülük esasına dayandığına, zorlama ve baskı iddialarını reddettiklerine
ilişkin açıklaması
BÜLENT
TURAN (Çanakkale) – Sayın Başkan, değerli konuşmacıyı dikkatle dinledim.
Bakınız, teknik tartışma yapmak, vaktinizi almak istemem ama kanunen bir engel
var, bunu dün konuşmuştuk, bunu bir yere bırakıyorum fakat diğer taraftan,
“bağış” zaten, adı üzerinde gönüllülük esası olan bir işlem, bunun dışında
yapılan ne varsa doğru bulmuyoruz. Bağış, gönülden gelen bir işlemdir.
Cumhurbaşkanımızın daveti var, imkânı olan bütün insanlarımıza. Garibanlarımız
için bir kampanya başlatıldı, buna, isteyen, gönlünden, yüreğinden gelen kim
varsa destek olur, bunun dışındaki bir zorlama, baskı vesaire iddiaların
hepsini biz reddediyoruz.
DURSUN
MÜSAVAT DERVİŞOĞLU (İzmir) – Yürekten desteklediğinizi açıkladınız hatibimizi,
teşekkür ederim. 
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- İzmir Milletvekili Binali Yıldırım’ın Türkiye Cumhuriyeti Hükümeti
ve Azerbaycan Cumhuriyeti Hükümeti Arasında Sürücü Belgelerinin Karşılıklı
Tanınması ve Tebdiline İlişkin Anlaşma ve Anlaşmada Değişiklik Yapılmasına Dair
Notaların Onaylanmasının Uygun Bulunduğuna Dair Kanun Teklifi (2/1595) ve
Dışişleri Komisyonu Raporu (S. Sayısı: 85) (Devam)
BAŞKAN
– Evet, Sayın Başaran, buyurun.
HDP
GRUBU ADINA AYŞE ACAR BAŞARAN (Batman) – Değerli arkadaşlar, ben de herkesi
saygıyla selamlıyorum.
Dünya
gerçekten bir eşikten geçiyor, belki birkaç yıl sonra “coronadan önce” ve
“coronadan sonra” diye söze başlayacağız. Çünkü dünya kendiyle de biraz
yüzleşiyor. Tabii, dünya kendiyle, siyasetiyle, yürüttüğü siyaset biçimiyle
yüzleşirken -çünkü bu hastalık bir insan icadı olmayabilir ama insanların
doğaya yaklaşımının aslında bir sonucu olarak ortaya çıkmış bir hastalık, tıpkı
daha önceki virüsler ve salgınlar gibi- maalesef Türkiye’de AKP iktidarı
kendiyle, siyasetiyle yüzleşeceğine, bu dönemi böyle bir fırsat olarak görüp
yaklaşacağına, birçok arkadaşımızın da ifade ettiği gibi, maalesef bu coronaya
bir siyasi fırsat, muhalefeti ezme fırsatı, kendi ideolojisini toplum içerisinde
örgütleme fırsatı ve önümüzdeki seçimde bu coronanın yarattığı etkiyle tekrar
bir biçimde başarılı olma hevesiyle yaklaştığını görüyoruz. 
Değerli
arkadaşlar, bu konuyla ilgili iki konu üzerinde konuşacağım: Şimdi, bir, biz
biliyoruz ki tıpkı diğer birçok mesele gibi bu corona meselesinin sağlık
açısından etkileri var, toplumsal açıdan etkileri olacak; psikolojik olarak,
ekonomik olarak etkileri olacak ama bu Mecliste de çok az konuşulan, aslında
iktidarın da gündeminde çok az olan, tıpkı diğer bütçeler gibi, bu meseleden en
çok etkileneceklerden en büyük kesim de maalesef yine kadınlar olacak. 
Şimdi,
dünyanın birçok örneğinde araştırılan ve istatistiklere de yansıyan bir durum
var ki coronanın pandemi olmasından sonra ya da salgının yaygınlaşmasıyla beraber
“Evde kal.” çağrıları yapıldıktan sonra, tabii ki biz parti olarak “Evde
kalın.” çağrılarını en yüksek sesle ifade edeniz. Buradan bir kez daha
özellikle halkımıza “Evlerinizde kalın, coronaya karşı iktidar sizi
korumayacak, onun için siz kendinizi koruyun.” diye bir daha çağrı yapalım.
Tabii ki evde kalmayı en çok savunanlarız ama bildiğiniz gibi kadına yönelik
şiddetin, kadın cinayetlerinin en fazla işlendiği yerler evlerin içi çünkü
kadına yönelik şiddet ve cinayet eylemlerinin failleri genel olarak -büyük
çoğunlukla- kadınların eşleri, sevgilileri. Dünyada, özellikle Çin’in Wuhan
kentinde salgının yaygınlaşmasıyla beraber kadına yönelik şiddet vakaları yüzde
90 artmış. Bakın, Türkiye’de de coronavirüs gündeme geldiği tarihten bugüne, 11
Marttan bu yana 18 kadın katledilmiş erkek eliyle, erkek şiddetiyle ve bunların
12’si evin içerisinde olmuş. Yani işte, bizim çağrı yaptığımız, “güvenli” diye
gösterdiğimiz evlerin içerisinde kadınlar katledilmiş. Ama maalesef, bugüne
kadar, iktidar cephesinde bu konuyla ilgili herhangi bir hazırlık yok, herhangi
bir çalışma yok; hatta, var olan mekanizmalar bile doğru ve düzgün bir biçimde
işletilmiyor.
Bakın,
kadın sığınaklarının birçoğunda sığınaklara kabul koşulu olarak kadınlardan
artık darp raporu isteniyor. Darp raporunu polis alacak. O yüzden, kadınlar
buraya gitme konusunda büyük çelişki içerisindeler ve gidemiyorlar. Kadın
sığınaklarının kendisinde şu anda güvenli bir ortam yok. O açıdan, kadın
sığınakları, kadınların gidebileceği, başvurabileceği bir mekanizma hâlinde
değil.
Alo
183 Hattı var. Alo 183 Hattı’nı -arkadaşlarımız deneyerek bunu tespit ettiler
ki- açanlar kadın ve uzman değil. Yani kadınlar, bilgi alabilecekleri
uzmanlardan ve yine güvenebilecekleri kadınlardan bilgi alamıyorlar. 
Bu
coronavirüsün ortaya çıkmasıyla beraber yine istatistiklerde ortaya çıkan bir
sonuç var ki, zaten güvencesiz olarak çalışan kadınların birçoğu ya işlerinden
çıkarılmış ya da ücretsiz bir biçimde izne ayrılmaya zorlanmış. Kadınların
zaten şiddeti kabullenmelerinin en büyük nedeni birçok zaman ekonomik olarak
kendilerini yürütememelerinden kaynaklanıyor. Bir kadının, şiddete uğradığında,
şiddete uğradığı mekândan uzaklaşmak için ekonomik olarak ayaklarının üzerinde
durabilme olanaklarına sahip olması gerekiyor ama maalesef, kadınlar işlerinden
edildikleri zaman şiddet ortamlarından uzaklaşma olanaklarını elde etmiyor ve
mecbur bir biçimde bu şiddetle yüz yüze kalmak, maruz kalmak zorunda
kalıyorlar.
Şimdi,
biz, buradan bir kez daha çağrı yapmak istiyoruz: Bu sürecin içerisinde Aile,
Çalışma ve Sosyal Hizmetler Bakanlığı mutlaka olmalı, bütün şehirlerde bu
kadına yönelik şiddetin engellenmesi için koordinasyonlar mutlaka kurulmalı.
Alo 183 Hattı ciddi bir biçimde aktifleştirilmeli ve kadınlar ulaştıklarında
uzman kişilerden bilgi alabilmeli ve ulaşabilmelidirler.
6284
sayılı Kanun var ama şu anda adliyelerin birçoğu kapalı olduğu için ve kadına
yönelik şiddet ya da kadınlara ve çocuklara karşı işlenen suçlar acil işlerden
görülmediğinden, bu kanun için başvuru yapan kadınlar bunun korumasından
yararlanamıyorlar. O açıdan, 6284 sayılı Kanun’un işletilmesi için adliyelerde,
özellikle kadına ve çocuklara yönelik suçlar acil işlerden kabul edilmeli ve
kadınlara bu ilan edilmeli, bu yaygınlaştırılmalı. Yani kadınlar, şiddete
uğradıklarında, gittiklerinde bu kanun çerçevesinde korumadan
yararlanabileceklerini bilmeleri gerekiyor.
Sığınaklar…
Dünya örneklerinde yine gördüğümüz gibi bu pandeminin daha da yayılmasıyla
beraber sığınaklar bir biçimde karantina alanları hâline getirilmiş, o açıdan,
sığınakların daha da artırılması, kadınların uğramış oldukları şiddet sonucunda
ola ki gidip yerleşebilecekleri yerlerin yaratılması gerekiyor.
Şimdi,
biz bu çağrıları yapıyoruz, iktidarın bunu yapması gerekiyor. Şimdi, iktidar ne
yapıyor? Yine bir fırsatçılığı ifade edelim. Geçen hafta, yani 22 Mart
tarihinde aralarında Batman Belediyemizin de olduğu 8 tane belediyemize kayyum
atandı. Kayyumların, biz, kadın düşmanı olduğunu, Kürt düşmanı olduğunu buradan
söylediğimizde iktidar partisi tarafından çokça itirazlar geliyor ama ben,
kayyumun yaptığı ilk icraatları söyleyeyim varsın halkımızın takdirine kalsın,
buradaki arkadaşlarımızın takdirine kalsın.
İlk
iş, belediyenin “web” sitesindeki Kürtçe butonunu kaldırmak. Açıklama ne?
“Orada biz yeni bir düzenleme yapıyoruz, teknik bir mesele.” Teknik bir mesele
olduğunda “web” sitesi kapatılır ama ilk Kürtçenin kaldırılması, aslında,
belediyelere niye kayyum atandığının arka planında, beyinlerin arka planında,
iktidarın gizli ajandasında ne olduğunu açık bir biçimde ortaya koyuyor. Yine,
ilk faaliyetlerinden biri neydi arkadaşlar? Biz kadın sistemimize, eş başkanlık
sistemimize bir saldırı olduğunu ifade ediyoruz ve bunun bir sonucunu da biz
yine Batman’daki kayyumda gördük: Kadın Müdürlüğünün başına bir erkek
getiriliyor. Bu iktidar nerede bir kadın görse başına bir erkeği; söz
söyleyecek, onun adına karar alacak birini koyması gerekiyormuş gibi bir
yaklaşım içerisinde. İşte, iktidarın aslında bir taraftan da kadın düşmanı
siyasetinin bir göstergesidir. Bütün kayyumların, ilk geldiklerinde yaptıkları
etkinlik buydu. Bakın, istatistikleri söylüyorum; kadına karşı şiddetin bu
kadar artacağı öngörülen, kadın cinayetlerinin artacağı öngörülen, mekanizma
ihtiyacı olan bu günlerde bir kadın müdürlüğüne niye bir erkek atanır, niye
atanır? İşte, bu, aslında, dediğimiz gibi, yerel yönetimlerde bizim oturtmak
istediğimiz sisteme nasıl bir saldırı olduğunun göstergesi olarak karşımızda
duruyor. Önceki kayyumlarda da aynı şekilde yapılmıştı, kayyum ilk geldiğinde
kadın kurumları ya kapatılmış ya işlevsiz hâle getirilmişti. Bence siz, kadın
kurumlarımızla uğraşmaktansa, bu şiddetin önüne nasıl geçeceğimiz konusunda
fikir üretirseniz gerçekten daha sağlıklı sonuçlar alabilirsiniz.
Yine,
dediğim gibi, biz bu kadar öneri sunarken AKP iktidarı ne yapıyordu? 2 belediye
eş başkanımızı gözaltına aldı; yine, hiçbir somut delil yoktu ortada
arkadaşlar. Ben defalarca burada, gözaltına alınan, tutuklanan belediye eş
başkanlarımızla ilgili iddianameleri, sorulan soruları ifade ettim. Burada da
iki şey sorulmuştu: Birinci olarak, ön seçim sürecinde katılmış oldukları eylem
ve etkinlikler, yaptıkları propaganda çalışması; ikinci olarak da eş başkanlık
sistemimiz sorulmuştu: “Siz eş başkanlık sistemini uyguladınız mı?” Bu gizli
kapaklı yaptığımız bir iş değil arkadaşlar; HDP olarak, şurada, bu Mecliste
verdiğimiz büyük mücadele sonucunda -Siyasi Partiler Kanunu’na- partiler
açısından eş genel başkanlık düzenlemesini, hep beraber, bu Meclisten geçirerek
yasallaştırdık. HDP olarak yerel seçim döneminde yaptığımız bütün
propagandalarda, biz, eş başkanlık sistemiyle yani kadın ve erkeğin eşit
yönetimiyle, eşit aklıyla yöneteceği bir sistemle yöneteceğimizi ifade ettik.
Bu, gizli kapaklı yürüttüğümüz bir çalışma değildi; bunda herhangi bir kamu zararı
da yoktu ama mesele, AKP, zaten bu coronavirüs günlerini de kendine oluşturmak
istediği tekçi, muhafazakâr, Kürt düşmanı, kadın düşmanı sistemini daha da
oturtmak üzerine bu saldırıları geliştiriyor ama buradan bir kez daha ifade
edelim: Biz, HDP olarak, ne oluşturmak istediğimiz demokratik, kadın
özgürlükçü, komünal yerel yönetimler bakış açısından geri adım atacağız ne de
sizin bize dikte ettiğiniz gibi toplumsal roller içerisine bizi büründürdüğünüz
kadın rolleri içerisinde olmayacağız.
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi.
AYŞE
ACAR BAŞARAN (Devamla) – Kadınlar olarak hem sizin yürüttüğünüz kadın düşmanı,
kadın karşıtı siyasetinizle hem de toplumda yerleştirmek istediğiniz bu
toplumsal cinsiyet ayrımcılığıyla her alanda mücadele etmeye devam edeceğiz.
Belediyeler bizimdi, eş başkanlık sistemimize tekrar geleceğiz. Müdürünüzü
alabilirsiniz, daha önce de söylemiştik, o kadın müdürlükleri bizimdir. Biz,
orada, yine siyasetimizi, bakış açımızı ve kadınlarla dayanışmayı ilerletmeye
devam edeceğiz.
Teşekkür
ederim arkadaşlar. (HDP sıralarından alkışlar)
BAŞKAN
– Cumhuriyet Halk Partisi Grubu adına Sayın Engin Altay.
Buyurun
Altay. (CHP sıralarından alkışlar)
CHP
GRUBU ADINA ENGİN ALTAY (İstanbul) – Teşekkür ederim Sayın Başkan, sizi ve yüce
Genel Kurulu saygıyla selamlıyorum.
Sayın
Başkan, Sayın Cumhurbaşkanımıza dün samimi ve halisane bir çağrıda bulunmuştum.
Şimdi, bugün, Sayın Cumhurbaşkanımız vatandaşlarımızın belediyelerimize
yapacakları şartsız, gönüllü bağışları engelleyen tutumuna gerekçe olarak
“Devlet içinde devlet olmanın anlamı yoktur ve bütün bu işleri ben yapacağım
kimse karışmasın." mesajı vermiş.
Sayın
Cumhurbaşkanı, belediyeleri kapatacaksın o zaman. Sayın Cumhurbaşkanımıza,
birisi, Anayasa’nın 127’nci maddesini ve bu maddeye dayalı olarak yürürlükte
olan 5216 ve 5393 sayılı Kanunları hatırlatmalıdır. Devlet yardım ediyor.
Belediyeler kampanya başlatmış değil; belediyeler, kendi imkânlarıyla, şu anda
evde kalmak zorunda kalan aç açık vatandaşlarımızın imdadına kendi bütçeleriyle
yetişmeye çalışıyor, tıpkı devlet gibi; biri genel yönetim, merkezî yönetim,
biri yerel yönetim. Sayın Cumhurbaşkanımız diyor ki: “Bir dakika, sen karışma.”
“Karışma.” da demiyor, “Bağışları kabul etme.” diyor. Sayın Cumhurbaşkanım,
size kim yanlış bilgi veriyor bilmiyorum, sizi yanıltıyorlar. Belediyelerimiz
2860 sayılı Kanun’a göre bir kampanya açmış da buradan yürüyor değil. Öyle bir
şey olsa belediye başkanlarımız bunun için valiliklerden izin alınması
gerektiğini bilir ve ona göre bir yol yürür. Belediyelerimiz 5216 ve 5393
sayılı Kanunların kendilerine verdiği yetki çerçevesinde şartsız bağışları
kabul ediyorlar ve bunu evlerinde kalan aç açık insanlara hizmet olarak nakdî
ve ayni olarak iletiyorlar, bir köprü vazifesi görüyorlar. Şimdi, Cumhurbaşkanı
diyor ki: “Devlet olarak ben yardım ediyorum ama yetmiyorum, kasam boş. Ey
ahali, herkes para toplasın, getirsin.” Belediye başkanları bunu söylemiyor,
zaten yardımını yapıyor, şartsız bağışları kabul edeceklerini söylemişler. Sen
belediyeye “Şartsız bağış yapamazsın.” diyorsun. Hep söylüyoruz ya, Sayın
Cumhurbaşkanı, tek adam tek adam diyoruz ya size, buradan benim anladığım şu:
Siz kendiniz yönetemiyorsanız yerel yönetimleri de yerinden yönetimi de
reddediyorsunuz, tahammül etmiyorsunuz. Konya Belediyesi ve benzer
belediyelerde bu uygulamalar var, bunlara serbest, CHP’li belediyelere vatandaş
gidip para yatırmak isteyince yasak ve adına üstelik ne diyorsunuz: “Devlet
içinde devlet olmaz.” Sayın Cumhurbaşkanı, Türkiye, devlet içinde devleti
gördü, AK PARTİ döneminde gördü. Devletin kozmik odalarından, yargısından,
ordusundan, emniyetinden, sağlığından eğitimine kadar devletin içine devleti
sokan tek örnek var, o da sizin döneminize nasip oldu. (CHP ve İYİ PARTİ
sıralarından alkışlar) Korkmayın, bundan sonra, siz bile isteseniz devletin
içine hiçbir terör örgütünün sızmasına izin vermeyeceğiz. 
Sayın
Cumhurbaşkanı, dün söyledim, tekrar söylüyorum: Yangın bir kovayla söndürülmez.
Bir ev yanıyor, millet eline kova almış geliyor, sen diyorsun ki: “Sen o
kovaları bırak, bu yangını ben elimdeki kovayla söndüreceğim.” Söndüremezsin.
Yarın tekrar “Milletimden özür diliyorum, Allah beni affetsin, milletim beni
bağışlasın.” demeni istemiyoruz. Bu egodan kurtul; belediyelere vatandaşların
gönüllü, şartsız bağışlarının önüne engel olma. Belediyelerimiz, sana rağmen,
sorumlu bulundukları bölgede herkese yetişecekler. Gölge etme, başka ihsan
istemiyoruz Sayın Cumhurbaşkanı. 
Teşekkür
ederim Sayın Başkan. (CHP sıralarından alkışlar)
İBRAHİM
HALİL ORAL (Ankara) – Şener Şen’in filminin örnek alınması lazım. 
BÜLENT
TURAN (Çanakkale) – Sayın Başkanım...
BAŞKAN
– Buyurun Sayın Turan.
BÜLENT
TURAN (Çanakkale) – 60’a göre bir dakika söz istiyorum izin verirseniz.
BAŞKAN
– 60’a göre yerinizden bir dakika söz vereceğim.
Buyurun.
VI.- AÇIKLAMALAR (Devam)
10.- Çanakkale Milletvekili Bülent Turan’ın, İstanbul Milletvekili Engin
Altay’ın görüşülmekte olan 85 sıra sayılı Kanun Teklifi’nin 2’nci maddesi
üzerinde CHP Grubu adına yaptığı konuşmasındaki bazı ifadelerine ve millî
dayanışma kampanyasının AK PARTİ’nin değil, devletin, tüm kurumların kampanyası
olduğuna ilişkin açıklaması
BÜLENT
TURAN (Çanakkale) – Sayın Başkan, Engin Bey’in -duygu dolu diyeyim- konuşmasına
şöyle bir katkı sunmak isterim: Bakınız, burada bir teknik tartışma var. Yardım
başka, bağış başka mevzuata tabi. İlgili belediyelerin içerisinde AK PARTİ’li
olanlar da var, onlar da aynı hukuka tabi oldu. Geçiyorum; cari hesap verilmiş,
suç işlenmiş, 150 liralık koli aslında 90 liraymış tarzı farklı konular da var
ama o gün, bugün değil. Ben diyorum ki madem bugün beraber olacağız, gelin, hep
beraber bu kampanyaya destek olalım. Bu kampanya -Cumhurbaşkanının kampanyası-
AK PARTİ’nin kampanyası değil, devletimizin kampanyası, tüm kurumlarımızın
kampanyası. Gelin, hep beraber bu kampanyaya destek verelim; çıkan tabloda
garibanlarımıza, ihtiyaçlarımıza hep beraber omuz verelim. Bugün kavga etmenin,
bugün farklı bir mevzuatı öne çıkarmanın hiçbir anlamı yok. 
Ben,
bu vesileyle, tekrar, kampanyamızı beraber yapmayı ve tüm sorunların çözümüne
beraber omuz vermeyi teklif ediyorum Sayın Başkan.
ENGİN
ALTAY (İstanbul) – Sayın Başkan...
BAŞKAN
– Sayın Altay...
11.- İstanbul Milletvekili Engin Altay’ın, Çanakkale Milletvekili Bülent
Turan’ın yaptığı açıklamasındaki bazı ifadelerine ve millî dayanışma
kampanyasıyla toplanılacak paraların yerine ulaşıp ulaşmayacağı konusunda
endişeleri olduğuna ilişkin açıklaması
ENGİN
ALTAY (İstanbul) – Sayın Başkan, Sayın Cumhurbaşkanı Çankaya Köşkü’nde,
Mecliste grubu bulunan 5 siyasi partinin grup başkanlarını davet etmek
suretiyle ya da genel başkanlarını “Gelin, böyle bir iş birliği yapalım, bu işi
birlikte göğüsleyelim.” niyet ve arzusunda olmadığı ve benim biraz önce
söylediğim gibi “Yangın varsa onu da tek başıma ben söndürürüm.” kafasıyla
hareket ettiği için… Kaldı ki, biz bu kampanyayı karalamıyoruz, geçmiş
sabıkalara rağmen, 15 Temmuz şehitleri, Beşiktaş Stadı’ndaki saldırı ve benzeri
toplanan paraları -iç ettiniz demem ama- yerine ulaştırmadığınız için kuşkumuz
var. Kızılayın kara para aklama, vergi kaçırmada manivelası olduğu için
endişelerimiz var. 
İsteyen,
Sayın Cumhurbaşkanımızın kampanyasına elbette yardım yapar ama kurumlar,
Yargıtay, il müdürlükleri personeline “Şuraya para yatırın en az şu kadar ve
makbuzu bana getirin.” derse bu kampanya olmaktan çıkar, bunun adı “haciz”
olur, bir bunun altını çizeyim.
DURSUN
MÜSAVAT DERVİŞOĞLU (İzmir) – Haraç olur, haraç.
ENGİN
ALTAY (İstanbul) – Haraç olur, pardon, haraç olur.
İkincisi
de belediyelere direkt yapılan yardımlar, yerinde harcanacağı, bir komşu
dayanışması içinde değerlendirileceği için daha makbul sayılabilir.
(Mikrofon
otomatik cihaz tarafından kapatıldı)
BAŞKAN
– Açalım mikrofonu.
ENGİN
ALTAY (İstanbul) – Biz, Diyanet İşlerinin fetva fonu kurduğu bir yerde
belediyelerimize vatandaşlar tarafından gönüllü bağışın önünün Cumhurbaşkanı
tarafından kesilmesini, bu krizi siyaseten art niyetle yürütmek, bu krizden
siyaseten nemalanmak arzu ve güdüsü içinde olduğunu maalesef düşünmek durumunda
kalıyoruz. 
Teşekkür
ederim.
BÜLENT
TURAN (Çanakkale) – Sayın Başkan…
BAŞKAN
– Sayın Turan…
12.- Çanakkale Milletvekili Bülent Turan’ın, İstanbul Milletvekili Engin
Altay’ın yaptığı açıklamasındaki bazı ifadelerine ve devletin vakfı
aracılığıyla imkânı olmayan vatandaşlara hep birlikte destek olunması
gerektiğine ilişkin açıklaması
BÜLENT
TURAN (Çanakkale) – Sayın Başkan, Sayın Grup Başkan Vekilinin şehit ve gazi
yakınlarıyla ilgili iddiasını çok kez konuştuğumuzdan dolayı bir daha
girmeyeceğim. Buna ilişkin, Aile Bakanımız çok ayrıntılı cevap verdiler zaten. 
Bunun
dışında, bu yardım, iddia edildiği gibi bir vakıf, bir dernek çalışması değil,
devletin tüm kurumlarının da destek verdiği, Cumhurbaşkanımızın öncülük yaptığı
özel bir kampanya. Bu kampanyanın sonucunda ortaya çıkacak tabloda, Sosyal
Yardımlaşma Vakfı aracılığıyla, en ihtiyaçlımıza, mahalleyi, sokağı bilen
insanlarımız, muhtarımız, kaymakamımız ve valimizce dağıtılacağını hep
paylaştık. Bir daha ben diyorum: Bugün kavga etmemin zamanı değil, polemiğin
zamanı değil; herkes gelsin, bu kampanyaya destek olsun, devletin kendi vakfı
aracılığıyla, imkânı olmayan vatandaşlarımıza beraber destek olalım.
BAŞKAN
– Teşekkür ettim.
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- İzmir Milletvekili Binali Yıldırım’ın Türkiye Cumhuriyeti Hükümeti
ve Azerbaycan Cumhuriyeti Hükümeti Arasında Sürücü Belgelerinin Karşılıklı
Tanınması ve Tebdiline İlişkin Anlaşma ve Anlaşmada Değişiklik Yapılmasına Dair
Notaların Onaylanmasının Uygun Bulunduğuna Dair Kanun Teklifi (2/1595) ve
Dışişleri Komisyonu Raporu (S. Sayısı: 85) (Devam)
BAŞKAN
– Şahsı adına ilk söz Sayın Hüseyin Kaçmaz’ın.
Sayın
Kaçmaz, buyurun. (HDP sıralarından alkışlar) 
HÜSEYİN
KAÇMAZ (Şırnak) – Teşekkürler Sayın Başkan.
Sayın
Başkan, değerli milletvekilleri; daha önce de aslında bu kürsüden belirttim,
tekrar etmek istiyorum. Doğa, bize gerçek beka sorunlarının ne olduğunu
anlatmıştı, bir mesaj veriyor aslında bize. Kimyasal kirlilik, iklim krizi,
salgın hastalıklar aslında bize gerçek beka sorunlarının ne olduğunu net bir
şekilde anlatıyor. Ancak tüm insanlığın tehdit altında olduğu bu dönemde, ortak
akıl, dayanışma ve yardımlaşmanın gerektiği bu dönemde bile maalesef ki iktidar
ayrılıkçı politikalarında ve ayrımcı politikalarda ısrar ediyor.
Değerli
arkadaşlar, fark ettiniz mi? Halk, ilk defa, bir olayda partileri konuşmuyor,
Türk-Kürt-Arap-Ermeni’yi konuşmuyor, Alevi-Sünni’yi konuşmuyor,
Müslüman-Yahudi-Hristiyan’ı konuşmuyor çünkü doğa, dininize, renginize,
ırkınıza bakmaz. Aslında, doğa, burada net bir şey söylüyor, diyor ki: “Benim
için siz insanlar 1,8 milyon canlı türünden herhangi birisiniz.” Aslında, doğa,
net bir şekilde, bize bir mesaj veriyor. 
Değerli
arkadaşlar, içinde bulunduğumuz coğrafyada sürekli savaşlar, acılar, mezhepler
üzerinden, etnisite üzerinden bölünmeler sebebiyle bir sürü acı yaşadık ve
hâlen de devam ediyor bunlar. Ancak bu dönemde, arkadaşlar, doğa, ortak akıl
üretmemizi ve ortak gelecek, ortak beka sorunlarının ne olduğu konusunda
aslında bizi birleştirebilecek bir fırsat da sunuyor. Bizler, bugün, eğer hâlâ
günlük politikalarda ısrar edersek, iktidarın yaptığı gibi hâlâ HDP’li
belediyelere kayyum atarsak, diğer muhalefet belediyeleri yardımlaşma ve
dayanışma ağını örmeye çalışırken bunun önüne engel koymaya çalışırsak, kusura
bakmayın, bunun cezasını herkes çok ağır bir şekilde ödeyecek, onu net bir
şekilde söylemek isterim. 
Değerli
arkadaşlar, iktidarın virüs karşısındaki tutumunu, evet, eleştiriyoruz. Birçok
ülke halkına destek ve güven verirken maalesef ki halkımızın nasibine nasihat,
reklam ve kampanya kaldı, bir de IBAN düştü maalesef ki payımıza. Gerçekten,
arkadaşlar, halk şu an televizyonlarından bizi izliyor. Bağırtı ve sloganlardan
da bıktı, bizlerden ortak bir akıl üretmemizi istiyor. 
Bugün,
bu virüse karşı bile eğer biz ortak aklı üretemezsek, iktidarıyla
muhalefetiyle, ilgili kurum ve kuruluşlarının içinde yer aldığı bir ortak
akılla buna karşı mücadele etmezsek, biz, hem kendi halkımıza hem tarihe karşı
sorumluluğumuzu yerine getirmemiş oluruz. 
Dolayısıyla,
bu dönemde, arkadaşlar, gerçekten, bize, bu kriz aynı zamanda bir fırsatta
sunuyor. Bizler, bu dönemde, barışı tesis edebiliriz; bizler, bu dönemde,
sürekli tartıştığımız, sürekli halkın bütçesinin harcandığı bağırtı ve
sloganlarla üretilen politikayı bir kenara bırakıp gerçekten ortak geleceğe
ilişkin bir mekanizma oluşturabiliriz; bize bu fırsatı da sunuyor. Bu fırsatı,
gelin, hep birlikte yaratalım. Öncelikle, tabii ki iş iktidara düşüyor,
maalesef ki şu ana kadar bu yardımlaşma, dayanışma aklının oluşabilmesi için,
kurulabilmesi için herhangi bir olumlu adım göremedik. Ama biz ısrarla bunu
istemeye devam edeceğiz. Virüs belası varken, bu dönemde bile, iktidarın
getirdiği infaz yasasındaki pakette biz yine ayrımcılık olduğunu görüyoruz.
Arkadaşlar, bu kabul edilemez. Siyasi suçlu olduğu iddia edilen on binlerce
arkadaşımız, siyasi mahpuslar cezaevinde; ne adam öldürdüler ne uyuşturucu
sattılar, herhangi bir sabit suçları yok. Birçok arkadaşımız paylaştığı
düşüncesinden dolayı, ne idiği belirsiz, Terörle Mücadele Kanunu kapsamında
bugün -tırnak içerisinde- sanki teröristmiş gibi lanse ediliyor; bu yanlış, bu
bize bir şey kazandırmaz ve bu, enerjimizi sürekli birbirimiz üzerinden aynı
şeyler üzerinden harcamamıza neden olur. 
Dediğim
gibi, arkadaşlar, gelin, biz bu coronavirüs krizini fırsata dönüştürelim ama
tabii, Allah’ın lütfu olarak değil, gerçek anlamda, bu ülkede ortak aklı üretme
anlamında kullanabiliriz. 
(Mikrofon
otomatik cihaz tarafından kapatıldı)
HÜSEYİN
KAÇMAZ (Devamla) - Sayın Başkanım, çok kısa bir selamlama… 
BAŞKAN
– Tamamlayın sözlerinizi. 
HÜSEYİN
KAÇMAZ (Devamla) – Arkadaşlar, konuşmamı bitirirken öncelikle şunu söylemek
istiyorum: Bizim şu an gerçekten ihtiyacımız olan şey dayanışma, yardımlaşma ve
sevgidir; umuttur bizi gerçekten ileriye taşıyacak olan. Siz, bu dönemde,
dediğim gibi, hâlen HDP’li belediyelere kayyum, diğer muhalif belediyelerin
yardımlaşma hesaplarına bloke koyarsanız -kusura bakmayın- yirmi beş yıllık o
millî görüş çizgisinden gelen, yoksula ulaşma aracı olan yardımlaşma ve
dayanışmayı sadece kendinize helal kılarsanız halk bunun hesabını sorar. 
Hepinizi
saygıyla selamlıyorum. Daha sağlıklı günlerde tekrar görüşmek dileğiyle
arkadaşlar. 
Saygılar.
(HDP sıralarından alkışlar)
BAŞKAN
– Şahsı adına ikinci söz Sayın Suat Özcan’ın. 
Sayın
Özcan, buyurun. 
SUAT
ÖZCAN (Muğla) - Sayın Başkan, değerli milletvekilleri; yüce Meclisi saygıyla
selamlıyorum. 
Ülkemizi
ve bütün dünyayı etkisi altına alan coronavirüs salgınıyla karşı karşıyayız.
Gün geçmiyor ki bizde ve pek çok ülkede salgın nedeniyle ölümlerin ve vakaların
tespit edilmediği görülsün. Bu nedenle, önümüzdeki yıllarda ülkelerarası
ticaret, strateji, sağlık ve dostluk ilişkileri yeniden gözden geçirilecek,
şekillenecektir, bundan kimsenin kuşkusu olmamalıdır. 
Dünyanın
pek çok ülkesinde olduğu gibi, bizim de virüs salgınına dönüşeceğini düşünmeyip
ciddiye almadığımız görülüyor. Dünyayı izledik, hep konuştuk; ilk vaka
tespitine kadar okulların kapatılması, spor karşılaşmalarının, sanatsal
etkinliklerin, akademik, sosyal toplantıların, umre ziyaretlerinin
durdurulması, cuma namazlarının öğle namazı olarak evde gerçekleştirilmesi
kararları alınamadı. Hatta, İdlib’de 34 Mehmetçik’in şehit düşmesinden sonra,
mülteciler sınır kapısına toplu olarak gönderilirken bile corona virüsü akla
gelmedi. Olayın önem ve ciddiyeti anlaşıldıktan sonra corona virüsü salgınına
karşı dünyanın pek çok ülkesinde tedbirler bilim, ortak akıl ve devlet aklıyla
uygulamaya konmuşken bizde ise ayrıştırıcı, ötekileştirici söylem ve
uygulamalarla karşılaşmaktayız.
Unutmayalım
ki cumhuriyetimizin kurulduğu ilk yıllarda halk sağlığını korumak için
Hıfzıssıhha kurulmuş; üretilen kuduz, çiçek, kolera, tetanos, difteri aşıları
dünyanın pek çok ülkesine gönderilmiştir. Ancak ülkemize ve dünyaya şifalar
dağıtan Hıfzıssıhha 2011 yılında kapatıldı, salgınlar için çalışmalarda çok
önemli bir kurum yok edildi, bilim ve akıl terk edildi; okulların tatili
kararına kadar tüm öğrencilere virüs salgını tedbirlerinin, izolasyonun
anlatılmasında ve 20 milyona yakın öğrencinin ailelerini bilinçlendirmede
kullanılabilirdi diyoruz.
Uzaktan
eğitim, başta televizyon olmak üzere, internetle kullanılan tablet ve
bilgisayar gibi teknolojik araçlar üzerinden verilmektedir. Ancak bugün 18
milyon 108 bin 860 öğrencinin 3 milyon 621 bin 772’sinin internet ulaşımı
yoktur. Eğitim Bilişim Ağı –EBA- üzerinden başlatılan eğitim uygulamasında,
ders arasında çocuklarımıza Adnan Menderes’in idam animasyonu ve baş kesen
şiddet içerikli görüntüler izletilmiştir. Yaşamın pamuk ipliğine bağlı olduğu
bir süreçte Millî Eğitim Bakanlığının görevi bu mudur yoksa ana sınıfından
ilkokul, ortaokul, lise ve üniversitelerde okuyan öğrencilerin mağduriyetlerini
giderecek tedbirler almak mıdır? Afet dönemlerinde yardımlaşma sadece bizde
değil dünyada da başlıca yöntemlerden biridir. Elbette toplumsal dayanışma
duygusunu güçlü tutmak gerekir. Ancak yaşadığımız günler, afet ortamından
farklı, devletin devlet olduğunu, kurumların ayakta olduğunu göstermesi gereken
günlerdir. Birbirinize yardım edin, devlete yardım edin... Ülkemizin ve
devletimizin en önemli kurumlarından biri olan belediyelere de “Sen yardım
toplayamazsın, ben toplayacağım.” diyorsun. Belediyelerin yardımı paylaşacağı
yurttaşlar bizim ülkemizin yurttaşları değil midir? Zaten corona virüsü
salgını nedeniyle de daha kötüye giden ekonomi belediye gelirlerini bu süreçte
zorlayacaktır. Vatandaşlarımızın vergilerini ödeyemez durumda olması…
Belediyelere iktidardan, Hükûmetten bütçeden ödenek ve borç erteleme gerekirken
siz ne diyorsunuz? “Sen yardım toplayamazsın.” 
Sonuç
olarak, uygun televizyon, internet bağlantısı olmayan çocuklara destek
verilsin; özel eğitim gerektiren özel çocuklarımızın da eğitimleri telafi
edilsin; yoksul ailelere, el emeğiyle geçimini sağlayan lokanta, kahvehane,
berber vesaire yerlerde çalışırken tedbirler nedeniyle işinden olanlara aile
yardımı sigortası uygulamaya sokulsun. 
2019-2020
eğitim öğretim yılının ikinci yarısı her ne kadar uzaktan eğitimle devam
ettirilmeye çalışılsa da birçok belirsizlik hâlâ devam etmektedir. Bu bağlamda
öğrencilerin mezun olması neye göre düzenlenmiştir? Yıl kaybetme durumu bu
dönem yaşanacak mıdır? Öğrenciler ve öğretmenler sene sonuna güvenle
bakabilecek midir? Ücretli öğretmenlere corona virüsü tatilinde ücretler
ödensin. Kızılay coronavirüs mücadelesinde halkımızın yanında olsun. 
Bugün
itibarıyla Muğla’da coronavirüs nedeniyle yaşamını yitiren vatandaşlarımıza
rahmet diliyorum. Coronavirüs salgını mücadelesinde başta Muğla Büyükşehir
Belediyesinin ve ilçe belediyelerinin çalışmalarını destekliyor, başarılar
diliyorum. Genel Kurulu saygıyla selamlıyorum. (CHP sıralarından alkışlar) 
BAŞKAN
– Maddeyi oylarınıza sunuyorum: Kabul edenler… Etmeyenler… Kabul edilmiştir.
3’üncü
maddeyi okutuyorum.
Madde 3- (1) Bu Kanun hükümlerini Cumhurbaşkanı
yürütür.
BAŞKAN
- Madde üzerinde gruplar adına ilk söz İYİ PARTİ Grubu adına Sayın Hüseyin
Örs’ün.
Sayın
Örs, buyurun. (İYİ PARTİ sıralarından alkışlar)
İYİ
PARTİ GRUBU ADINA HÜSEYİN ÖRS (Trabzon) – Sayın Başkan, çok değerli
milletvekilleri; hepinizi en derin saygılarımla selamlıyorum. 
Değerli
milletvekilleri, corona vakasıyla karşılaştığımız ilk günden bu yana, gerek
seçim bölgemden gerekse Türkiye’nin dört bir tarafından vatandaşlarımızın bana
ulaştırdığı bir serzenişi dile getirmek istiyorum bugün. Biz Trabzonlular için
derler ki: “Trabzonlular candırlar, candandırlar ama tez canlıdırlar.” Evet,
öyle, ben de birazcık tez canlıyım. O yüzden konuşmamın en sonunda
söyleyeceğimi en başında söyleyerek sözlerime bir giriş yapmak istiyorum ve
soruyorum: Arkadaşlar, bizim Kızılayımız nerede? Zor günlerimizde yanımızda
olması gerektiğini bildiğimiz Kızılayımız coronayla mücadelenin neresinde.
ÖZKAN
YALIM (Uşak) - Afrika’ya gitti.
ALİ
ÖZTUNÇ (Kahramanmaraş) – Eve kapandı.
HÜSEYİN
ÖRS (Devamla) – Birçok vatandaşımız bu soruyu bizlere soruyor. Ben de bu yüce
Meclisin kürsüsünden vatandaşlarımızın bize sorduğu soruyu vatandaşlarımız
adına soruyorum ve Kızılay bu dönemde inisiyatif almayacak da ne zaman alacak
diyorum. 
Değerli
milletvekilleri, şimdi size bu corona belasıyla mücadele sürecinde basit bir
kronolojik hatırlatmada bulunacağım. Tarih 31 Ocak, Anadolu Ajansının bir
haberi var: Özel bir iş güvenliği firmasının sahibi “Türkiye’de maske stokları
tükenmiş durumda, imalatçılar şu an teslimatlar için sekiz hafta sonrasına zaman
veriyorlar, pazar günü dâhil üç vardiya üretim yapılıyor. Sağlık Bakanlığı
virüse rastlanmadığını açıkladı. Allah muhafaza eğer ülkemize yayılırsa şu an
maske stokumuz yok. Bu yüzden çok ciddi sıkıntılar çekebiliriz. Karaborsa
başlar ve vatandaşlarımız mağdur olabilirler.” diyor. Kime konuşuyor bunu?
Anadolu Ajansının muhabirine konuşuyor. Ne zaman konuşuyor? 31 Ocakta. Anadolu
Ajansının arşivleri orada, bakabiliriz. 
Şimdi,
bir 2’nci bir tarih vereceğim 17 Mart. Yine Anadolu Ajansının haberi: “Piyasada maske bulma sıkıntısı yaşanması üzerine,
meslek liseleri önemli bir boşluğu doldurmaya hazırlanıyor. Coronavirüs
tedbirleri kapsamında dezenfektan üretiminin ardından, meslek liseleri maske
üretimine de başlayacak. Millî Eğitim Bakan Yardımcısı, konuya ilişkin yaptığı
açıklamada, Bakanlık olarak il millî eğitim müdürlükleriyle süreci koordineli
şekilde yürüttüklerini belirtti.” Güzel. 
Şimdi
gelelim 19 Marta. 19 Martta da Türk Kızılay Genel Müdür Yardımcısı, Twitter
hesabından “Türk Kızılaydan coronavirüsle mücadelede Erbil’e 30 bin maske
yardımı.” diye fotoğraflı “tweet” paylaşıyor. Birazcık daha yürüyelim, 22
Mart… İçişleri Bakanımız Sayın Süleyman Soylu, Posta Gazetesi yazarı Candaş
Tolga Işık’ın Instagram canlı yayınında sorularını cevaplarken aynen şöyle
söylüyor: “Maske stoku yapan firmaları tespit ettik. Bu firmalara gerekli
süreyi verdik. On-on iki saat içinde depolarında yaptıkları stokları piyasaya
sürmezlerse işlem başlatacağız. Gerekirse fabrikalara el koyacağız. Bununla
ilgili yetkimiz var.” 
Şimdi,
bakar mısınız arkadaşlar, Kızılay Martın 19’unda “Erbil’de 30 bin maske
dağıttık.” diye “tweet” atıyor, Millî Eğitim Bakanlığı maske dikimi için ilave
tedbirler alıyor, 22 Mart günü İçişleri Bakanımız Sayın Süleyman Soylu da maske
sıkıntısına çare bulmak için “Stok yapanların gerekirse fabrikalarına el
koyarız.” diyor. Şimdi, burada sormak istiyorum: Ülkede bu salgın belasıyla
mücadele ederken, maske konusundaki sıkıntıları -az evvel söylediğim basit bir
kronolojiyle- yaşadığımız bir süreçte “Erbil’e 30 bin maske gönderdik.” deyip
bir de bunu “tweet” hesabında paylaşarak hangi akla hizmet edilmiştir? 
Değerli
milletvekilleri, Türkiye Cumhuriyeti’nin kuruluşundan beri ve hatta Osmanlı
döneminden 93 Harbi’nden bugüne kadar, seferde ve hazarda, afette ve bayramda,
salgın hastalıklarda ve doğal afetlerde hazır ve nazır olan, hatta bir nevi
Hızır olan Kızılay şimdi nerede? 
BÜLENT
TURAN (Çanakkale) - Her yerde var, her meydanda var ya.
ALİ
ÖZTUNÇ (Kahramanmaraş) – Eve kapandı, eve! “Evde kal.”a uydu. 
ÖZKAN
YALIM (Uşak) – Afrika’da, Afrika’da!
HÜSEYİN
ÖRS (Devamla) – Türk Kızılayı, kurulduğu tarihten bugüne, kendi kaynakları ve
halk tarafından yapılan bağışlarla, çalışanlar için devletten herhangi bir
ödenek almadan ayakta duran bir gönüllüler ordusudur. 
BÜLENT
TURAN (Çanakkale) - Her ilin meydanına bak.
HÜSEYİN
ÖRS (Devamla) – Bu gönüllüler ordusu çok güzel işler başarmıştır. Hatta Kızılayın uluslararası kuruluşlardaki katkıları
ve çalışmalarıyla oluşturduğu itibar sadece alkışlanmakla kalmamış, örnek olarak
başka ülkelerde model oluşturmuştur. Kızılayın en büyük başarıları 93 Harbi,
Çanakkale Savaşı ve Kurtuluş Savaşı’ndaki özverili çalışmalarıdır. Halide Edip
Adıvar başta olmak üzere binlerce edip, yazar, doktor ve iş insanı gönüllü
olarak İstiklal Mücadelesi veren millî ordumuzun yazdığı destanda yanlarında
durmuş iaşe, ibate ve sağlık gibi konularda orduda hiçbir eksikliğe mahal
vermemek için ellerinden gelenin fazlasını yapmışlardır.
Kızılay,
düşkünü kaldıran, yoksulu doyuran, mağduru mağrur eden, çıplağı giydiren,
evsize yuva, depremzedeye çadır kuran sıcak bir çorba, sıcak bir yuva, sıcak
bir eldir arkadaşlar. (İYİ PARTİ sıralarından alkışlar)
Büyük
veya küçük çaplı olsun her türlü afette Kızılay o ilde ve o ilçededir. Yüz
binleri bulan gönüllüler ordusuyla, her mahallede ve her sokaktadır. İşte, bu
yüzden de vatandaş tarafından hiçbir zaman “Nerede bu Kızılay” sesi
haykırılmamıştır ama “Nerede bu devlet?” denilen birçok hadiseyi biliyoruz.
Değerli
milletvekilleri, günümüzde yaşanan coronavirüs salgını üzerine ülkemizde vefa
grupları oluşturuldu. Bu grupların kurulması elbette yardımlaşma ve dayanışma
açısından çok güzel bir uygulamadır ancak daha önce Kızılay gönüllüleri zaten
bu işleri hâlihazırda yapıyorlardı. Peki, neden bu vefa gruplarına gerek duyuldu?
Çünkü Kızılayın 600’e yakın şubesi kapatıldı ve il, ilçe teşkilatları böylece
zayıflatıldı. Buna kılıf olarak da yeni yapılanma denildi. “Yeni yapılanma” adı
altında bu faaliyetleri yürüten yöneticiler, eski birer Kızılay gönüllüleri
olsalar bunu anlamak mümkün olabilirdi. Ancak hayatında çadır kurmayı bile
bilmeyen sadece bayramlarda ve ramazan aylarında kumanya dağıtan bu insanlara
şu soruyu sormak gerekiyor: Siz hiçbir Doğal Afet Stratejisi hazırladınız mı?
Bu konu hakkında pratik eğitiminiz ya da teorik eğitiminiz var mıdır? Peki,
600 civarında şubenin kapatılarak yüz binlerce Kızılay üyesi ve daha binlerce
gönüllüsünü küstürmenin ne anlamı vardı da ve bu insanların ayıbı neydi? Evet,
bugün, Vefa Grubu, insanlarımıza gidip soruyor ve ihtiyaçlarını karşılamaya
çalışıyor ancak evinde komşularının yardımıyla yaşayan ve kimsesi olmayan bu
insanların hiç tanımadığı bir görevliye “Benim param yok.” demelerinin
mahcubiyetinin ne olduğunu ancak bu zorluğu çekenler bilir. 
Keşan’dan
Yüksekova’ya, Hayrat’tan İskenderun’a her türlü afet ve felakette yardıma koşan
ve hatta tüm dünyada bayrağımızı gururla taşıyan ve tanıtan, böylesine tarihi
ve köklü bir kuruluşu şirket gibi ya da küçük bir ahbap grubunun kontörlünde
olan bir dernek gibi yönetmeye kimsenin hakkı yoktur. (İYİ PARTİ ve CHP
sıralarından “Bravo” sesleri, alkışlar)
Her
derde deva, her yerde hazır ve nazır olan koskoca Türk Kızılayı, Kızılay
Gayrimenkul Yatırım Ortaklığının kurulmasıyla iktisadi ve kâr amacı güden
değişimlerle şirketleşmekte, yöneticilere ballı maaşlar bağlanmaktadır ve yine
benzer uygulamalarla vergi vermekten kaçınmaya aracılık eden bir taşerona
döndürülmüştür.
ÖZKAN
YALIM (Uşak) – Aynen.
HÜSEYİN
ÖRS (Devamla) - Kızılay’ın, günümüzde geldiği noktayı bir vatandaşımızın
deyimiyle özetlemek gerekirse “Kızılay amblemli maskeleri keşke her yerde
görebilseydik.” ama ne gezer. Doğal afet deyince akıllarına sadece deprem ve
sel basması gelen Kızılayın tüzüğünü bile okumamış idarecilerle “Hızır” olan
Kızılay’ın şimdi nerede olduğu bilen varsa açıklasın. Elazığ depreminde sıcak
insan bedenlerinin beton bloklar arasında ezildiği saatlerde para toplama
derdine düşerek kamuoyuna “SMS atın.” diyen bir Başkanla, geçmiş dönemlerde
Kızılay’ın yerine geçmeye çalışan derneklerden devşirilen yönetici ve amirlerle
mi Kızılay “Hızır” olacaktır? (İYİ PARTİ ve CHP sıralarından “Bravo” sesleri,
alkışlar)
Değerli
milletvekilleri, coronayla mücadele sürecinde bildiğiniz gibi bir ekonomik
istikrar paketi açıklandı, bu pakette açıklanan destekler birçok sektörde yetersizdir.
Avrupa Birliği ülkelerinde corana mücadelesi kapsamında açıklanan ekonomik
paketlerde teşvik ve yardımlar millî gelirin yüzde 10’unun üzerinde bir oranla
yer tutarken, bizim pakette millî gelire oranı sadece yüzde 2 seviyelerindedir.
30 Martta Sayın Cumhurbaşkanımız, verdiği hesap numaralarına bağış yapılması
çağrısında bulunmuştur. Bu tür bağış kampanyaları tabii ki zor dönemlerde
yapılır ancak kriz dönemlerinde devletin kendini güçlü göstermesi de çok ama
çok önemlidir. Aslında Türk Kızılayının yapması gereken bu kampanyayı
Cumhurbaşkanı bizzat kendi yapmaktadır. Kızılay, maalesef “şartlı bağışlar” adı
altında toplanan paraları başkaca vakıf ve derneklere aktardığı için vatandaş
nezdindeki güvenilirliğini büyük ölçüde yitirmiştir.
(Mikrofon
otomatik cihaz tarafından kapatıldı) 
HÜSEYİN
ÖRS (Devamla) – Çok özür dilerim Sayın Başkanım.
BAŞKAN
– Sözlerinizi tamamlayın Sayın Örs.
HÜSEYİN
ÖRS (Devamla) – Bu noktada da şu soru akla geliyor: Böyle bir kampanyanın
Kızılay üzerinden yapılmasıyla toplanan bağış miktarının istenen seviyenin çok
altında kalacağı düşüncesinden dolayı mıdır ki bu bağış kampanyasında Kızılaya
görev verilmemiştir? Değerli milletvekilleri, bugünlerde coronavirüs
dolayısıyla aşta, maskede ve Sağlık Bakanlığımızca sınırlarda kurulan sahra
hastanelerinde yaşanan olumsuzluklar maalesef Kızılayın bugünkü yöneticilerinin
omuzlarındadır.
Türkiye,
yeniden Kızılay şube ağlarıyla örülmeli, Kızılay üye ve gönüllülerini tekrar
Kızılay çatısı altında seferber etmeli diyor, Genel Kurulu saygıyla selamlıyorum.
(İYİ PARTİ ve CHP sıralarından “Bravo” sesleri, alkışlar)
BÜLENT
TURAN (Çanakkale) – Sayın Başkan…
BAŞKAN
– Sayın Turan…
VI.- AÇIKLAMALAR (Devam)
13.- Çanakkale Milletvekili Bülent Turan’ın, Trabzon Milletvekili
Hüseyin Örs’ün görüşülmekte olan 85 sıra sayılı Kanun Teklifi’nin 3’üncü
maddesi üzerinde İYİ PARTİ Grubu adına yaptığı konuşmasındaki bazı ifadelerine
ve yüz elli iki yıldan beri Kızılayın görevinin başında olduğuna ilişkin
açıklaması
BÜLENT
TURAN (Çanakkale) – Sayın Başkan, bir konuyu zapta geçirmek isterim.
Kızılay
ve benzeri kurumlar bu süreçte büyük bir inisiyatif alarak çok büyük adımlar
attılar. Sosyal medya hesaplarında var, paylaşıyorlar. Çanakkale’yi ben takip
ediyorum, biliyorum. Ellerinden geldiği kadar, bilabedel çalışan insanlar var.
Onların motivasyonunu bozan söylemler çok şık olmaz diye düşünüyorum.
Dolayısıyla, yüz elli iki yıldan beri Kızılay neredeyse bugün yine orada,
görevinin başındadır Sayın Başkan.
ALİ
ÖZTUNÇ (Kahramanmaraş) – Kızılay uykuda, uykuda! Kızılay “Evde kal.”a uymuş. 
BAŞKAN
– Sayın Öztunç…
ALİ
ÖZTUNÇ (Kahramanmaraş) – Buyurun Sayın Başkanım.
BAŞKAN
– Grup Başkan Vekilimizin yerinde oturuyorsunuz, bilginize.
ALİ
ÖZTUNÇ (Kahramanmaraş) – Biliyorum, sıkıntı yok, sonuçta o da milletvekili, biz
de milletvekiliyiz. 
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- İzmir Milletvekili Binali Yıldırım’ın Türkiye Cumhuriyeti Hükümeti
ve Azerbaycan Cumhuriyeti Hükümeti Arasında Sürücü Belgelerinin Karşılıklı
Tanınması ve Tebdiline İlişkin Anlaşma ve Anlaşmada Değişiklik Yapılmasına Dair
Notaların Onaylanmasının Uygun Bulunduğuna Dair Kanun Teklifi (2/1595) ve
Dışişleri Komisyonu Raporu (S. Sayısı: 85) (Devam)
BAŞKAN
– Halkların Demokratik Partisi Grubu adına Sayın Mehmet Ruştu Tiryaki. (HDP
sıralarından alkışlar) 
HDP
GRUBU ADINA MEHMET RUŞTU TİRYAKİ (Batman) – Teşekkür ediyorum Sayın Başkan.
Sayın
Başkan, değerli milletvekilleri; öncelikle hepinizi saygıyla selamlıyorum. 
Dün,
Adalet ve Kalkınma Partisi milletvekilleri -ortaklarıyla beraber diyelim- İnfaz
Yasası’nda bir dizi değişikliği öneren yasa teklifini Türkiye Büyük Millet
Meclisinde sundular. Cuma günü Adalet Komisyonu toplanacak, önümüzdeki hafta da
Türkiye Büyük Millet Meclisinin gündemine geleceği bekleniyor, bekliyoruz.
Türkiye Büyük Millet Meclisinin gündemine gelecek, tartışılacak elbette,
hepimiz birkaç gündür çok şey söyledik, üzerine söylenecek çok şey var fakat
içerden insanların ne hissettiğini duyumsamak gerekir, hepimiz o duyguları
içten yaşayarak bunu ifade edemeyebiliriz ama ben, sizlere yirmi yedi yıldır
cezaevinde olan bir mahpusun mektubunu okuyacağım. Öyle duygu sömürüsü içeren
bir mektup değil, kişisel bir talebi de yok, umutsuzluk da yok mektubunun
içerisinde. Tersine ülkemiz için de, insanlık için de umut verici bir mektup.
Duygu yüklü çokça mektup aldık, birçok milletvekilimize mektup geldi. Emin
olun, bunların hiçbirisinde Adalet ve Kalkınma Partisine de, Meclise de hakaret
yoktu, küfürler yoktu. Tersine adil bir çözüm, infazda eşitlik isteme vardı bu
mektupların hepsinde. Eminim sizlere de bu tür mesajlar, mektuplar gelmiştir.
Mektup
şöyle başlıyor: “Dostlara… Hey, siz dışarıdaki içerdekiler merhaba. İyi ve
sağlıklı olmanız dileğiyle hepinizi sevgi ve saygıyla selamlıyorum. Özlemle
kucaklıyorum, öpüyorum da. Korkmayın, sözlü kucaklaşma serbest, üstüne, gönül
rahatlığıyla sizleri öpebilirim. Dikkatli olduğunuz ve meseleyi ciddiye
aldığınızı düşündüğüm için -televizyonlarda yedi gün yirmi dört saat
söylenenler yetmezmiş gibi- uyarılar yapıp sizleri bunaltmak istemem. Yalnız
şunu söyleyebilirim, corona günlerinde yapılacak en ciddi şey ne derseniz
gülmek derim. Sakın ha, gülmeyi ve güldürmeyi unutmayın. Geçenlerde
televizyonda bir görüntü izledim, “…”(x) oldum, gülmekten kırıldığımın
Kürtçesidir “…”(x) Bir işyerinde dört adam oturmuş
konuşurlarken, birisinin hapşırmasıyla, hapşıran da dahil hepsi, depreme
yakalanırmışçasına kaçıyorlardı. Hele biri vardı ki hapşırma sesini duyar
duymaz montunu kafasına geçiriyordu. 
Gülme
ve güldürmenin dışında ne yapabilirsiniz? Hazır, corona sizlere de dünyanın
ölümlü bir dünya olduğunu hatırlatmışken uzun “keşkeler” listenizden
azaltmalara gidebilirsiniz. İşe sevmeyle başlayın; iş, kariyer, okul ve para
kazanma koşuşturmasında unuttuğunuz sevmeyle içinizde ukde kalmış şeyleri
yapın. Evlerinizde çocuklarla oyunlar oynayın, derslerine ve Kürtçe
öğrenmelerine yardımcı olun. Ev sakinleriyle -kiminiz varsa artık- eşinizle,
çocuklarınızla, anne babalarınızla, kardeşlerinizle konuşun. Yalnız, öyle
havadan sudan, coronadan değil; birbirinizin yüreklerine dokunarak, dinleyerek
konuşun. İnternet ve telefonla olması koşuluyla -yakın temas yasak-
sevdiklerinizle, dostlarınızla görüşün. Okuyun ve güzel filmler izleyin. Ha,
bir de yazmak isterseniz ben buradayım. Eskiden de yazanınız yok gibiydi,
üstüne bir de sokak başlarında pusuya yatmış corona dururken yazı
postalayacağınızı pek sanmam ama ben yine de söylemiş olayım: Olur da yazan
olursa taahhütlü göndermeyi unutmasın. Televizyondan izlediğim profesörlere
göre, mektuplarınızı aldığımda kaynar suyla dezenfekte edebilirim. Şaka
yapmıyorum, bir profesör “Ellerinizi kaynar suyla yıkayın.” diyordu. Çamaşır
suyuyla yıkayabilirim, havalandırmadaki çamaşır ipine mandalla asıp üç dört gün
havalandırabilirim ya da mektubunuzu okuduktan sonra ellerimi yirmi saniye
sabunla yıkayabilirim. Ne dersiniz? Hangisini yapayım? D şıkkı aklıma yattı. 
Şaka
bir tarafa, hayatlarınızda belki de ilk kez biz içeridekilerle az da olsa
empati yapabilecek bir hapis hayatı yaşıyorsunuz. Sizleri özgürlüğünüzden
alıkoyan mahpusluk, kimse için arzu etmediğimiz bir şey. Umarız geçici olarak
dışarıda olan ama esasında içeride olan milyonlar, kalıcı olarak içeride olan
bizleri anlar. Ne dersiniz, anlarlar mı? Corona akıllandırır mı? 
Yalnız
şunu da söyleyeyim: Siz de biz de içeride olsak da şartlarımız yine de eşit
değil. Hapis içinde yaşadığımız zamanlar da olmuştu ama böylesiyle ilk kez
karşılaşıyoruz. Spor, sohbet gibi iç etkinlikler ile açık ve kapalı ziyaretler
anlaşılır bir gerekçeyle iptal edildi. Dış dünyayla tek bağımız haftada bir
yirmi dakika telefon ve mektuplarla sınırlı. Alınması gereken tedbirleri
anlayışla karşılıyor insan ama toplumun en dezavantajlı kesimi zindanlara
gösterilmesi gereken özen de gösterilmiyor. 
İçeridekiler,
bağışıklık sistemi en zayıf insanlar. Zaten, yıllardır sağlıklı beslenemeyen,
yoğun stres altında olan, kronik hastalıklarla mücadele eden, tedavileri
yeterince yapılmayan insanlarız. Sözün özü, corona için kolay avız. Emin olun,
tek bir vaka bile hızla yayılır ve kitlesel ölümlerle sonuçlanır. Hiçbir ilin
hastanesi hapishanelerden yüzlerce hastayla uğraşamaz, altyapısı, insan
kaynakları buna yetmez. Ne mi olur? Hapishanelerde kapalı kapılar ardında
ailelerimizle, sevdiklerimizle vedalaşmadan ölüme terk ediliriz. Realite bu iken,
bugünlerde infaz indirimiyle tahliyelerden söz ediliyor, biz siyasileri kapsam
dışında tutacaklarını söylüyorlar. Gözden çıkarılan ilk avız. Bu, nasıl bir kin
ve nefret ki yaşam hakkı için sayılmakla kalmıyor, bir ülkenin önümüzdeki
onlarca yıllık toplumsal barışını ve iç siyasetini çatışmalı hâle getirecek bir
yaklaşım sergileniyor. 10 bin kişinin aile ve yakın çevresine, yüz ile
çırpılırsa yüz binlerce insana verilen mesaj şu oluyor: Ben, ulusal ve
uluslararası hukuku ve etiği takmıyorum, kan davası güdüyorum, toplumsal barış
beni ilgilendirmiyor. Bu yolla, corona da bir lütuf mu sayılacak? Yüreklerine
taş basarak, asmayıp da beslediklerinden mi kurtulacak? 
12
Eylül 1980 vahşetinin halklarda yarattığı travma ve sonuçları, bir ülkenin kırk
yılını, en değerli evlatlarını, toplumsal kaynaklarını aldı. Yaşanacak kitlesel
ölümlerle 12 Eylül travması da sonuçları da yüze katlanır. Bu görülmüyor mu?
Kin ve nefret bu kadar mı kör etti gözleri? Corona safarisinde, kafeslere
kapatılmış avlar olarak avcıya altın tepside sunulmamız ülkeye ne kazandırır,
tersine ülkenin tamamına kaybettirir. 
Corona,
tüm dünyaya ve insanlığa ölümlü bir dünyada olduğumuzu hatırlattı. Belki de
yeni bir dünyanın kurulmasına vesile olacak, yeni dünyaya hiç kimse dünün
bagajıyla ulaşamaz. Yalnız, yerel ve ulusal tüm meselelerini çözmüş, iç
barışını sağlamış, demokratik, özgür, eşit ve katılımcı bir siyaseti hâkim
kılmış, doğanın çığlığını duymuş, doğaya zarar vermekten vazgeçen ülkeler ve
devletler yeni dünyada yer bulabilecekler. Görmek isteyen gözler ve duymak
isteyen kulaklar için corona çok yalın bir hakikati ifşa ediyor aslında.
İstatistiklerde görülüyor ki hayatını kaybedenlerin 10 katı, 100 katı insan
enfekte olmuş olmasına rağmen tedavi edilebiliyor aslında. Devletleri asıl
panikleten, kısa süreden on binlerce, yüz binlerce insanın enfekte olup sağlık
altyapılarının buna yetmediği gerçeğidir. Bu da gösteriyor ki öldüren corona
değil, öldüren kapitalizmdir; daha doğrusu, kapitalizmin ve ulus devletlerin
sağlığa, bilime, eğitime, insana ve doğaya aktarması gereken kaynaklarını
silahlanmaya, savaşa, işgallere bir zümrenin zenginleşmesine, doğanın talan
edilmesine, toplumlara hiçbir faydası olmayan şatafatlı dev yapılara, küresel
ısınmayı artıran gazların salınmasına aktarmasıdır. 
Tarihin
bir ironisi olsa gerek, nükleer bir savaşın dünyanın sonunu getireceği
düşünülürken mikroskobik bir virüs, dünyanın süper hegemonu ABD’sinden, türlü
ırkçı ritüellerle övünen tüm ulus devletleri ışığa tutulmuş tavşan misali
şaşkına çevirdi. 
Şimdi
oturduğumuz, kapandığımız evlerimizden soru sorma zamanı. Yirmi yedi yıllık
deneyimimden bilirim mahpushanenin soruların en çok sorulduğu yer olduğunu.
Haftalarca, belki de aylarca bu içerikli hayat deneyiminiz de dileriz çok
sorulu geçer. Misal şöyle sorular sorulabilir: Hiroşima, Nagazaki, ve
Halepçe’ye atılan bombalarla, depolardaki yüzlerce nükleer silahla corona imha
edilebilir mi? Enfâl ve tenkille yok edilebilir mi? Dev savaş gemileri, F-35,
F-16’larla ya da milyonluk ordularla virüsle savaşılabilir mi? S-400’ler ya da
Patriot’lar coronaya kalkan olabilir mi? SİHA’lar, İHA’lar onları etkisiz hâle
getirebilir mi? Dev gökdelenler, yüzen palmiye şehirler, plazalar, beton yığını
kentler, milyonlarca araba; yüzlerce hektar ormanlık alanın yok edilmesine,
suların siyanürle kirletilmesine sebep bir avuç altın insanlığı virüsten
koruyabilir mi? Bir zamanlar yapıldığı gibi, 80 ilde yüzlerce camide kılınacak
fetih namazları, okunacak selalar işe yarar mı? Ve virüsü yaymanın bir aracı
hâline gelen en kirli nesnesi para bizi kurtarabilir mi? 
Kaderin
cilvesi işte, coronayla artık her koyun kendi bacağından asılmıyor, küresel bir
köye dönen dünyamızda birimizin virüsü hepimizin virüsü oluyor. Kurtuluş hep
birlikte mümkün. O nedenle, zaman evde miskin ve umutsuz bir şekilde oturma
zamanı değil, zaman soru sorma ve düşünme zamanı. Dünyada Ekvator kuşağında
henüz tanımlanmamış 5 bin virüs olduğu, küresel ısınmayla daha da
hareketlendiği söyleniyor.”
(Mikrofon
otomatik cihaz tarafından kapatıldı)
BAŞKAN
– Tamamlayın sözlerinizi lütfen. 
MEHMET RUŞTU TİRYAKİ (Devamla) – Bitiriyorum Sayın Başkan.
“Yarın
mutasyon geçirmiş daha güçlü, daha inatçı bir virüsle karşılaşıldığında eğer
bugün sorulması gereken sorular sorulmamış ve doğru yanıtlar üzerinde bir araya
gelinmemişse işte o zaman insanlık corona günlerini arar. Mahşere dört atlıyla
kıyametimize mi koşacağız yoksa dersimizi alıp yeni bir dünyanın arayışına mı
gireceğiz? Evlerine kapanan bu mola anında insanlık buna karar verecek. Dünün
bagajıyla düşünen ve davranan devletlerden umutlu değilim ama insanlıktan yana
umutluyum. Alaca karanlık corona günlerinin ardından insanlığın şafağında
kazanan hayat, umut, sevgi ve barış olur umudundayım, yeter ki coronanın
Sokrat’ın ‘at sineği’ misali sorularına uyanalım. Birilerinin ceza sürelerinde
on beş, yirmi yıl indirimlere gidilirken bizlerin de ne yaşı 70, 80’lerinde
olanların ne de bir asrı içeride devirmiş olanın, üç yıl beş yıl kalanın, ne
kronik ölümcül olanın ne de çocuklu kadının toplumsal barışa vesile pahasına da
olsa bırakılmayacağımız görülüyor. Siz dışarıdakilerin, içeridekilerin,
demokratik parti ve örgütlerin, aydın ve toplum önderlerinin karar alıcılar
üzerinde bir baskısı olursa belki. Varlığımızın da ölümümüzün de yeni
kavgalara, acılara vesile olmasını istemiyoruz, tek kaygımız bu. Kalın
sağlıcakla.” 
(Mikrofon
otomatik cihaz tarafından kapatıldı.)
MEHMET
RUŞTU TİRYAKİ (Devamla) – “Selam ve saygılarımızla altına imza atıyoruz,
hepinizi saygıyla selamlıyorum.” (HDP sıralarından alkışlar)
MERAL
DANIŞ BEŞTAŞ (Siirt) – Sayın Başkanım, söz istiyorum.
BAŞKAN
– Sayın Tiryakinin konuşmasına mı itiraz edeceksiniz? 
MERAL
DANIŞ BEŞTAŞ (Siirt) – Yok, yok, hayır etmeyeceğim.
BAŞKAN
- Sayın Beştaş buyurun. 
VI.- AÇIKLAMALAR (Devam)
14.- Siirt Milletvekili Meral Danış Beştaş’ın, vatandaşların Halkbankın
kredileri yapılandırmasına yönelik şikâyetlerine, Bilim Kurulunun corona
salgınına ilişkin iktidar partisine, yürütmeye önerilerinin neler olduğunu ve
bu önerilerinden ne kadarının kabul gördüğünü öğrenmek istediklerine, eksik bir
uygulama varsa bunun sorumluluğunun Bilim Kuruluna da ait olacağına ilişkin
açıklaması
MERAL DANIŞ BEŞTAŞ (Siirt) – Teşekkürler Sayın
Başkan.
Elime
birkaç vatandaştan bir şikâyet geldi açıkçası. Bu banka kredileriyle ilgili
biliyorsunuz geçen hafta bir paket açıklandı ve kredilerin faizsiz ertelenmesi
ve yapılanması yasalaştı fakat elimde 2 tane kredi örneği var, Halk Bankasından
alınmış. 
BAŞKAN
– Faizsiz ertelemeden mi dediniz?
MERAL
DANIŞ BEŞTAŞ (Siirt) – Yapılandırma. Tabii tabii, faizsiz erteleme bu ilan
edildi zaten. Tüketici kredisi şu anda 97 bin 970 TL’den 100 bin 302 TL’ye
çıkmış. Başka bir örnekte, 83 bin 974’ten 85 bin 974’e çıkmış. Şimdi, bu
açıkçası yasaya aykırı faiz alma yöntemidir; bunu, halkın bu şekilde zarara
uğratılmasını bu salgın döneminde kabul etmek mümkün değildir.
BAŞKAN
– Bankalar da belli mi? Hangi bankalar?
MERAL
DANIŞ BEŞTAŞ (Siirt) – Halkbank, direkt adını vererek söylüyorum.
Bu,
halkı kandırma yani dolandırma kapsamına girer ve neticede Mecliste yasallaşan,
ilan edilen, bizzat Cumhurbaşkanının kendisinin ifade ettiği ve burada
hepimizin tanıklık ettiği bir yasal düzenlemeden bu şekilde kötüye kullanma ve
faiz alma hiçbir şekilde kabul edilemez.
Tabii,
şunu da kamuoyuna hatırlatmak istiyorum: Diğer bir mesele Sayın Varank’ın
konuşması; işte, bu bankalar da galiba bu şekilde yaklaşıyorlar: “Daha salgın,
coronavirüs Türkiye’ye gelmeden siparişler Türkiye’ye gelecek.” ve Sabah
gazetesi şöyle bir manşet atmıştı 16 Şubatta: “Dünyayı vuran virüs Türkiye’ye
yarıyor.” Bu virüs nemalanılacak bir virüs değil, bu virüs bütün dünya gibi
bizi de vuruyor, halkımızı da vuruyor ve bütün dünyadaki insanlık ailesini
tehdit ediyor. 
Son
olarak, Bilim Kurulu biliyorsunuz düzenli toplantılar yapıyorlar ve kamuoyu
bunu çok ciddi bir şekilde merak ediyor çünkü herkes kendisinin ve
sevdiklerinin hayatından endişe ediyor fakat Bilim Kurulu hiçbir şey
açıklamıyor. Biz Bilim Kuruluna bir çağrı yapmak istiyoruz buradan: Bu
toplantılarda sizin salgına ilişkin iktidar partisine, yürütmeye önerileriniz
nedir? Bu önerilerin ne kadarı kabul ediliyor? Eğer bunlar açıklanmazsa ve
eksik bir uygulama varsa bunun vebali, sorumluluğu aynı zamanda maalesef
üzülerek belirtmeliyim ki Bilim Kuruluna da ait olacaktır.
Teşekkür
ediyorum Başkan.
BAŞKAN
– Teşekkür ettim.
BÜLENT
TURAN (Çanakkale) – Uygulamada hata varsa uyarırız arkadaşlarımızı. 
BAŞKAN
– Tabii, tabii.
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- İzmir Milletvekili Binali Yıldırım’ın Türkiye Cumhuriyeti Hükümeti
ve Azerbaycan Cumhuriyeti Hükümeti Arasında Sürücü Belgelerinin Karşılıklı
Tanınması ve Tebdiline İlişkin Anlaşma ve Anlaşmada Değişiklik Yapılmasına Dair
Notaların Onaylanmasının Uygun Bulunduğuna Dair Kanun Teklifi (2/1595) ve
Dışişleri Komisyonu Raporu (S. Sayısı: 85) (Devam)
BAŞKAN
– Madde üzerinde şahıslar adına söz talebi Sayın Serkan Topal’ın.
Sayın
Topal, buyurun. (CHP sıralarından alkışlar)
Sataşmaya
mahal vermeden Sayın Topal, buyurun.
SERKAN
TOPAL (Hatay) – Teşekkür ediyorum.
Sayın
Başkanım, değerli milletvekili arkadaşlarım; bizleri ekranları başında izleyen
bütün vatandaşlarıma selamlarımı, saygılarımı iletiyorum.
Değerli
arkadaşlar, şu an beş dakikalık süre içerisinde AK PARTİ iktidarının on sekiz
yıl içerisinde yaptıkları beceriksizlikleri anlatmayacağım. Kısaca şunu ifade
etmek istiyorum değerli arkadaşlar: Şimdi, sürekli hepimiz diyoruz ki “Evde
kal.” Evet, gerçekten de evde kalmaları için biz neler yapıyoruz arkadaşlar;
yani vatandaşlarımızı evde tutmak için neler yapıyoruz? Yaptığımız hiçbir şey yok,
değerli arkadaşlar. Bakın, geçen Hataylı hemşehrim tır şoförü Malik Yılmaz
“Virüsten ölmesek, açlıktan öleceğiz.” diyerek bir ironi yapmış. Yani şimdi, bu
vatandaşımızı bir şekilde karakola alıyorlar ve denetimli serbestlikten dolayı
şu anda serbest bırakıyorlar. 
Değerli
arkadaşlar, şimdi bu adama diyorsunuz ki siz “Çalışma, evde kal.” Ama gerçekten
de bu adam virüsten değil açlıktan ölecek. Ben de söylüyorum, vatandaşlarımız
gerçekten bu gidişle virüsten değil açlıktan ölecek. İşte, vatandaşlarımız şimdi
işsiz kaldı, esnaflar kepenk kapattı, birçok vatandaşımız mağdur; bunun için
biz ne yapıyoruz? Şimdi, bağış toplamaya başladı Sayın Cumhurbaşkanı; iyi,
güzel. Sosyal devlet nedir? Sosyal devlet, vatandaşların sorunlarının çözümü
noktasında sosyal devlet devreye girer. Sosyal devlet dilenmez, sosyal devlet
bağış toplamaz, bağış yapar. 
Değerli
arkadaşlar, insan doğduğunda vergi alınıyor, insan iş yeri açtığında vergi
alınıyor; her türlü konuda, uçan kuştan sosyal devlet vergi alıyor. Eyvallah,
alması gerekiyor ama şimdi bakıyoruz, deprem oluyor bağış toplanıyor, darbe
oluyor bağış toplanıyor, salgın oluyor bağış toplanıyor; ondan sonra… Yani
şimdi, arkadaşlar, vatandaşın artık bağış yapacağı bir şeyi mi kaldı? Vatandaş
nereye bağış yapsın? Virüse mi, salgına mı, sele mi, depreme mi, darbeye mi?
Yani vatandaşın artık bir tek şeyi kaldı bağış yapacağı, nedir biliyor musunuz?
O da canı. Şunu da söyleyeyim: Evet, bizim de bir canımız var, eğer canımızı
vereceksek bu vatan uğruna canımız feda, burada bunu ifade etmek istiyorum ama
vatandaşlarımız gerçekten de o tır şoförümüzün dediği gibi, samimi söylüyorum,
virüsten değil açlıktan ölecek, ben de bu kürsüde ifade etmek istiyorum. O
yüzden, sosyal devletin gereği, mağdur olan vatandaşlarımızın sorununu lütfen çözelim.
Özellikle bunu bu kürsüde defalarca dile getirdim, bir kez daha dile
getireceğim. Hatta dün de Kahramanmaraş Milletvekilimiz Sayın Ali Öztunç da
dile getirdi: Yurt dışında birçok vatandaşımız mağdur. Bakın, özellikle Orta
Doğu'da, Suudi Arabistan’da, Kuveyt’te, Katar’da, Libya’da, Cezayir’de çok
ciddi anlamda işçi vatandaşımız gerçekten mağdur. Bakın, orada bir odada 8
kişi, 10 kişi kalıyor. Sadece, bana –isimlerini vermeden- atılan birkaç mesajı
okumak istiyorum: Bakın, “10 kişi Riyad’dayız, para yok, yemek yok, ‘1 Nisanda
evi boşaltın.’ diyorlar. Büyükelçilikte -virüste- kendi kaderimizi mi
bekleyeceğiz?” diyor. Bakın, “İlla ki intihar mı edeyim, yoksa çocukları mı
atayım devlet görüp duyması için?” diyor vatandaş. “Konsolosluk cevap vermiyor,
kendimi öldürüp intihar mı edeyim?” bir başka mesaj. “Eşim hamile, yurtta şu
anda, lütfen, yardım edin.” diyor ve binlerce mesaj, binlerce.
Değerli
arkadaşlar, bunu defalarca dile getirdim, maalesef AK PARTİ Grubu Başkan
Vekilleri dâhil duyarsız kaldı, iktidar duyarsız kaldı. Sayın Meclis Başkan
Vekilim, Türkiye Büyük Millet Meclisinin Meclis Başkan Vekilisiniz, bu konuda
duyarlı olacağınıza olan inancımla bir kez daha sizden talep ediyorum: Bakın,
Suudi Arabistan’da, Kuveyt’te, Katar’da şu anda dışarıda olan vatandaşlarımız
var, aç olan vatandaşlarımız var. Bir an önce ya uçak gönderelim ya da oradaki
bu vatandaşlarımızın bu sorunlarını çözelim. Bakın, orada işçi pozisyonundalar.
Yani orada içerideler, para kazanamıyorlar, buradaki vatandaşlarımıza, buradaki
ailelerine para gönderemiyorlar; buradakiler de aç, oradakiler de aç.
Değerli
arkadaşlar, bu işe bir çözüm bulmamız gerekiyor. Gerekirse gerçekten Meclis
kapanmasın, samimi söylüyorum; Allah aşkına, Muhammed aşkına, Ali aşkına,
sizden rica ediyorum, lütfen. Gerçekten benim telefonum susmuyor şu anda,
binlerce mesaj geliyor değerli arkadaşlar.
Son
olarak şunu da ifade etmek istiyorum: Özellikle devletin yapması gerekenleri
bir kez daha burada ifade etmek istiyorum. Yurt dışında çalışanlar olmak üzere
esnaf, çiftçi, konut kredisi alanlar, dar gelirli vatandaşlarımız…
(Mikrofon
otomatik cihaz tarafından kapatıldı)
SERKAN
TOPAL (Devamla) – Sayın Başkanım, herhâlde son konuşmacı olduğum için iki
dakika verirsiniz
BAŞKAN
– Tamamlayın sözlerinizi.
Buyurun.
SERKAN
TOPAL (Devamla) – Teşekkür ediyorum Sayın Başkan.
BAŞKAN
– Son konuşma değil, sizden sonra üç konuşma daha var.
SERKAN
TOPAL (Devamla) – Bir kez daha tekrar ediyorum: Yurt dışında çalışanlar olmak
üzere, esnafımız, çiftçimiz, konut kredisi olanlar dâhil, nakliye yapanlar,
taşıt kredisi olan vatandaşlarımız, öğrenim kredisi alan öğrencilerimiz ve
birçok esnafımız… Lütfen, bunları bir yıl öteleyelim, öteleyelim, öteleyelim. 
Bakın,
yine çok hızlı bir şekilde, sosyal devlet olmanın gereği… Şimdi, hani diyoruz
ya işte “İtalya’ya, İspanya’ya yardım ettik.” Arkadaşlar, o yardımı oraya
yapmayın; gelin, Hatay’ın Samandağ ilçesine, Defne ilçesine, gazi Reyhanlı’ya,
Kırıkhan’a, Belen’e gönderelim arkadaşlar. Gerçekten orada insanlar mağdur.
Hatay halkı her türlü felakette her türlü konuda barış harekâtında bir
numaraydı ama maalesef şu anda orada bırakın Kızılayı, devleti bile
göremiyoruz. Lütfen, rica ediyorum, hem yurt dışındaki vatandaşlarımızın hem de
Hataylı vatandaşlarımızın sorunlarını çözelim, sizlerden de arz ediyorum. 
Saygılarımı
sunuyorum, teşekkür ediyorum. (CHP sıralarından alkışlar)
Bu
konuda bir şeyler söylersiniz herhâlde, yurt dışındakilerle ilgili Sayın
Başkanım, gerçekten mağdurlar.
BAŞKAN
– Sizin bu talepleriniz aktarılacaktır. 
Buyurun
Sayın Zengin.
VI.- AÇIKLAMALAR (Devam)
15.- Tokat Milletvekili Özlem Zengin’in, Hatay Milletvekili Serkan
Topal’ın görüşülmekte olan 85 sıra sayılı Kanun Teklifi’nin 3’üncü maddesi
üzerinde şahsı adına yaptığı konuşmasındaki bazı ifadelerine ilişkin açıklaması
ÖZLEM
ZENGİN (Tokat) – Sayın Başkanım, çok değerli milletvekili arkadaşlarım; sayın
hatip biz Grup Başkan Vekillerini duyarsız kalmakla suçladı, doğrusu buna
üzülüyor insan. Böyle bir olayda duyarsız kalmak ne mümkün? İsim söylemeyeceğim
belki ama…
BAŞKAN
– Sayın Altay da söz istedi zaten, o da alındı, evet.
ÖZLEM
ZENGİN (Tokat) – Kendi gruplarındaki milletvekili arkadaşlarımızın da bütün
taleplerini süreç içerisinde, ben kendi adıma -ama eminim diğer arkadaşlarım da
böyle yapmışlardır- tek tek takip ettim. Hatta şu anda da bir yazışmamız oldu
bir vekil arkadaşımızla, CHP grubundan. 
Şimdi,
burada tabii yurt dışında kalan insanlarımızla ilgili operasyon çok geniş bir
operasyon. Hatta Türk Hava Yolları, ben biliyorum ki, uçuşlar biliyorsunuz
özellikle Avrupa ve Amerika arasında tamamen kesilince, uzun süre uçabilen,
15-20 gün kadar devam eden bir tek Türk Hava Yolları vardı. Sade Türk
vatandaşları için değil 14 gün kuralına uyan başka ülke vatandaşlarının da
başvurdukları en önemli en önemli ülke Türkiye oldu bu manada, bu seyahat
imkânının sağlanması için. Kuveyt’te mahsur kalanlarla ilgili de üç tane uçak…
Mahsur kalmak şununla alakalı: Uçuşlar kapatıldığı için başka prosedürler
gereği, bazen o ülkelerin kendi iç prosedürü gereği kendi uçuş hatlarını
kapatan ülkeler var. Bu manada, bu vatandaşlarımızla ilgili, yeni, 3 tane uçak
gidecek ve onları alıp gelecek. Bunun altını çizmek istiyorum. Bence, bu
süreçte karşılıklı olarak birbirimize yardım ederek, en azından, hissiyat
olarak aynı noktada hemfikir olduğumuzun farkında olarak meseleleri anlatmak
lazım.
Teşekkür
ediyorum.
BAŞKAN
- Ben teşekkür ediyorum.
Tabii,
benzer durum pek çok ülkede var. Aynı şey İngiltere'de de var yani, mesela,
orada da öğrencileri de aldık ama onun dışındaki vatandaşlarımız gelmedi gibi.
Yani değişik ülkelerde benzer sorunlar var ama Türkiye bu konuda da çok
başarılı oldu, hakkını da teslim etmek lazım.
ENGİN
ALTAY (İstanbul) - Sayın Başkan...
BAŞKAN
- Buyurun Sayın Altay.
16.- İstanbul Milletvekili Engin Altay’ın, Hatay Milletvekili Serkan
Topal’ın görüşülmekte olan 85 sıra sayılı Kanun Teklifi’nin 3’üncü maddesi
üzerinde şahsı adına yaptığı konuşmasında yapıcı muhalefet anlayışı içerisinde,
eksikleri, ihmali ve yetersizlikleri ortaya koyduğuna, Çayırdere Barajı’nın
sulama sahasının AK PARTİ’li Pınarhisar Belediyesine devredildiğine yönelik
haberlere ilişkin açıklaması
ENGİN
ALTAY (İstanbul) - Teşekkür ediyorum Sayın Başkanım.
Sizi
ve yüce Genel Kurulu saygıyla selamlıyorum efendim.
Sayın
milletvekillimizin “duyarsızlık”tan kastettiği, olsa olsa yapıcı muhalefet
anlayışı içerisinde, eksikleri, ihmali ve yetersizlikleri ortaya koymaktır; bu
da onun doğal görevidir. 
Sayın
Başkanım, bu vesileyle, pek kısa bir hususu arz etmek istiyorum. Coronayla
mücadele devam ederken tabii hayat da devam ediyor. Kırklareli Kaynarca
beldesinin hemen kuzeyinde Devlet Su İşleri tarafından yapılan Çayırdere Sulama
Barajı bitirildikten sonra, baraj sulama sahasının 30 bin dönümlük sahanın, 25
bin dönümü Kaynarca sınırlarındayken AK PARTİ'li Pınarhisar Belediyesine devredildiğiyle
ilgili bir haber aldık. Bir yandan Sayın Cumhurbaşkanı "birlik" diyor
"beraberlik" diyor, şöyle diyor, böyle diyor ama bir yandan da sırf
Kaynarca Belediyesi Cumhuriyet Halk Partili diye barajı ve sulama eklentilerini
Pınarhisar Belediyesine vermek ve o Pınarhisar Belediyesi marifetiyle kurulacak
bir kooperatif tarafından işletilmesini öngörmek olsa olsa bir öngörüsüzlük
olur, partizanlık olur. Sayın Bakanın bir dahli var mı, yok mu bilmem ama ben
yazının Ankara DSİ Genel Müdürlüğüne gittiğini biliyorum. Başvuru dilekçelerini
de huzurunuzda Sayın Özlem Zengin’e veriyorum. Bu konuda hakkaniyetin ve
adaletin tesis edilmesini talep ediyorum.
Teşekkür
ederim.
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
2.- İzmir Milletvekili Binali Yıldırım’ın Türkiye Cumhuriyeti Hükümeti
ve Azerbaycan Cumhuriyeti Hükümeti Arasında Sürücü Belgelerinin Karşılıklı
Tanınması ve Tebdiline İlişkin Anlaşma ve Anlaşmada Değişiklik Yapılmasına Dair
Notaların Onaylanmasının Uygun Bulunduğuna Dair Kanun Teklifi (2/1595) ve
Dışişleri Komisyonu Raporu (S. Sayısı: 85) (Devam)
BAŞKAN
- Madde üzerindeki görüşmeler tamamlanmıştır.
Maddeyi
oylarınıza sunuyorum: Kabul edenler... Etmeyenler... Kabul etmeyenler… Kabul
edilmiştir. 
Sayın
milletvekilleri, teklifin tümünün oylanması açık oylamaya tabidir. İç Tüzük'ün
145'inci maddesinin ikinci fıkrasında "Başkanın gerekli görmesi hâlinde
açık oylama oturumun sonuna veya haftanın belli bir gününe bırakılabilir."
denilmektedir. Bu hüküm çerçevesinde, teklifin tümünün açık oylaması 2 Nisan
2020 Perşembe gününe bırakılmıştır. Belirtilen gündeki birleşimde, Gündemin
“Oylaması Yapılacak İşler” kısmında teklifin tümünün açık oylaması
yapılacaktır. Ayrıca, bugün görüşmeleri tamamlanarak tümünün oylamasına
geçilecek tüm tekliflerin oylamaları da bu şekilde, 2 Nisan 2020 Perşembe
gününe bırakılacaktır.
Bilgilerinize
sunulur.
3’üncü
sırada yer alan, Türkiye Büyük Milleti Başkanı İzmir Milletvekili Binali
Yıldırım’ın Türkiye Cumhuriyeti ile Moğolistan Arasında Sosyal Güvenlik
Anlaşmasının Onaylanmasının Uygun Bulunduğuna Dair Kanun Teklifi ve Dışişleri
Komisyonu Raporu’nun görüşmelerine başlayacağız.
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Moğolistan Arasında Sosyal Güvenlik
Anlaşmasının Onaylanmasının Uygun Bulunduğuna Dair Kanun Teklifi (2/1196) ve
Dışişleri Komisyonu Raporu (S. Sayısı: 107) (´)
BAŞKAN
- Komisyon? Yerinde.
Komisyon
raporu 107 sıra sayısıyla bastırılıp dağıtılmıştır.
Teklifin
tümü üzerinde söz talebi, Halkların Demokratik Partisi Grubu adına Sayın Hakkı
Saruhan Oluç’un.
Buyurun
Sayın Oluç. (HDP sıralarından alkışlar)
HDP
GRUBU ADINA HAKKI SARUHAN OLUÇ (İstanbul) – Sayın Başkan, sayın vekiller; bu
konuyu tartışmaya devam edeceğiz. Umarım çok uzun zaman olmaz bu, ayları almaz
ama coronavirüs salgınını tartışmaya devam edeceğiz. O nedenle, ilk defa karşı
karşıya kalınan bir durum olduğu için, iktidar partilerinin bu konudaki
eleştirileri ve önerileri ciddiyetle dinlemesinin önemli olduğunu bir kez daha
vurgulamak istiyorum. Bu konuda her şeyi bilirizci tutumun hiçbir karşılığı yok
yani Türkiye’de de yok, dünya’da da yok. O nedenle, özellikle iktidar için
söylüyorum, toplumsal ve siyasal muhalefetin bu konudaki eleştirilerini ve
önerilerini dikkate almamak gerçekten çok ciddi bir yanlışı ortaya
çıkarmaktadır. Bakın, toplumsal ve siyasal muhalefet diyorum. Bunu kastederken
hem sivil toplum kuruluşlarını, sendikaları, meslek örgütlerini, siyasi
partileri, yöre derneklerini; yani bu toplumda, yurttaşların içinde örgütlenmiş
olduğu bütün kurum ve kuruluşları kast ederek bunu söylüyorum. 
Şimdi,
taleplerine baktığımızda, birkaç maddede toplanıyor aslında bu talepler; kısaca
bunlara değinmek istiyorum.
Bir:
Diyorlar ki “Temel, zorunlu ve acil mal ve hizmet üreten işler dışında bütün
işlerde salgın süresince çalışma acilen durdurulmalıdır.” Bu çok önemli, buna
gerçekten ihtiyaç var. 
İki:
Diyorlar ki “Salgın süresince işten çıkarmalar yasaklanmalı, küçük esnaf
desteklenmeli, çalışanlara ücretli izin verilmeli ve işsizler için ise koşulsuz
işsizlik maaşı ödenmelidir.” 
Üç:
Diyorlar ki “Tüketici, konut ve taşıt kredileri ile kredi kartı borçları ve
elektrik, su, doğal gaz ve iletişim faturaları salgın riski boyunca faiz
işletilmeden ertelenmelidir.” 
Dört:
Diyorlar ki “Bu süreçte özel sağlık kuruluşları kamu kontrolüne geçirilmeli;
yurttaşların sağlık hizmetlerine erişimi, istisnasız ve ön koşulsuz, bütünüyle
parasız olmalıdır.” 
Beş:
Diyorlar ki “Salgınla mücadelede koordinasyonda katı bir disiplin uygulanmalı,
bilimsel yaklaşım ve bilgi paylaşımında açık ve şeffaf olunmalıdır. Güven
kriteri hâline gelen Covid-19 testleri konusunda bilimsel, yaygın, hakkaniyetli
ve sonuçların hızla açıklandığı bir işleyiş hâkim kılınmalıdır.”
Altı:
Diyorlar ki “Başta hekimler, sağlık ve belediye çalışanları olmak üzere, tüm
zorunlu işlerde koruyucu ekipman başta olmak üzere bütün eksiklikler
giderilmeli, herhangi bir aksama yaşanmayacağına dair güven verilmeli ve bu
işlerde çalışan herkes düzenli olarak testten geçirilmelidir.”
Yedi:
Diyorlar ki “Salgın dönemlerinde dezavantajlı kesimler olarak kabul edilen,
hiçbir geliri ve birikimi olmayan yoksullar, göçmenler ve tutuklu, hükümlüler
için yaşamlarını ve sağlıklarını koruyacak fiilî ve yasal düzenlemeler hayata
geçirilmelidir.” 
İşte,
sivil toplum kuruluşlarının, sendikaların, meslek örgütlerinin, Türkiye
Devrimci ve İşçi Sendikaları Konfederasyonunun, Kamu Emekçileri Sendikaları
Birliği Konfederasyonunun (KESK), Türk Mühendis ve Mimar Odaları Birliğinin
(TMMOB), Türk Tabipleri Birliğinin (TTB) ve birçok sivil toplum kuruluşunun,
meslek birliğinin, vakfın, siyasi partinin talepleridir bunlar. Bu talepleri
iktidarın gerçekten ciddiye alması son derece önemlidir. Neden? Çünkü sorun
kamusal bir sorundur; sorun sadece sizin sorununuz değildir ve iktidarın görevi
esas olarak –defalarca bunu vurguladık ve vurgulamaya da devam ediyoruz- kamu
kaynaklarını kullanarak vatandaşı ekonomik ve sosyal bakımdan rahatlatmaktır,
güven vermektir yani “Evde kalın.” dediğimiz yurttaşların hepsinin
ihtiyaçlarının karşılanması gerekir ki insanlar evde kalmanın kendileri
açısından güveni ortadan kaldıracak, güvenceyi ortadan kaldıracak bir durum
olmadığını hissetsinler ve düşünsünler; dolayısıyla, evlerinde kalırken
ihtiyaçlarının karşılanacağını görsünler. Bu, ciddi bir meseledir o nedenle.
Bütün ülkelerin iktidarları bunu yapıyor ve Türkiye’de de yapılması gereken
esas olarak budur. Bunu yapmadığımız zaman, bu gerçekleşmediği zaman, bu
şeffaflık, bu güvence sağlanmadığı zaman gerçekten bu virüse karşı mücadelede
başarılı olunması son derece zordur. 
“Kaynak
yok.” diyorsa iktidar, bakın, kaynak var. Kaynak var, bunu siz de biliyorsunuz
biz de biliyoruz; önemli olan, bu kaynağın hangi tercihler doğrultusunda
kullanıldığıdır. Esas itibarıyla, kaynak nerede var? Bakın 2020 bütçesine, bu
kaynakları göreceksiniz. Tercihler önemlidir. Silahlanma ve güvenlik
harcamalarına bakın, kaynak oradadır; örtülü ödeneğe bakın, kaynak oradadır;
saray harcamalarına, israfa, şatafata bakın, kaynak oradadır; İşsizlik Fonu’na
bakın, kaynak oradadır. Esas itibarıyla, İşsizlik Fonu, yıllardan beri ya
sermayeye ya bankalara, zorda olan çeşitli iş çevrelerine hizmet olarak
sunulmaktadır, kaynak oradadır. İşsizlik Fonu, esas itibarıyla işsizin, bugün
kendini güvencesiz hissedenin, işsiz kalma tehlikesi yaşayanın, evde oturanın,
esnafın, çiftçinin, yoksulun kaynağı olarak kullanılmalıdır. Bugün
kullanılmayacaksa İşsizlik Sigortası Fonu, ne zaman kullanılacak? İşsiz için,
yoksul için, emekçi için, işçi için ne zaman kullanılacak? Dolayısıyla, bu
konu, halk ve toplum sağlığı konusu olduğu için de son derece önemlidir. Bakın,
önlemleri bunun için tartışıyoruz. “Test” derken bunun için önemsiyoruz bu
meseleyi. “Test” deyince kızıyorsunuz. Test sayısı yetersiz. Günde 20 bin
mutlaka aşılmalıdır; 30 bine, 40 bine ulaşılmalıdır, bu imkânlar var. Nasıl
olmalıdır bu testler biliyor musunuz? Hani, kamuoyu araştırmaları yapılıyor ya
seçimlerden önce; İşte, bu ay siyasi partilerin durumu şudur, bu ay budur;
liderlerin durumu şudur, budur diye açıklanıyor ya, aynı o mantıkla, her hafta
test sonuçlarının açıklanması gerekir, bu şeffaflığın herkes tarafından
görülmesi gerekir. Bu takip yapılırsa ancak bu corona virüsü karşısında,
gerçekten test sayısı 20 binleri, 30 binleri, 40 binleri bulduğu zaman
coronavirüsle mücadele, onu bastırma ve durdurma mücadelesi; bakın, hafifletme
demiyorum, bastırma ve durdurma mücadelesi başarılı olarak
gerçekleştirilebilir. Bu çok önemli bir şey.
Bakın,
bir şeye daha değinmek istiyorum. Bu krizi siyasette merkezîleşme için bir
fırsat olarak değerlendirme anlayışı gerçekten doğru bir anlayış değildir,
bunun yanlış olduğunu sizler göreceksiniz. Bakın, neden bunu söylüyorum: Şimdi,
kriz yönetiminde çeşitli imkânlara sahip olan yerel yönetimlerle iktidarın iş
birliği yapması -bütün yerel yönetimleri kastediyorum- şarttır. Şimdi ne
yapılıyor? Bizim yerel yönetimlerimize, geçen hafta 8 yerel yönetime kayyum
atandı. Dolayısıyla corona virüsü karşısında mücadele eden yerel yönetimler
etkisizleştirildi, hâlbuki tersi yapılmalıydı. Şimdi ne yapılıyor? Bağış
toplayan yerel yönetimlerin bu imkânları engelleniyor. Bu doğru bir tutum
değil, bu kesinlikle yanlış. Bakın, İçişleri Bakanınız diyor ki “Devlet, vali
izin vermeden ‘Ben yardım topluyorum.’ derseniz başka devlet, yeni hükûmet
oluşturmak istiyorsunuz demektir.” Böyle bir anlayış olabilir mi, böyle bir
demokrasi anlayışı olabilir mi? Bu despotik, bunun demokratik anlayışla hiçbir
alakası yok. Üstelik de şunu da bilmiyor İçişleri Bakanı: Belediyeler bağış
kabulü dayanağını Belediyeler Kanunu’ndan alıyor, 5216 ve 5393 sayılı
Kanunlardan alıyor. İçişleri Bakanının bu yaptığı açıklama Anayasa’ya da
aykırı, Anayasa’nın 127’nci ve 137’nci maddelerine de aykırı. Ama tabii
İçişleri Bakanının Anayasa, yasa ya da uluslararası demokratik sözleşmeler,
teamüller filan gibi meselelerle bir alakası yok. O, bunların hepsini bir
kenara itmiş vaziyette ve gerçekten bunu, yaşanan bu salgın felaketini
merkezîleşme için bir fırsat olarak görüyor İçişleri Bakanı. Eğer siz de bunu
böyle görüyorsanız iktidar olarak, böyle adımlar atıyorsanız ve atacaksanız
bunun gerçekten vebali çok ağır olur. Bunu bilin, bunu bir kez daha vurgulamış
olalım özellikle.
Son
bir noktaya değinmek istiyorum. Burada çeşitli arkadaşlarımız konuştu,
önümüzdeki hafta da konuşmaya devam edeceğiz. Bakın, cezaevleri; çok ciddi bir
konudur bu. Bu konu neden önemli? Cezaevinde bulunan her insanın -ister tutuklu
olsun ister hükümlü olsun- yaşam hakkı vardır, sağlık hakkı vardır ve bu haklar
devlet güvencesi altındadır. Devlet diyemez ki “Ben onları cezaevine attım, ne
olursa olsun.” Böyle bir anlayış olamaz. Böyle bir anlayış günümüz
devletlerinde, hiçbir devlette, en despotik devlette bile olamaz. Dolayısıyla,
cezaevlerinde bulunan tutuklu ve hükümlülerin yaşam ve sağlık hakkını korumak zorundadır
bu iktidar. Dolayısıyla eğer bugün tartıştığımız konularda, yarın daha yoğun
olarak tartışacağımız konularda infaz eşitliğini göz önünde bulundurmazsanız,
cezaevlerinde tutuklu ve hükümlü bulunan bütün insanların infaz eşitliği
çerçevesinde haklarını, yaşam ve sağlık haklarını korumazsanız bu çok büyük bir
vebal doğuracaktır. Aynı zamanda, vebal doğurmanın ötesinde, Anayasa’ya da
demokratik uluslararası sözleşmelere de aykırı olacaktır.
(Mikrofon
otomatik cihaz tarafından kapatıldı) 
BAŞKAN
– Sayın Oluç, sözlerinizi tamamlayın lütfen.
HAKKI
SARUHAN OLUÇ (Devamla) – Toparlıyorum, bitiriyorum efendim.
Bu
konuyu elbette ki tartışmaya devam edeceğiz ve şunu göz ardı etmeyin: Bir
coronavirüs salgınıyla, büyük bir belayla bütün dünya ve Türkiye’de hepimiz
karşı karşıyayız. Bunu en az zararla atlatmak için herkes mücadele ediyor, bu
mücadeleyi ortaklaştırmak büyük önem taşıyor ve şunu söylüyoruz; bakın, diyoruz
ki, önümüzdeki dönem yani bu salgın tehlikesini, bu salgın belasını atlattıktan
sonraki dönem için söylüyorum: Önümüzdeki dönem Türkiye’ye de yeni bir beyaz
sayfa açma dönemi olmalıdır. Hukuk açısından, demokrasi, barış ve adalet
açısından, toplumsal barış açısından yeni bir sayfa açılmalıdır. Bu yeni
sayfayı açmanın yolu, özellikle cezaevleri konusunda ve alınan önlemler
konusunda toplumsal ve siyasal muhalefetin önerilerini, taleplerini ve
eleştirilerini dikkate almaktır. Bir kez daha iktidar partilerine bunu
hatırlatmak istiyorum. 
Dinlediğiniz
için teşekkür ederim. (HDP sıralarından alkışlar) 
BAŞKAN
– Sayın Beştaş, buyurunuz.
VI.- AÇIKLAMALAR (Devam)
17.- Siirt Milletvekili Meral Danış Beştaş’ın, Türkoğlu Açık Cezaevinde
12 kişinin karantinaya alındığı yönündeki haberlere ve salgının en büyük
tehdidi oluşturduğu cezaevlerinin bir an önce boşaltılması gerektiğine ilişkin
açıklaması
MERAL
DANIŞ BEŞTAŞ (Siirt) – Teşekkürler Sayın Başkan. 
Doğrusu
Saruhan Bey kürsüye gittikten sonra not geldiği için aldım, yoksa almazdım; çok
kısa, Özlem Hanım buradayken… 
Şimdi
Maraş Türkoğlu Cezaevinde -açık cezaevinden aradılar, aileler de sonra
aradılar- hâlihazırda bugün itibarıyla A blok A3 koğuşundan 12 kişi karantinaya
alınmış, maskeleri de kantinden 2,5 TL’ye satın alabiliyorlarmış. “Çok
endişeliyiz.” diye ilettiler. Hani, bunu bir teyit edelim, bir araştıralım ve
tabii ki şunu söylüyoruz: Cezaevlerini bir an önce boşaltmamız gerekiyor çünkü
salgın en büyük tehdidi orada oluşturuyor.
Teşekkür
ederim. 
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Moğolistan Arasında Sosyal Güvenlik
Anlaşmasının Onaylanmasının Uygun Bulunduğuna Dair Kanun Teklifi (2/1196) ve
Dışişleri Komisyonu Raporu (S. Sayısı: 107) (Devam)
BAŞKAN
– Evet, gruplar adına söz talepleri karşılandı, şahıslar adına ilk söz Sayın
Servet Ünsal’ın
Buyurun.
(CHP sıralarından alkışlar)
SERVET
ÜNSAL (Ankara) – Sayın Başkan, değerli milletvekilleri; konuşmama Victor
Hugo’dan bir sözle başlamak istiyorum: “Siz yardım edilmiş yoksullar
istiyorsunuz, biz ise ortadan kaldırılmış yoksulluk.” (CHP ve HDP sıralarından
alkışlar) 
Evet
arkadaşlar, ülkemiz çok kritik bir dönemden geçiyor. Herkes Hükûmetten, ülkeyi
yönetenlerden bu süreci en az zararla atlatabilmek için yeni yollar, yeni
destekler beklerken karşımıza çok çok garip bir tablo çıktı yani dağ fare
doğurdu. Ülkeyi yönetenler çıktı milyonların karşısına; işçiyi, köylüyü, dar
gelirliyi, esnafı rahatlatacak çözüm yerine bir de baktık ki hesap numarası
dağıtarak para istedi. Evet, arkadaşlar bunun anlamı nedir, bu ne demektir?
İnsanlarımız zaten çok zor günler geçiriyor, bu çok kabul edilecek bir durum
değil. Deprem oluyor Kızılay para istiyor, salgın oluyor Hükûmet para istiyor.
Bir bakıyorsun bugünler için Merkez Bankasındaki kefen paraları uçmuş, yok.
Milyonlarca vatandaş senelerdir bu vergilerini niye veriyor, nereye veriyor,
nerede bu paralar arkadaşlar? Aslında tabii, herkes biliyor bunu, nerede
olduğunu. Borçlanarak iş adamlarına, belli kişilere; saraylar, köprüler, en
büyük köprüler, en büyük saraylar, en büyük hastaneler, şatafat, lüks, yaşandı
bu ülkede. 
Biraz
önce, sevgili Bülent Turan “15 Temmuz şehit ve gazilerine toplanan 309 milyon
sorununu Aile Bakanlığı çözdü.” dedi ama çözüldüğü yok arkadaşlar. Aile Bakanı
bu konuyla ilgili konuştuğunda ben de buradaydım, “309 milyon 338 milyon oldu,
bankada duruyor.” denildi yani ne şehide verildi ne gaziye verildi. Beşiktaş’ta
46 kişinin öldüğü bir olay oldu, saldırı oldu; toplanan 52 milyon da hâlâ
kişilere verilmiş değil. Yani zor duruma düşünce yine “Vatandaş parayı versin.”
arkadaşlar; olmaz, bu da olmuyor artık, insanlarımız zaten kaygılı, perişan.
Arkadaşlar, Hükûmet yardım isteyen değil, yardım edendir. Bu konuyu özellikle
bir kere daha söylüyorum: Hükûmet yardım isteyen değil, yardım edendir. (CHP
sıralarından alkışlar) 
Çözüm
mü? Evet, arkadaşlar, çözüm içinde zaten, bu ülkede yaşandı. Milyarlarca lira
borcu affedilen yandaş şirketlerin ödemeleri gereken vergileri toplarsak
gerçekten ciddi bir sıkıntı çözülür. İsraftan, şatafattan biraz da tasarrufa,
böyle bir uygulamaya geçilse tüm ihtiyaçlar karşılanır. 
Dokuz
senedir, 5 milyona varan Suriyeli vatandaşlar var. Arkadaşlar, dokuz yıldır
bakıyoruz bunlara, 40 milyar doların üzerinde para sarf edildi. Biz şu ülkedeki
vatandaşlarımıza iki ya da üç ay, dört ay bakamayacak mıyız ya? Bu bizim,
gerçekten, kendi iç sorunumuz. Bakmalıyız, Suriyeliye bakıyorsa bu ülkenin
Hükûmeti, kendi vatandaşlarına da bakacak. 
Evet,
“çılgın projeler” denilerek milyarlar harcandı ama İşsizlik Fonu’nda toplanan
131 milyarı ben hâlâ göremiyorum. Daha birkaç ay önce, yapmayın etmeyin dedik,
Merkez Bankasındaki ihtiyat akçelerini de göremedik, bu zor zamanlar için olan
bu paralar da gitti.
Evet,
maskeler ve eldivenlerle bir ihale yapıldı ya, bir komedi ya, ben şaşırdım yani
böyle bir şey nasıl oldu ama uçuş garantisi verilen yeni havalimanlarını, geçiş
garantisi verilen köprüleri, bunları hep yaşadık. Yöneticiler, bugün olmuş,
halktan para istiyor. 
Evet
arkadaşlar, bu ara bir kurumu soracağım sizlere ya -hepinizin de bu konu
aklınıza geliyor ama- Kızılay diye bir kurumumuz var ya, nerede ya bu Kızılay?
Evet arkadaşlar, milyonların döndüğü, bağışların aktığı, astronomik maaşların
ödendiği Kızılay şu an nerede? Kaynaklar nerede, açık bir şekilde niye
kullanılmıyor? En çok ihtiyaç duyulan zamanda sessizlik var. Sözde
hayırseverlik adı altında milyonlar vakıflara, derneklere aktarıldı.
Arkadaşlar, o vakıfların bir kısmını hepiniz hatırlıyorsunuz; işte, TÜRGEV’ler,
TÜGVA’lar, Okçular, Ensar, Limak, Kolin, Kalyon, Cengiz, Çalık, Torunlar,
Demirören derken… Hadi görelim; bir de saydığım kişilerin hayırseverliğini bir
görmek istiyoruz, millet sevdasını, devlet bağlılığını görmek istiyoruz. 
Evet
arkadaşlar, corona vakasından sonra turizmin sıkıntıya gireceğini burada
söylemek istiyorum. Bu sene o ÖTV’siz mazotu çiftçilere verin arkadaşlar. (CHP
sıralarından alkışlar) 
Evet
değerli arkadaşlar, bugünlerde gene de bir sıkıntı oldu: Vatandaşa yardım elini
uzatan Ankara, İstanbul Belediyeleri, Konya’nın da, Urfa’nın da, Antep’in de
gördük...
(Mikrofon
otomatik cihaz tarafından kapatıldı) 
BAŞKAN
- Sayın Ünsal, tamamlayın sözlerinizi.
SERVET
ÜNSAL (Devamla) – Evet, ama Acun bile para toplarken hiçbir sorun yok, yasak
yok ama bu belediyelere geldiğinizde sıkıntı var arkadaşlar. (CHP sıralarından
alkışlar) 
Ben
bir hekim olarak buna bir tanı koyamadım, insanların yardım duygularını bile
ayrıştırmak ne kadar büyük bir travmadır; tekrar ediyorum, insanların yardım
duyguları ayrıştırılmaz. Arkadaşlar “Ekonomiyi ben batırdım, ben düzelteceğim.”
diye bir hava var, bir görüntü var. 
Evet
arkadaşlar, salgına karşı en büyük gücümüz, en büyük silahımız sağlık
çalışanlarımız; bunu, burada özellikle vurgulamak istiyorum. Bir-bir buçuk yılı
geçkindir yaptığım bütün konuşmalarda sağlıkta şiddeti hep konuşmamda
belirttim. Tekrar ediyorum, Nazım’ın dizeleriyle son vereceğim konuşmama; diyor
ki Nazım: 
“Dert
çok derman yok, 
Yüreklerin
kulakları sağır, 
Hava
kurşun gibi ağır,
Bağır
bağır bağırıyorum,
Koşun,
kurşun eritmeye çağırıyorum.” (CHP sıralarından alkışlar) 
(Mikrofon
otomatik cihaz tarafından kapatıldı)
SERVET
ÜNSAL (Devamla) – Ben de hepinize, bütün siyasi partilere sağlıkta şiddet
yasası için bir araya gelmenizi öneriyorum.
Teşekkür
ediyorum, saygılar sunuyorum. (CHP sıralarından alkışlar)
ÖZLEM
ZENGİN (Tokat) – Sayın Başkan…
BAŞKAN
– Sayın Zengin, buyurun.
VI.- AÇIKLAMALAR (Devam)
18.- Tokat Milletvekili Özlem Zengin’in, Adalet Bakanlığından alınan
bilgiye göre Kahramanmaraş ilinde corona testi pozitif çıkan hiçbir tutuklu ya
da hükümlünün olmadığına ilişkin açıklaması
ÖZLEM
ZENGİN (Tokat) – Sayın Başkanım, araya çok vakit girmesin diye, Sayın Beştaş’ın
sorduğu soruya binaen bir açıklama yapmak istiyorum.
Adalet
Bakanlığımızdan aldığımız bilgi: “Kesinlikle, Kahramanmaraş’ta hiçbir
hapishanede, hiçbir cezaevinde corona testi pozitif çıkan bir kimse yok. Fakat
uygulama olarak eğer orada bulunanlar içerisinde öksüren, gribal bir
enfeksiyonu olan varsa onları içeride bulundurmayarak hastaneye alıyoruz,
hastanede tedavisi yapıldıktan sonra da yine koğuşa koymayarak onları farklı
bir yerde muhafaza ediyoruz, başka bir yerde kalıyorlar bir tedbire binaen. Şu
ana kadar Kahramanmaraş’ta testleri pozitif çıkan hiçbir tutuklu ya da hükümlü
olmamıştır, yoktur. Tedbire binaen böyle bir uygulama yapılmıştır.”
Bakanlığımızdan gelen açıklama böyle. Belki kurşunların erimesine bir vesile
olur diye söylemiş olayım.
Sağ
olun. 
BAŞKAN
– Teşekkür ederim. 
V.- KANUN TEKLİFLERİ İLE KOMİSYONLARDAN GELEN DİĞER İŞLER (Devam)
A) Kanun Teklifleri (Devam)
3.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti ile Moğolistan Arasında Sosyal Güvenlik
Anlaşmasının Onaylanmasının Uygun Bulunduğuna Dair Kanun Teklifi (2/1196) ve
Dışişleri Komisyonu Raporu (S. Sayısı: 107) (Devam)
BAŞKAN
- Şahsı adına ikinci söz Sayın Erkan Baş’a aittir.
Sayın
Erkan Baş, buyurun. (HDP ve CHP sıralarından alkışlar)
ERKAN
BAŞ (İstanbul) – Teşekkür ediyorum Sayın Başkan.
Genel
Kurulu ve ekranları başında bizleri izleyen, ülkemizin, emeğiyle, alın teriyle
yaşayan tüm insanlarını saygıyla sevgiyle selamlıyorum.
Şimdi,
Genel Kurulun içinde bulunan arkadaşlarıma bir çağrı yapmak istiyorum: Şu şık
salonun büyülü atmosferinden biraz çıkalım. İnsan bütün gün burada oturunca
gerçeklikle olan bağını biraz kaybediyor, bu atmosfere fazla kaptırıyoruz
kendimizi. Hatırlayalım, burası Millet Meclisi, biz milletin vekiliyiz. Soru
şu: Şu kapıdan dışarı çıktığımız andan itibaren bu ülkedeki milyonlarca insan
ne düşünüyor? Bu insanların derdi ne? Biz burada ne konuşuyoruz? Herkes
kendisine bu soruyu sorsun istiyorum değerli arkadaşlar.
Bakın,
geçen hafta ne oldu burada? Saraydan gelen bir fermanı apar topar “Hop!” diye
ekledik torba pakete, yasallaştırdık, ondan sonra, aç-kapayla tatile çıktık. Bu
hafta, toplasak 50-60 milletvekili buradayız, ne yapıyoruz? Uluslararası
anlaşmaları görüşüyoruz. Şimdi ben konuşuyorum, televizyonda, burada
“uluslararası anlaşmalar” yazıyor. Bir sorun kendinize, vatandaş ne düşünüyor?
Yani, ben, bu hâldeyken uluslararası anlaşma… Hiç baktınız mı bilmiyorum
arkadaşlar, ben hepsini çıkarttım, görüşeceğimiz uluslararası anlaşmaları. Bak,
bu, 107 sayılı 2018’de imzalanmış, bir sonra konuşacağımız 2015’te imzalanmış,
2018’de imzalanmış, 2016’da imzalanmış. Yani, bunlar dört beş yıldır Meclisin
tozlu raflarında bekliyor, bula bula bugünü mü bulduk bunları konuşacak?
“Memleketin sorunu bu mu, bunları mı konuşmalıyız?” diye sormak gerekiyor.
Değerli
arkadaşlar, başka zaman sorsak, hani “Milletvekili milletin yanında.”
diyeceğiz, vallaha çoğu evde oturuyor, “Evde kal.” kampanyasına katılıyor;
oradan, sosyal medyadan yazıyoruz “Evde kal, evde kal.” diye ama açık
söyleyeceğim: “Bir tek yurttaşımız bile evde kalamadığı zaman, milletin
vekilinin evde kalma hakkı yoktur, şansı yoktur.” Bu bir mücadele. Yani, biz,
doktorlara, sağlık emekçilerine “Evde kalın.” diyebiliyor muyuz ya? Bu sadece
sağlıkla ilgili bir sorun değil ki aynı zamanda sosyal ve toplumsal bir sorunla
karşı karşıyayız. Bunu burası çözmeyecekse, bunu burası konuşmayacaksa kim konuşacak?
Gerçekten sormak gerekiyor. Tekrar ediyorum, bir yurttaşımız bile gönül
rahatlığıyla evinde kalamıyorsa, milletvekilinin evde kalma hakkı yoktur. Biz,
halkın sorunlarını çözmek üzere görev aldık, görevimizi yerine getirmek
durumundayız ve gerçek sorunları tartışmalıyız, gerçek sorunları konuşmalıyız.
Bakın,
dün turizm işçisi arkadaşlarla bolca konuştum. Milyonlarca işçi şu anda işsiz;
ne diyorlar biliyor musunuz? “Ya Başkanım, biz mağdur değiliz, mahkûmuz.”
diyorlar, “Mahkûm, mahkûm olduk.” diyorlar. Biz, bu arkadaşlara ne diyeceğiz?
Uluslararası anlaşmaları imzaladık merak etme mi diyeceğiz arkadaşlar?
Gerçekten, herkes elini vicdanına koysun ve bu soruya cevap versin.
Şimdi,
yeni bir şey oldu, ne oldu? “Biz Bize Yeteriz” Değerli arkadaşlar, bakın, burada
biz haftalardır bağırıyoruz, diyoruz ki: Halk yoksul, çaresiz. Siz diyorsunuz
ki: “Yok öyle bir şey; yok, öyle değil.” Peki, bu yardım kampanyasını niye
yapıyorsunuz? Madem bu halk yoksul ve çaresiz değil, bu yardım kampanyasını
niye yapmak zorunda kalıyoruz? Çünkü biz, bu insanların çaresizliğine çözüm
üretemiyoruz. Bakın, gerçekten “Biz Bize Yeteriz”i en son söyleyecek olan
sizsiniz. Siz, bu toplumu “teröristler” diye suçlamadınız mı bundan bir sene
önce? “Zillet ittifakı” diye suçlamadınız mı kendiniz dışındaki her şeyi? Şimdi
“Biz Bize Yeteriz” diyorsunuz. Vatandaşın birisi aynen şöyle söylemiş:
“Vallahi, biz bize yeteriz de biz size bir türlü yetiremiyoruz; sizin
sarayınıza yetiremiyoruz, müteahhidinize yetiremiyoruz, patronlarınıza
yetiremiyoruz.” Yani “Biz bize yetiyorsak size ne ihtiyacımız var?” diyor
vatandaş. Gerçekten bu soruları sormamız gerektiğini düşünüyorum.
Değerli
arkadaşlarım, yapılması gereken şey aslında çok açık: Öncelikle, o tır şoförü
kardeşim var ya “Beni virüs öldürmezse sizin düzeniniz öldürür.” diyen
kardeşim, onun sözünü dinlemek zorundayız biz. Milyonlarca işçiye, emekçiye,
işe gitmediği zaman nasıl yaşayacağının formüllerini üretmek durumundayız biz;
demeliyiz ki “Merak etme; sen işe gitme, kendini koru, evinde otur; biz senin
çoluğunu çocuğunu, evini barkını, geleceğini güvence altına alıyoruz.” (CHP ve
HDP sıralarından alkışlar) 
İşsizlik
Fonu diye bir şey var, değil mi? Niye var bu fon ya? İnsanlar zor durumda
kaldığında, işçiler zor durumda kaldığında kullanılsın diye işçiden alınan para
bu zaten. İşçiden aldığımız parayı şimdi işçiye vermeyi bile konuşamıyoruz
çünkü bilmiyoruz ki o para var mı yok mu, başka bir yerde mi kullandınız, ne
yaptınız; kimsenin haberi yok.
Değerli
arkadaşlar, ben diyorum ki bu virüs öldürmese bile bu düzen insanları
öldürüyor, o yüzden bu düzeni değiştirmemiz lazım. Gelin, bunu fırsata
çevirelim. Yani, büyük bir musibetle, büyük bir belayla karşı karşıyayız ama
burada yapmamız gerekenleri görelim çünkü zamanla yarışıyoruz ya. 
(Mikrofon
otomatik cihaz tarafından kapatıldı) 
ERKAN
BAŞ (Devamla) – Sayın Başkan, toparlayayım izin verirseniz.
BAŞKAN
– Tamamlayın sözlerinizi.
ERKAN
BAŞ (Devamla) – Değerli arkadaşlarım, ben başka zamanlarda da geliyorum buraya,
diyorum ki: “Bakın, işçiler zor durumda. Bu Meclis, işçileri düşünmüyor; bu
Meclis, işçiler için bir şey yapmıyor.” Defalarca bu konuşmayı yaptım; hepsinde
inandığım şeyi, gördüğüm şeyi, duyduğum şeyi, hissettiğim şeyi sizlerle
paylaşmaya çalıştım fakat bugün… Bakın, gün gün insanlarımız ölüyor; her gün,
kaybettiğimiz her gün… Hani, biz, maden işçisine bugün “Madene gitmeye devam
et.” diyoruz ya, yarın ölebilir; otobüslere, minibüslere tıklım tıklım
bindiriyoruz ya, yarın ölebilir. Yarattığımız bu düzen insanları artık kopartıp
alıyor bizden; buna karşı ayağa kalkalım diyorum. 
Bakın,
Cumhurbaşkanı “Biz Bize Yeteriz” diyor. 17,1 milyar lira bütçesi var. Bu ne
demek, biliyor musunuz arkadaşlar? Saniyede 500 lira harcıyor. Cumhurbaşkanlığı
sarayının dört saniyede harcadığı parayla vatandaş bir ay geçinmek zorunda. Ya,
harcamasın bu saray artık bu parayı, verelim şu vatandaşımıza ve yaşasın,
insanlarımız yaşasın diyorum. (CHP ve HDP sıralarından alkışlar)
BAŞKAN
– Evet, teklifin tümü üzerindeki görüşmeler tamamlanmıştır. 
Maddelerine
geçilmesini oylarınıza sunuyorum: Kabul edenler… Etmeyenler… Kabul edilmiştir.
1’inci
maddeyi okutuyorum:
Türkiye Cumhuriyeti ile Moğolistan Arasında Sosyal
Güvenlik
Anlaşmasının Onaylanmasının Uygun Bulunduğuna Dair
Kanun Teklifi
MADDE
1- (1) 7 Mart 2018 tarihinde Ankara’da imzalanan “Türkiye Cumhuriyeti ile
Moğolistan Arasında Sosyal Güvenlik Anlaşması”nın onaylanması uygun
bulunmuştur.
BAŞKAN
– Evet, madde üzerinde söz talebi yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
Diğer
maddeyi okutuyorum:
MADDE
2- (1) Bu Kanun yayımı tarihinde yürürlüğe girer.
BAŞKAN
– Madde üzerinde söz talebi yok. 
Maddeyi
oylarınıza sunuyorum: Kabul edenler… Etmeyenler… Kabul edilmiştir.
3’üncü
maddeyi okutuyorum:
MADDE
3- (1) Bu Kanun hükümlerini Cumhurbaşkanı yürütür.
BAŞKAN
– Madde üzerinde söz talebi yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
Değerli
milletvekilleri, teklifin tümü açık oylamaya tabidir. Açık oylama 2 Nisan 2020
Perşembe gününe bırakılmıştır.
4’üncü
sırada yer alan, Tekirdağ Milletvekili Mustafa Şentop’un Türkiye Cumhuriyeti
Hükümeti ve Sırbistan Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Teklifi ve Dışişleri Komisyonu
Raporu’nun görüşmelerine başlayacağız.
4.- Tekirdağ Milletvekili Mustafa Şentop’un Türkiye Cumhuriyeti Hükümeti
ve Sırbistan Cumhuriyeti Hükümeti Arasında Hava Ulaştırma Anlaşmasının
Onaylanmasının Uygun Bulunduğuna Dair Kanun Teklifi (2/2022) ve Dışişleri
Komisyonu Raporu (S. Sayısı: 115) (´)
BAŞKAN
– Komisyon? Yerinde.
Komisyon
Raporu 115 sıra sayısıyla bastırılıp dağıtılmıştır.
Teklifin
tümü üzerinde söz talebi yok. 
Görüşmeler
tamamlanmıştır.
Maddelerine
geçilmesini oylarınıza sunuyorum: Kabul edenler… Etmeyenler... Kabul edilmiştir.
1’inci
maddeyi okutuyorum: 
TÜRKİYE CUMHURİYETİ HÜKÜMETİ VE SIRBİSTAN CUMHURİYETİ
HÜKÜMETİ ARASINDA HAVA ULAŞTIRMA ANLAŞMASININ ONAYLANMASININ UYGUN BULUNDUĞUNA
DAİR KANUN TEKLİFİ
MADDE
1- (1) 19 Ekim 2015 tarihinde Antalya’da imzalanan “Türkiye Cumhuriyeti
Hükümeti ve Sırbistan Cumhuriyeti Hükümeti Arasında Hava Ulaştırma
Anlaşması”nın onaylanması uygun bulunmuştur.
BAŞKAN
– Madde üzerinde söz talebi yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
2’nci
maddeyi okutuyorum:
MADDE
2- (1) Bu Kanun yayımı tarihinde yürürlüğe girer.
BAŞKAN
– Söz talebi yok madde üzerinde.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
3’üncü
maddeyi okutuyorum:
MADDE
3- (1) Bu Kanun hükümlerini Cumhurbaşkanı yürütür.
BAŞKAN
– Madde üzerinde söz talebi yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
Teklifin
tümü açık oylamaya tabidir. açık oylama 2 Nisan 2020 Perşembe gününe
bırakılmıştır.
5’inci
sırada yer alan, Tekirdağ Milletvekili Mustafa Şentop’un Türkiye Cumhuriyeti
Hûkümeti ile Kuzey Kıbrıs Türk Cumhuriyeti Hûkümeti Arasında Veri Paylaşımına
İlişkin İş Birliği Uygulama Protokolünün Onaylanmasının Uygun Bulunduğuna Dair
Kanun Teklifi ve Dışişleri Komisyonu Raporu’nun görüşmelerine başlayacağız. 
5.- Tekirdağ Milletvekili Mustafa Şentop’un Türkiye Cumhuriyeti Hükümeti
ile Kuzey Kıbrıs Türk Cumhuriyeti Hükümeti Arasında Veri Paylaşımına İlişkin İş
Birliği Uygulama Protokolünün Onaylanmasının Uygun Bulunduğuna Dair Kanun
Teklifi (2/2057) ve Dışişleri Komisyonu Raporu (S. Sayısı: 122) (´)
BAŞKAN
- Komisyon? Yerinde. 
Komisyon
Raporu 122 sıra sayısıyla bastırılıp dağıtılmıştır. 
Teklifin
tümü üzerinde söz talebi yoktur. 
Maddelerine
geçilmesini oylarınıza sunuyorum: Kabul edenler… Etmeyenler... Kabul
edilmiştir. 
1’inci
maddeyi okutuyorum:
TÜRKİYE CUMHURİYETİ
HÜKÜMETİ İLE KUZEY KIBRIS TÜRK CUMHURİYETİ HÜKÜMETİ ARASINDA VERİ PAYLAŞIMINA
İLİŞKİN İŞ BİRLİĞİ UYGULAMA PROTOKOLÜNÜN ONAYLANMASININ UYGUN BULUNDUĞUNA DAİR
KANUN TEKLİFİ
MADDE 1- (1) 7 Şubat 2019 tarihinde Lefkoşa’da
imzalanan “Türkiye Cumhuriyeti Hükümeti ile Kuzey Kıbrıs Türk Cumhuriyeti
Hükümeti Arasında Veri Paylaşımına İlişkin İş Birliği Uygulama Protokolü”nün
onaylanması uygun bulunmuştur. 
BAŞKAN – Madde üzerinde söz talebi yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
2’nci
maddeyi okutuyorum:
MADDE 2- (1) Bu Kanun yayımı tarihinde
yürürlüğe girer.
BAŞKAN
– Madde üzerinde söz talebi yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
3’üncü
maddeyi okutuyorum:
MADDE 3- (1) Bu Kanun hükümlerini Cumhurbaşkanı
yürütür.
BAŞKAN
– Madde üzerinde söz talebi yok.
Maddeyi
oylarınıza sunuyorum: Kabul edenler… Etmeyenler… Kabul edilmiştir.
Değerli
milletvekilleri, teklifin tümü açık oylamaya tabidir. Açık oylama 2 Nisan 2020
Perşembe gününe bırakılmıştır.
Birleşime
bir dakika ara veriyorum.
Kapanma saati: 18.13
ÜÇÜNCÜ OTURUM
Açılma Saati: 18.14
BAŞKAN: Başkan Vekili Süreyya Sadi BİLGİÇ
KÂTİP ÜYELER: Nurhayat ALTACA KAYIŞOĞLU (Bursa), Emine
Sare AYDIN (İstanbul)
-----0-----
BAŞKAN
– Sayın milletvekilleri, Türkiye Büyük Millet Meclisinin 76’ncı Birleşiminin
Üçüncü Oturumunu açıyorum.
163
sıra sayılı Kanun Teklifi’nin görüşmelerine başlıyoruz.
6.- Tekirdağ Milletvekili Mustafa Şentop’un Türkiye Cumhuriyeti Hükümeti
ile Gürcistan Hükümeti Arasında Uluslararası Kombine Yük Taşımacılığı
Anlaşmasının Onaylanmasının Uygun Bulunduğuna Dair Kanun Teklifi (2/2401) ve
Dışişleri Komisyonu Raporu (S. Sayısı: 163)
BAŞKAN
- Komisyon? Yok.
Ertelenmiştir.
192
sıra sayılı Kanun Teklifi’nin görüşmelerine başlıyoruz.
7.- Türkiye Büyük Millet Meclisi Başkanı İzmir Milletvekili Binali
Yıldırım’ın Türkiye Cumhuriyeti Hükümeti ile Cibuti Cumhuriyeti Arasında
Denizcilik Anlaşmasının Onaylanmasının Uygun Bulunduğuna Dair Kanun Teklifi
(2/1413) ve Dışişleri Komisyonu Raporu (S. Sayısı: 192)
BAŞKAN
– Komisyon? Yok.
Ertelenmiştir.
Bundan
sonra da komisyonun bulunamayacağı anlaşıldığından, alınan karar gereğince,
kanun teklifleri ile komisyonlardan gelen diğer işleri sırasıyla görüşmek için
2 Nisan 2020 Perşembe günü saat 14.00’te toplanmak üzere birleşimi kapatıyorum.
Kapanma Saati: 18.16




(´) 85 S. Sayılı Basmayazı tutanağa
eklidir.





(x) Bu bölümlerde hatip tarafından Türkçe
olmayan bir kelimeler ifade edildi.


(´) 107 S.Sayılı Basmayazı tutanağa
eklidir.


(´) 115 S. Sayılı Basmayazı tutanağa
eklidir.


(´) 122 S. Sayılı Basmayazı tutanağa
eklidir.




