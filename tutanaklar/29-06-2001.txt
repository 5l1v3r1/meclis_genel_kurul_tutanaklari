


TÜRKİYE BÜYÜK MİLLET MECLİSİ




















Hızlı Erişim...
>ANA SAYFA
Son Tutanak
Gündem
Gelen Kağıtlar
>MİLLETVEKİLLERİ
Arama
Liste
Kaybettiklerimiz
Sandalye Dağılımı
E-Posta
Telefon Rehberi
>YASAMA
Tasarı ve Teklifler
Kanunlar
Kararlar
KHK'lar
Komisyon Raporları
>DENETİM
Yazılı ve Sözlü Soru Önergeleri
Araştırma Komisyonları
Soruşturma Komisyonları
>TUTANAKLAR
Son Tutanak
Tutanak Sorgu
Tutanak Metinleri
Gizli Oturum Tutanakları
>PARLAMENTOLARARASI İLİŞKİLER
Uluslararası Komisyonlar
Dostluk Grupları
>KURUMSAL
Genel Sekreterlik
Mevzuat
Telefon Rehberi
Etik Komisyon
Duyurular
>BASIN AÇIKLAMALARI
>ANAYASA
>İÇTÜZÜK
>TARİHTEN GÜNÜMÜZE
>KÜTÜPHANE
>BİLGİ EDİNME
>ARŞİV
>BAĞLANTILAR
>DUYURULAR






ANA SAYFA
MİLLETVEKİLLERİ
YASAMA
DENETİM
TUTANAKLAR
PARLAMENTOLARARASI İLİŞKİLER
KURUMSAL




Son Tutanak
Gündem
Gelen Kağıtlar

Arama
Liste
Kaybettiklerimiz
Sandalye Dağılımı
E-Posta
Telefon Rehberi

Tasarı ve Teklifler
Kanunlar
Kararlar
KHK'lar
Komisyon Raporları




Yazılı ve Sözlü Sorular
Araştırma Komisyonları
Soruşturma Komisyonları





Son Tutanak
Tutanak Sorgu
Tutanak Metinleri
Gizli Oturum Tutanakları










Uluslararası Komisyonlar
Dostluk Grupları






Genel Sekreterlik
Mevzuat
Telefon Rehberi
Etik Komisyon
Duyurular
















DÖNEM
: 21 CİLT : 68 YASAMA YILI : 3



T. B. M. M.
TUTANAK DERGİSİ


128 inci Birleşim
29 . 6 . 2001 Cuma


İ
Ç İ N D E K İ L E R
   Sayfa 
I. - GEÇEN TUTANAK ÖZETİ
II. - BU
BİRLEŞİM TUTANAK ÖZETİ
III. -
GELEN KÂĞITLAR
IV. -
YOKLAMA
V. -
ÖNERİLER
A) SİYASÎ
PARTİ GRUBU ÖNERİLERİ
1.- Gündemin "Kanun Tasarı ve
Teklifleri ile Komisyonlardan Gelen Diğer İşler" kısmındaki sıralamanın ve
Genel Kurulun çalışma süresinin yeniden düzenlenmesine ilişkin DSP, MHP ve ANAP
Gruplarının müşterek önerisi
VI. -
BAŞKANLIĞIN GENEL KURULA SUNUŞLARI
A)
TEZKERELER VE ÖNERGELER
1.- Diyarbakır, Hakkâri, Şırnak ve Tunceli İllerinde devam etmekte olan
olağanüstü halin 30.7.2001 günü saat 17.00'den geçerli olmak üzere 4 ay süreyle
uzatılmasına ilişkin Başbakanlık tezkeresi (3/858)
VII. -
KANUN TASARI VE TEKLİFLERİYLE KOMİSYONLARDAN GELEN DİĞER İŞLER
1.- İzmir Milletvekili Rifat
Serdaroğlu'nun; İstanbul Milletvekili Bülent Akarcalı'nın; Amasya Milletvekili
Ahmet İyimaya'nın; Ankara Milletvekili Yıldırım Akbulut'un; Şırnak Milletvekili
Mehmet Salih Yıldırım'ın; Gaziantep Milletvekili Ali Ilıksoy, Konya
Milletvekili Ömer İzgi ve Ankara Milletvekili Nejat Arseven'in; İstanbul
Milletvekili Ziya Aktaş ve 42 Arkadaşının;
Zonguldak Milletvekili Hasan Gemici'nin ve İzmir Milletvekili Işılay
Saygın'ın; Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifleri ve Anayasa Komisyonu Raporu (2/94, 2/232, 2/286, 2/307,
2/310, 2/311, 2/325, 2/442, 2/449) (S.Sayısı : 527) 
2.- Yüksek Öğretim Kanunu, Çıraklık ve
Meslek Eğitimi Kanunu, İlköğretim ve Eğitim Kanunu, Millî Eğitim Temel Kanunu,
Çıraklık ve Meslek Eğitimi Kanunu, Millî Eğitim Bakanlığının Teşkilât ve
Görevleri Hakkında Kanun ile 24.3.1988 Tarihli ve 3418 Sayılı Kanunda
Değişiklik Yapılması ve Bazı Kağıt ve İşlemlerden Eğitime Katkı Payı Alınması
Hakkında Kanun İle Millî Eğitim
Bakanlığının Teşkilât ve Görevleri Hakkında Kanunda Değişiklik Yapılmasına Dair
Kanun Tasarısı ile Erzurum Milletvekili Mücahit Himoğlu'nun Çıraklık ve Meslek
Eğitimi Kanununda Değişiklik Yapılması Hakkında Kanun Teklifi ve Millî Eğitim,
Kültür, Gençlik ve Spor ve Plan ve Bütçe Komisyonları Raporları (1/841, 2/757)
(S. Sayısı : 711) 
3.- Kamu Kurum ve Kuruluşlarının Yurtdışı
Teşkilâtı Hakkında 189 Sayılı Kanun Hükmünde Kararname ve Dışişleri Komisyonu
Raporu (1/53) (S. Sayısı : 433) 
4.- Sosyal Güvenlik Kurumu Teşkilâtının
Kurulması ile Bazı Kanun ve Kanun Hükmünde Kararnamelerde Değişiklik Yapılması
Hakkında 618 Sayılı Kanun Hükmünde Kararname; Sosyal Güvenlik Kurumu Teşkilâtının
Kuruluş ve Görevleri Hakkında Kanun Tasarısı; Kayseri Milletvekili Hasan Basri
Üstünbaş ve Üç Arkadaşının Sosyal Güvenlik Kurumu Teşkilâtının Kurulması ile
Bazı Kanun ve Kanun Hükmünde Kararnamelerde Değişiklik Yapılması Hakkında Kanun
Teklifi ve Sağlık, Aile,Çalışma ve Sosyal İşler ve Plan ve Bütçe Komisyonları
Raporları (1/755, 1/689, 2/699) (S. Sayısı : 666) 
5.- Türkiye İş Kurumunun Kurulması ile
Bazı Kanun ve Kanun Hükmünde Kararnamelerde Değişiklik Yapılması Hakkında 617
Sayılı Kanun Hükmünde Kararname; Türkiye İş Kurumu Kanunu Tasarısı ve Sağlık,
Aile, Çalışma ve Sosyal İşler ve Plan ve Bütçe Komisyonları Raporları (1/754,
1/692) (S. Sayısı : 675)
6.- Esnaf ve Sanatkârlar ve Diğer Bağımsız
Çalışanlar Sosyal Sigortalar Kurumu Kanunu, Tarımda Kendi Adına ve Hesabına
Çalışanlar Sosyal Sigortalar Kanunu ile Bazı Kanun ve Kanun Hükmünde
Kararnamelerde Değişiklik Yapılması Hakkında 619 Sayılı Kanun Hükmünde
Kararname ile Aynı Mahiyetteki Kanun Tasarısı ve Sağlık, Aile, Çalışma ve
Sosyal İşler ve Plan ve Bütçe
Komisyonları Raporları (1/756, 1/691) (S. Sayısı : 676)
7. - Sosyal Sigortalar Kurumu Başkanlığının
Kurulması ve Bazı Kanun ve Kanun Hükmünde Kararnamelerde Değişiklik Yapılması
Hakkında 616 Sayılı Kanun Hükmünde Kararname ile Sosyal Sigortalar Kurumu
Kanunu Tasarısı ve Sağlık, Aile, Çalışma ve Sosyal İşler ve Plan ve Bütçe
Komisyonları Raporları (1/753, 1/690) (S. Sayısı : 685)
8.- Ürünlere İlişkin Teknik Mevzuatın
Hazırlanması ve Uygulanmasına Dair Kanun Tasarısı ve Sanayi, Ticaret, Enerji,
Tabiî Kaynaklar, Bilgi ve Teknoloji Komisyonu Raporu (1/801) (S. Sayısı :
688) 
9.- Kaçakçılığın Men ve Takibine Dair
Kanunda Değişiklik Yapılması Hakkında Kanun Tasarısı ve Anayasa ve Adalet
Komisyonları Raporları (1/880) (S. Sayısı : 731)
10.-Yurtdışına Çıkışlardan Harç Alınması
ve 4481 Sayılı Kanunda Değişiklik Yapılması Hakkında Kanun Tasarısı ve Plan ve
Bütçe Komisyonu Raporu (1/885) (S. Sayısı : 734)
11.- Hazineye Ait Taşınmaz Malların
Değerlendirilmesi ve Katma Değer Vergisi Kanununda Değişiklik Yapılması
Hakkında Kanun Tasarısı ve Plan ve Bütçe Komisyonu Raporu (1/884) (S.Sayısı :
733)
12. - Hazineye Ait Tarım Arazilerinin Satışı Hakkında Kanun, 3 Mart 1340 (1924) Tarihli ve 431
Sayılı Kanunla Hazineye Kalan Taşınmaz Mallardan Bazılarının Zilyedlerine Devri
Hakkında Kanun ile Mülga 2613 ve 766 Sayılı Kanunlarla Hazine Adına Tescil
Edilen Miktar Fazlalıklarının İlgililerine Devrine Dair Kanunda Değişiklik
Yapılmasına Dair Kanun Tasarısı ile İzmir Milletvekili Işılay Saygın'ın; Hatay
Milletvekili Levent Mıstıkoğlu ve 13 Arkadaşının Aynı Mahiyetteki Kanun
Teklifleri ve Adalet ve Plan ve Bütçe Komisyonları Raporları (1/718, 2/264,
2/377) (S.Sayısı : 707)
13.- Yapı Denetimi Hakkında Kanun Tasarısı
ve Bayındırlık, İmar, Ulaştırma ve Turizm Komisyonu Raporu (1/883) (S.Sayısı :
732)
VIII. -
SORULAR VE CEVAPLAR
A) YAZILI
SORULAR VE CEVAPLARI
1.- Manisa Milletvekili Bülent Arınç'ın,
Yargıtay dairelerince verilen kanun yararına bozma kararlarına ilişkin sorusu
ve Adalet Bakanı Hikmet Sami Türk'ün cevabı (7/4102)
2.- Aydın Milletvekili Sema Tutar
Pişkinsüt'ün, Merkez Bankası eski Başkanı hakkında Cumhuriyet Savcılığınca
işlem yapılıp yapılmadığına ilişkin sorusu ve Adalet Bakanı Hikmet Sami Türk'ün
cevabı (7/4384)
3.- Rize Milletvekili Mehmet
Bekaroğlu'nun, teröre yardım ve yataklıktan hüküm giyen kişilere ilişkin sorusu
ve Adalet Bakanı Hikmet Sami Türk'ün cevabı (7/4392)
4.- Ankara Milletvekili Esvet Özdoğu'nun,
İl Özel İdare kaynakları kullanılarak 2001 yılında çiftçilere dağıtılan arılı
kovanlara ilişkin sorusu ve İçişleri Bakanı Rüştü Kazım Yücelen'in cevabı
(7/4400)
5.- İstanbul Milletvekili Bülent Akarcalı'nın,
SPK ve İMKB'nin prestij binası projesine ve tasarruf tedbirlerine ilişkin
Başbakandan sorusu ve Devlet Bakanı Kemal Derviş'in cevabı (7/4411)
6.- Balıkesir Milletvekili İsmail
Özgün'ün, Balıkesir İline yapılan resmi ziyaretlere ilişkin sorusu ve Çalışma
Bakanı Yaşar Okuyan'ın cevabı (7/4448)
7.- Karabük Milletvekili Mustafa Eren'in,
taşıt genelgesi gereğince Maliye Bakanlığına devredilen araçlara ilişkin
Başbakandan sorusu ve Maliye Bakanı Sümer Oral'ın cevabı (7/4459)
8.- Ankara Milletvekili Saffet Arıkan
Bedük'ün, BAĞ-KUR'lu mükelleflerin sosyal haklarına ilişkin sorusu ve Çalışma
Bakanı Yaşar Okuyan'ın cevabı (7/4478)
9.- Adana Milletvekili Ali Gören'in, adli
personelin özlük haklarının iyileştirilmesi çalışmalarına ilişkin sorusu ve
Adalet Bakanı Hikmet Sami Türk'ün cevabı (7/4508)


I. – GEÇEN
TUTANAK ÖZETİ
TBMM Genel Kurulu saat 14.00'te açılarak
dört oturum yaptı.
(10/124) esas numaralı Meclis Araştırması
Komisyonunda açık bulunan ve DYP Grubuna düşen bir üyeliğe, Grubunca aday gösterilen
Van Milletvekili Hüseyin Çelik seçildi.
Gündemin "Kanun Tasarı ve Teklifleri
ile Komisyonlardan Gelen Diğer İşler" kısmında bulunan:
TBMM İçtüzüğünde Değişiklik Yapılmasına
Dair İçtüzük Teklifleri ve Anayasa Komisyonu Raporunun (2/94, 2/232, 2/286,
2/307, 2/310, 2/311, 2/325, 2/442, 2/449) (S. Sayısı : 527) görüşmeleri, daha
önce geri alınan maddelere ilişkin Komisyon raporu henüz hazırlanmadığından;
Ürünlere İlişkin Teknik Mevzuatın
Hazırlanması ve Uygulanmasına Dair (1/801) (S. Sayısı : 688),
Hazineye Ait Tarım Arazilerinin Satışı
Hakkında Kanun, 3 Mart 1340 (1924) Tarihli ve 431 Sayılı Kanunla Hazineye Kalan
Taşınmaz Mallardan Bazılarının Zilyedlerine Devri Hakkında Kanun ile Mülga 2613
ve 766 Sayılı Kanunlarla Hazine Adına Tescil Edilen Miktar Fazlalıklarının
İlgililerine Devrine Dair Kanunda Değişiklik Yapılmasına Dair (1/718, 2/264,
2/377) (S. Sayısı : 707),
190 Sayılı Genel Kadro ve Usulü Hakkında
Kanun Hükmünde Kararnameye Bir Geçici Madde Eklenmesine Dair (1/479) (S.
Sayısı: 173),
Telsiz Kanununun Bazı Maddelerinin
Değiştirilmesi Hakkında (1/732) (S. Sayısı : 571),
Kanun Tasarılarının görüşmeleri, komisyon
yetkilileri Genel Kurulda hazır bulunmadıklarından;
Ertelendi;
Bazı Vergi Kanunlarında Değişiklik
Yapılmasına Dair Kanun Tasarısının (1/697) (S. Sayısı : 729) görüşmeleri
tamamlanarak yapılan açık oylamadan;
Konut Müsteşarlığının Kurulması ve Arsa
Ofisi Kanununda Değişiklik Yapılması Hakkında (1/857) (S. Sayısı : 698),
Türk Silahlı Kuvvetleri Personel Kanunu
ile Türkiye Cumhuriyeti Emekli Sandığı Kanununda Değişiklik Yapılmasına Dair
(1/854) (S. Sayısı : 687),
Gülhane Askerî Tıp Akademisi Kanununda
Değişiklik Yapılmasına Dair (1/844) (S. Sayısı : 678),
Millî Müdafaa Mükellefiyeti Kanununun Bazı
Maddelerinde Değişiklik Yapılmasına Dair (1/537) (S. Sayısı : 194),
Kanun Tasarılarının, yapılan
görüşmelerinden,
Sonra kabul edilip, kanunlaştıkları
açıklandı;
Yüksek Öğretim Kanunu, Çıraklık ve Meslek
Eğitimi Kanunu, İlköğretim ve Eğitim Kanunu, Millî Eğitim Temel Kanunu,
Çıraklık ve Meslek Eğitimi Kanunu, Millî Eğitim Bakanlığının Teşkilât ve
Görevleri Hakkında Kanun ile 24.3.1988 Tarihli ve 3418 Sayılı Kanunda
Değişiklik Yapılması ve Bazı Kâğıt ve İşlemlerden Eğitime Katkı Payı Alınması
Hakkında Kanun ile Millî Eğitim Bakanlığının Teşkilât ve Görevleri Hakkında
Kanunda Değişiklik Yapılmasına Dair Kanun Tasarısının (1/841, 2/757) (S. Sayısı
: 711) tümü üzerindeki görüşmeler tamamlandı; verilen aradan sonra komisyon
yetkilileri Genel Kurulda hazır bulunmadıklarından, ertelendi.
Ankara Milletvekili Hikmet Uluğbay, Van
Milletvekili Hüseyin Çelik'in, konuşmasında, şahsına sataşması nedeniyle bir
konuşma yaptı.
Alınan karar gereğince, 29 Haziran 2001
Cuma günü saat 14.00'te toplanmak üzere, birleşime 21.31'de son verildi.
  Ali Ilıksoy
  Başkanvekili
 Cahit Savaş Yazıcı   Sebahattin Karakelle
 İstanbul   Erzincan
 Kâtip Üye   Kâtip Üye
 Hüseyin Çelik  Şadan Şimşek
 Van   Edirne
 Kâtip Üye   Kâtip Üye



II. – BU BİRLEŞİM TUTANAK ÖZETİ
TBMM Genel Kurulu saat
14.00'te açılarak üç oturum yaptı.
Gündemin "Kanun
Tasarı ve Teklifleri ile Komisyonlardan Gelen Diğer İşler" kısmındaki
sıralamanın ve Genel Kurulun çalışma süresinin yeniden düzenlenmesine ilişkin
DSP, MHP ve ANAP Gruplarının müşterek önerisinin,
Diyarbakır, Hakkâri,
Şırnak ve Tunceli illerinde devam
etmekte olan olağanüstü halin 30.7.2001 günü saat 17.00'den geçerli olmak üzere
4 ay süreyle uzatılmasına ilişkin Başbakanlık tezkeresinin,
Yapılan görüşmelerden
sonra, kabul edildikleri açıklandı.
Gündemin "Kanun
Tasarı ve Teklifleri ile Komisyonlardan Gelen Diğer İşler" kısmında
bulunan:
TBMM İçtüzüğünde
Değişiklik Yapılmasına Dair İçtüzük Teklifleri ve Anayasa Komisyonu Raporunun
(2/94, 2/232, 2/286, 2/307, 2/310, 2/311, 2/325, 2/442, 2/449) (S. Sayısı :
527) görüşmeleri, daha önce geri alınan maddelere ilişkin Komisyon raporu henüz
hazırlanmadığından;
Kamu Kurum ve
Kuruluşlarının Yurtdışı Teşkilâtı Hakkında 189 Sayılı Kanun Hükmünde
Kararnameye İlişkin Kanun Tasarısının (1/53) (S. Sayısı: 433),
Sosyal Güvenlik Kurumu
Teşkilâtının Kurulması ile Bazı Kanun ve Kanun Hükmünde Kararnamelerde
Değişiklik Yapılması Hakkında 618 Sayılı Kanun Hükmünde Kararnameye İlişkin
Kanun Tasarısının (1/755, 1/689, 2/699) (S. Sayısı: 666),
Türkiye İş Kurumunun
Kurulması ile Bazı Kanun ve Kanun Hükmünde Kararnamelerde Değişiklik Yapılması
Hakkında 617 Sayılı Kanun Hükmünde Kararnameye İlişkin Kanun Tasarısının
(1/754, 1/692) (S. Sayısı : 675),
Esnaf ve Sanatkârlar ve
Diğer Bağımsız Çalışanlar Sosyal Sigortalar Kurumu Kanunu, Tarımda Kendi Adına
ve Hesabına Çalışanlar Sosyal Sigortalar Kanunu ile Bazı Kanun ve Kanun
Hükmünde Kararnamelerde Değişiklik Yapılması Hakkında 619 Sayılı Kanun Hükmünde
Kararname ile Aynı Mahiyetteki Kanun Tasarısının (1/756, 1/691) (S. Sayısı :
676),
Sosyal Sigortalar Kurumu
Başkanlığının Kurulması ve Bazı Kanun ve Kanun Hükmünde Kararnamelerde
Değişiklik Yapılması Hakkında 616 Sayılı Kanun Hükmünde Kararname ile Sosyal
Sigortalar Kurumu Kanunu Tasarısının (1/753, 1/690) (S. Sayısı : 685),
Görüşmeleri, komisyon
yetkilileri Genel Kurulda hazır bulunmadıklarından;
Ertelendi.
Yüksek Öğretim Kanunu,
Çıraklık ve Meslek Eğitimi Kanunu, İlköğretim ve Eğitim Kanunu, Millî Eğitim
Temel Kanunu, Çıraklık ve Meslek
Eğitimi Kanunu, Millî Eğitim Bakanlığının Teşkilât ve Görevleri Hakkında Kanun
ile 24.3.1988 Tarihli ve 3418 Sayılı Kanunda Değişiklik Yapılması ve Bazı Kâğıt
ve İşlemlerden Eğitime Katkı Payı Alınması Hakkında Kanun ile Millî Eğitim
Bakanlığının Teşkilat ve Görevleri Hakkında Kanunda Değişiklik Yapılmasına Dair
Kanun Tasarısının (1/841, 2/757) (S. Sayısı : 711) görüşmeleri tamamlanarak, 
Yurtdışına Çıkışlardan
Harç Alınması ve 4481 Sayılı Kanunda Değişiklik Yapılması Hakkında Kanun
Tasarısının (1/885) (S. Sayısı : 734),
Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun Tasarısının (1/884) (S. Sayısı : 733),
Görüşmelerden sonra,
Yapılan açık oylamalar
sonucunda;
Ürünlere İlişkin Teknik
Mevzuatın Hazırlanması ve Uygulanmasına Dair Kanun Tasarısının (1/801) (S.
Sayısı: 688),
Kaçakçılığın Men ve
Takibine Dair Kanunda Değişiklik Yapılması Hakkında Kanun Tasarısının (1/880)
(S. Sayısı : 731)
Hazineye Ait Tarım
Arazilerinin Satışı Hakkında Kanun, 3 Mart 1340 (1924) Tarihli ve 431 Sayılı
Kanunla Hazineye Kalan Taşınmaz Mallardan Bazılarının Zilyedlerine Devri
Hakkında Kanun ile Mülga 2613 ve 766 Sayılı Kanunlarla Hazine Adına Tescil
Edilen Miktar Fazlalıklarının İlgililerine Devrine Dair Kanunda Değişiklik
Yapılmasına Dair Kanun Tasarısının (1/718, 2/264, 2/377) (S. Sayısı : 707),
Yapı Denetimi Hakkında
Kanun Tasarısının (1/883) (S. Sayısı : 732),
Yapılan görüşmelerden
sonra;
Kabul edildikleri ve
kanunlaştıkları açıklandı.
Anayasa ve İçtüzük
gereği, 1 Ekim 2001 Pazartesi günü saat 15.00'te toplanmak üzere, birleşime
21.14'te son verildi.
  Ali Ilıksoy
  Başkanvekili
 
 Cahit Savaş Yazıcı  Hüseyin Çelik
 İstanbul   Van
 Kâtip Üye   Kâtip Üye

  Melda Bayer
  Ankara

  Kâtip
Üye


   No. : 175
III. – GELEN KÂĞITLAR
29. 6. 2001 CUMA
Raporlar
 1.- Türk Medenî Kanunu Tasarısı ile Türk Kanunu Medenisinde
Değişiklik Yapılması Hakkında Kanun Tasarısı ve Ankara Milletvekili Yücel
Seçkiner'in; Ankara Milletvekili Esvet Özdoğu ve Dört Arkadaşının; Aynı Kanunda
Değişiklik Yapılması Hakkında Kanun Teklifleri ve Adalet Komisyonu Raporu
(1/611, 1/425, 2/361, 2/680) (S. Sayısı : 723) (Dağıtma tarihi: 29.6.2001)
(GÜNDEME)
2.- Türk Medenî Kanununun
Yürürlüğü ve Uygulama Şekli Hakkında Kanun Tasarısı ve Adalet Komisyonu Raporu
(1/612) (S. Sayısı : 724) (Dağıtma tarihi : 29.6.2001) (GÜNDEME) 
3.- Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun Tasarısı ve Plan ve Bütçe Komisyonu Raporu (1/884) (S.
Sayısı : 733) (Dağıtma tarihi : 29.6.2001) (GÜNDEME)
 4.- Yurtdışına Çıkışlardan Harç Alınması ve 4481 Sayılı Kanunda
Değişiklik Yapılması Hakkında Kanun Tasarısı ve Plan ve Bütçe Komisyonu Raporu
(1/885) (S. Sayısı : 734) (Dağıtma tarihi: 29.6.2001) (GÜNDEME)
Yazılı Soru Önergeleri
 1.- Erzurum Milletvekili
Aslan Polat'ın, inşaatı tamamlanan ve yapımı devam eden derslik projelerine
ilişkin Millî Eğitim Bakanından yazılı
soru önergesi (7/4577) (Başkanlığa geliş tarihi: 27.6.2001)
 2.- Samsun Milletvekili Musa Uzunkaya'nın, köprü ve otoyol
ücretlerine yapılan zamma ilişkin
Başbakandan yazılı soru önergesi (7/4578) (Başkanlığa geliş tarihi :
27.6.2001)
 3.- Bursa Milletvekili Ertuğrul Yalçınbayır'ın, Mudanya İlçesinde
kıyı kenar çizgilerinin hukuka aykırı olarak belirlendiği iddiasına
ilişkin Başbakandan yazılı soru
önergesi (7/4579) (Başkanlığa geliş tarihi : 27.6.2001)
4.- Samsun Milletvekili
Musa Uzunkaya'nın, Meclis personeline ilişkin
Türkiye Büyük Millet Meclisi Başkanından yazılı soru önergesi (7/4580)
(Başkanlığa geliş tarihi: 27.6.2001)


   No. :
175'e 1 inci Ek
Tasarı
 1.- Devlet Meteoroloji İşleri Genel Müdürlüğü Teşkilâtı ve Görevleri
Hakkında Kanunda Değişiklik Yapılmasına Dair Kanun Tasarısı (1/886) (Tarım,
Orman ve Köyişleri ve Plan ve Bütçe Komisyonlarına) (Başkanlığa geliş tarihi :
27.6.2001)
Teklifler
 1.- Adana Milletvekili Adnan Fatin Özdemir'in; Mera Kanununda
Değişiklik Yapılması Hakkında Kanun Teklifi (2/788) (Tarım, Orman ve Köyişleri
Komisyonuna) (Başkanlığa geliş tarihi : 21.6.2001)
 2.- Bursa Milletvekili Ali Rahmi Beyreli ve 18 Arkadaşının;
SSK-BAĞKUR Prim Oranlarının Yeniden Düzenlenmesi Hakkında Kanun Teklifi (2/789)
(Sağlık, Aile, Çalışma ve Sosyal İşler ve Plan ve Bütçe Komisyonlarına)
(Başkanlığa geliş tarihi : 26.6.2001)
 3.- Bursa Milletvekili Ali Rahmi Beyreli ve 19 Arkadaşının;
Çalışanların Tasarrufa Teşvik Edilmesi ve Bu Tasarrufların Değerlendirilmesine
Dair Kanunun Yürürlükten Kaldırılması ile Çalışanların Ana Para ve Nema
Alacaklarının Tasfiye ve Telgraf ve Telefon Kanununda Değişiklik Yapılması
Hakkında Kanun Teklifi (2/790) (Sağlık, Aile, Çalışma ve Sosyal İşler ve Plan
ve Bütçe Komisyonlarına) (Başkanlığa geliş tarihi : 26.6.2001)
 4.- Elazığ Milletvekili Mustafa Gül ve 9 Arkadaşının; Yükseköğretim
Kurumları Teşkilâtı Kanununda Değişiklik Yapılması Hakkında Kanun Teklifi
(2/791) (Millî Eğitim, Kültür, Gençlik ve Spor ve Plan ve Bütçe Komisyonlarına)
(Başkanlığa geliş tarihi : 29.6.2001)
 5.- Bursa Milletvekili Ali Arabacı ile Kütahya Milletvekili Emin
Karaa'nın; Emekli Sandığı Kanununun Bir Maddesinin Değiştirilmesine Dair Kanun
Teklifi (2/792) (Plan ve Bütçe Komisyonuna) (Başkanlığa geliş tarihi :
29.6.2001)
 6.- İzmir Milletvekili Mehmet Özcan'ın; 2809 Sayılı Yükseköğretim
Kurumları Teşkilâtı Kanununa 3837 Sayılı Kanun ile Eklenen Ek 9. Maddenin
Değiştirilmesine İlişkin Kanun Teklifi (2/793) (Millî Eğitim, Kültür, Gençlik
ve Spor ve Plan ve Bütçe Komisyonlarına) (Başkanlığa geliş tarihi : 29.6.2001)
Yazılı Soru Önergeleri
 1.- Aksaray Milletvekili Ramazan Toprak'ın, takas ihalesine ve
basında yer alan bazı iddialara ilişkin Devlet Bakanından (Kemal Derviş) yazılı
soru önergesi (7/4581) (Başkanlığa geliş tarihi : 29.6.2001)
 2.- İstanbul Milletvekili Mehmet Ali Şahin'in, İstanbul-Ambarlı'da
LPG dolum ve depolama tesisi kurmak için bir firmaya izin verilmesine ilişkin
Başbakandan yazılı soru önergesi (7/4582) (Başkanlığa geliş tarihi : 29.6.2001)
 3.- İstanbul Milletvekili Mehmet Ali Şahin'in, Beykoz Deri ve
Kundura ile Bakırköy Sümerbank Hazır Giyim Fabrikası çalışanlarına ilişkin
Başbakandan yazılı soru önergesi (7/4583) (Başkanlığa geliş tarihi : 29.6.2001)
 4.- Sakarya Milletvekili Nezir Aydın'ın, tasarruf genelgesinin
uygulanmasına ve sonuçlarına ilişkin Başbakandan yazılı soru önergesi (7/4584)
(Başkanlığa geliş tarihi : 29.6.2001)


BİRİNCİ OTURUM
Açılma Saati : 14.00
29 Haziran 2001 Cuma
BAŞKAN : Başkanvekili Ali ILIKSOY
KÂTİP ÜYELER : Cahit Savaş YAZICI (İstanbul), Hüseyin ÇELİK
(Van)

BAŞKAN - Sayın
milletvekilleri, Türkiye Büyük Millet Meclisinin 128 inci Birleşimini açıyorum.
Toplantıyı yetersayımız
vardır, görüşmelere başlıyoruz.
ALİ RIZA GÖNÜL (Aydın) -
Sayın Başkan, burada çoğunluğun olmadığını siz de görüyorsunuz. 
TURHAN GÜVEN (İçel) - Ya
sayı saymayı bilmiyorsunuz ya da öbürünü!..
BAŞKAN - Efendim, şimdi
oylama yapılacak...
Demokratik Sol Parti,
Milliyetçi Hareket Partisi ve Anavatan Partisi Gruplarının, İçtüzüğün 19 uncu
maddesine göre verilmiş müşterek önerileri vardır. Önce tümünü okutup işleme
alacağım, sonra ayrı ayrı okutup oylarınıza sunacağım:
V. - ÖNERİLER
A) SİYASÎ
PARTİ GRUBU ÖNERİLERİ
1.-
Gündemin "Kanun Tasarı ve Teklifleri ile Komisyonlardan Gelen Diğer
İşler" kısmındaki sıralamanın ve Genel Kurulun çalışma süresinin yeniden
düzenlenmesine ilişkin DSP, MHP ve ANAP Gruplarının müşterek önerisi
Türkiye Büyük Millet
Meclisi Başkanlığına
Danışma Kurulunun 29
Haziran 2001 Cuma günü (bugün) yaptığı toplantıda, siyasî parti grupları
arasında oybirliği sağlanamadığından, gruplarımızın ekteki müşterek
önerilerinin Genel Kurulun onayına sunulmasını arz ve teklif ederiz.
Saygılarımızla.
 Aydın Tümen Oktay Vural Nihat Gökbulut
 DSP Grup Başkanvekili MHP Grup
Başkanvekili ANAP Grup Başkanvekili
Öneriler:
1-Gündemin "Kanun
Tasarı ve Teklifleri ile Komisyonlardan Gelen Diğer İşler" kısmının 278
inci sırasında yer alan 731 sıra sayılı kanun tasarısının, bu kısmın 9 uncu
sırasına; 29 Haziran 2001 tarihli Gelen Kâğıtlarda yayımlanan ve aynı tarihte
dağıtılan 734 sıra sayılı kanun tasarısının 48 saat geçmeden gündemin
"Kanun Tasarı ve Teklifleri ile Komisyonlardan Gelen Diğer İşler"
kısmının 10 uncu sırasına; aynı tarihli Gelen Kâğıtlarda yayımlanan 733 sıra
sayılı kanun tasarısının, 11 inci sırasına; gündemin 9 uncu sırasında yer alan
707 sıra sayılı kanun tasarısının, 12 nci sırasına; 28 Haziran 2001 tarihli
Gelen Kâğıtlarda yayımlanan ve aynı tarihte dağıtılan 732 sıra sayılı kanun
tasarısının, 48 saat geçmeden, gündemin "Kanun Tasarı ve Teklifleriyle
Komisyonlardan Gelen Diğer İşler" kısmının 13 üncü sırasına alınması
önerilmiştir. 
2- 29 Haziran 2001 Cuma
günü gündemin 14 üncü sırasına kadar olan kanun tasarı ve tekliflerin
görüşmelerinin bitimine kadar çalışma süresinin uzatılması; Genel Kurulun, 30
Haziran 2001 Cumartesi günü 14.00-19.00, 20.00-24.00 saatleri arasında çalışması
ve bugün de kanun tasarı ve tekliflerinin görüşülmesi; gündemin 8 inci
sırasında yer alan 688 sıra sayılı, 9 uncu sırasında yer alan 731 sıra sayılı,
10 uncu sırasında yer alan 734 sıra sayılı, 11 inci sırasında yer alan 733 sıra
sayılı, 12 nci sırasında yer alan 707 sıra sayılı, 13 üncü sırasında yer alan
732 sıra sayılı kanun tasarı ve tekliflerinin görüşmelerinin 30 Haziran 2001
Cumartesi günü saat 24.00'e kadar tamamlanamaması halinde, İçtüzüğün 5 inci
maddesi uyarınca 1 Temmuz 2001 tarihinde tatile girmesi gereken Türkiye Büyük
Millet Meclisini, söz konusu kanun tasarı ve tekliflerinin görüşmelerinin
tamamlanması gerektiğinden, 1 Temmuz 2001 Pazar ve 2 Temmuz 2001 Pazartesi
günleri de 14.00-19.00, 20.00-24.00 saatleri arasında çalışmalarını sürdürmesi
ve bu tasarı ve tekliflerinin görüşmelerinin tamamlanmasından sonra tatile
girmesi önerilmiştir. 
KAMER GENÇ (Tunceli)-
Sayın Başkan, önerinin aleyhinde söz istiyorum.
TURHAN GÜVEN (İçel)- Sayın
Başkan, daha sonra, ben de söz istiyorum.
BAŞKAN- Aleyhinde olmak
üzere, Sayın Kamer Genç; buyurun.
KAMER GENÇ (Tunceli)-
Sayın Başkan, değerli milletvekilleri; biraz sonra, olağanüstü halin kaçıncı
defa uzatma kararı da alınacak bu öneriyle.
Şimdi, ben, bu Meclisin
çalışma usulüyle ilgili olarak, hükümetin, muhalefeti yok sayarak, ülkenin çok
temel konularını yeni yeni kurallara bağlayan, ülkeyi bir sömürü düzeni haline
çeviren, çokuluslu şirketlerin sömürü alanı haline getiren kanunlar, burada, muhalefetin
sesi dinlenilmeden, ülkenin gerçekleri bir tarafa itilerek, bunları350
milletvekilinin çoğunluğuna dayanarak, sıradan kabul ediyorsunuz. 
Ben, biraz sonra
görüşülecek olan olağanüstü halin 4 ay daha uzatılmasına ilişkin Başbakanlık
tezkeresiyle ilgili bazı düşüncelerimi söylemek istiyorum.
Değerli milletvekilleri,
bakın, benim ilimde 1987'den beri olağanüstü hal vardır. Şimdi getirilen
Başbakanlık tezkeresiyle de, 31 Temmuzdan itibaren bu olağanüstü hali 4 ay daha
uzatma kararı alıyorsunuz. Hayret ediyorum... Evvela Sayın Cumhurbaşkanıma bir
serzenişte bulunmak istiyorum. Kendisi, Anayasa Mahkemesi gibi Yüce bir
Mahkemenin Başkanlığını yaptı. Anayasanın 120 nci maddesiyle, yaygın şiddet
hareketlerine ait ciddî belirtilerin ortaya çıkması veyahut şiddet olayları
sebebiyle kamu düzeninin bozulması hallerinde olağanüstü halin ilanı ve
uzatılması müessesesi getirilmişken, 1 ay 10 gün sonra Türkiye'de, hakikaten
ciddî olayların olup olmayacağını nereden keşfediyorlar da, Sayın Cumhurbaşkanının
başkanlığında toplanan Millî Güvenlik Kurulunda böyle bir karar alınıyor?! Ben,
bunu, içime sindiremiyorum.
Değerli milletvekilleri,
1978'den 1987'ye kadar bu bölgede sıkıyönetim vardı, 1987'den bu tarafa da
olağanüstü hal var. Olağanüstü hal bölgesinde yaşayan insanların temel hak ve
özgürlükleri askıya alınıyor, yok sayılıyor. Bırakın insanların temel hak ve
özgürlüklerini, hayvanların dahi otlama özgürlükleri kısıtlanıyor! Dün,
vatandaşın biri bana telefon etti "efendim, koyunlarımızı bıraktırdılar,
10-15 insanı topladılar ve Erzincan'ın bilmem neresinin karakolunda iki gündür
aç, susuz bekliyoruz" dedi. Ondan sonra, yetkiliye telefon açıyoruz,
yetkili de diyor ki "zaten, dağda, açıkta yatıyorlar, ne olacak karakolda
da iki gün beklemişlerse; açıkta yatmalarından... İsterseniz, bir de banyo
yaptıralım!" (DSP sıralarından "Doğru... Doğru..." sesleri)
Tabiî, size doğru gelir, sizin illerinizde böyle olsa kıyamet kopar; ama, Doğu
ve Güneydoğu Anadolu oldu mu, sanki, orası, Türkiye'nin bir parçası değil;
onlar, sanki, Türkiye Cumhuriyetinin vatandaşı değil!
Değerli milletvekilleri,
kaç senedir Doğu ve Güneydoğu Anadolu'da olağanüstü halin yarattığı büyük bir
zulüm vardır. Elbette ki, terör vardı, anarşik olaylar vardı; ama, aşağı yukarı
bir seneden fazla bir zamandır burada terör yok sayılacak derecede sinmiştir,
çekilmiştir. Burada, hükümete düşen, bu hükümet, eğer, doğu ve güneydoğu
halkını düşünüyorsa, oraya özel yatırım getirmelidir, köye dönüş projelerini
bir an önce uygulamalıdır. Köye dönüş konusunda hiçbir adım atılmamaktadır. Biz
soruyoruz; Vali Bey "Tunceli'ye 50 milyar veya 100 milyar civarında belki
bir para verecekler; o da, bir adam köyünde ev yapacaksa, belki, işte, 10 torba
çimento vereceğiz." Bu, milletle alay etmek demektir; bu, milleti dilenci
durumuna sokmak demektir. 
Değerli milletvekilleri,
yıllarca bir şey yapılmadı; şimdi, ben, bu ilin insanı olarak -inanmanızı
istiyorum- içim kan ağlıyor. Bu yöredeki insanlar, ülkenin birlik ve
bütünlüğüne herkesten fazla. taraftar. Dünyanın her tarafında olduğu gibi,
Ankara ve İstanbul'da, daha dün, bilmem kaç kişi terörle mücadele dairesine
götürüldü. Yani, bir yerde terör olayları varsa, ömür boyu burada olağanüstü
hal mi ilan etmek lazım? 
Olağanüstü halin burada
uzatılmasının tek nedeni, burada, bazı kamu kuruluşlarına, çok rahat, devlet
harcamalarının gerektirdiği formalitelerden kurtularak katrilyonlara varan
ihaleleri yapıyorlar, katrilyonlara varan harcamalar yapıyorlar; Muhasebei
Umumiye Kanununa, Sayıştay denetimine veyahut da Devlet İhale Kanununa tabi
olmadan bu paraları harcama kolaylıklarından yararlanmak için ve maalesef, bu
bölge halkını da uzun süre, olağanüstü halin dar, ağır ve çekilmez baskıları
altında tutuyorlar.
Değerli milletvekilleri,
bakın, kendi ilimden söyleyeyim; bir defa, Tunceli Pülümür'den Elazığ'a giden
bir yol vardır. Bunun için -Pülümür Dağı-
kaç senedir 1 trilyon liralık para verilse belki bu yol yapılırdı ve bu
yol için, geçen gün, burada, Sayın Bayındırlık Bakanı, efendim, eğer, Pülümür
Dağına bu yol kısa zamanda yapılsa, oradan, Elazığ üzerine giden yolu 60
kilometre kısaltıyor dedi. Elazığ'da Pertek Barajı üzerinde 700 metre ve 400
metre uzunluğunda köprü yapılması lazım. Yapılan hesaplamalara göre 50 milyon
dolara bu köprü yapılıyor ve bu, kuzey ve güneyi birbirine bağlayan bir yol ve
yolu da 60 kilometre kısaltıyor. Şimdi, bu bölgede, insanlara hizmet
yapılmıyor. Mesela, Rize ile Çayeli arasında, beş sene önce 220 milyon dolara
yapılan bir yol ihalesi vardır; 40 kilometre uzunluğundadır. Ben, Rize'de
olsun, Karadeniz'de olsun, yol yapılmasına karşı değilim. O insanlar da, dağlık
yöredeki Karadenizliler de, bizim gibi, hakikaten, mahrumiyet içerisinde;
birçok kamu hizmetinden mahrumlar. Biz, yola karşı değiliz, yolsuzluklara
karşıyız. Bakın, Karadeniz otoyolunun ihalesi yapılalı kaç sene oldu?
Getirdiler, yandaşları müteahhitlere 3 misli fiyatla verdiler; hâlâ, bu yollar
açılmadı. 
Şimdi, biz diyoruz ki,
yolu her tarafa yapalım, hizmeti her tarafa götürelim; ama, yolsuzluk
yapmayalım. Yolsuzluk yapılırsa, belli, zorunlu yerlere yapılması gereken
yollar yapılmıyor veyahut da hizmet götürülmüyor. Bakın, bu memlekette, en
başta otoyol yapılması gereken yer Antalya-Alanya-Kemer arasında olması
lazımken -Türkiye turizminin aşağı yukarı yüzde 60'ı, yüzde 70'i burada
yoğunlaşmışken- oraya otoyol yapılmıyor ve Türkiye'ye turist gelmesi
engelleniyor ve burayı ölüm yolu olarak kabul ediyorlar; ama, bir bakıyorsunuz,
birtakım yol müteahhidinin büyük kazançlar sağlayabilmesi için, maalesef, büyük
dağlar deliniyor. 
Değerli milletvekilleri,
şimdi, eğer, bu hükümet, gerçekten, doğu ve güneydoğu halkının da dostuysa,
rica ediyorum, bir an önce, buraya özel bir program uygulamalıdır. Bakın,
belediyelerinin ekonomik güçleri yoktur. Bu ekonomik güçleri neden yoktur?
Olağanüstü hal rejimi nedeniyle, birçok kazamızda alay seviyesinde asker
vardır. Bu askerler gidince, tabiî, orada, suymuş, altyapı hizmetleriymiş,
yetmiyor; o halde, buralara şehir içmesularının getirilmesi ve kanalizasyonlarının
yapılması için belediyelere yardım yapılması lazımdır. 
Yine, dediğim gibi, bu
Pertek Köprüsünün bir an önce yapılması lazımdır; Türkiye'nin imkânları buna
elveriyor.
Ayrıca, bakın, ben, yirmi
seneye yakındır milletvekiliyim... Kendi ilçemin hudutları içerisinde 1
kilometre asfaltlı köy yolu yok sayın milletvekilleri, 1 kilometre asfaltlı
karayolu yok; yani, Tunceli ile Nazımiye arasında bir asfaltlı karayolu var;
ama, o da çukurlarlar dolu. 
MUSTAFA GÜVEN KARAHAN
(Balıkesir) - Niye yok?
KAMER GENÇ (Devamla) -
Niye yapmıyorlar; çünkü, ayrım yapıyorlar. İşte, defalarca burada dile
getiriyoruz. Ben, gidip, tabancayı bakanın alnına dayayıp da, yahu şuraya
hizmet mi getir diyeyim? Benim söyleyeceğim yer burası. Bu memleketin bu bölgesine
de birtakım hizmetler getirin. 
Ayrıca, köye dönüş
konusunda çok büyük talepler vardır. Sayın hükümetten rica ediyorum, buraya
belirli bir kaynak aktarsınlar. Uyguladığınız ekonomik politikaların
çöküntüsüyle insanların büyükşehirlerde yaşama imkânlarının kalmadığı açıkça
ortadadır. Bu insanlar, hiç olmazsa köylerine gitsinler, bahçelerini eksinler,
inek beslesinler; dolayısıyla, hem bu şehirlerdeki sefaletten hem de
şehirlerdeki yoğunluktan kurtulsunlar. Bunlar, çok büyük maliyetli şeyler
değildir; ama, tabiî, sizin bunu yapmaya gücünüz de yok, niyetiniz de yok. 
Şimdi, değerli
milletvekilleri, bakın, Tunceli otobüs firmaları ile Diyarbakır otobüs
firmalarına asker taşıma yasaklanıyor ve onlara ihale verilmiyor. Peki, Tunceli
ve Diyarbakır'daki o otobüs firmalarının sahipleri, bugün, Türkiye Cumhuriyeti
Devletinin vatandaşı değil midir, vergi vermiyor mudur; nedir bu ayrımcılığın
nedeni? Olabilir, geçmişte birtakım hatalar olabilir; ama, artık, belirli
kuruluşta görev yapan insanların ayrımcı olmamaları lazım, kucaklayıcı olmaları
lazımdır; ülkesinin batısı ile doğusu arasındaki insanlarda ayrım yapmaması
lazımdır; bu memlekette, birliği, bütünlüğü, barışı ancak böyle sağlayabiliriz;
ama, maalesef, dört senelik bu hükümet zamanında, doğu ve güneydoğuya hiçbir
şey yapılmadı. 
(Mikrofon otomatik cihaz
tarafından kapatıldı)
MUSTAFA GÜVEN KARAHAN
(Balıkesir) - Sizin zamanınızda niye yapılmadı? 
BAŞKAN - Sayın Genç, 1
dakika içerisinde toparlar mısınız efendim; buyurun.
KAMER GENÇ (Devamla) -
Toparlarım efendim. 
Şimdi, niye yapılmadığını
biliyorsunuz; işte, iktidardasınız, ondan önce olağanüstü hal vardı, terör
olayları vardı, hakikaten, oraya hizmet getirmek mümkün değildi. Şimdi, iki
seneye yakındır terör ortadan kalktı... Tabiî, Doğru Yol Partisi iktidarda
olsaydı, bu bölgeyi öncelikli alırdı ve o hizmetleri yapardı; ama, siz,
maalesef, o bölgeye hep şaşı gözle bakıyorsunuz. Onun için, rica ediyorum,
özellikle doğu ve güneydoğulu milletvekillerinden rica ediyorum, bu olağanüstü
halin uzatılmasına karşı çıkın. Yeter be kardeşim, yeter yahu; yeter artık!..
Arkadaşlar, inanınız ki, orada, halkla ilişkiler konusunda yeterli bir eğitime
sahip olmayan bir uzatmalı arkadaşımız çok büyük sıkıntılar yaratıyor; yani,
gidiyorsunuz, her adımınıza, her adıma müdahale ediyor; birisi hayvanını
çıkarıyor, tarlaya gidiyor; nereye götürüyorsun; yok, akşam saati nereye
gidiyorsun... Artık, Türkiye Cumhuriyeti Devletinde bu gibi olayların olmaması
lazım, insanların özgürce yaşaması lazım, hayvanların da özgürce otlamaya
gitmesi lazım. Rica ediyorum... Bunları biz söylüyoruz; bazıları, hâlâ, alaya
alıyor; ağlanacak hususlar olması lazım; ama, maalesef, insanlardaki görüş
farklı, ahlak farklı.
Saygılar sunuyorum. (DYP
sıralarından alkışlar)
BAŞKAN - Teşekkür ederiz
Sayın Genç.
Sayın Güven, buyurun.
TURHAN GÜVEN (İçel) -
Sayın Başkan, değerli milletvekilleri; Doğru Yol Partisi Grubu adına, hepinizi,
sevgi ve saygıyla selamlıyorum.
21 inci Dönem Meclisinin
Üçüncü Yasama Yılının bitimine geldik. Bitimine geldik; ama, belki bu son
günlerde, herkes, değerli bakanlarımız, kendine uygun kanun tasarılarını
çıkarmanın gayreti ve telaşı içine girdiler; ama, biz de, bu arada, bütün
partilerin içinde bulunduğu Uzlaşma Komisyonunun mutabakat metninin huzurunuza
gelmesini arzu ettik. Bu nedenle, Sayın Genel Başkanımızla birlikte, iktidar
ortağı üç sayın genel başkanı ziyaret ettik. Orada edindiğimiz sonuç şu idi:
Gerek MHP'nin Genel Başkanı Sayın Bahçeli, gerek ANAP'ın Genel Başkanı Sayın
Yılmaz, Anayasa görüşmelerinin, Meclis tatile girmeden evvel olmasını
kendilerinin de arzu ettiklerini; ama, şartların bir kısmının değiştiğini ifade
buyurdular; Sayın Başbakan ise, Anayasa görüşmelerinin, şu gerekçeyle şimdi
mümkün olmadığını ifade ettiler: Milletvekilleri arasında, özellikle DSP
milletvekilleri arasında bir kamuoyu araştırması yaptırıldığını ve bu anayasa
değişikliklerinin yeteri kadar incelenmediğini, irdelenme imkânı olmadığını, bu
nedenle de, bu değişikliğin eylül sonuna doğru olmasının mümkün olabileceğini
ve bu arada, anayasa hukukçularıyla, bilimadamlarıyla da görüş teatisi
içerisinde bulunulması lazım geldiği hususunu ve bu nedenle de olmayacağını
ifade ettiler.
Değerli milletvekilleri,
bakın, Anayasa maddeleri üzerinde gerekli bilgiye sahip değilsiniz. Peki,
kusura bakmayın, ama, yarım saat evvel dağıtılan kanun tasarılarından
hangisinde bilgi sahibisiniz siz; hangi maddeyi biliyorsunuz ve huzurunuza
gelip de, biraz sonra, değerli parmaklarınızla çıkacak olan kanunun hangisi
hakkında bilginiz var?! Bir türlü önümüze gelmeyen gelen kâğıtlarda -ki,
burada, Meclis Başkanlığında çalışan arkadaşlarımız, ancak saat 17.00'ye doğru
gelen kâğıtların dağıtılabileceğini söylüyor, ama, bakın- önünüze gelen
yazılarda "gelen kâğıtlarda şu yerde yer alan; gelen kâğıtlarda şöyle
denilen" gibi bir ifade var. Gelen kâğıtlar ortada yok; ama, kanun
tasarıları gelen kâğıtlarda yerini almış!.. 
Onun için, değerli
arkadaşlarım, bakın, gelen kanun tasarılarını dikkatle inceleme imkânına sahip
olmadığınıza göre, ne getiriyor milletin nefine, yararına; ona bakmak lazım. 
Şimdi, yasalar geçiyor;
ama -size rahatlıkla söyledim, bir kere daha tekrarlamakta yarar görüyorum-
yasalar yanlış geçiyor; fark ediliyor, uygulamada sıkıntı doğuyor, iki ay
sonra, üç ay sonra, beş ay sonra, tekrar, huzurunuza geliyor- niye; yanıldık...
Bu "yanıldık" metodu yanlış- veya Sayın Cumhurbaşkanına gidiyor,
oradan geri dönüyor veya Anayasa Mahkemesinden de iptalle geri dönüyor. O
zaman, niye çıkarıyoruz bunları?! İçinde millet olmayan kanunların kime yararı
var?! Eğer, birine yararları var da bunun için çıkarıyoruz diyorsanız, o zaman,
Millet Meclisi olarak, biz, kanun yapma tekniğini bir tarafa bırakalım, kanun
yapmadaki sıkıntıları dile getirmekte yarar görürüz. 
Değerli arkadaşlarım,
bakınız, eğer, Sayın Ecevit'in görüşü istikametinde gidersek, bu kanunların
hiçbirinin çıkmaması lazım; yani, bugün, Meclisin son günüdür; eğer, bitmezse,
yarın; bitmezse, Pazar; bitmezse, pazartesi çalışacaksınız... Son gün olduğuna
göre, lütfen, bu kanunları bugün huzurunuza getirip, hele, içerisinde vergi
ihtiva eden kanunları huzurunuza getirmek, yanlıştır. Şimdi "vergi
yok" denildi, "zam yok" denildi. Bakınız, bugün bir haber geçti,
IMF'ye gönderilen ek niyet mektubundan bahsediliyor ve çok enteresan "Kamu
toplu iş sözleşmeleri ve hububat alım fiyatları sonucu meydana gelen finansman
açığının..." Neyle kapatacaksınız sayın milletvekilleri?.. Bakın,
gönderilen niyet mektubunu okuyorum: "... kamu mal ve hizmetlerine
yapılacak zamlarla karşılanacağı bildirildi." Yani, bugün önünüze gelen ek
vergi yahut birkaç vergi yetmiyor. Bu finansman açıklarını, sizin, bu tatil
döneminde her gün, en az, yeni yeni zamlarla karşılayacağınızı bildiriyor ve bu
ek niyet mektubu, milleti, düştüğü şu fukaralıktan daha aşağılara çekmenin
oluşturacağı bir tablo ile karşılayacaktır.
Bunda sizin kusurunuz var
mı; yok. Kimin kusuru var; bu ek niyet mektubunu gönderen imzaların kusuru var;
çünkü, mevcut açıkların zamlarla karşılanacağını açıkça beyan etmek, bu millete
eziyet etmektir. Bu milletin şu halini daha fazla fukaralaştırmaya, daha
aşağılara çekmeye hiç kimsenin hakkı yoktur. 
Değerli milletvekilleri,
onun için, bakın, gelen tasarı ve tekliflerin içerisinde millet olmadığına
göre, siz, kanunları tek başınıza çıkaracaksınız. Bu, Türkiye Büyük Millet
Meclisinin çıkardığı kanun gibi görünse bile, hayır; iktidarınızın çıkardığı
kanun olarak görülecektir. Biraz sonra toplu kanunlar geldiği zaman,
yapacağımız bir işlemi size söylüyorum; düşüneceğiz, taşınacağız ve şunu
yapacağız: Tek başınıza bırakacağız sizleri ve bir şey daha yapacağız;
çıkardığınız bütün yanlış kanunları, biz değiştireceğiz, biz geleceğiz, biz
yanlışlarınızı düzelteceğiz ve bırakacağız bu Meclisi, göreceksiniz. 
Hepinize saygılar
sunarım. (DYP sıralarından alkışlar)
BAŞKAN - Teşekkür ederiz
Sayın Güven.
ALİ RIZA GÖNÜL (Aydın) -
Sayın Başkan...
BAŞKAN - Buyurun Sayın
Gönül, söz isteğiniz mi var?
ALİ RIZA GÖNÜL (Aydın) -
Sayın Başkanım, ben, bir konuda kısa bir açıklama yapmak istiyordum; ama,
oylamadan sonra söz vermeniz daha uygun olur efendim.
BAŞKAN - Peki, efendim.
MUSTAFA GÜL (Elazığ) -
Sayın Başkan...
BAŞKAN - Buyurun Sayın
Gül.
MUSTAFA GÜL (Elazığ) -
Değerli Başkanım, sayın milletvekillerim; Sayın Kamer Genç beyefendi, biraz
önce kürsüde konuşurken bazı hususları açıklamaya çalıştılar ve temcit pilavı
gibi...
BAŞKAN- Efendim, hayır...
Böyle bir usulümüz yok. Söyleyeceğiniz konuyu söylerseniz Sayın Gül...
MUSTAFA GÜL (Elazığ)-
Tamam, konuya geçiyorum efendim. 
Efendim, Tunceli'nin,
bakımsız ve gözardı edilen bir il olduğu devamlı gündeme getiriliyor. Oysa,
ben, geçen hafta Trabzon'daydım; 5 köy ve Köprübaşı İlçesinin yolu ve durumu
hakkında...
BAŞKAN- Sayın Gül, bu
konuda hükümet cevap verir. Teşekkür ediyorum efendim. 
KAMER GENÇ (Tunceli)-
Efendim, Köprübaşı diye bir ilçemiz yok. 
BAŞKAN- Tamam efendim. O
konuya, gerekirse, hükümet cevap versin efendim. 
Önerileri ayrı ayrı
okutup, oylarınıza sunacağım: 
Öneriler:
1- Gündemin "Kanun
Tasarı ve Teklifleriyle Komisyonlardan Gelen Diğer İşler" kısmının 278
inci sırasında yer alan 731 sıra sayılı kanun tasarısının, bu kısmın 9 uncu
sırasına; 29 Haziran 2001 tarihli gelen kâğıtlarda yayımlanan ve aynı tarihte
dağıtılan 734 sıra sayılı kanun tasarısının, 48 saat geçmeden, gündemin
"Kanun Tasarı ve Teklifleriyle Komisyonlardan Gelen Diğer İşler"
kısmının 10 uncu sırasına; aynı tarihli gelen kâğıtlarda yayımlanan 733 sıra
sayılı kanun tasarısının, 11 inci sırasına; gündemin 9 uncu sırasında yer alan
707 sıra sayılı kanun tasarısının, 12 nci sırasına; 28 Haziran 2001 tarihli
gelen kâğıtlarda yayımlanan ve aynı tarihte dağıtılan 732 sıra sayılı kanun
tasarısının, 48 saat geçmeden, gündemin "Kanun Tasarı ve Teklifleriyle
Komisyonlardan Gelen Diğer İşler" kısmının 13 üncü sırasına alınması
önerilmiştir. 
BAŞKAN - Öneriyi kabul
edenler... Etmeyenler... Öneri kabul edilmiştir. 
2 nci öneriyi okutuyorum:
2- 29 Haziran 2001 Cuma
günü, gündemin 14 üncü sırasına kadar olan kanun tasarı ve tekliflerinin
görüşmelerinin bitimine kadar çalışma süresinin uzatılması; Genel Kurulun, 30
Haziran 2001 Cumartesi günü 14.00-19.00, 20.00-24.00 saatleri arasında
çalışması ve bu gün de kanun tasarı ve tekliflerinin görüşülmesi; gündemin 8
inci sırasında yer alan 688 sıra sayılı, 9 uncu sırasında yer alan 731 sıra
sayılı, 10 uncu sırasında yer alan 734 sıra sayılı, 11 inci sırasında yer alan
733 sıra sayılı, 12 nci sırasında yer alan 707 sıra sayılı, 13 üncü sırasında
yer alan 732 sıra sayılı kanun tasarı ve tekliflerinin görüşmelerinin 30
Haziran 2001 Cumartesi günü saat 24.00'e kadar tamamlanamaması halinde,
İçtüzüğün 5 inci maddesi uyarınca 1 Temmuz 2001 tarihinde tatile girmesi
gereken Türkiye Büyük Millet Meclisinin, söz konusu kanun tasarı ve
tekliflerinin görüşmelerinin tamamlanması gerektiğinden, 1 Temmuz 2001 Pazar ve
2 Temmuz 2001 Pazartesi günleri de 14.00-19.00, 20.00-24.00 saatleri arasında
çalışmalarını sürdürmesi ve bu tasarı ve tekliflerinin görüşmelerinin
tamamlanmasından sonra tatile girmesi önerilmiştir. 
KAMER GENÇ (Tunceli) -
Karar yetersayısının aranılmasını istiyorum. 
BAŞKAN - Arayacağım
efendim. 
Öneriyi oylarınıza
sunacağım ve karar yetersayısını arayacağım. 
Oylamayı elektronik
cihazla yapacağım. 
Anavatan Partisi,
Milliyetçi Hareket Partisi ve Demokratik Sol Partisinin grup önerilerini
oylarınıza sunuyorum. 
Oylama için 5 dakika süre
veriyorum ve oylama işlemini başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, öneri kabul edilmiştir; karar yetersayısı vardır. 
Diyarbakır, Hakkâri,
Şırnak ve Tunceli İllerinde uygulanmakta olan olağanüstü halin 4 ay süreyle
uzatılmasına ilişkin Başbakanlık tezkeresi vardır; okutuyorum:
VI. -
BAŞKANLIĞIN GENEL KURULA SUNUŞLARI
A)
TEZKERELER VE ÖNERGELER
1.-
Diyarbakır, Hakkâri, Şırnak ve Tunceli
İllerinde devam etmekte olan olağanüstü halin 30.7.2001 günü saat 17.00'den
geçerli olmak üzere 4 ay süreyle uzatılmasına ilişkin Başbakanlık tezkeresi
(3/858)
Türkiye Büyük Millet
Meclisi Başkanlığına
Türkiye Büyük Millet
Meclisinin 27.3.2001 tarihli ve 714 sayılı Kararı uyarınca, Diyarbakır,
Hakkâri, Şırnak ve Tunceli illerinde devam etmekte olan olağanüstü halin,
30.7.2001 günü saat 17.00'den geçerli olmak üzere, 4 ay süreyle uzatılmasının
Türkiye Büyük Millet Meclisine arzı, Bakanlar Kurulunca, 29.6.2001 tarihinde
kararlaştırılmıştır.
Gereğinin yapılmasını
saygılarımla arz ederim.
 Bülent Ecevit
 Başbakan
BAŞKAN - Başbakanlık
tezkeresi üzerinde, İçtüzüğün 72 nci maddesine göre görüşme açacağım. Gruplara,
hükümete ve şahsı adına iki üyeye söz vereceğim.
Konuşma süreleri, gruplar
ve hükümet için 20'şer dakika, şahıslar için 10 dakikadır.
Görüşmelerin sonunda da
tezkereyi oylarınıza sunacağım.
DYP Grubu adına, İstanbul
Milletvekili Sayın Hayrı Kozakçıoğlu.
Buyurun Sayın
Kozakçıoğlu.(DYP sıralarından alkışlar)
DYP GRUBU ADINA HAYRİ
KOZAKÇIOĞLU (İstanbul) - Sayın Başkan, sayın milletvekilleri; olağanüstü halin
Diyarbakır, Hakkâri, Şırnak ve Tunceli İllerinde 4 ay daha uzatılması konusunda
Doğru Yol Partisi Grubunun görüşlerini sizlere sunmak üzere söz almış
bulunuyorum; sözlerime başlamadan önce hepinize saygılar sunarım.
Bilindiği gibi, bu
bölgemiz, 1978'in sonlarından 1987'ye kadar sıkıyönetim rejimiyle, 1987'den
bugüne kadar da 4 ayda bir uzatılan olağanüstü hal rejimiyle yönetilmektedir. 
Olağanüstü sistemlerin bu
bölgede yer almasına neden olan olay, karşımıza, bir içterör olayı olarak
çıkmaktadır; ancak, gerek Osmanlı tarihini gerekse Cumhuriyet tarihini
incelediğimizde, ülkemizde, öncelikle bu bölgede olmak üzere, ekonomiye ve
devletin birlik ve bütünlüğüne darbe vuracak ve darbe vurma amacı taşıyan pek
çok olayla karşılaştığımızı görürüz. Bu olayların, bizim açımızdan talihsiz
yanı, büyük bölümünün, hep yurtdışı kaynaklar tarafından düzenlenmiş olmasıdır.

Herkes tarafından
bilindiği gibi, terörün silahlı bölümü, son yıllarda yapılan büyük mücadeleyle,
asgarî hadde indirilmiştir. Bu mücadelede, yani devletin birlik ve
beraberliğinin korunması uğrunda hayatını kaybeden aziz şehitlerimizi rahmetle
anarken, gazilerimize sağlıklar diliyorum ve halen aynı görevi, hayatını ortaya
koyarak yürütmeye çalışan Türk güvenlik güçlerinin değerli mensuplarına da
başarılar diliyorum.
Bu bölgedeki olayları
değerlendirirken, terörün hangi nedenle ortaya çıktığını ve bugün silahlı
bölümü aşağılara çekilmiş olan bu olayın ne gibi sonuçlar yarattığını iyi
görmek ve iyi değerlendirmek gerekmektedir.
Başta da söylediğim gibi,
terörün gerçek amacı, Türkiye Cumhuriyetini her yönüyle zayıflatmak, Türkiye
Cumhuriyetinin birlik ve beraberliğine gölge düşürmek, şüpheler yaratmak ve
böylece, güçlü bir Türkiye'nin yaratılmasını önlemek ve geciktirmektir.
Dikkati çeken bir husus,
GAP Projesiyle ve Atatürk Barajı yapımıyla terörün yaşının hemen hemen beraber
olmasıdır. GAP Projesi, Güneydoğu Anadolu Bölgesine ekonomik bakımdan büyük bir
güç verecek, Türk ekonomisine çok şeyler kazandıracak olan bir projedir; ama,
bu proje hayatiyete geçmeye başladığı andan itibaren pek çok ülkenin dikkatini
çekmiştir. Pek çok uluslararası finans kuruluşu bu projeye kredi vermemiş, bir
anlamda, GAP Projesinin yapılmasını önlemeye çalışmışlardır. İşte, bütün
bunlara rağmen, Türkiye Cumhuriyeti hükümetlerinin GAP Projesini yapmaya
başlaması, dışkaynak aramadan içkaynaklarla bunu finanse etmesi, terörün
düğmesinin basılmasına neden olmuştur. 
PKK'nın belli başlı
dokümanlarında aynen şu denilmektedir: "GAP Projesi, basit bir kalkınma
projesi değildir." Onlara göre GAP Projesi, Güneydoğu Anadolu Bölgesinin
Türkiye ile tam olarak birleşmesi, Türkiye ile tam olarak beraber kalkınması
projesidir. Yani, "GAP Projesini önlediğiniz zaman, beraber kalkınmayı,
birlikte kalkınmayı, bölgenin zenginleşmesini ve birlik ve beraberliği önlemiş
olursunuz" anlamı, PKK'nın dokümanlarında çok net ve açık olarak ortaya
konmaktadır. Bu nedenle, GAP Projesini istemeyenler, Türkiye'nin o bölgesinin
kalkınmasını istemeyenler, o bölgedeki doğal potansiyelin değerlendirilmesini
istemeyenler, direkt ve endirekt şekilde PKK terörüne destek vermişlerdir.
PKK terörü, 30 000'e
yakın insanımızın hayatına mal olmasının yanında, bugün için amacına
ulaşamamıştır; ancak, PKK terörünün zarar verdiği, PKK terörünün gerçekten
tahribat yaptığı sahalar da çok net ve açıktır. Bunların bugün iyi değerlendirilmesi
ve bu zararların en kısa zamanda ortadan kalkması gerekmektedir; çünkü, PKK
teröründen en çok zarar gören insan o bölgenin insanıdır; yani, o bölgede
birlik ve beraberliği sağlama uğruna hayatını ortaya koyan, bu bayrağın altından
ayrılmayan, devletinden kopmayan o bölgenin insanı zarar görmüştür.
Çocuklarını, torunlarını, annesini ve babasını kaybetmiştir, saldırılarda
hayatını kaybetmiştir; ama, bunun yanında, yıllardan beri oturduğu köyünü terk
etmek zorunda kalmıştır, tarlasını terk etmek zorunda kalmıştır, işsiz güçsüz,
büyük gruplar halinde şehirlere gelmek zorunda kalmıştır. Tabiî, Türk ekonomisi
de, hayvancılıktan, tarım sektöründen, turizm sektöründen ve o bölgedeki el
sanatları gibi gelir getirici pek çok kaynaktan da mahrum hale gelmiştir. 
Şimdi, bu kadar süreden
beri devam eden olağanüstü halin, artık, devam etmemesi gerektiğine, biz,
inanıyoruz. Mademki, terör belli bir noktaya gelmiştir, artık, olağanüstü
halin, tekrar ve daha ciddî gözden geçirilmesi gerekmektedir. Olağanüstü halin
normale dönmesi, mutlaka gerekir; ancak, olağanüstü hal devam etse de,
olağanüstü hal kaldırılıp da normal yönetim sistemi o bölgeye otursa da,
hükümetin, öncelikle, yapması gereken bazı şeyler vardır. 
Olağanüstü hal, eğer,
devam edecekse, olağanüstü hal imkânından ek olarak yararlanmak suretiyle,
devam etmeyecekse, hükümetin geçerli kaynakları vermesi suretiyle; o bölge
halkının elinden tutulması gerekir, o bölge halkının üretici hale getirilmesi
gerekir, o bölge halkına, mutlaka, gelir sağlanması gerekir. 
Şimdi, hükümetin
programında şöyle bir bölüm var; hükümet programında deniliyor ki:
"Güneydoğu ve Doğu Anadolu'nun geri kalmışlığı, ekonomik ve sosyal
önlemlerle çözülecektir; işsizliği ve yoksulluğu önleyici üretken yatırımlar
hızlandırılıp, desteklenecektir; altyapı eksiklikleri, yap-işlet-devret
yönteminden de yararlanmak suretiyle, giderilecektir; eğitim ve sağlık
alanında, boşluklar, en kısa zamanda giderilecektir." Ama, mahallinde
yaptığımız incelemede, üzülerek söylüyoruz ki, o bölgede, bu programa uygun
yeterli miktarda yatırımı, insanımızın işsizliğini giderecek hizmet alanları ve
hizmet noksanlıklarını giderecek tesisleri de göremiyoruz. Bunun aksine,
bölgedeki ekonominin güçlenmesini önleyecek bazı tedbirler görüyoruz. 
Şimdi, bölgede, yıllardan
beri sınır ticareti vardı ve sınır ticareti, 52 kalem mal üzerinden yapılıyordu
Bu, azaltıla, azaltıla 3 kaleme indi; motorin, hurda demir ve hurda bakır. 
Bu kapıdan yapılan
motorin ticaretinden 26 ilin insanı yararlanmaktadır. Yani, sadece 3-5 ile
değil, o bölgenin tamamına hizmet veren bir olaydır ve başlangıçta, ayda 150
000 ton idi; önce 75 000 tona, daha sonra da 50 000 tona indirildi. Oysaki,
eğer, bu olayda istismar varsa, bu olayda yasadışı eylemler varsa, onların
düzeltilip, gelir artırıcı bu olayın mutlaka devam etmesi lazım; çünkü, olayın
sadece ekonomik boyutu yok; olayın sosyal boyutu var, olayın insanların karnını
doyurma boyutu var, olayın devlete güvenme boyutu var, olayın devletten
beklediklerinin karşılığını alma boyutu var. Bu nedenle, vatandaş ile devlet
arasındaki ilişkinin gelişmesi, daha sıcak hale gelmesi için, mutlaka, bu
ekonomik önlemlerin yürütülmesi gerekiyor. 
Şimdi, bu mazot, karşı
taraftan alınıyor, karşı taraftan KDP bölgesinden alınıyor; yani, Barzani'nin
kontrolü altında bulundurduğu bir bölgeden alınıyor. Peki, Barzani bunu nereden
alıyor; Barzani, bunu Irak'tan alıyor ve 5,5 sente alıyor; bize de 14 sente
satıyor. Ayrıca, ton başına da 5 dolar alıyor. Buna rağmen, Türkiye'ye mevcut
fiyatlardan daha ucuz getirilen bir motorindir. Bu motorin, çiftçiye
sübvansiyon olarak da verilebilir, bu motorin çiftçiye daha ucuz da verilebilir,
bu motorinden elde edilen gelirin bir
bölümü bir fonda toplanarak o bölgenin yatırımlarında kullanılabilir; yani,
sınır ticaretini daha geliştirmek suretiyle, o bölge halkının gerek hizmet
bakımından ve gerekse gelir bakımından noksanlıklarını giderebilecek çareler
bulunabilir. Bu mazot almaya giden araçlar, giderken de, demir ve çimento gibi
malzemeler götürüyorlar. Bu, bir anlamda da, üstü kapalı ihracat demektir. Bu
nedenle, bu iki yönlü ticaretin mutlaka geliştirilmesi lazım. 
Bu olmadığı zaman ne
oluyor; bunu kestiğiniz zaman, bu sefer, dağdan hayvan kaçakçılığı başlıyor.
Dağdan yapılan hayvan kaçakçılığında, sağlıksız hayvanların gelmesinin yanında
da, bizim, yıllardan beri uğraştığımız terör örgütünün de haraç almak suretiyle
illegal olarak menfaat sağlaması var, gelir sağlaması var. Böylece, aşağıdaki
legal kapıyı sıktığınız zaman yukarılardaki, dağlardaki illegal kapı çalışıyor;
aşağıdaki legal kapıdan bizim insanımız yararlanması varken, yukarıdaki illegal
kapıdan PKK yararlanıyor. Bu nedenle, legal işlemin mutlaka artırılması lazım.
Hatta, bu kapıya bir alternatif kapı daha açmak lazım. 
Suriye'yle ilgili,
eskiden çalışan, şu anda kapalı bulunan kapının mutlaka açılması lazım.
Suriye'yle kapıyı açtığımız takdirde, bu, mazot ve karşılıklı takas suretiyle
yürütülecek ticaret daha da gelişecektir. Bu ticaret, bu kapı, Suriye'yle olan
siyasî ilişkilerimizin de gelişmesini sağlayacaktır. Ekonomik ilişkiler, siyasî
ilişkileri de geliştirecektir. Bu nedenle, olayı, sadece tek kapıya bağlamak
yerine, kapı sayısını artırmak suretiyle, hem siyasî alanda ilişkimizi geliştirir
hem de bölge halkına daha fazla imkân da sağlayabiliriz. 
Bütün bunların yanında,
orada, ciddî olarak ele alınması gereken bir köye dönüş projesi var. Yaptığımız
incelemede, bazı illerde 5 veya 6 köyün dışında, köye dönüş projesinin
gerçekleştirildiğini görmüyoruz. Gerçekleştirilen bu projeler de, merkezî
yönetimden gönderilen ödeneklerle değil, sosyal yardım fonundan yerel olarak
temin edilen imkânlarla yapılmaktadır. Oysaki, bu projenin mutlaka
geliştirilmesi lazım; ancak, bana göre, olay, dar çerçevede ele alınmıştır. Konuyu,
köye dönüş projesi değil, tarlaya dönüş projesi olarak ele almak lazım. Köyde
oturması şart değil insanımızın, belli merkezde dahi otursa, tarlada
çalışabilecek imkânının mutlaka sağlanması, böylece, toprakların, üretici hale
döndürülmesi gerekir. Bu nedenle, bu işi, bir yardım fonunun imkânlarına
bağlamak değil, merkezî bütçeden sağlanacak imkânlarla, olayı, daha
zenginleştirmek, daha da geliştirmek gerekmektedir. 
Bu sınır ticaretinin de,
biraz önce söylediğim gibi, istismarı önleyici yönlerinin kaldırılarak, mutlaka
geliştirilmesi gerekir. 
Bir de, yıllardan beri, o
bölge, hayvancılıkta, hem Türkiye'ye hem de komşu ülkelere yeterdi. Şimdi bu
olay ters döndü. Şimdi, komşu ülkelerden bize, kesilmiş veya canlı hayvan
gelmektedir, hem de kaçak olarak gelmektedir. Bu, o bölgedeki hayvancılığın,
artık, tekrar ele alınması gerektiğini, o bölgedeki hayvancılığa ciddî
teşviklerin ve önlemlerin alınması gerektiğini göstermektedir. Bölge halkının
ayağı kalkması bakımından da mutlaka gereklidir. 
Bunun yanında, altyapı
noksanlığının giderilmesi ve bir de, mutlaka, spor altyapı tesislerinin de
yerine getirilmesi gerekmektedir. 
Çok önemli bir konu da
şudur: O bölgede, devlete olan güvenin çoğalması, devlete olan bağlılığın
artması gereken esas kesim, gençlik kesimidir; ancak -üniversiteye hazırlanan
gençlerimizi görürüz o bölgede- öğretmen bakımından yetersiz, laboratuvarı
olmayan, kütüphanesi olmayan, eğitim araç-gereçleri yetersiz olan liselerden
çıkan çocukları, İstanbul'un en gelişmiş, Ankara'nın en gelişmiş liselerinden
gelen çocuklarla aynı yarışa sokuyoruz; aynı yarış sonucunda, onlara,
üniversitelere girme şansını vermeye çalışıyoruz. Öbür taraftan da
Anayasamızda, kanunlarımızda, programlarımızda "eğitimde fırsat
eşitliği" diyoruz... Bu, eğitimdeki fırsat eşitliği kuralına uymayan bir
uygulamadır. 
Bu nedenle, Doğu ve
Güneydoğu Anadolu Bölgelerinde liseyi bitiren gençlerimize, üniversiteye giriş
kapısının mutlaka açılması lazım. Onlara, ayrı bir imtihan hakkı mı
tanıyacaksınız, onlara ek puanlar mı vereceksiniz, Türkiye'nin diğer bölgelerindeki
gençler yüzde kaç oranında üniversiteye girebiliyorsa, o bölgenin genci de aynı
oranda üniversiteye girebilmeli. Girebilmeli ki, arkasından "bu devlet
benim devletim, bu devlet beni düşünüyor, bu devlet benim önümü açıyor, bana da
yükseköğrenim imkânı veriyor" desin; ama, öğretmeni olmayan, laboratuvarı
olmayan, eğitim imkânı olmayan liselerden mezun olan çocukları Ankara,
İstanbul, İzmir'in en gelişmiş liseleriyle aynı imtihana sokar da, gel bakalım kazan
derseniz, işte fırsat eşitliği prensibini ihlal etmenin yanında, o gencin
moralini de bozarsınız, o gencin devlete olan güvenini ve bağlılığını da
sarsmış olursunuz.
O bakımdan, eğitim
sistemimizde çok köklü bir değişikliğin mutlaka yapılması gerektiğini ve kısa
sürede de uygulanmaya konulması gerektiğini mutlaka belirtmek istiyorum. 
İstihdam yaratacak
olayların başında da... Bölgede, çok sayıda yarım kalan tesis vardır, bölgede
çok sayıda çalışmayan tesis vardır. Artık hükümet, bütün imkânını kullanarak, o
bölgedeki işsizliği çare bulacak bir kısım imkânın o bölgeye götürülmesi
gerektiğine inanmalıdır. Bölgede binlerce işsiz vardır. Bu nedenle, bu işsiz
toplum, sosyal patlamalara neden olabilecek bir toplumdur. 
O bölge, Türkiye'nin
ayrılmaz bir bölgesidir, Türkiye'nin bir bütünüdür ve ben, o bölgenin insanının
bölücülük peşinde koştuğuna da inanmıyorum. Türkiye'nin başka taraflarında
yaşayan insanlar ne kadar milletini, devletini, bayrağını, vatanını seviyorsa,
o bölgenin insanı da en az onlar kadar seviyor. (DYP sıralarından alkışlar)
Başka bölgenin insanı Çanakkale'de nasıl şehit olmuşsa, Balkan Savaşlarında
nasıl şehit olmuşsa, Edirne Şehitliğinde nasıl yatıyorsa, o bölgenin insanı da
yatıyor; hem de yan yana yatıyor. O nedenle, o bölgenin insanına başka gözle
bakmanın hiçbir gereği yoktur. O bölgede aldatılmış, o bölgede PKK arkasında
koşturulmuş bir avuç insan vardır; o insanımızı da dışlamadan, o insanımıza da
yavaş yavaş bu ülkenin insanı olduğunu anlatarak, bu ülkeyi sevdirerek, birlik
ve beraberliği mutlaka sağlamamız lazım; ama, bunu sağlamadan önce, devletin, o
bölgeye elini daha şefkatle, daha yumuşak şekilde, mutlaka, uzatması
gerektiğine inanıyorum. 
Bu olağanüstü halin
kaldırılmasının zamanı geldiği görüşündeyiz. Gazetelere intikal eden haberlere
göre, Türk Silahlı Kuvvetleri, olaya, sivillerden daha önce girmiştir. Türk
Silahlı Kuvvetlerinin, bazı bölgelerde, güvenlik hizmetinden kendi personelini
çekerek, bu işin sahibi olan jandarmaya devretmeye başladığını gazetelerden
okuyoruz. O halde, bu konuda daha hızlı, daha çabuk davranmak suretiyle,
bölgede güvenliği, güvenliğin gerçek sahibi olan jandarma ve polise teslim
etmek suretiyle, olağanüstü hali kaldırmak ve normal sistemi de mutlaka
yürütmek gerektiğine inanıyorum.
Bu arada, bir şey daha
söylemek istiyorum. Bu konuda, gelip bu görüşmeleri izleyen, daima
hükümetimizin sayın içişleri bakanları oluyor. İçişleri bakanları, mutlaka,
yetkilidir; hükümetin bir elemanıdır, hükümeti temsil etme şerefine sahiptirler,
onuruna sahiptirler, yetkisine sahiptirler; ama, artık, o bölge için anlattıklarımızın
büyük bölümü, güvenlikten ziyade başka yatırımlardır, güvenlikten ziyade başka
hizmetlerdir. Bu nedenle, İçişleri Bakanımızın dışında, diğer bakanlarımızın
da, en az İçişleri Bakanı kadar konuyla ilgilenmesini, en az İçişleri Bakanı
kadar konuya yakın davranmasını candan temenni ediyor, bekliyoruz. 
Biraz önce belirttiğim
gibi, olağanüstü halin kaldırılması temennisiyle, hepinize saygılar sunuyorum.
(DYP sıralarından alkışlar)
BAŞKAN - Teşekkür ederiz
Sayın Kozakçıoğlu.
Gruplar adına başka söz
isteği?.. Yok.
Hükümet adına, İçişleri
Bakanımız Sayın Yücelen; buyurun. (ANAP, DSP ve MHP sıralarından alkışlar)
İÇİŞLERİ BAKANI RÜŞTÜ
KÂZIM YÜCELEN (İçel) - Sayın Başkan, değerli milletvekili arkadaşlarım;
olağanüstü halin, Diyarbakır, Hakkâri, Şırnak ve Tunceli İllerinde 30 Temmuz
2001 tarihinden itibaren dört ay daha uzatılması yolundaki Başbakanlık
tezkeresi üzerinde hükümetimizin görüşlerini arz etmek üzere söz almış
bulunuyorum; Yüce Meclisi, şahsım ve hükümetimiz adına saygıyla selamlıyorum.
Değerli milletvekilleri,
olağanüstü hal uygulamaları, kamu düzeninin yeniden ihdası, can ve mal
güvenliğinin sağlanması ve ülke bütünlüğünün korunması açısından, demokratik
rejimlerin zaman zaman başvurdukları zorunlu bir uygulamadır. Ülkemizde de,
1984 yılında tırmanışa geçen bölücü terörist faaliyetlerle etkin mücadeleyi
sağlamak amacıyla, 1987 yılından itibaren Olağanüstü Hal Bölge Valiliği ihdas
edilmiş ve olağanüstü hal uygulaması, çeşitli tarihlerdeki uzatma kararlarıyla,
bugüne kadar devam edegelmiştir. En son, Türkiye Büyük Millet Meclisimizin
27.3.2001 tarihli ve 74 üncü Birleşiminde, Diyarbakır, Hakkâri, Şırnak ve
Tunceli İllerimizde olağanüstü hal dört ay daha uzatılmıştır. 
Bu çerçevede alınan etkin
tedbirler ve güvenlik kuvvetlerimizin yapmış olduğu başarılı operasyonlar
sonucunda, bazı iç ve dış odakların da yoğun bir şekilde desteklediği bölücü
terör örgütü etkinliğini yitirmiş ve giderek yok olma trendine girmiştir;
ancak, halen, genel güvenliği tehdit edici ve huzur bozucu bir faktör olarak
karşımızda durmaktadır ve Doğu ve Güneydoğu Anadolu Bölgelerinde sağlanan huzur
ve güven ortamını bozmaya dönük eylemlerin arayışı ve planı içerisindedir. 
Silahlı mücadeleyi
kaybeden bölücübaşının yakalanarak Türkiye'ye getirilmesinden sonra, yargılama
aşamasından başlayarak, sözde barış çağrısı adı altında yeni bir taktiğe
başvurduğunu görüyoruz. Bu taktikle, bölücü örgüt, bir yandan yurt dışında yeni
söylemine uluslararası destek sağlamaya çalışırken, yurt içinde de legal ve
illegal örgütlere nüfuz ederek, bu oluşumlar vasıtasıyla faaliyetlerini
yoğunlaştırmaktadır. Öte yandan, siyasallaşma hedefi çerçevesinde, sosyal ve
kültürel haklar görünümlü olarak, toplum yaşamını ilgilendiren her alanda, daha
örgütlü ve dış destekleri de yedeğine almayı öngören bir hareket tarzını esas
almaktadır. 
Bölücü örgütün buradaki
esas amacı, bölücü faaliyetlerine meşru zeminler oluşturmak, toparlanmak,
yeniden taban bulmak ve lojistik ve siyasî destek sağlamak için zaman
kazanmaktır. 
Diğer taraftan,
Olağanüstü Hal Bölge Valiliğinin sorumluluk alanındaki 4'ü olağanüstü hal, 7'si
mücavir olmak üzere, toplam 11 ilde, 2001 yılının ilk beş ayında, 22'si silahlı
saldırı-çatışma, 5'i taciz ateşi, 22'si patlayıcı madde ve kundaklama olmak
üzere 66 olay meydana gelmiştir. Bu dönemde, bölgedeki 71 terörist ölü, 81
terörist sağ olmak üzere, toplam 152 terörist ele geçirilmiş, 9 terörist teslim
olmuştur. 
Yapılan operasyonlarda
380 adet uzun namlulu silah, 47 adet tabanca, 20 969 adet mermi, 864 adet
şarjör, 34 roketatar ve 121 roketatar mermisi ele geçirilmiştir. Ayrıca, çok
sayıda sığınak, barınak ve gıda maddesi imha edilmiştir.
Bu beş aylık dönemde,
terörle mücadele eden güvenlik güçlerimizden, maalesef, 17'si şehit olmuş, 19
güvenlik görevlimiz ve 14 vatandaşımız da yaralanmıştır. 
Yine, 2001 yılının ilk
beş aylık döneminde, bölücü terör örgütüyle irtibatları nedeniyle haklarında
soruşturma yapılan 1 075 kişi gözlem altına alınmış olup, 297 kişi adlî
makamlarca tutuklanmıştır. 
Görüldüğü üzere, Türkiye
gündemine geldiği günden itibaren, sürdürdüğü silahlı eylem ve bölücü fikirleri
içeren talepleri değişmeden halen devam eden, yurt dışındaki faaliyetlerini ve
silahlı yapılanmasını sürdüren bölücü örgüt, Doğu ve Güneydoğu Anadolu
Bölgelerinde sağlanan huzur ve güven ortamını bozmaya dönük terör eylemlerine
yönelmek için fırsat kollamaktadır ve bölgedeki terör tehdidinin tam olarak
ortadan kalktığını söylemek için ise henüz çok erkendir.
Değerli milletvekilleri,
Türkiye Cumhuriyetine, cumhuriyetin temel niteliklerine ve devletin ülkesi ve
milletiyle bölünmez bütünlüğüne karşı gelebilecek her türlü şerrin karşısında,
canı pahasına savunma mücadelesi verme noktasında, benzersiz bir maddî ve
manevî potansiyele sahip olan güvenlik güçlerimizin, her türlü yıkıcı, bölücü
akıma ve terör faaliyetlerine karşı bugüne kadar sergiledikleri kararlı,
özverili ve başarılı mücadelesi aynı şevk ve heyecanla sürdürülecektir.
Toplumun huzur ve güvenliğini, kişilerin can ve mal emniyetini tehdit eden
organize suç örgüt ve çeteleriyle her türlü yolsuzluğa karşı kararlı ve sonuç
alıcı bir mücadele içinde olunacaktır. Bu mücadele yürütülürken, polisimizin,
jandarmamızın, güvenlik kuvvetlerimizin önüne çıkacak bütün engelleri aşmak
için, her türlü yasal destek sonuna kadar verilecektir.
İnsan hakları ve hukukun
üstünlüğü ilkelerinden asla taviz vermeden kanun hâkimiyeti sağlanacak ve
yasalara aykırı her türlü girişimin üstüne cesaretle gidilecektir.
Devlet hizmetlerinde ve
yaşamın her alanında adalet duygusunun mutlaka egemen olmasına büyük önem ve
öncelik verilecektir ve güvenlik güçlerimizin mücadelesi devam ederken,
hükümetimizin, bölücü örgütün yurt dışındaki kaynaklarını kurutmaya yönelik
girişimleri ve bölgeye yönelik ekonomik ve sosyal önlemleri de aynı
kararlılıkla yürütülmeye devam edilecektir.
Bu amaçla, bir yandan,
terör dahil, her türlü suç organizasyonlarının mevcut faaliyetlerinin ve
organik yapılarının tamamen çökertilmesi için, bu organizasyonları besleyen
finans akışı kesilmeye çalışılmaktadır. Diğer taraftan ise, illegal
örgütlenmeler için elverişli bir iklimin oluşmasına neden olan ortamı ortadan
kaldırmaya yönelik ekonomik ve sosyal önlemler de alınmaktadır.
Bu kapsamda, Doğu ve
Güneydoğu Anadolu Bölgelerimizdeki 25 ili kapsayan bir eylem planı yürürlüğe
girmiştir. Toplumsal ve ekonomik gelişmenin hızlandırılmasına yönelik bu eylem
planı, ekonomiye ilişkin 47, kamu yönetimine ilişkin 30, eğitime ilişkin 14,
sağlığa ilişkin 13 ve müteferrik konulara ilişkin 3 tedbiri öngörmektedir.
Biraz önce, bütün
bakanların bu müzakereleri izlemesi gerektiğini söyleyen sayın
milletvekilimizin hassasiyetine teşekkür ediyorum. Bu müzakereler yapılırken
de, sayın milletvekilimizin konuşmasını, Bakanlar Kurulumuzun yarı üyesi
buradan izlemişler ve dinlemişlerdir.
Diğer taraftan ise,
Olağanüstü Hal Bölge Valiliği sorumluluk alanındaki 11 ilde organize sanayi
bölgeleri ve küçük sanayi siteleri, sulama kanalları, içmesuyu, yol, eğitim ve
sağlık gibi temel altyapıya ilişkin 5 609 proje için, 1999 yılında 212,5
trilyon, 2000 yılında 325,5 trilyon harcama yapılmış, bu projelere 2001 yılı
için ise, 158 trilyon lira ödenek ayrılmıştır.
Ayrıca, bölgede, toplam
maliyeti 2,5 katrilyonun üzerinde olan ve 37 121 kişiye istihdam imkânı
yaratacak olan 234 proje yürütülmektedir. Halihazırda, bölgede 97 yatılı
ilköğretim bölge okulu, 91 pansiyonlu ilköğretim okulu ve 4 175 ilköğretim
okulu, eğitim-öğretim hizmeti verecek durumdadır. 
2000-2001 eğitim-öğretim
döneminde, toplam 1 020 990 ilköğretim öğrencisi eğitim-öğretime tabi
tutulmuştur. 216 derslikli, 7 180 öğrenci kapasiteli 12 yatılı ilköğretim bölge
okulunun inşaatı da hâlâ sürdürülmektedir. 
Öte yandan, yine bölgede,
6 hastane, 22 sağlık ocağı, 17 sağlıkevinin inşaatı da devam etmektedir. 
Bölge insanımızın en
önemli geçim kaynağı olan hayvancılığı geliştirme ve destekleme çalışmalarına
da büyük önem verilmektedir. Ülkemizdeki mevcut büyükbaş hayvanların yüzde
12'si, küçükbaş hayvanların ise yüzde 38'i bölge illerindedir. 
Hayvan kaçakçılığıyla
yapılan mücadele, meraların büyük bölümünün kullanıma açılması ve ıslahıyla, valiliklerce,
bölge halkına aynî yardım olarak küçük ve büyükbaş hayvan dağıtımı, üretkenliği
artırmış ve gelişmeyi hızlandırmıştır. Buradaki kaçağın iki yönde olduğuna
dikkatinizi çekmek istiyorum; bazen dışarıdan Türkiye'ye gelirken, bazen de
Türkiye'den dışarıya doğru çıkmaktadır. Bunun için, sınır ticaretine önem
verilmesi gerektiği fikri üzerinde duruyorum. Bunun için de, İçişleri
Bakanlığımız, sınır ilçelerinde görev yapan bütün kaymakamları, sınır ticareti,
gümrük mevzuatı yolunda bilgilendirmek için Ankara'ya kursa çağırmıştır ve bu
konuda kendilerine gerekli bilgi verilmektedir. Yalnız, hepinizin bilmenizi
istediğim bir konu var, burada, sınır ticareti kapsamında gelen motorinden
belki çok cüzi bir kesimin faydalandığı düşünüldüğünden, açılacak yeni
kapılardan yapılacak sınır ticaretiyle de, o bölgede yaşayan insanların tamamının
faydalanabileceği bir sisteme ve düzenlemeye gidilmektedir. Burada, üç beş
kişinin para kazanacağı bir sisteme, hükümetimiz, asla müsaade etmeyecektir.
Öte yandan, Doğu ve Güneydoğu
Anadolu Bölgelerimizde köye dönüş ve rehabilitasyon projelerinin uygulanmasına
aralıksız devam edilmektedir. Proje kapsamında bulunan 11 ilin 5'i GAP Bölge
Kalkınma İdaresi, 6'sı İçişleri Bakanlığı Yatırım Programı kapsamında yer
almaktadır. 2001 yılı için, bu projelere, 3 trilyon 200 milyarı İçişleri
Bakanlığı bütçesinde, 1 trilyon 285 milyarı GAP Bölge Kalkınma İdaresi
bütçesinde olmak üzere, toplam 4 trilyon 485 milyar lira ödenek ayrılmıştır. 
Programlı olarak
yürütülen köye dönüş projelerinin yanı sıra, Olağanüstü Hal Bölge Valiliğinin
inisiyatifiyle, kendiliğinden müracaat edip geri dönmek isteyen
vatandaşlarımıza da çimento, demir, tuğla gibi yardımlar yapılmaktadır. 
Haziran 2000-Mayıs 2001
tarihleri arasında, 118 köy, 95 mezraya,
16 784 nüfuslu 2 767 hanenin geri dönüşü gerçekleşmiştir. Ayrıca, Doğu
ve Güneydoğu Anadolu Bölgeleri öncelikli olmak üzere, kırsal alan yerleşim düzeninin
planlamasında, kırsal alan yerleşim gruplarına bir üst kademede hizmet sunacak
köy grup merkezleri, merkez köyler olarak desteklenmeye devam edilmektedir. 
Yerleşimlerin çoğunun
dağınık olduğu bölgede yapılacak kamu yatırımlarında, seçilecek bölgesel
gelişme merkezlerine öncelik verilmesi ve bu merkezlerin, çevrelerindeki daha
alt kademe yerleşme merkezlerine de hizmet verecek şekilde, sosyal, fizikî ve
teknik altyapı yatırımlarıyla donatılmaları sağlanmaktadır. 
Mayıs 2001 itibariyle,
merkez köy veya cazibe merkezi sayısı, Olağanüstü Hal Bölge Valiliği sorumluluk
alanındaki 11 ilde, toplam 163'tür. Buralarda birleşecek köy sayısı 380, mezra
sayısı ise 579'dur. Merkez köy ve cazibe merkezine yapılacak konut sayısı 11
376 olup, yerleşecek muhtemel nüfus sayısı ise 75 197'dir. 
Öte yandan, toplam
yatırım tutarı 32 milyar dolar olan Güney Doğu Anadolu Projesinde, yatırımların
gerçekleşme oranı, 2000 yılı sonu itibariyle yüzde 46 civarındadır. 2000 yılı
sonu itibariyle, GAP kapsamında toplam 12 baraj tamamlanmış ve 6 hidroelektrik
santralı işletmeye açılmış durumdadır. Ayrıca, 2 baraj ve 2 hidroelektrik
santralının inşaatı ise devam etmektedir. 
Sulanması hedeflenen 1,7
milyon hektarlık alanın, münferit projeler dahil, 2000 yılı sonu itibariyle 215
000 hektarı sulamaya açılmıştır. 
2000 yılı sonu
itibariyle, GAP'ın enerji projelerinden yüzde 64'ü işletmede, yüzde 10'unun
yatırımı sürmekte, yüzde 19'unun projesi hazır, yüzde 7'si ise planlama
aşamasındadır. GAP'ın 2010 yılına kadar tamamlanması hedeflenmektedir. 
Sayın Başkan, değerli
milletvekili arkadaşlarım; her zaman ifade ettiğimiz gibi, dileğimiz, ülkemizin
bu bölgesinde yaratılacak huzur ve güven ortamıyla, olağanüstü hal
uygulamasının bütünüyle kalkmasıdır. Bölgedeki terörle mücadele için ilan
edilmiş ve toplam 10 ilden 4 ile indirilmiş bulunan olağanüstü hal
uygulamasının tamamen kaldırılması, esasen, bölgenin ekonomik, sosyal ve
kültürel gelişimini öngören stratejimizin bir parçasıdır; ancak, bölgedeki
huzur ve güven ortamının devamını sağlamak amacıyla alınması zorunlu olan yasal
ve idarî tedbirlerin tamamlanması, yöreye dönük ekonomik ve sosyal önlemlerin
yürütülebilmesi için, 4 ilde uygulanmakta olan olağanüstü halin bir müddet daha
uzatılmasının uygun olacağı değerlendirilmektedir. Bugüne kadar, Yüce
Milletimizin ve Parlamentomuzun, kahraman güvenlik güçlerine verdiği desteği
şükran ve minnet duygusuyla bir kere daha dile getiriyorum, bu borcumuzu bir
kere daha ifade ediyorum ve bu tür kararların konsensüsle alınacağı
düşüncesiyle, olağanüstü halin, Diyarbakır, Hakkâri, Şırnak ve Tunceli
İllerinde, 30 Temmuz 2001 tarihinden itibaren 4 ay daha uzatılmasına ilişkin
hükümet tezkeresini Yüce Meclisimizin takdirlerine arz ediyorum. 
Terörle yapılan
mücadelede büyük bir özveriyle çalışan Silahlı Kuvvetlerimize, Emniyet ve
Jandarma Teşkilatlarımıza huzurlarınızda teşekkürü bir borç biliyorum. Bu
mücadelede hayatlarını kaybeden aziz şehitlerimize Allah'tan rahmet diliyor,
gazilerimize şükran duygularımı ifade ediyor; Yüce Meclisi saygılarımla
selamlıyorum. (ANAP, DSP ve MHP sıralarından alkışlar) 
BAŞKAN - Teşekkür ederiz
Sayın Bakan. 
Şahsı adına, Sayın Kamer
Genç; buyurun.
KAMER GENÇ (Tunceli) -
Sayın Başkan, değerli milletvekilleri; içerisinde ilimin de bulunduğu 4
ilimizde, 30 Temmuz 2001 tarihinden itibaren olağanüstü halin 4 ay
uzatılmasıyla ilgili bir Başbakanlık tezkeresi, yine, Yüce Meclisin huzuruna
gelmiştir.
Evvela, konuyu, Anayasa
yönünden ele alalım. Anayasanın 120 nci maddesinde "Anayasa ile kurulan
hür demokrasi düzeni veya temel hak ve hürriyetleri ortadan kaldırmaya yönelik
yaygın şiddet hareketlerine ait ciddî belirtilerin ortaya çıkması veya şiddet
olayları sebebiyle kamu düzeninin ciddî şekilde bozulması hallerinde,
Cumhurbaşkanı başkanlığında toplanan Bakanlar Kurulu, Millî Güvenlik Kurulunun
da görüşünü aldıktan sonra yurdun bir veya birden fazla bölgesinde...
olağanüstü hal ilan edebilir" denilmektedir.
Biraz önceki grup önerisi
üzerinde yaptığım konuşmada, aslında bir taktik nedeniyle, bazı şeyleri eksik
bırakırım diye çıktım, konuştum; ama, burada, işi, biraz daha herkesin
anlayabileceği yavaşlıkta, hukukî yönüyle izah etmek de istiyorum. 
Değerli milletvekilleri,
bir kehanette bulunuyor hükümet, diyor ki: "Bir ay sonra, Tunceli'de,
Diyarbakır'da, Şırnak ve Hakkâri'de şiddet olayları yaygınlaşacak."
Olağanüstü hal, böyle başvurulacak bir tedbir değil. Olağanüstü hal demek,
insanların temel hak ve özgürlüklerinin, ortadan kaldırılması demektir, askıya
alınması demektir. 
1987'den beri olağanüstü
hal uygulanıyor ve 1978 - 1987 arasında da, o bölgede sıkıyönetim
uygulanmaktaydı. Şimdi, ben soruyorum
hükümete ve iktidar grubuna: Acaba, siz, bu bölgede, hangi tarihte olağan
rejime geçeceksiniz? Bunu öğrenmek istiyorum. Bundan önceki hükümet sözcüleri,
Sayın Bakandan önceki İçişleri Bakanı, bu olağanüstü halin uzatılması konusunda
Genel Kurulun karşısına çıkıp, bir gerekçe de izah etmiyordu. Şimdi kendisi
izah etti, dedi ki: "Daha, olağanüstü halin kaldırılmasından bahsetmek çok
erken bir şey." Ben hayret ediyorum!.. Kendi Başbakanı, birkaç sene önce,
buradan "artık, bu son" dedi. 
Değerli milletvekilleri,
bakın, Türkiye'nin bölünmez bütünlüğü, hepimizin şerefi, haysiyeti ve onurudur.
Burada, ülkenin birlik ve bütünlüğü, laik demokrasinin savunması konusunda
mücadele vererek şehit olan güvenlik kuvvetlerimizi rahmetle anıyorum,
yakınlarına başsağlığı diliyorum. Bu insanlar, en kutsal varlıklarını bu ülke
için verdiler. Tabiî ki, bir ülkede yaşayan tüm insanlar, o ülkenin birlik ve
bütünlüğü için savaşmak ve orada düzeni sağlamak zorundadır; ama, bakın, iki
seneye yakın zamandır, bu bölgede, silahlı eylemler durmuş; kesinlikle durmuş.
Şimdi, tek tük, elbette ki olaylar olacak...
Sayın milletvekilleri,
İller İdaresi Kanunu var; İller İdaresi Kanununa göre, valilerin, sıkışmaları
halinde, askerî birlikleri göreve davet etme hakları var. Biz diyoruz ki, bu
olağanüstü hali kaldırın... Kaldıralım bir; eğer, hakikaten, yeniden şiddet
olayları çıkarsa, o zaman, hükümet yeniden olağanüstü hal ilan eder, Meclisimiz
de bunu uzatır. Yani, orada terör devam etsin veyahut da bu gibi şeylere göz
yumalım diye kimsenin bir düşüncesi yok; ama, burada, o olağanüstü halin
baskıcı rejimi altında yaşayan bir yörenin milletvekili olarak, her
gittiğimizde karşılaştığımız olaylar çok kötü. Orada görev yapan sivil kolluk
kuvvetleri var, askerî kolluk kuvvetleri var. Son zamanlarda, gerçekten -baştan
beri de çok iyi şeylerle karşılaştık, ama- orada, askerî birimlerin başkanı
olarak, paşa seviyesindeki, albay seviyesindeki, subay seviyesindeki birçok
arkadaşımız, halka çok iyi davranıyorlar. Mesela, Dursun Bak diye bir Paşamız
var; geldi, kapısını vatandaşa açtı; herkes, kendisinden bir parçaymış gibi,
bir sorunu olduğu zaman Paşamızın yanına gidiyor ve halk ile askeriye kaynaştı.
Yani, eskiden, o halka sanki değişik bakılıyordu; şimdi, bu ayrılık ortadan
kalktı. Halk da anladı ki, o silahlı eylemlerin, o bölgeye ve Türkiye'ye hiçbir
faydası yok; bunun, ancak Türkiye düşmanlarına ve orada yaşayan halkın
düşmanlarına faydası olduğunu anladı. Şimdi, askerî birlikte, orada görev yapan
insanlarımız halkla çok iyi ilişkiler kurdular. Son zamanlarda, tabiî, polisten
de hiçbir şikâyetimiz gelmedi. Sağ olsun, oradaki arkadaşlarımız, sorumluluk
duygusu içinde hallediyorlar; olay yok. Orada askerî görev yapan arkadaşlarımız
da, işte, böyle, cansiparane uğraşıyorlar, o bölge halkına bir hizmet getirmeye
çalışıyorlar; ama, burada, kulağını tıkayan, siyasî iktidarlar. 
Şimdi, geçen gün, orada,
on oniki öğretmenin tayini çıktı, durup dururken. Niye çıktı; çünkü, olağanüstü
hal olunca kamu görevlileri çok büyük bir baskı altında. Orada biri bir ihbar
yaptı mı, birisi de art niyetli olur; yani, orada belirli bazı görev yapan
insanlar "efendim, görülen lüzum üzerine görev yeri
değiştirilmiştir..." Yürütmenin durdurulması kararını alamıyorsunuz, dava
açma yıllar sürüyor. Tabiî, bu 10 dakikalık süre içinde orada yaşanan olayları
anlatmak mümkün değil. 
Bakın, biraz önce
yaptığım konuşmada benim ilçemde -ben Nazimiye İlçesindenim- 1 kilometre köy
yolu asfaltlı değil; 1 kilometre nahiye yolu asfaltlı değil. Hozat'ta öyle,
Pülümür'de öyle, Ovacık'ta öyle, Mazgirt'te öyle... Ama, Çemişkezek ile Pertek'te
bazı ufak tefek asfaltlama işleri oldu. Şimdi, burada çok önemli bir yatırımın
yapılması lazım. Birinci yatırım, Pülümür Dağından, yani, Erzurum, Erzincan'dan
gelen ve Pülümür'den Elazığ'a geçen çok önemli bir anayol vardır ve bu yol,
kuzeyi güneye bağlayan bir yoldur. Pertek'te bir köprü yapılması lazım. Bu yol,
normal, kuzey ile güneyi birbirine bağlayan yolu 60 kilometre azaltıyor.
Pertek'teki Keban Barajı üzerinde yapılması gereken köprülerden biri 700 metre
uzunlukta, biri de 400 metre uzunluktadır. Bunun fizibilitesi yapılmış; 50
milyon dolar. 50 milyon dolarla Türkiye'ye çok büyük bir rahatlık geliyor; bunu
söyledik yıllarca. Çemişkezek İlçemizin şu anda feribot iskelesiyle... Bir
feribot işletiliyor; 45 dakikada gidiyorsunuz; ama, çok dar bir alan var, 7
dakikada gidiyorsunuz. Ben, bunu yedi senedir, sekiz senedir söylüyorum; gelen
Bayındırlık Bakanlarına söylüyorum, Karayolları bölge müdürlerine söylüyorum.
Değerli arkadaşlar, 45 dakika nerede, 7 dakika nerede. Yani, buna da gidecek
-inanmanızı istiyorum- 200-300 milyar lira; yani, fazla bir para da değil. 
Şimdi, Elazığ'da yeni
gelen bir Karayolları Bölge Müdürümüz var; sağ olsun, kendisine teşekkür
ederim; bu sene, Pertek'in bazı köyleri ve Pertek ile Tunceli arasında bir yol
var, burayı asfaltlıyor, kendisine teşekkür ederiz; ama, biraz daha kaynak
verilmesi lazım. Köy Hizmetlerine... Şimdi, neden yapılmadı; bakın, 1987'de
başladı; ama, 1997'ye, 1998'e kadar burada terör çok yoğundu; Karayollarının
aracı yakılıyordu, Köy Hizmetlerinin aracı yakılıyordu; yakılınca, tabiî, buraya
hizmet gitmedi; ama, 1999 ve 2000 yılına doğru burada bu eylemler durdu.
Durunca, şimdi, o yapılmayan hizmetlerin bu arada yapılması lazım. 
Köye dönüş projesi
meselesine gelince: Köye dönüş projesi yönünde... Hakikaten, bütün Tunceli
köyleri boşaltıldı. Ben, Tunceli'yi diyorum, kendi ilim tabiî. Öteki illerde de
aslında aynı sıkıntılar var; Bingöl'de var, Diyarbakır'da var, Muş'ta var,
Hakkâri'de var. Geçen sene gittik, Hakkâri'de insanların vaziyetini gördük;
sınır ticaretini yasaklamışlar, o insanlar çok perişan vaziyette. Şimdi, bu
köye dönüş projesinde, devletin, burada, biraz fedakârlık yapması lazım; yani,
kaynaklar var. Bu kaynağın bir kısmını buraya aktarıp, köye gitmek isteyen bu
insanlara ekonomik bir kaynak sağlaması lazım. 
Şimdi, Sayın Bakanımız
bir eylem planından bahsetti. Değerli arkadaşlar, bize, cafcaflı laflar değil,
fiiliyat lazım. Desin ki, yahu, biz, şu ile, şu kadar para verdik; bu paranın
şu kadarıyla, şu kadar köye dönen vatandaşlara yardım ediyoruz. Biz, bunu
istiyoruz. Eylem planıymış, bilmem eylem planı... Bunlar bizi ilgilendirmiyor.
Ben para istiyorum arkadaş, var mı, para veriyor musunuz; yok!.. 
Şimdi, bakın, bu bölge
insanına o kadar ters gözle bakılıyor ki, Çemişkezek İlçemizde, 1995 yıllarında
bir yangın çıktı; 16 tane ev yandı. Hâlâ, Afetler'den bu 16 evin yapılması için
bir para gitmedi. 1992 yılında deprem oldu, Erzincan-Pülümür depremi oldu.
Orada, hak sahibi borçlanmış, bütün mükellefiyetlerini yerine getirmiş. Ovacık
İlçemizde var, Pülümür İlçemizde var, Nazımiye İlçemizde var. Birkaç tane...
Şimdi, buralarda, devlet verse verse en fazla 500 milyar lira para verse, bu
insanların bu evleri tamamlanır; ama, vermiyorlar. Afetler Genel Müdürüne
telefon ediyorum "efendim, fona para verilmiyor" diyor. 
Değerli arkadaşlarım,
elbette ki, ülkemizin birçok yerindeki
insanlarımıza hizmet eksiklikleri var; ama, buranın özelliği, terör
buradan çok şey götürdü, çok işsiz insan var. 
Bakın, bu kadar artık bir
barış ortamı sağlanırken, terörü karşı insanlar...
(Mikrofon otomatik cihaz
tarafından kapatıldı)
BAŞKAN - Sayın Genç,
toparlar mısınız efendim. 
KAMER GENÇ (Devamla) -
...büyük bir nefret duygusu içindeyken, bu insanların, hiç olmazsa, biraz
devletten bir yardım görmesi lazım. 
1991 yılında, o zaman
bir, 800 tane olağanüstü hal kadrosu verildi. İnanmanızı istiyorum, gençlerde o
zaman silahlı eylemlere katılma isteği çoktu; ama, o 800 tane kadro verilince,
çekildiler birdenbire. İnsanları köyden getirdiler, 800 tane kadro verdiler,
ertesi gün o kadroları tenkis ettiler; yani, o insanlara iş vermemekle de, doğu
ve güneydoğuda teröre giden para, en azından 120-130 milyar dolardır. 
Değerli milletvekilleri,
bazı uygulamaları da belirtmek istiyorum. Mesela, asker taşıma işinde Tunceli
firmaları ile Diyarbakır firmalarına bu iş verilmiyor. Onlar da bu memleketin
vatandaşı, niye bu ayırımcılık yapılıyor?! 
Bundan önce askerler
çarşıya bırakılmıyordu, son zamanlarda bırakılmaya başlandı kısmen. Mademki,
asker orada görev yapıyor; çıksın, kahveye gitsin, esnaftan alışveriş yapsın,
oranın ekonomisine bir canlılık getirsin; ama, ben, şunu diliyorum ki, bu
olağanüstü halin uzatılması için bir sebep yok; bunu kaldıralım.
Saygılar sunuyorum. (DYP
sıralarından alkışlar) 
BAŞKAN - Teşekkür ederiz
Sayın Genç. 
Görüşmeler
tamamlanmıştır. 
Tezkereyi oylarınıza
sunuyorum: Kabul edenler... Etmeyenler... Kabul edilmiştir. 
Gündemin "Kanun
Tasarı ve Teklifleri ile Komisyonlardan Gelen Diğer İşler" kısmına
geçiyoruz. 
Önce, yarım kalan
işlerden başlayacağız. 
VII. – KANUN TASARI VE TEKLİFLERİYLE KOMİSYONLARDAN
GELEN DİĞER İŞLER 
1. - İzmir Milletvekili Rifat Serdaroğlu'nun; İstanbul
Milletvekili Bülent Akarcalı'nın; Amasya Milletvekili Ahmet İyimaya'nın; Ankara
Milletvekili Yıldırım Akbulut'un; Şırnak Milletvekili Mehmet Salih Yıldırım'ın;
Gaziantep Milletvekili Ali Ilıksoy, Konya Milletvekili Ömer İzgi ve Ankara
Milletvekili Nejat Arseven'in; İstanbul Milletvekili Ziya Aktaş ve 42
Arkadaşının; Zonguldak Milletvekili
Hasan Gemici'nin ve İzmir Milletvekili Işılay Saygın'ın; Türkiye Büyük Millet
Meclisi İçtüzüğünde Değişiklik Yapılmasına Dair İçtüzük Teklifleri ve Anayasa
Komisyonu Raporu (2/94, 2/232, 2/286, 2/307, 2/310, 2/311, 2/325, 2/442, 2/449)
(S.Sayısı: 527) 
BAŞKAN - Türkiye Büyük
Millet Meclisi İçtüzüğünde Değişiklik Yapılmasına Dair İçtüzük Tekliflerinin
görüşülmeyen maddeleriyle ilgili Komisyon raporu Başkanlığa verilmediğinden,
teklifin görüşmelerini erteliyoruz.
Yüksek Öğretim Kanunu,
Çıraklık ve Meslek Eğitimi Kanunu, İlköğretim ve Eğitim Kanunu, Milli Eğitim
Temel Kanunu, Çıraklık ve Meslek Eğitimi Kanunu, Millî Eğitim Bakanlığının
Teşkilat ve Görevleri Hakkında Kanun ile 24.3.1988 Tarihli ve 3418 Sayılı
Kanunda Değişiklik Yapılması ve Bazı Kâğıt ve İşlemlerden Eğitime Katkı Payı
Alınması Hakkında Kanun ile Millî Eğitim Bakanlığının Teşkilat ve Görevleri
Hakkında Kanunda Değişiklik Yapılmasına Dair Kanun Tasarısı ile Erzurum
Milletvekili Mücahit Himoğlu'nun Çıraklık ve Meslek Eğitimi Kanununda
Değişiklik Yapılması Hakkında Kanun Teklifi ve Millî Eğitim, Kültür, Gençlik ve
Spor ve Plan ve Bütçe Komisyonları raporlarının müzakeresine kaldığımız yerden
devam ediyoruz.
2. - Yüksek Öğretim Kanunu, Çıraklık ve Meslek Eğitimi
Kanunu, İlköğretim ve Eğitim Kanunu, Milli Eğitim Temel Kanunu, Çıraklık ve
Meslek Eğitimi Kanunu, Millî Eğitim Bakanlığının Teşkilat ve Görevleri Hakkında
Kanun İle 24.3.1988 Tarihli ve 3418 Sayılı Kanunda Değişiklik Yapılması ve Bazı
Kâğıt ve İşlemlerden Eğitime Katkı Payı Alınması Hakkında Kanun ile Millî Eğitim Bakanlığının Teşkilât ve
Görevleri Hakkında Kanunda Değişiklik Yapılmasına Dair Kanun Tasarısı ile Erzurum
Milletvekili Mücahit Himoğlu'nun Çıraklık ve Meslek Eğitimi Kanununda
Değişiklik Yapılması Hakkında Kanun Teklifi ve Millî Eğitim, Kültür, Gençlik ve
Spor ve Plan ve Bütçe Komisyonları Raporları (1/841, 2/757) (S. Sayısı: 711) (1)
 
(1) 711 S. Sayılı Basmayazı 28.6.2001 tarihli 127 nci
Birleşim tutanağına eklidir.
BAŞKAN - Komisyon?..
Hazır.
Hükümet?.. Hazır.
Tasarının maddelerine
geçilmesi kabul edilmişti.
Şimdi, 1 inci maddeyi
okutuyorum:
YÜKSEK ÖĞRETİM KANUNU, ÇIRAKLIK VE MESLEK EĞİTİMİ KANUNU,
İLKÖĞRETİM VE EĞİTİM KANUNU, MİLLÎ EĞİTİM TEMEL KANUNU, ÇIRAKLIK VE MESLEK
EĞİTİMİ KANUNU, MİLLÎ EĞİTİM BAKANLIĞININ TEŞKİLÂT VE GÖREVLERİ HAKKINDA KANUN
İLE 24.3.1988 TARİHLİ VE 3418 SAYILI KANUNDA DEĞİŞİKLİK YAPILMASI VE BAZI KÂĞIT
VE İŞLEMLERDEN EĞİTİME KATKI PAYI ALINMASI HAKKINDA KANUN İLE MİLLÎ EĞİTİM
BAKANLIĞININ TEŞKİLÂT VE GÖREVLERİ HAKKINDA KANUNDA DEĞİŞİKLİK YAPILMASINA DAİR
KANUN 
TASARISI
MADDE 1. - 4.11.1981
tarihli ve 2547 sayılı Yüksek Öğretim Kanununun değişik 3 üncü maddesinin
değişik (c) bendinin birinci paragrafı aşağıdaki şekilde değiştirilmiş ve (u)
bendinden sonra gelmek üzere aşağıdaki (v) bendi eklenmiştir.
"Yükseköğretim
Kurumları : Üniversite ile yüksek teknoloji enstitüleri ve bunların bünyesinde
yer alan fakülteler, enstitüler, yüksekokullar, konservatuvarlar, araştırma ve
uygulama merkezleri ile bir üniversite veya yüksek teknoloji enstitüsüne bağlı meslek
yüksekokulları ile bir üniversite veya yüksek teknoloji enstitüsüne bağlı
olmaksızın ve kazanç amacına yönelik olmamak şartı ile vakıflar tarafından
kurulan meslek yüksekokullarıdır."
"v) Meslekî ve
Teknik Eğitim Bölgesi : Bir veya daha fazla meslek yüksekokulu ile öğretim
programları bütünlüğü ve devamlılığı içinde ilişkilendirilmiş meslekî ve teknik
orta öğretim kurumlarından oluşan eğitim bölgesidir."
BAŞKAN - 1 inci madde
üzerinde, Doğru Yol Partisi Grubu adına, Van Milletvekili Sayın Hüseyin Çelik;
buyurun. (DYP sıralarından alkışlar)
DYP GRUBU ADINA HÜSEYİN
ÇELİK (Van) - Sayın Başkan, değerli milletvekilleri; görüşülmekte olan 711 sıra
sayılı kanun tasarısının 1 inci maddesi üzerinde Doğru Yol Partisi Grubunun
görüşlerini arz etmek için söz almış bulunuyorum; Yüce Heyetinizi saygıyla
selamlıyorum. 
Dün, söz konusu tasarının
geneli üzerindeki görüşmeler esnasında, Millî Eğitim eski Bakanımız Sayın
Hikmet Uluğbay'ın 4306 sayılı Yasanın müzakereleri esnasındaki konuşmasından
alıntılar yapmıştım. Sayın Bakan, haklı olarak, ismini verdiğim için,
kendisiyle ilgili olarak burada ileri sürdüğüm bazı iddialara cevap vermek
üzere kürsüye geldiler. Ben, kendisine, yaptığı açıklamalardan dolayı teşekkür
ediyorum. 
Benim, dün konuşmamda
özellikle vurgulamak istediğim bazı hususlar vardı; bunları tekrarlamak
istiyorum. Sayın Bakanımız dün dediler ki: "Bizim çocuklarımız her şeye
layıktır. Eğitime katkı payı olmasa, bugün, Türk millî eğitimine kazandırdığımız
birçok şeyi kazandıramamış olacaktık." Bu görüşlere karşı çıkmak mümkün
değil değerli arkadaşlar. Yalnız, ben, dün, hesap bilmezlikten söz etmiştim;
bugün de aynı şeyi söylüyorum. Bakınız, Sayın Bakanımız, 1997'deki konuşması
esnasında diyor ki: "Biz, eğitime katkı payı adı altında toplam 1
katrilyon para toplayacağız ve bu, 2002 yılına kadar devam edecek. 2002 yılına
kadar bu toplayacağımız paralarla da -dün saydığım- şu, şu hizmetleri gerçekleştireceğiz." Bugüne
kadar, eğitime katkı payı adı altında toplanan paranın miktarı 2 milyar 568
milyon dolardır. 
Değerli arkadaşlar, Sayın
Bakan dedi ki: "Biz, evet, bazı şeyleri gerçekleştirdik. Yüzde 39
oranındaki gerçekleştirmeyi, siz, hiç gerçekleştirilmedi şeklinde mi
değerlendiriyorsunuz?" Bakınız,
sizin, biz enflasyonu yüzde 100'den, yüzde 40'a indireceğiz diye bir iddianız
olsa, ki nitekim, bu hükümet kurulurken, bu yılın sonunda enflasyonu yüzde 25'e
indireceğinizi taahhüt ettiniz. Bugün, enflasyon yüzde 50; bu, sizin
taahhüdünüzü yerine getirdiğiniz anlamına mı gelir?! Birine 1 milyar vermeyi
taahhüt ediyorsunuz; 400 milyon veriyorsunuz. Ondan sonra diyorsunuz ki:
"Canım, ben, 1 milyar vermedim; ama, 400 milyon verdim. Bu da, taahhüdümü
yerine getirdiğim anlamına gelir." Bu, çok anlamlı bir açıklama ve savunma
değil değerli arkadaşlarım. 
Şimdi, buradan, tekrar,
Sayın Bakanıma sormak istiyorum: Biraz önce, Millî Eğitim Bakanımız Sayın Metin
Bostancıoğlu'yla görüştüm. Bazı konularda, özellikle, toplanan paranın
yetmemesinden dolayı, bazı şeylerin gerçekleştirilmediğini söyledi; ama, bu
hesap yapılırken, neyin geleceğini ve neyin yapılacağını çok iyi hesaplamak
durumundayız. 
Bakınız, ben, tekrar
ediyorum: "İlköğretimde okullaşma yüzde 100 olacaktır" denilmiş;
bunun, yaklaşık bir oranla gerçekleştirildiğini, Masum Türker Bey, dün, burada
iddia etti. 
"İkili öğretim,
sabahçı-öğlenci eğitimi kaldırılacaktır" deniliyor; kaldırılıp
kaldırılmadığını hepimiz biliyoruz, kaldırılmamıştır. 
"Sınıflardaki
öğrenci sayısı 30'a indirilecektir" denilmiştir; bugün, sınıflardaki sayı,
bazı bölgelerde, 70'e, 80'e, hatta 100'e vurmaktadır; Türkiye ortalaması olarak
30 kabul etseniz bile, sabahçı-öğlenci eğitimi yaptığınız için, bu, 60
demektir.
"147 326 derslik
inşa edilecektir" denilmiştir; burada, bu kanun tasarısının gerekçesinde
de ifade edilmiş, inşa halindekiler dahil, 83 000 küsur derslik inşa edilmiştir
veya edilmektedir. 
"Tüm ilköğretimde
bilgisayar destekli eğitime geçiş yapılacaktır" denilmiş; bunun
gerçekleşmediğini herkes biliyor. Yabancı dil öğretiminde aldığımız mesafe
ortadadır. 
Sayın Millî Eğitim Bakanımız,
özellikle YİBO'ların inşaında hedeflerin aşıldığını söylüyor; aşıldıysa -elimde
net rakamlar yok- bundan dolayı da kendilerini kutluyorum ve taşımalı eğitimden
söz ediliyor. 
Değerli arkadaşlarım,
taşımalı eğitim, tam bir rezalettir. Bizde bir atasözü vardır, der ki:
"Taşıma suyla değirmen dönmez." Ben, kendi vilayetimi örnek vereyim:
Benim vilayetimde, 5 200 kilometre köy yolu vardır; Bunun yüzde 70'i, yüzde 80'i
ham yol konumundadır. Biraz önce, Köy Hizmetlerinden sorumlu Devlet Bakanımız
Sayın Mustafa Yılmaz'a da söyledim, yolun olmadığı yerde, siz neyin taşımasını
yapıyorsunuz; yedi ay, sekiz ay boyunca kış olan bir memlekette, yolların müsait
olmadığı bir memlekette, siz neyin taşımasını yapıyorsunuz? Benim vilayetimde,
330 merkezden taşımalı eğitim yapılıyor.
(Mikrofon otomatik cihaz
tarafından kapatıldı)
HÜSEYİN ÇELİK (Devamla) -
Değerli arkadaşlarım, dolayısıyla, buradaki hedeflerin hiçbirisi tutmamıştır
derken "biz, yüzde 30, yüzde 40 oranında tutturduk" derseniz, sizin
bu sözünüz ikna edici olmaz. 
Eski Bakanımız Sayın
Hikmet Uluğbay'ın, geçen sene, Nokta Dergisinde yayımlanan çok güzel bir
makalesi vardı. Dünyanın hangi ülkesinde, öğrenci başına ne kadar para
harcanıyor; bunu, istatistikî olarak ortaya koymuştu. Ben de, bunu, zevkle
okudum ve dün, konuşmamın başında da dedim ki, biz, eğitime ayırdığımız pay
açısından, dünyanın 105 inci ülkesiyiz. Çocuklarımızın her şeye layık olduğunu
biz teslim ediyoruz; ancak, değerli arkadaşlarım, biz, bu halka ne verdik ki,
ne istiyoruz?! Hiçbir şey vermeden, her gün zam, her gün vergi, her gün dolaylı
vergi, doğrudan vergi... Siz, bunun adını Eğitime Katkı Payı koyduğunuz zaman,
bu, vergi olmaktan çıkmaz ki; bu, basbayağı vergidir. Bu vergi mevzuatını bilenler,
çok iyi bilirler; eskiden, vasıtalı ve vasıtasız vergi deniliyordu. Bu, yani,
bugünkü tabirle, dolaylı vergidir; ama, siz, adını Eğitime Katkı Payı koydunuz.
(Mikrofon otomatik cihaz
tarafından kapatıldı)
HÜSEYİN ÇELİK (Devamla) -
Sayın Başkanım... 2 nci madde üzerinde konuşacağım o zaman.
MİLLÎ EĞİTİM BAKANI METİN
BOSTANCIOĞLU (Sinop) - Bitirsin de, 2 nci madde üzerinde konuşmasın.
HÜSEYİN ÇELİK (Devamla) -
Bitireceğim o zaman; 1 dakika süre verin...
BAŞKAN - 2 nci maddede
konuşmayacak mısınız efendim?
HÜSEYİN ÇELİK (Devamla) -
2 nci maddede konuşmayacağım.
BAŞKAN - Doğru Yol
Partisi Grubu konuşacak ama...
Sayın Çelik, lütfen,
tamam... 2 nci maddede konuşursunuz.
HÜSEYİN ÇELİK (Devamla) -
2 nci maddede konuşacağım; takdir, Sayın Başkanın.
BAŞKAN - Teşekkür ederim
Sayın Çelik.
Madde üzerinde, 3 adet
önerge vardır; geliş sırasına göre okutup, aykırılık derecelerine göre işleme
alacağım...
HİKMET ULUĞBAY (Ankara) -
Sayın Başkan...
BAŞKAN - Buyurun Sayın
Uluğbay.
HİKMET ULUĞBAY (Ankara) -
Sayın Başkan, sataşmadan dolayı söz istiyorum.
BAŞKAN - Sataşmadan
dolayı söz istiyorsunuz...
HÜSEYİN ÇELİK (Van) -
Sataşmadım ama...
BAŞKAN - Sataşma olmaz
Sayın Bakanım; sadece, rakamlar konusundaki dileklerini ifade etti.
İSMAİL AYDINLI (İstanbul)
- Belki eksik söyledi Başkanım; yanlış söyledi.
HİKMET ULUĞBAY (Ankara) -
Açıklama yapmak istiyorum.
BAŞKAN - Açıklama mı
yapmak istiyorsunuz; sataşma değil de, rakamlar konusunda açıklama mı yapmak
istiyorsunuz?
HİKMET ULUĞBAY (Ankara) -
Evet Sayın Başkanım.
BAŞKAN - Buyurun Sayın
Bakanım; 2 dakika içerisinde açıklayın. (DSP sıralarından alkışlar)
HİKMET ULUĞBAY (Ankara) -
Teşekkürler Sayın Başkan.
Sayın Başkan, değerli
arkadaşlar; yine, Sayın Hüseyin Çelik'e teşekkürle sözlerime başlıyorum.
Uzun boylu vaktinizi
alacak değilim. Biraz sonra, zannediyorum, Sayın Millî Eğitim Bakanımız, Yüce
Heyetinize, Millî Eğitim Bakanlığında, 1997'den bugüne, sekiz yıllık eğitimin
gelirleriyle yapılan işler konusunda ayrıntılı bilgi verecek. O nedenle, Sayın
Bakanın bu bilgileri açıklamasına engel olmak niyetinde değilim. O nedenle, o
onurlu görevi kendisine bırakıyorum; ancak, şu kadarını ifade etmek isterim ki,
Sayın Çelik'in iddialarına ilişkin olarak, kendi rakamlarını kullanacağım.
Bakın, 83 000 sınıf
gerçekleşti diyorsunuz. Sayın Çelik, bunu söylerken, sizden bir şeyi beklemek,
benim ve vatandaşlarımızın hakkıydı; o da şu: Üç yılda 83 000 sınıf inşa
edildiyse, 1997 öncesinde, yani, sekiz yıllık gelirler elde edilmeden önce, üç
yılda, Türkiye'de kaç sınıf inşa edildi? Şimdi, bunu, burada söylemez de, 83
000 rakamını sorgularsanız, vatandaşlarımızı yanlış bilgilendirirsiniz. Neden;
çünkü, vatandaşlarımız, bu katkıları, gönül sevgisiyle, çocuklarının daha iyi
eğitim alabilmesi için ödediler; ödedikleri paranın, devlet bütçe olanaklarının
üzerinde, ne kadar hizmet olarak kendisine döndüğünü görmek ister. 
Sayın Çelik, Demokratik
Sol Parti olarak, ben ve Sayın Bostancıoğlu, milletimizin bize verdiği
imkânları böyle kullandık. Eğer, sizin, bir siyasî partinin sözcüsü olarak ve
bir siyasetçi olarak, daha iyisini yapma iddianız varsa -elbette ki olacak,
buna da saygı duyuyorum- çıkarsınız, daha iyisini, hangi kaynakla, nasıl
yapacağınızı; bu yapılanların üzerine, çocuklarımıza ne getireceğinizi
söylersiniz. Artı, yapılanları da inkâr etmemek lazım. Bugün, Türkiye'de, yanılmıyorsam
4 000 sınıfa yakın, ilköğretim okulunda, bilgisayar vardır, 20'şer
bilgisayardan olan laboratuvar; bu, sağlanabilen imkânladır. Unutmayın ki,
Millî Eğitim Bakanlığı, bazı şeyleri yapıyorsa, imkânları israf etmeksizin
yapıyor. Bakın, çok kolaydı, 190 000 öğretmeni, ben veya Sayın Bostancıoğlu bir
ay içinde alırdık. Derdik ki: Diş hekimliğinden mezunsanız, işsizseniz, gelin;
şu okuldan mezunsanız, hiçbir yerde iş bulamıyorsanız, gelin öğretmen olun. Bu,
hizmet olur muydu Sayın Çevik?!
(Mikrofon otomatik cihaz
tarafından kapatıldı)
BAŞKAN - Sayın Bakan, 1
dakika içerisinde lütfen toparlayınız efendim.
HİKMET ULUĞBAY (Devamla)
- Böyle yapılırken; yani, herkes öğretmenliğe kabul edilirken, biz, bu
çocuklara ve Türkiye'nin geleceğine hizmet değildir dedik, öğretmenlik eğitimi
alanlara sadece öğretmenlik hakkını verdik. 
O nedenle, bu konuları
tartışırken gözlerimizi kapatarak, önyargılarla değil, daha iyi hizmet iddianız
varsa, gelin söyleyin nasıl yapacağınızı; ama, yapılanları inkâr etmeyin.
Bakın, ben, bir siyasetçi olarak, ne bakanlığımda ne bugün, devri sabık
yaratmadım; çünkü, devri sabık yaratmak Türkiye'ye hizmet etmek değildir.
Benden önce Millî Eğitim Bakanlığında hangi arkadaşımız, çocuklara ne boyutta
hizmet verdiyse, hepsini teşekkürle yâd ettim; bunu da bana teşekkür etmeniz
için söylemiyorum. Sadece teşekkür edeceğimiz bir kitle vardır, o da Türkiye
Cumhuriyetinin vatandaşlarıdır, çocukları için bu imkânları veriyor, onları da
doğru harcamak bizim sorumluluğumuzdur.
Teşekkürler. (DSP sıralarından
alkışlar)
BAŞKAN - Buyurun Sayın
Gönül.
ALİ RIZA GÖNÜL (Aydın) -
Sayın Başkan, teşekkür ediyorum.
Bir konuda kısa bir
açıklamada bulunmak istiyorum ve bunun da düzeltilmesi talebinde bulunuyorum. 
Dün, bu yasa tasarısının
görüşmeleri sırasında, Demokratik Sol Parti Grubu adına konuşan Masum Türker
arkadaş...
BAŞKAN - Şahsı adına
efendim... 
ALİ RIZA GÖNÜL (Aydın) -
...şahsı adına yapmış oldukları konuşma sırasında kullandıkları bir kelime ve
cümleden dolayı, grup başkanvekili arkadaşımın bir uyarısı olmuştu;
"sürü" kelimesinin kullanılması nedeniyle... Bazı milletvekili
arkadaşlarımın, bu kelimenin kullanılmadığı yolunda itirazları oldu. Ben, bu
kelimenin ve bu cümlenin kasten kullanıldığına inanmıyorum; bir sürçülisan
olabilir, zühulen kullanılmış bir cümle ve kelime olabilir. İncelenmiş olan
tutanakları getirttim. Burada, Sayın Türker -aynen okuyorum Sayın Başkan- diyor
ki: "Yüzde 99,4'e ulaşmak demek, Türkiye'de, toplumu, artık, düşünen
toplum haline getirip, dediğimi yerine getiren sürü toplumdan çıkarmak
demektir." Bu, istiskal edici, üzücü, rencide edici bir kelime ve
cümledir. Bu cümlenin zabıtlardan çıkarılmasını talep ediyorum. 
BAŞKAN - Teşekkür ederim
efendim. 
TURHAN GÜVEN (İçel) -
Masum Bey, mazurdur, yok burada. 
BAŞKAN - Sayın Türker
burada yok efendim. 
Madde üzerinde 3 önerge
vardır; geliş sırasına göre okutup, aykırılık sırasına göre işleme alacağım:
Türkiye Büyük Millet
Meclisi Başkanlığına 
Görüşülmekte olan 711
sıra sayılı yasa tasarısının 1 inci maddesinin üçüncü paragrafında yer alan
"meslekî ve teknik eğitim bölgeleri; bir veya daha fazla meslek
yüksekokulu ile öğretim programları bütünlüğü" cümlesinin "birden
fazla meslek yüksekokulu ile öğretim programları bütünlüğü" şeklinde
değiştirilmesini arz ederiz. 
 Mahmut Göksu Musa
Uzunkaya Azmi Ateş
 Adıyaman Samsun İstanbul
 Abdülkadir Aksu  Abdullah Veli Seyda  İstanbul  Şırnak   Nurettin Aktaş Yaşar
Canbay Akif Gülle
 Gaziantep Malatya Amasya
 Hüseyin Arı Mehmet Özyol Ahmet Aydın
 Konya Adıyaman Siirt
 Osman Yumakoğulları Mehmet
Batuk İsmail Özgün
 İstanbul Kocaeli Balıkesir
 Özkan Öksüz Sabahattin Yıldız Aslan Polat
 Konya Muş Erzurum
 BAŞKAN - İkinci önergeyi okutuyorum:
Türkiye Büyük Millet
Meclisi Başkanlığına 
Görüşülmekte olan 711
sıra sayılı yasa tasarısının 1 inci maddesinin ikinci paragrafında yer alan
"kazanç amacına yönelik olmamak şartıyla" ibaresinin metinden
çıkarılmasını arz ederiz. 
 Mahmut Göksu Musa
Uzunkaya Azmi Ateş
 Adıyaman Samsun İstanbul
 Abdülkadir Aksu Abdullah
Veli Seyda Mustafa Baş
 İstanbul Şırnak İstanbul
 Nurettin Aktaş Yaşar Canbay Akif Gülle
 Gaziantep Malatya Amasya
 Hüseyin Arı Osman
Yumakoğulları Mehmet Batuk
 Konya İstanbul Kocaeli
 İsmail Özgün Özkan Öksüz Sabahattin Yıldız
 Balıkesir Konya Muş
  Aslan
Polat
  Erzurum
BAŞKAN - Okutacağım
üçüncü önerge, en aykırı önerge olup, okuttuktan sonra işleme alacağım. 
Türkiye Büyük Millet
Meclisi Başkanlığına 
Görüşülmekte olan 711
sıra sayılı yasa tasarısının 1 inci maddesinin birinci fıkrasının 5 ve 6 ncı
satırında yer alan "Yükseköğretim Kurumları" tanımında geçen
"ile üniversite veya yüksek teknoloji enstitüsüne bağlı" ibaresinin
metinden çıkarılmasını arz ederiz.
 Mahmut Göksu Musa
Uzunkaya  Azmi Ateş
 Adıyaman Samsun İstanbul
 Abdülkadir Aksu Abdullah
Veli Seyda Mustafa Baş
 İstanbul Şırnak İstanbul
 Nurettin Aktaş Yaşar Canbay Akif Gülle
 Gaziantep Malatya Amasya
 Mehmet Özyol Ahmet
Aydın Sabahattin Yıldız
 Adıyaman Siirt Muş
 Mehmet Batuk İsmail Özgün Özkan Öksüz
 Kocaeli Balıkesir Konya
 Aslan Polat Osman
Yumakoğulları Bülent Arınç
 Erzurum İstanbul Manisa
  Avni
Doğan
  Kahramanmaraş
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkanım.
BAŞKAN - Sayın Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkan.
BAŞKAN - Gerekçeyi
okutuyorum:
Gerekçe:
Paragrafta
"üniversite veya ileri teknoloji enstitüsüne bağlı" ibaresi mükerrer
olarak zikredilmekte olup metnin anlaşılmasında zorluk, uygulamasında ise
aksaklık oluşturacaktır.
BAŞKAN - Kabul edenler...
Etmeyenler... Önerge kabul edilmemiştir.
Diğer önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 1 inci maddesinin ikinci paragrafında yer alan
"kazanç amacına yönelik olmamak şartıyla" ibaresinin metinden
çıkarılmasını arz ederiz.
   Mahmut Göksu 
   (Adıyaman) ve arkadaşları
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkan.
BAŞKAN - Sayın Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkanım.
BAŞKAN - Gerekçeyi
okutuyorum:
Gerekçe:
Metinde geçen ve vakfın
özelliğini tarif için kullanılan "kazanç amacına yönelik olmamak"
şartı vakfın özelliklerinden birisi olup bunun zikredilmesine gerek
bulunmamaktadır.
BAŞKAN - Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

Son önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarının 1 inci maddesinin üçüncü paragrafında yer alan
"meslekî ve teknik eğitim bölgeleri; bir veya daha fazla meslek
yüksekokulu ile öğretim programları bütünlüğü " cümlesinin "birden
fazla meslek yüksekokulu ile öğretim programları bütünlüğü" şeklinde
değiştirilmesini arz ederiz.
   Mahmut Göksu 
   (Adıyaman) ve arkadaşları
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Ka-tılmıyoruz Sayın Başkanım.
BAŞKAN - Sayın Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkanım.
BAŞKAN - Gerekçeyi
okutuyorum:
Gerekçe:
Yüksekokul sayısının
birden fazla olması öğrenciye tercih hakkı tanıyacaktır. Bu sayede bölge daha
da genişlemiş olacaktır.
BAŞKAN - Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
1 inci maddeyi oylarınıza
sunuyorum: Kabul edenler... Etmeyenler... 1 inci madde kabul edilmiştir.
2 nci maddeyi okutuyorum:
MADDE 2. - 2547 sayılı
Kanunun 45 inci maddesine (c) bendinden sonra gelmek üzere aşağıdaki (d), (e)
ve (f) bentleri eklenmiştir.
"d) Türkiye Bilimsel
ve Teknik Araştırma Kurumunca tespit edilen uluslararası bilimsel yarışmalarda
ödül kazanan öğrenciler, ödül kazandıkları alanlarda Öğrenci Seçme ve
Yerleştirme Merkezi ile Türkiye Bilimsel ve Teknik Araştırma Kurumunca
müştereken belirlenecek yükseköğretim kurumlarından seçtiklerine sınavsız
girerler.
e) Meslekî ve teknik orta
öğretim kurumlarından mezun olan öğrenciler istedikleri takdirde bitirdikleri
programın devamı niteliğinde veya buna en yakın programların uygulandığı,
öncelikle kendi meslekî ve teknik eğitim bölgesi içinde yer alan veya bölgesi
dışındaki meslek yüksekokullarına sınavsız olarak yerleştirilebilir. Sınavsız
olarak meslek yüksekokullarına devam ederek mezun olan öğrencilerin yüzde
onundan az olmamak üzere ayrılacak kontenjanlara göre alanlarındaki lisans
programlarına dikey geçiş yapmaları sağlanır. Bununla ilgili esas ve usuller,
Millî Eğitim Bakanlığı ile Yükseköğretim Kurulu işbirliği ile çıkartılacak yönetmelikte
belirlenir.
f) Meslekî ve teknik orta
öğretim kurumlarından herhangi birini bitirip de meslekî ve teknik eğitim
bölgeleri kapsamı dışındaki bir yükseköğretim programına girmek isteyen
öğrenciler, üniversite giriş sınavlarına başvurabilirler."
BAŞKAN - 2 nci madde
üzerinde, Doğru Yol Partisi Grubu adına, Van Milletvekili Sayın Hüseyin Çelik
görüşlerini ifade edecek; ancak, bir hususu belirteyim: 2 nci maddenin birinci
cümlesinde "2547 sayılı Kanunun 45 inci maddesinin mülga" ibaresinin
redaksiyonunu da bu arada belirtelim.
MİLLÎ EĞİTİM BAKANI METİN
BOSTANCIOĞLU (Sinop) - "Mülga (c)" olarak...
BAŞKAN - Evet.
Buyurun Sayın Çelik. (DYP
sıralarından alkışlar)
DYP GRUBU ADINA HÜSEYİN
ÇELİK (Van) - Sayın Başkan, değerli milletvekilleri; 2 nci maddede getirilen
hiçbir hususa karşı değiliz. Bu 2 nci maddede sözü edilen, bilimsel
olimpiyatlarda dereceye girmiş olan öğrencilerin üniversitelere sınavsız olarak
alınmaları, bizim de tasvip ettiğimiz, takdir ettiğimiz bir konudur. Meslek
yüksekokulu mezunlarının yüzde 10 oranında dikey geçiş yapmaları da yeni
getirilmiş bir şey değil; bu, daha önce uygulanıyordu. 
Ben, yine, Millî Eğitim
eski Bakanımız Sayın Hikmet Uluğbay'ın sözlerinden hareketle, bir iki şey
söylemek istiyorum. Şimdi, Sayın Bakan, bizim 83 000 derslik rakamını
küçümsediğimizi düşünüyor. Ben, bunu küçümsemiyorum. 2,5 milyar dolar para
alınmıştır. Elbette, bunun karşılığında bir hizmet olacaktır. Elbette, eğitime
katkı payı vererek bu fedakârlığı yapan halkımıza teşekkür etmemiz lazım; bunu
kabul ediyorum. 
Sayın Bakanımız diyor ki,
"buraya gelin, hangi kaynakla neyi daha iyi yapacağınızı söyleyin." 
Değerli arkadaşlar,
bakınız, bugüne kadar "eğitime katkı payı" adı altında toplanan para
2,5 milyar dolar. 2002'nin sonuna kadar, 1 milyar 200 milyon dolar daha para
toplanacak. Bunu 2010 yılına kadar da uzatsanız, takriben, yılda 1 milyar dolar
para toplansa, bu, toplam 10 küsur milyar dolar eder.
Hükümetinizin sebep
olduğu ekonomik krizin faturasına bakın, devletin, milletin girmiş olduğu zarara
bakın; 53 milyar dolar. Sadece, fondaki 13 bankanın zararı 20 milyar dolar.
Yine hükümetinizin beceriksiz politikalarının sebep olduğu iki krizden sonra, ülkenin, milletin karşı
karşıya bulunduğu zarar, 33 küsur milyar dolardır. 
Bu ülkenin, aslında,
eğitime de yetecek kadar kaynağı vardır, sağlığa da yetecek kadar kaynağı
vardır; ama, bunu kullanmasını bilmek lazım, bunu yerli yerinde kullanmasını
bilmek lazım. Elbette, biz, bir siyasî kadro olarak, bunu daha iyi yaparız diye
bu işe talibiz; bunun için siyaset yapıyoruz. Bu zararlara sebep olan bu
hükümetin mensupları "efendim, biz şu kadar para topladık" diyorlar;
kabul ediyoruz. Bizim, itiraz ettiğimiz nokta şu değerli arkadaşlar: Bakınız,
kimlerden eğitime katkı payı alıyorsunuz: Vergi ve SSK beyannamesi veren bütün
vatandaşlardan eğitime katkı payı alınıyor, gümrüklere verilen beyannamelerden
alınıyor, vatandaşın motorlu taşıt için yaptığı, kayıt, tescil ve devir
işlemlerinden eğitime katkı payı alınıyor. Spor toto ve sair... Bunlar tamam,
bir şey demiyorum; silah ruhsatları için alınana bir şey demiyorum; ama, cep
telefonundan eğitime katkı payı alınıyor... Bunların hepsini burada sıralamak
istemiyorum.
Bugün, ülkemizde,
vatandaş, mutfak masrafını karşılayacak durumda değil değerli arkadaşlarım.
Siz, akaryakıta, hükümete geldiğiniz günden beri 6 kattan fazla zam yaptınız.
Türkiye'de, 150 000-200 000 liraya mal olan süper benzini 1 100 000 liraya
satıyorsunuz. Bunun üzerinde yüzde 300 vergi vardı. Biliyorsunuz, buradan
çıkardığınız bir kanunla, bunu yüzde 500'e çıkardınız. Şimdi, bunu vatandaşa
nasıl anlatırsınız? 
Elbette, siz, vatandaştan
eğitime katkı payı almışsanız, bunun karşılığında derslik de yapacaksınız. Ben
diyorum ki: Siz, 143 000 vaat ettiniz; ama, 83 000 kaldınız. Sizin verdiğiniz
rakamlar tutmadı, hesabınız tutmadı. Hesap yapmakta yaya kaldınız; tıpkı
enflasyon hesabında yaya kaldığınız gibi. 
Siz, bu Meclise gelip,
efendim, kiraları yüzde 25'le sınırlayan kanunlar getirdiniz. Bunu
uygulayabildiniz mi?! O gün de, çıktık burada dedik ki "serbest piyasa
ekonomisinde, liberal ekonomide böyle şey olmaz. Meclis, kira fiyatlarının, kiranın
ne kadar olacağını, hangi oranda olacağını kanunla belirlemez"; ama,
değerli arkadaşlarım, siz, bildiğinizi okudunuz, biz doğru biliyoruz dediniz ve
her seferinde, bizim uyarılarımıza rağmen, yine, parmaklarla bu kanunları
çıkardınız, sayı çoğunluğuna dayanarak bu kanunları çıkardınız ve her seferinde
de zarar ettiniz. 
Bakınız "bütçe
açığımız 5 katrilyon olacak" dediniz, 30 katrilyonla bütçe açığını kapatacağız;
6 kat yanılma payınız oldu. Hangi konuda isabet ettirdiğinizi, lütfen, söyler
misiniz? "Biz, ülkenin önüne şöyle bir hedef koyduk ve bu hedeflerden tek
bir tanesini tutturduk" deyin ve biz, sizi yüksek sesle alkışlayalım.
Yaptığınız güzel hizmetleri elbette alkışlıyoruz. Bu polemiği daha fazla
sürdürmek istemiyorum. 
Yalnız, Sayın Başkanım,
müsaadenizle, bir şey söyleyeyim: Bakınız, imam hatip okullarının orta kısmının
kapatılması... 
(Mikrofon otomatik cihaz
tarafından kapatıldı)
BAŞKAN- 1 dakika
içerisinde toparlar mısınız efendim.
İSMAİL AYDINLI
(İstanbul)- Hâlâ orada mısın?!
HÜSEYİN ÇELİK (Devamla)-
Ben, hâlâ oradayım. Ben, insan hakları savunucusu, demokrat bir insanım. İmam
hatipli olanlar da insandır. 
İSMAİL AYDINLI
(İstanbul)- Geç... Geç...
HÜSEYİN ÇELİK (Devamla)-
Evet, oradayım. Bugün, Türkiye'de gözyaşı sel olmuştur sizin umurunuzda mı?!
İmam hatiplerin orta
kısmını kapatacağız diye, meslek lisesi mezunu olan binlerce, milyonlarca
insanı mağdur ettiniz. Meslek lisesi mezunlarının üniversite sınavlarında karşı
karşıya bulundukları durumu, herhalde, basından takip ediyorsunuz. Günlerce
söylendi; fakat, sizin umurunuzda bile değil. 
Ha, size dokunduğu zaman,
sizin menfaatınıza veya sizin paralelinizde düşünen insanlara bir sıkıntı
geldiği zaman, o sıkıntıdır da, diğer insanların sıkıntısı sıkıntı değil mi
değerli arkadaşlar?!
Bakınız, demokrat insan,
kendisi gibi olmayan, kendisi gibi düşünmeyen insanlar haksızlığa uğradığı
zaman onları savunur. Sizin imam hatipleri savunmanız lazım, eğer, demokrat
olmak gibi bir iddianız varsa.
Yüce Heyetinizi saygıyla
selamlıyorum. (DYP sıralarından alkışlar)
BAŞKAN - Teşekkürler.
Madde üzerinde 3 önerge
vardır; geliş sırasına göre okutup, aykırılık sırasına göre işleme alacağım:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 2 nci maddesinin (d) bendinin "Türkiye
Bilimsel ve Teknik Araştırma Kurumunca tespit edilen uluslararası bilimsel
yarışmalarda ödül kazanan öğrenciler Öğrenci Seçme ve Yerleştirme Merkezinin
belirleyeceği yükseköğretim kurumlarından seçtiklerine sınavsız girerler"
şeklinde değiştirilmesini arz ederiz.
 Mahmut Göksu Azmi Ateş Abdülkadir Aksu
 Adıyaman İstanbul İstanbul
 A. Veli Seyda  Mustafa Baş Nurettin Aktaş
 Şırnak İstanbul Gaziantep
 Yaşar Canbay Akif Gülle Musa Uzunkaya
 Malatya Amasya Samsun
 Sabahattin Yıldız Osman
Yumakoğulları Mehmet Batuk
 Muş İstanbul Kocaeli
 İsmail Özgün Özkan Öksüz Aslan Polat
 Balıkesir Konya Erzurum
BAŞKAN - İkinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 711
sıra sayılı kanun tasarısının 2 nci maddesinin (e) bendinde yer alan
"yüzde 10'undan az olmamak üzere" ibaresinin çıkarılarak, yerine
"yüzde 25'inden az olmamak üzere" ibaresinin getirilmesini arz
ederiz.
 Mehmet Batuk Mahmut Göksu Musa Uzunkaya
 Kocaeli Adıyaman Samsun
 Mehmet Özyol  Sabahattin
Yıldız Ahmet Aydın
 Adıyaman Muş Siirt
 Akif Gülle İsmail Özgün Özkan Öksüz
 Amasya Balıkesir Konya
 Aslan Polat Bülent Arınç  Osman Yumakoğulları
 Erzurum Manisa İstanbul
BAŞKAN - Üçüncü önerge
aynı zamanda en aykırı önerge olup, okuttuktan sonra işleme alacağım:
Türkiye Büyük Millet
Meclisi Başkanlığına
Görüşülmekte olan 711
sıra sayılı kanun tasarısının 2 nci maddesinin (f) bendinde yer alan
"üniversite giriş sınavlarına başvurabilirler" ibaresinden sonra
gelmek üzere, aşağıdaki ifadenin eklenmesini arz ve teklif ederiz.
 Mehmet Batuk Mahmut Göksu Musa Uzunkaya
 Kocaeli Adıyaman Samsun
 Mehmet Özyol  İsmail
Özgün Ahmet Aydın
 Adıyaman Balıkesir Siirt
 Özkan Öksüz Sabahattin Yıldız Bülent Arınç
 Konya Muş Manisa
 Osman Yumakoğulları Aslan
Polat Avni Doğan
 İstanbul Erzurum Kahramanmaraş
f)"...sınav sonucu
aldıkları puanlarının hesaplanmalarında ve yükseköğretim programlarına
yerleştirilmelerinde normal lise mezunlarıyla aynı kriterlere göre
değerlendirilirler."
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkan.
BAŞKAN - Sayın Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkan.
BAŞKAN - Gerekçeyi
okutuyorum: 
Gerekçe: 
Ortaöğretim sıralarında
birçok ortak ders almış öğrencilerin, üniversite programlarına yerleştirilmeyi
sağlayan sınava girişte ve sınav sonuçlarının değerlendirilmesinde ayrımcılık
yapmak adalet ilkesine aykırı olacağından dolayı bu değişikliği gerekli
görmekteyiz.
BAŞKAN - Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
İkinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 711
sıra sayılı kanun tasarısının 2 nci maddesinin (e) bendinde yer alan
"yüzde 10'undan az olmamak üzere" ibaresinin çıkarıla-rak yerine
"yüzde 25'inden az olmamak üzere " ibaresinin getirilmesini arz ve
teklif ederiz.
   Mehmet Batuk 
   (Kocaeli) ve arkadaşları
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkan.
BAŞKAN - Sayın Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkan.
BAŞKAN - Gerekçeyi
okutuyorum: 
Gerekçe:
Meslekî olarak gerek
akademik gerekse de teknik alanda yoğun bir şekilde personele ihtiyaç vardır.
Bunu karşılamanın en mantıklı yolu da orta öğretimden başlayarak mesleğe adapte
olmuş, tecrübe kazanmış meslek yüksekokulu mezunlarının bu alanlarda
istihdamıdır. Bunun için meslek yüksekokulundan ne kadar fazla sayıda öğrenciye
alanlarında üniversite eğitimi alma imkânı sağlamak, o kadar hızlı bir şekilde
bu açığın kapatılmasına katkı sağlayacaktır. 
BAŞKAN - Önergeyi oylarınıza
sunuyorum: Kabul edenler... Etmeyenler... Önerge kabul edilmemiştir.
Üçüncü önergeyi
okutuyorum: 
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 2 nci maddesinin (d) bendinin "Türkiye
Bilimsel ve Teknik Araştırma Kurumunca tespit edilen uluslararası bilimsel
yarışmalarda ödül kazanan öğrenciler Öğrenci Seçme ve Yerleştirme Merkezinin
belirleyeceği yükseköğretim kurumlarından seçtiklerine sınavsız girerler"
şeklinde değiştirilmesini arz ederiz.
   Mahmut Göksu 
   (Adıyaman) ve arkadaşları
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkan.
BAŞKAN - Sayın Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkan.
BAŞKAN - Gerekçeyi
okutuyorum: 
Gerekçe:
Okul tespitlerinin
yapılmasında Türkiye Bilimsel ve Teknik Araştırma Kurumunun bulunmasının
faydalı olmayacağı ve Öğrenci Seçme ve Yerleştirme Merkezinin görev alanına
müdahale olarak değerlendirileceği düşünülmüştür. 
BAŞKAN - Hükümetin ve
Komisyonun katılmadığı önergeyi oylarınıza sunuyorum: Kabul edenler...
Etmeyenler... Önerge kabul edilmemiştir. 
2 nci maddeyi oylarınıza
sunuyorum: Kabul edenler... Etmeyenler... 2 nci madde kabul edilmiştir.
3 üncü maddeyi
okutuyorum: 
MADDE 3. - 2547 sayılı
Kanunun ek 2 nci maddesi aşağıdaki şekilde değiştirilmiştir.
"Ek Madde 2. -
Vakıflar; kazanç amacına yönelik olmamak şartıyla malî ve idarî hususlar
dışında aka-demik çalışmalar, öğretim elemanlarının sağlanması ve güvenlik
yönlerinden bu Kanunda gösterilen esas ve usullere uymak kaydıyla, yükseköğretim
kurumları veya bunlara bağlı birimlerden birini veya birden fazlasını ya da bir
üniversite veya yüksek teknoloji enstitüsüne bağlı olmaksızın, ekonominin
ihtiyaç duyduğu alanlarda yüksek nitelikli işgücü yetiştirmek amacıyla, bu
Kanun hükümleri çerçevesinde kalmak şartıyla meslek yüksekokulu kurabilir.
Kurulacak meslek yüksekokullarına, meslekî ve teknik eğitim bölgesinde
gereksinim duyulması esastır."
BAŞKAN - 3 üncü madde
üzerinde söz isteği?.. Yok. 
İki önerge vardır; geliş
sırasına göre okutup, aykırılık sırasına göre işleme alacağım.
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 3 üncü maddesiyle değiştirilen ek 2 nci maddenin
son cümlesi olan "kurulacak meslek yüksekokullarına meslekî ve teknik
eğitim bölgesinde gereksinim duyulması esastır" ibaresinin metinden
çıkarılmasını arz ederiz.
 Mahmut Göksu Sabahattin
Yıldız Mehmet Batuk
 Adıyaman Muş Kocaeli
 Azmi Ateş Abdülkadir Aksu A. Veli Seyda
 İstanbul İstanbul Şırnak
 Mustafa Baş Nurettin Aktaş Yaşar Canbay
 İstanbul Gaziantep Malatya
 Akif Gülle Hüseyin Arı Mehmet Özyol
 Amasya Konya Adıyaman
 Ahmet Aydın Özkan Öksüz Aslan Polat
 Siirt Konya Erzurum
  Osman
Yumakoğulları
  İstanbul
BAŞKAN - İkinci önerge en
aykırı önerge olup, okuttuktan sonra işleme alacağım:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 3 üncü maddesiyle değiştirilen ek madde 2'nin ilk
cümlesinde "Vakıflar" ibaresinden sonra gelen "kazanç amacına
yönelik olmamak şartıyla" ibaresinin metinden çıkarılmasını arz ederiz.
 Mahmut Göksu Azmi Ateş Abdülkadir Aksu
 Adıyaman İstanbul İstanbul
 A. Veli Seyda Nurettin Aktaş Yaşar Canbay
 Şırnak Gaziantep Malatya
 Akif Gülle Musa Uzunkaya Mehmet Batuk
 Amasya Samsun Kocaeli
 Özkan Öksüz Osman
Yumakoğulları İsmail Özgün
 Konya İstanbul Balıkesir
 Sabahattin Yıldız  Aslan Polat
 Muş  Erzurum
BAŞKAN - Sayın
Komisyon?..
PLAN VE BÜTÇE KOMİSYONU SÖZCÜSÜ
AHMET KABİL (Rize) - Katılmıyoruz Sayın Başkan.
BAŞKAN - Sayın Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkan.
BAŞKAN - Gerekçeyi
okutuyorum:
Gerekçe:
Vakıf anlayışında kâr
amacı gütmemek aslî unsurdur. Bunun zikredilmesine zaten gerek yoktur.
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler...
Etmeyenler... Önerge kabul edilmemiştir.
Diğer önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 3 üncü maddesiyle değiştirilen ek 2 nci maddenin
son cümlesi olan "kurulacak meslek yüksek okullarına meslekî ve teknik
eğitim bölgesinde gereksinim duyulması esastır" ibaresinin metinden
çıkarılmasını arz ederiz.
   Mahmut Göksu
   (Adıyaman) ve arkadaşları
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkan.
BAŞKAN - Sayın Hükümet?..

MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkan.
BAŞKAN - Gerekçeyi
okutuyorum:
Gerekçe: 
"Gereksinim"
ifadesi izafîdir. Keyfî uygulamalara vesile olabilir.
BAŞKAN - Önergeyi
oylarınıza sunuyorum: Kabul edenler... Etmeyenler... Kabul edilmemiştir.
3 üncü maddeyi oylarınıza
sunuyorum: Kabul edenler... Etmeyenler... 3 üncü madde kabul edilmiştir.
4 üncü maddeyi
okutuyorum:
MADDE 4. - 2547 sayılı
Kanuna aşağıdaki madde eklenmiştir.
"EK MADDE 24. -
Meslekî ve teknik eğitim bölgesinde, çağdaş bilim ve teknolojideki değişme ve
gelişmelere uygun olarak ekonominin gereksinim duyduğu alanlarda yüksek
nitelikli işgücü yetiştirmek üzere, bir veya daha fazla meslek yüksekokulu ile
meslekî ve teknik orta öğretim kurumları, öğretim programları bütünlüğü ve
devamlılığı içinde ilişkilendirilir. Her ilde en az bir meslekî ve teknik
eğitim bölgesi kurulabilir.
Meslekî ve teknik eğitim
bölgelerinde bulunan meslek yüksekokulu veya okulları ile, meslekî ve teknik
orta öğretim kurumları, ilgili kamu ve özel kurum ve kuruluşları arasındaki
işbirliği ve koordinasyonun sağlanmasına ve yürütülmesine ilişkin esas ve
usuller, Millî Eğitim Bakanlığı ve Yükseköğretim Kurulu işbirliği ile
çıkartılacak yönetmelikle düzenlenir.
Meslekî ve teknik eğitim
bölgesi içindeki meslek yüksekokulu öğrencilerinin iş yerlerindeki eğitim,
uygulama ve stajlarına ilişkin esas ve usuller Yükseköğretim Kurulunca
çıkartılacak yönetmelikle belirlenir.
Meslekî ve teknik eğitim
bölgeleri içindeki meslekî ve teknik orta öğretim kurumları ile diğer kamu ve
özel kurum ve kuruluşlarda görevli olup da meslek yüksekokullarındaki ders ve
uygulamalarda görevlendirilen öğretmenlere, uzman kişilere, emekli öğretim
elemanlarına ve emekli öğretmenlere 2914 sayılı Yükseköğretim Personel
Kanununda belirtilen miktarda saat başına ders ücreti ödenir." 
BAŞKAN - 4 üncü maddeyle
ilgili söz isteği?.. Yok. 
Önerge yok. 
4 üncü maddeyi oylarınıza
sunuyorum: Kabul edenler... Etmeyenler... 4 üncü madde kabul edilmiştir. 
5 inci maddeyi
okutuyorum: 
MADDE 5. - 5.6.1986
tarihli ve 3308 sayılı Çıraklık ve Meslek Eğitimi Kanununun 2 nci maddesi
aşağıdaki şekilde değiştirilmiştir.
"Madde 2. - Bu
Kanun, Meslekî Eğitim Kurulunun belirleyeceği mesleklerde, kamu ve özel sektöre
ait kurum, kuruluş ve iş yerleri ile meslekî ve teknik eğitim okul ve
kurumlarındaki eğitim ve öğretimi kapsar."
BAŞKAN - 5 inci maddeyle
ilgili söz isteği?.. Yok. 
Önerge yok. 
5 inci maddeyi oylarınıza
sunuyorum: Kabul edenler... Etmeyenler... 5 inci madde kabul edilmiştir. 
6 ncı maddeyi okutuyorum:

MADDE 6. - 3308 sayılı
Kanunun 3 üncü maddesinin (d), (g) ve (h) bentleri aşağıdaki şekilde
değiştirilmiş ve (i) bendinden sonra gelmek üzere aşağıdaki (j), (k), (l), (m),
(n) ve (o) bentleri eklenmiştir.
"d)
"Öğrenci", işletmelerde, meslekî ve teknik eğitim okul ve
kurumlarında örgün eğitim görenleri;"
"g) "Usta
Öğretici", ustalık yeterliğini kazanmış; aday çırak, çırak, kalfa ile
meslekî ve teknik eğitim okul ve kurumları öğrencilerinin iş yerindeki
eğitiminden sorumlu, meslekî eğitim tekniklerini bilen ve uygulayan kişiyi;
h) "İşletmelerde
Meslekî Eğitim", meslekî ve teknik eğitim okul ve kurumları öğrencilerinin
beceri eğitimlerini işletmelerde, teorik eğitimlerini ise meslekî ve teknik
eğitim okul ve kurumlarında veya işletme ve kurumlarca tesis edilen eğitim
birimlerinde yaptıkları eğitim uygulamalarını;"
"j) "Meslekî ve
Teknik Eğitim Okul ve Kurumları", meslekî ve teknik eğitim alanında,
diplomaya götüren orta öğretim kurumları ile belge ve sertifika programlarının
uygulandığı her tür ve derecedeki örgün ve yaygın eğitim-öğretim kurumlarını;
k) "Personel",
kamu ve özel kurum, kuruluş ve iş yerlerindeki maaş ya da ücret karşılığında
çalışan kadrolu veya sözleşmeli elemanlar ile işçileri;
l) "İşletme",
mal ve hizmet üreten kamu ve özel kurum, kuruluş ve iş yerlerini;
m) "Eğitici
Personel", meslekî yeterliğe sahip, öğrencilerin iş yerindeki eğitiminden
sorumlu, iş pedagojisi eğitimi almış, meslekî eğitim yöntem ve tekniklerini
bilen ve uygulayan veya meslekî ve teknik eğitim okul ve kurumlarında atölye,
laboratuvar, meslek dersleri öğretmenliği yapabilme yetkisine sahip kişiyi;
n) "Meslek
Alanı", ortak özelliklere sahip birden fazla meslek dalını içeren; bilgi,
beceri, tutum, davranış ve istihdam olanağı sağlayan alanı;
o) "Meslek
Dalı", bir meslek alanı içinde yer alan ve belirli konularda uzmanlaşmaya
yönelik, bilgi, beceri, tutum, davranış gerektiren ve istihdam olanağı sağlayan
iş kollarından her birini"
BAŞKAN - 6 ncı madde
üzerinde söz isteği?.. Yok.
Madde üzerinde 2 adet
önerge vardır; önce geliş sırasına göre okutup, sonra aykırılık derecelerine
göre işleme alacağım:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 6 ncı maddesi birinci paragrafında geçen "(i)
bendinden sonra gelmek üzere" ifadesinden sonra dahi manasına gelen
"de" kelimesinin ilavesini arz ederiz.
 Mahmut Göksu Azmi Ateş Abdülkadir Aksu
 Adıyaman İstanbul İstanbul
 A. Veli Seyda Nurettin Aktaş Yaşar Canbay
 Şırnak Gaziantep Malatya
 Akif Gülle Musa Uzunkaya Mehmet Batuk
 Amasya Samsun Kocaeli
 İsmail Özgün Özkan Öksüz Osman Yumakoğulları
 Balıkesir Konya İstanbul
 Sabahattin Yıldız  Aslan Polat
 Muş  Erzurum
BAŞKAN - İkinci önerge en
ayıkırı önerge olup, okuttuktan sonra işleme alacağım:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 6 ncı maddesinin (d) bendinde öğrenci tanımında
geçen "örgün" ifadesinin metinden çıkarılmasını arz ederiz.
 Mahmut Göksu Azmi Ateş Abdülkadir Aksu
 Adıyaman İstanbul İstanbul
 A. Veli Seyda Nurettin Aktaş Yaşar Canbay
 Şırnak Gaziantep Malatya
 Akif Gülle Musa Uzunkaya Mehmet Batuk
 Amasya Samsun Kocaeli
 İsmail Özgün Özkan Öksüz Sabahattin Yıldız
 Balıkesir Konya Muş
 Aslan Polat  Osman Yumakoğulları
 Erzurum  İstanbul
BAŞKAN - Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkan.
BAŞKAN - Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkan.
BAŞKAN - Gerekçeyi
okutuyorum:
Gerekçe:
Millî Eğitim Bakanlığı kaynaklarına göre
öğrenci, örgün ve yaygın eğitimden faydalanan kimse olarak tarif edilmektedir.
BAŞKAN - Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Diğer önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 6 ncı maddesi birinci paragrafında geçen "(i)
bendinden sonra gelmek üzere" ifadesinden sonra dahi manasına gelen
"de" kelimesinin ilavesini arz ederiz.
   Mahmut Göksu
   (Adıyaman) ve arkadaşları
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkan.
BAŞKAN - Sayın Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkan.
BAŞKAN - Gerekçeyi
okutuyorum:
Gerekçe: 
Türk Dilbilgisi
kurallarına göre önceki ibareye bağlantı kurulabilmesi için gereklidir.
BAŞKAN - Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
6 ncı maddeyi oylarınıza
sunuyorum: Kabul edenler... Etmeyenler... 6 ncı madde kabul edilmiştir.
7 nci maddeyi okutuyorum:
MADDE 7. - 3308 sayılı
Kanunun 4 üncü maddesi aşağıdaki şekilde değiştirilmiştir.
"Madde 4. - Meslekî
ve teknik eğitim programlarının uygulandığı her tür ve derecedeki örgün, yaygın
ve çıraklık eğitimi, meslekî ve teknik eğitim okul ve kurumları ile
işletmelerde yapılacak meslekî eğitimin; planlanması, geliştirilmesi ve
değerlendirilmesi konularında kararlar almak ve Bakanlığa görüş bildirmek
üzere, Bakanlıkta Meslekî Eğitim Kurulu kurulur. Bu Kurulun kararları Bakanlık
ve ilgili meslek kuruluşlarınca yürütülür.
Meslekî Eğitim Kurulu,
Bakanlık Müsteşarının başkanlığında;
a) Bakanlığın meslekî
eğitimle görevli Müsteşar yardımcıları,
b) İçişleri Bakanlığı
Müsteşar yardımcısı,
c) Maliye Bakanlığı
Müsteşar yardımcısı,
d) Bayındırlık ve İskân
Bakanlığı Müsteşar yardımcısı,
e) Sağlık Bakanlığı
Müsteşar yardımcısı,
f) Çalışma ve Sosyal
Güvenlik Bakanlığı Müsteşar yardımcısı,
g) Sanayi ve Ticaret
Bakanlığı Müsteşar yardımcısı,
h) Turizm Bakanlığı
Müsteşar yardımcısı,
i) Devlet Planlama Teşkilâtı
Sosyal Sektörler ve Koordinasyon Genel Müdürü,
j) Bakanlığın, meslekî
eğitim ile ilgili genel müdürleri,
k) Türkiye Esnaf ve
Sanatkârları Konfederasyonu Başkanı veya üst düzey yetkilisi,
l) Türkiye Ticaret,
Sanayi, Deniz Ticaret Odaları ve Ticaret Borsaları Birliği Başkanı veya üst
düzey yetkilisi,
m) En çok işvereni temsil
eden İşveren Sendikaları Konfederasyonu Başkanı veya üst düzey yetkilisi,
n) En çok işçiyi temsil
eden İşçi Sendikaları Konfederasyonu Başkanı veya üst düzey yetkilisi,
o) Bankalar Birliği
Başkanı veya üst düzey yetkilisi,
p) Meslekî eğitim
alanında görevlendirilecek Yükseköğretim Kurulu temsilcisi,
r) Türkiye Serbest
Muhasebeciler, Serbest Muhasebeci Malî Müşavirler ve Yeminli Malî Müşavirleri
Odaları Birliği Başkanı veya üst düzey yetkilisinden,
Oluşur.
Bakanlık, gerekli gördüğü
durumlarda, Meslekî Eğitim Kurulu toplantılarına ilgili kurum temsilcilerini de
davet eder.
Millî Eğitim Bakanı,
gerekli gördüğü durumlarda Meslekî Eğitim Kurulu toplantılarına baş-kanlık eder.
Meslekî Eğitim Kurulunun sekretarya hizmetleri Bakanlıkça yürütülür. Meslekî
Eğitim Kurulunun toplantı ve çalışma esasları yönetmelikle düzenlenir."
BAŞKAN - 7 nci madde
üzerinde söz isteği?.. Yok.
Bir önerge var; okutup,
işleme alacağım:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 7 nci maddesiyle değiştirilen 4 üncü maddenin (r)
bendinden sonra gelmek üzere "s) Türkiye Barolar Birliğinden
görevlendirilecek bir hukukçu temsili," bendinin eklenmesini arz ederiz. 
 Mahmut Göksu  Mahfuz
Güler  Şükrü Ünal
 Adıyaman  Bingöl
 Osmaniye
 Yakup Budak  Abdullah Veli
Seyda  Eyüp Fatsa
 Adana  Şırnak Ordu
 Nezir Aydın  Hüseyin Arı  İsmail Kahraman
 Sakarya Konya
 İstanbul
 Zeki Ergezen  Veysel Candan  Mehmet Özyol
 Bitlis  Konya
 Adıyaman
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkan.
BAŞKAN - Sayın Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkanım.
BAŞKAN - Gerekçeyi
okutuyorum:
Gerekçe: 
Meslekî Eğitim Kurulunun
icraatlarında hukukî destek olmak üzere önerilmiştir. 
BAŞKAN - Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
7 nci maddeyi oylarınıza
sunuyorum: Kabul edenler... Etmeyenler... 7 nci madde kabul edilmiştir.
8 inci maddeyi
okutuyorum:
MADDE 8. - 3308 sayılı
Kanunun 6 ncı maddesi aşağıdaki şekilde değiştirilmiştir.
"Madde 6. - Bu Kanun kapsamında meslekî ve teknik eğitim
okul ve kurumları ile işletmelerde yapılacak meslekî eğitimin planlanması,
geliştirilmesi, değerlendirilmesi konularında karar almak ve valiliğe görüş ve
tavsiyelerde bulunmak üzere illerde il meslekî eğitim kurulu kurulur.
İl meslekî eğitim kurulu,
il millî eğitim müdürünün başkanlığında;
a) Belediye başkanı veya
temsilcisi (Büyük şehirlerde vali tarafından belirlenecek belediye başkanı veya
temsilcisi),
b) İl sağlık müdürü veya
temsilci,
c) İl sanayi ve ticaret
müdürü,
d) Esnaf ve sanatkârlar
odaları birliği başkanı veya temsilcisi ile meslekî eğitimin yapıldığı
mesleklerle ilgili oda yöneticileri arasından Esnaf ve Sanatkârlar Odaları
Birliği Başkanlığınca seçilecek üç üye,
e) İl ticaret odası
başkanı veya temsilcisi,
f) İl sanayi odası
başkanı veya temsilcisi,
g) Sanayi ve ticaret
odalarının ayrı ayrı kurulmadığı yerlerde, il sanayi ve ticaret odası başkanı
veya temsilcisi,
h) İlin, meslekî
eğitimden sorumlu millî eğitim müdür yardımcısı,
i) Kurulun sekretarya
görevini yürüten okul müdürü,
j) İlde faaliyet gösteren
meslekî ve teknik eğitim okullarından ve kurumlarından birer yönetici,
k) En fazla işçiyi temsil
eden konfederasyonun o il için göstereceği işçi sendikaları temsilcisi,
l) Defterdar veya
temsilcisi,
m) Türkiye İş Kurumu il
müdürü veya temsilcisi,
n) Sosyal Sigortalar
Kurumu Başkanlığı sigorta müdürü veya temsilcisi,
o) En fazla işvereni
temsil eden konfederasyonun, o il için göstereceği işveren sendikaları
temsilcisinden,
Oluşur.
İl meslekî eğitim kurulu
toplantılarına, gerekirse başkanın isteği üzerine ilgili kurum temsilcileri de
davet edilir.
İl meslekî eğitim kurulu
toplantı ve çalışma esasları yönetmelikle belirlenir.
İl meslekî eğitim
kurulunun kararları valinin onayı ile uygulanır. Vali, gerekli gördüğü hallerde
il meslekî eğitim kuruluna başkanlık eder."
BAŞKAN - Madde üzerinde
söz isteyen?.. Yok.
Madde üzerinde önerge
yok.
8 inci maddeyi oylarınıza
sunuyorum... 
IV. – YOKLAMA
(DYP sıralarından bir
grup milletvekili ayağa kalktı)
TURHAN GÜVEN (İçel) -
Sayın Başkan, yoklama talep ediyoruz.
BAŞKAN - Olur efendim. 
Yoklama talep eden sayın
milletvekillerinin isimlerini okuyorum: Sayın Mahmut Nedim Bilgiç, Sayın
Mustafa Örs, Sayın Ali Rıza Gönül, Sayın Turhan Güven, Sayın Mehmet Sadri
Yıldırım, Sayın Hayri Kozakçıoğlu, Sayın Ayfer Yılmaz, Sayın Faris Özdemir,
Sayın Oğuz Tezmen, Sayın Kadir Bozkurt, Sayın Fetullah Gültepe, Sayın Nurettin
Atik, Sayın Necati Yöndar, Sayın Mehmet Gölhan, Sayın Ahmet İyimaya, Sayın
Murat Akın, Sayın Yıldırım Ulupınar, Sayın Nurhan Tekinel, Sayın İlhan Aytekin
ve Sayın Takiddin Yarayan.
Yoklama için 5 dakikalık
süre vereceğim. Bu süre içerisinde, oylama isteminde bulunan arkadaşların
sisteme girmemelerini, sisteme giremeyen arkadaşlarımızın teknik personelden
yardım istemelerini; buna rağmen sisteme giremeyen arkadaşlarımızın, yoklama
pusulalarını, belirtilen süre içerisinde Başkanlığımıza ulaştırmalarını rica
ediyorum ve yoklama işlemini başlatıyorum. 
(Elektronik cihazla
yoklama yapıldı)
BAŞKAN - Sayın
milletvekilleri, toplantı yetersayımız vardır; görüşmelere kaldığımız yerden
devam ediyoruz.
VII. – KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
2.- Yüksek Öğretim Kanunu, Çıraklık ve Meslek Eğitimi
Kanunu, İlköğretim ve Eğitim Kanunu, Millî Eğitim Temel Kanunu, Çıraklık ve
Meslek Eğitimi Kanunu, Millî Eğitim Bakanlığının Teşkilât ve Görevleri Hakkında
Kanun ile 24.3.1988 Tarihli ve 3418 Sayılı Kanunda Değişiklik Yapılması ve Bazı
Kağıt ve İşlemlerden Eğitime Katkı Payı Alınması Hakkında Kanun ile Millî
Eğitim Bakanlığının Teşkilât ve Görevleri Hakkında Kanunda Değişiklik
Yapılmasına Dair Kanun Tasarısı ile Erzurum Milletvekili Mücahit Himoğlu'nun
Çıraklık ve Meslek Eğitimi Kanununda Değişiklik Yapılması Hakkında Kanun
Teklifi ve Millî Eğitim, Kültür, Gençlik ve Spor ve Plan ve Bütçe Komisyonları
Raporları (1/841, 2/757) (S. Sayısı : 711) (Devam)
BAŞKAN - 8 inci maddeyi
oylarınıza sunuyorum: Kabul edenler...
TURHAN GÜVEN (İçel) -
Sayın Başkan, görünen odur ki, burada sayıları olmadığı halde var görülüyor...(DSP sıralarından
"Var" sesleri)
BAŞKAN - Hayır efendim...
TURHAN GÜVEN (İçel) -
Müsaade buyurun efendim... Var veya yok. Bundan sonra çıkarılacak olan
kanunlar, millete daha fazla ıstırap getirecektir. Bu nedenle, biz, bu ıstıraba
ortak olmak istemiyoruz. 
ALİ RIZA GÖNÜL (Aydın) -
Sayın Başkan, lütfen, mikrofonu açar mısınız.
BAŞKAN - Tabiî efendim.
Buyurun Sayın Güven.
TURHAN GÜVEN (İçel) -
Sayın Başkanım, toplantı yetersayısı var veya yok... Vardır; tamam. Yalnız,
şunu söylemek istiyorum: Getirilen kanunların millete bir yararı olmadığı
görülmektedir. Bundan sonraki tasarıların da bir yararı olmadığı düşünülecektir.
Millete daha fazla ıstırap verilmesine tahammül edemediğimiz için biz bu
görüşmelerden çekiliyoruz efendim.
Teşekkür ediyorum. (DSP
ve MHP sıralarından "Bravo" sesleri, alkışlar[!])
(DYP milletvekilleri
Genel Kurul salonunu terk ettiler)
BAŞKAN - 8 inci maddeyi
oylarınıza sunuyorum: Kabul edenler... Etmeyenler... 8 inci madde kabul
edilmiştir.
9 uncu maddeyi
okutuyorum:
MADDE 9. - 3308 sayılı
Kanunun değişik 10 uncu maddesine birinci fıkradan sonra gelmek üzere aşağıdaki
fıkra eklenmiştir.
"Ancak, 19 yaşından
gün almış olanlardan daha önce çıraklık eğitiminden geçmemiş olanlar, yaşlarına
ve eğitim seviyelerine uygun olarak düzenlenecek meslekî eğitim programlarına
göre çıraklık eğitimine alınabilir."
BAŞKAN - Madde üzerinde
söz isteği?.. Yok.
Madde üzerinde bir önerge
vardır; okutup işleme alacağım:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 9 uncu maddesinin birinci fıkrasında geçen
"Ancak, 19 yaşından gün almış olanlardan daha önce çıraklık eğitiminden
geçmemiş olanlar" ibaresinden sonra gelmek üzere ".. gerek görüldüğü
takdirde.." ibaresinin eklenmesini arz ederiz.
 Mahmut Göksu  Mehmet Batuk Azmi Ateş
  Adıyaman  Kocaeli İstanbul
 Abdülkadir Aksu  Abdullah Veli Seyda Mustafa Baş
  İstanbul  Şırnak İstanbul
 Nurettin Aktaş  Yaşar Canbay Akif Gülle
  Gaziantep  Malatya Amasya
 Hüseyin Arı  Mehmet Özyol Özkan Öksüz
 Konya  Adıyaman 
Konya
 Sabahattin Yıldız  Aslan Polat Osman Yumakoğlulları
  Muş  Erzurum İstanbul
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkan.
BAŞKAN - Sayın Hükümet?..
MİLLî EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkan.
BAŞKAN - Gerekçeyi
okutuyorum:
Gerekçe : Eğitim ve bilgi
düzeyinin yetersiz görülmesi halinde bu uygulamaya ihtiyaç duyulduğunda
müracaat edilmesi yerinde olacaktır.
BAŞKAN - Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
9 uncu maddeyi oylarınıza
sunuyorum: Kabul edenler... Etmeyenler... 9 uncu madde kabul edilmiştir.
10 uncu maddeyi
okutuyorum:
MADDE 10. - 3308 sayılı
Kanunun 12 nci maddesinin birinci ve ikinci fıkraları aşağıdaki şekilde
değiştirilmiştir.
"Aday çırak veya
çıraklık, mesleğin özelliklerine göre haftada 8 saatten az olmamak üzere genel
ve meslekî eğitim görürler. Bu eğitime katılmaları için aday çırak ve çırak
öğrencilere ücretli izin verilir. Mevsime göre özellik arz eden mesleklerde
teorik ve pratik eğitim belirli aylarda bloklaştırılmış olarak yapılabilir.
Aday çırak ve
çıraklık pratik eğitimlerini iş
yerlerinde, iş yerindeki eksik kalan pratik eğitimleri ile teorik eğitimlerini
meslekî ve teknik eğitim okul ve kurumlarında veya Bakanlıkça uygun görülen iş
yerlerinin eğitim birimlerinde yapar.Teorik ve pratik eğitim birimlerini
tamamlayacak şekilde planlanır ve yürütülür."
BAŞKAN - Madde üzerinde
söz isteği?.. Yok.
Madde üzerinde bir önerge
vardır, okutup işleme alacağım:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 10 uncu maddesinin birinci fıkrasının son
cümlesinde geçen ".. bloklaştırılmış olarak.." ibaresinin metinden
çıkarılmasını arz ederiz.
 Mahmut Göksu Musa
Uzunkaya Azmi Ateş
 Adıyaman Samsun İstanbul
 Abdullah Veli Seyda Abdülkadir
Aksu Mustafa Baş
 Şırnak İstanbul İstanbul
 Nurettin Aktaş Yaşar Canbay Akif Gülle
 Gaziantep Malatya Amasya
 Hüseyin Arı Mehmet Özyol Osman Yumakoğulları
 Konya Adıyaman İstanbul
 Mehmet Batuk İsmail Özgün Özkan Öksüz
 Kocaeli Balıkesir Konya
 Sabahattin Yıldız Aslan
Polat Bülent Arınç
 Muş Erzurum Manisa
  Avni
Doğan
  Kahramanmaraş
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkanım.
BAŞKAN - Sayın Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkanım.
BAŞKAN - Gerekçeyi
okutuyorum: 
Gerekçe: Bloklaştırılmış
eğitim tipi pedagojik eğitim kurallarına uygun bir sistem değildir.
BAŞKAN - Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
10 uncu maddeyi
oylarınıza sunuyorum: Kabul edenler... Etmeyenler... 10 uncu madde kabul
edilmiştir.
11 inci maddeyi
okutuyorum:
MADDE 11. - 3308 sayılı
Kanunun 13 üncü maddesinin birinci ve dördüncü fıkraları aşağıdaki şekilde
değiştirilmiştir.
"Bu Kanun kapsamında
bulunan il ve mesleklerde faaliyet gösteren iş yerleri, Bakanlıkça tespit
edilecek illerde ve meslek dallarında 19 yaşından gün almamış kişileri çıraklık
sözleşmesi yapmadan çalıştıramazlar. Meslekî ve teknik eğitim okul ve
kurumlarının örgün eğitim programlarından mezun olanlar ve kalfalık belgesi
sahipleri bu hükmün dışında tutulur."
"Bu Kanunun
uygulandığı yer ve meslek dallarında 818 sayılı Borçlar Kanununun çıraklık
sözleşmesine dair hükümleri ile onsekiz yaşını doldurduktan sonra sözleşmesi
devam eden çıraklar hakkında 1475 sayılı İş Kanununun, İşçi Sağlığı ve
Güvenliği başlıklı beşinci bölümünde yer alan hükümleri dışındaki hükümler
uygulanmaz."
BAŞKAN - Madde üzerinde
söz isteği?.. Yok.
Bir önerge vardır; okutup
işleme alacağım:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 11 inci maddesi birinci fıkra başlangıcında yer
alan "Bu Kanun kapsamında bulunan il ve mesleklerde faaliyet
gösteren" ibaresinin metinden çıkarılmasını arz ederiz.
 Mahmut Göksu Musa
Uzunkaya Azmi Ateş
 Adıyaman Samsun İstanbul
 Abdülkadir Aksu Abdullah
Veli Seyda Mustafa Baş
 İstanbul Şırnak İstanbul
 Nurettin Aktaş Yaşar Canbay Akif Gülle
 Gaziantep Malatya Amasya
 Hüseyin Arı Mehmet Özyol Mehmet Batuk
 Konya Adıyaman Kocaeli
 İsmail Özgün Özkan Öksüz  Sabahattin Yıldız
 Balıkesir Konya Muş
 Aslan Polat Osman
Yumakoğulları Bülent Arınç
 Erzurum İstanbul Manisa
  Avni
Doğan
  Kahramanmaraş
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkanım.
BAŞKAN - Sayın Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkanım.
BAŞKAN - Gerekçeyi
okutuyorum: 
Gerekçe: Söz konusu
ibarenin kaldırılması ile metnin daha net bir şekilde anlaşılması sağlanmış
olacaktır.
BAŞKAN - Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
11 inci maddeyi
oylarınıza sunuyorum: Kabul edenler... Etmeyenler... 11 inci madde kabul
edilmiştir.
12 nci maddeyi
okutuyorum:
MADDE 12. - 3308 sayılı
Kanunun 14 üncü maddesinin ikinci fıkrası aşağıdaki şekilde değiştirilmiş ve bu
fıkradan sonra gelmek üzere maddeye aşağıdaki fıkralar eklenmiştir.
"Meslekler
itibariyle çıraklık eğitimine girişte aranan eğitim düzeyi ve çıraklık süresi
ilgili kurum ve kuruluşların görüşleri de alınarak Bakanlıkça en az iki, en çok
dört yıl olarak belirlenir. Bu süre kesintisiz olarak devam eder. Yıllık izin
dışındaki iki aydan fazla devamsızlıklar çıraklık süresine eklenir.
Lise ve daha üst düzeyde
genel eğitimden sonra çıraklık eğitimine başlayanlar için eğitim süresi,
mesleklerindeki çıraklık eğitimi süresinin yarısına kadar kısaltılabilir. Bu
sürenin ne kadar kısaltılabileceği, ilgili meslek kuruluşunun teklifi ve
Meslekî Eğitim Kurulunun uygun görüşü alınarak Bakanlıkça belirlenir.
Ayrıca, meslekî ve teknik
eğitim okul ve kurumlarında uygulanan örgün eğitim programlarının herhangi bir
kademesinden ayrılanlar ile yaygın eğitim programlarını tamamlayarak belge veya
sertifika alanlardan, kendi alanlarında çıraklık eğitimine başlayanlar için
çıraklık eğitim süresi daha önce aldığı meslekî eğitim programının içeriği ile,
devam edeceği çıraklık eğitimi programının içeriği değerlendirilerek Bakanlıkça
belirlenir."
BAŞKAN- Madde üzerinde
söz isteği?.. Yok. 
Bir önerge vardır; okutup işleme alacağım:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 12 nci maddesinin birinci fıkrasının dördüncü
satırında geçen "...en az iki en çok dört yıl..." ibaresinin
"...en az bir en çok iki yıl..." olarak değiştirilmesini arz ederiz. 
 Mahmut Göksu Mahfuz
Güler Şükrü Ünal 
 Adıyaman Bingöl Osmaniye
 Yakup Budak Abdullah Veli Seyda Eyüp Fatsa
 Adana Şırnak Ordu
 Nezir Aydın Hüseyin Arı İsmail Kahraman
 Sakarya Konya İstanbul
 Zeki Ergezen  Mehmet Özyol
 Bitlis  Adıyaman
BAŞKAN - Sayın
Komisyon?.. 
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkan. 
BAŞKAN - Sayın Hükümet?..

MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkan. 
BAŞKAN - Gerekçeyi
okutuyorum: 
Gerekçe: Çıraklık eğitimi
için 4 yıllık eğitim süresi son derece uygundur.
BAŞKAN - Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir. 
12 nci maddeyi oylarınıza
sunuyorum: Kabul edenler... Kabul etmeyenler... 12 nci madde kabul edilmiştir.
13 üncü maddeyi
okutuyorum: 
MADDE 13. - 3308 sayılı
Kanunun 18 inci maddesi aşağıdaki şekilde değiştirilmiştir.
"Madde 18. - Yirmi
ve daha fazla personel çalıştıran işletmeler, çalıştırdıkları personel
sayısının yüzde beşinden az, yüzde onundan fazla olmamak üzere meslekî ve
teknik eğitim okul ve kurumu öğrencilerine beceri eğitim yaptırır. Öğrenci
sayısının tespitinde; kesirler tama iblağ olunur.
Deprem, sel ve yangın
gibi tabiî afetler sonucu yörede faal durumda kalan işletmelerin eğitim
olanakları dikkate alınarak, bu işletmeler için yukarıda belirtilen oranlar, il
meslekî eğitim kurulunun teklifi ve Bakanlığın onayı ile değiştirilebilir.
Meslekî eğitim kapsamına
alınıp alınmadığına bakılmaksızın yirmiden az personel çalıştıran işletmeler de
meslekî ve teknik eğitim okul ve kurumları öğrencilerine bu Kanunun ilgili
hükümlerine göre beceri eğitimi yaptırabilirler.
Vardiya usulü veya
mevsimlik olarak faaliyet gösteren işletmelerde eğitim görecek öğrenci
sayısının tespitinde gündüz vardiyasında veya faaliyet gösterdiği mevsimde
çalışan personel sayısı esas alınır.
Bu Kanun kapsamına giren
illerde yirmi ve daha fazla personel çalıştıran işletmeler, Çalışma ve Sosyal
Güvenlik Bakanlığı bölge müdürlüklerince her yıl Şubat ayı içerisinde il
meslekî eğitim kuruluna bildirilir. Beceri eğitim yaptıracak Türk Silâhlı
Kuvvetlerine bağlı işletmeler, Bakanlık ve Millî Savunma Bakanlığınca birlikte
belirlenir.
İşletmelerdeki personel
sayısının tespitinde her yılın Ocak ayı, yaz mevsiminde faaliyet gösteren
işletmelerde Temmuz ayı esas alınır. Beceri eğitimi uygulamasına da öğretim
yılı başında başlanır.
İşletmelerde meslekî
eğitim uygulaması kapsamına alınacak iller ve meslekler, Meslekî Eğitim
Kurulunun görüşü doğrultusunda Bakanlıkça tespit edilir.
Bu madde kapsamında on ve
daha fazla öğrenciye beceri eğitimi yaptıracak işletmeler bu amaçla bir eğitim
birimi kurar. Bu birimde, yapılan eğitim için alanında ustalık yeterliğine
sahip ve iş pedagojisi eğitimi almış usta öğretici veya eğitici personel
görevlendirilir."
BAŞKAN - Madde üzerinde
söz isteği?..Yok.
Bir önerge vardır, okutup
işleme alacağım.
Türkiye Büyük Millet
Meclisi Başkanlığına 
Görüşülmekte olan 711
sıra sayılı yasa tasarısının 13 üncü maddesinin birinci fıkrasının ilk
cümlesinde geçen "Yirmi ve daha fazla personel çalıştıran işletmeler"
ibaresinden sonra gelmek üzere "yılda bir defa" ibaresinin
getirilmesini arz ederiz.
 Mahmut Göksu Mahfuz
Güler Şükrü Ünal
 Adıyaman Bingöl Osmaniye
 Yakup Budak A.Veli Seyda Eyüp Fatsa
 Adana Şırnak Ordu
 Nezir Aydın Hüseyin Arı İsmail Kahraman
 Sakarya Konya İstanbul
 Zeki Ergezen Veysel Candan Mehmet Özyol
 Bitlis Konya Adıyaman
BAŞKAN - Sayın Komisyon
?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkan.
BAŞKAN - Sayın Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkan.
Gerekçeyi okutuyorum:
Gerekçe: Uygulamaya zaman
sınırlaması getirilmesi faydalı olacaktır.
BAŞKAN - Önergeyi
oylarınıza sunuyorum : Kabul edenler... Etmeyenler... Önerge kabul
edilmemiştir.
13 üncü maddeyi
oylarınıza sunuyorum : Kabul edenler... Etmeyenler... 13 üncü madde kabul
edilmiştir.
14 üncü maddeyi
okutuyorum :
MADDE 14. - 3308 sayılı
Kanunun 20 nci maddesi aşağıdaki şekilde değiştirilmiştir.
"Madde 20. -
İşletmelerde beceri eğitimi gören öğrencilerin teorik eğitimi, meslekî ve
teknik eğitim okul ve kurumlarında veya işletmelerin eğitim birimlerinde
yapılır. Çalışma saatleri içinde yapılacak teorik eğitim haftada 12 saatten az
olamaz. Bu eğitim yoğunlaştırılmak suretiyle de yapılabilir. Teorik eğitim
günlerinde öğrenciler ücretli izinli sayılır.
Meslekî ve teknik eğitim
okul ve kurumlarında ve işletmelerde yapılan meslekî eğitime ilişkin esas ve
usuller ile sınavların yapılış şekilleri, Bakanlıkça çıkarılacak yönetmelikle
düzenlenir."
BAŞKAN - 14 üncü madde
üzerinde söz isteği?..Yok.
Önerge yok.
14 üncü maddeyi
oylarınıza sunuyorum : Kabul edenler... Etmeyenler... 14 üncü madde kabul
edilmiştir.
15 inci maddeyi
okutuyorum :
MADDE 15. - 3308 sayılı
Kanunun 22 nci maddesinin birinci fıkrası aşağıdaki şekilde değiştirilmiştir.
"İşletmelerde grev
ve lokavt uygulaması, deprem, yangın ve sel gibi afetler olması halinde meslekî
ve teknik eğitim okul ve kurumu öğrencileri eğitimlerini kendi meslekî ve
teknik eğitim okul ve kurumlarında sürdürür."
BAŞKAN - 15 inci madde
üzerinde söz isteği?..Yok.
Önerge yok.
15 inci maddeyi maddeyi
oylarınıza sunuyorum: Kabul edenler... Etmeyenler... Kabul edilmiştir.
16 ncı maddeyi
okutuyorum:
MADDE 16. - 3308 sayılı
Kanunun 28 inci maddesinin (b) bendi aşağıdaki şekilde değiştirilmiştir.
"b) Kalfaların,
ustalık sınavlarına girebilmesi için mesleklerin özelliğine göre Bakanlıkça
belirlenecek süre kadar çalışmış ve ustalık eğitimi kurslarını başarı ile
tamamlamış olmaları gerekir."
BAŞKAN - Madde üzerinde
söz isteği?.. Yok.
Önerge yok.
16 ncı maddeyi oylarınıza
sunuyorum: Kabul edenler... Etmeyenler... 16 ncı madde kabul edilmiştir.
17 nci maddeyi
okutuyorum:
MADDE 17. - 3308 sayılı
Kanunun 29 uncu maddesi aşağıdaki şekilde değiştirilmiştir.
"Madde 29. - En az
üç yıl süreli meslekî ve teknik orta öğretim kurumlarından veya meslekî ve
teknik eğitim okul ve kurumlarından mezun olanlar, Bakanlıkça düzenlenen
ustalık eğitimi kurslarına katılabilecekleri gibi doğrudan da ustalık sınavlarına
girebilir.
Bu kursların kapsam ve
süreleri ile sınavların esas ve usulleri Bakanlıkça çıkarılacak yönetmelikle
düzenlenir.
Ustalık unvanının
kullanılmadığı mesleklerde çalışanlara, ustalık belgesinin hak, yetki ve
sorumluluklarını taşıyan belge aynı esaslara göre verilir.
Meslekî ve teknik orta
öğretim kurumu veya meslekî ve teknik eğitim merkezi mezunlarından, alanlarında
Bakanlığa bağlı iki yıllık bir yaygın eğitim kurumundan belge alanlara doğrudan
ustalık belgesi verilir."
BAŞKAN - Madde üzerinde
söz isteği?.. Yok.
Önerge yok.
17 nci maddeyi oylarınıza
sunuyorum: Kabul edenler... Etmeyenler... Madde kabul edilmiştir.
18 inci maddeyi
okutuyorum:
MADDE 18. - 3308 sayılı
Kanunun 30 uncu maddesi aşağıdaki şekilde değiştirilmiştir.
"Madde 30. - Ustalık
belgesine sahip olanlar veya bunları işyerlerinde çalıştıranlar bağımsız işyeri
açabilir.
Bu Kanun kapsamına alınan
il ve mesleklerde; belediyeler ve işyeri açma izni vermeye yetkili diğer kurum
ve kuruluşlar işyeri açacaklardan, meslek odaları ise işyeri sahibi olarak üye
kaydı yaptıracaklardan ustalık belgesi istemek zorundadır.
Bu işyerlerinde alanında
meslekî eğitim almış olanlar istihdam edilir. İstihdam edilenlerin almaları
gereken eğitimin seviyesi, türü ile halen çalışanların durumu Bakanlıkça
çıkarılacak yönetmelikle belirlenir.
İşyeri sahipleri veya o
işyerinde çalışan ustalık belgesi sahipleri, ustalık belgelerini işyerlerine
asar.
Ustalık belgesi sahibi
olanlar bu haklarını 18 yaşını tamamlayana kadar kullanamaz.
Teknik lise mezunları
veya meslekî ve teknik eğitim okul ve kurumlarının 4 yıllık eğitim
programlarından mezun olanlara ustalık belgesinin yetki ve sorumluluklarını
taşıyan, mesleklerinde bağımsız İşyeri Açma Belgesi verilir."
BAŞKAN - Madde üzerinde
söz isteği?.. Yok.
Önerge yok.
Maddeyi oylarınıza
sunuyorum: Kabul edenler... Etmeyenler... 18 inci madde kabul edilmiştir.
19 uncu maddeyi
okutuyorum:
MADDE 19. - 3308 sayılı
Kanunun 35 inci maddesi aşağıdaki şekilde değiştirilmiştir.
"Madde 35. -
Kapsamı, şartları ve süresi Bakanlıkça belirlenecek telâfi eğitimine katılan ve
bu eğitim sonunda yapılacak sınavlarda başarılı olan kalfa, usta ve genel lise
mezunlarına, bitirdikleri meslek alanının diploması verilir.
Yabancı ülkelerden ve
ülkemizdeki meslekî eğitim kuruluşlarından, Bakanlığa bağlı meslekî ve teknik
eğitim okulu ve kurumları ile denkliği Bakanlıkça kabul edilen diğer
bakanlıklara bağlı okul ve kurumlardan alınmış sertifikalar ve belgeler;
çıraklık, kalfalık ve ustalık eğitimine geçişte değerlendirilir.
Denklikle ilgili esas ve
usuller Bakanlıkça çıkarılacak yönetmelikle düzenlenir."
BAŞKAN - 19 uncu madde
üzerinde söz isteği?.. Yok.
Önerge yok.
19 uncu maddeyi
oylarınıza sunuyorum: Kabul edenler... Etmeyenler... 19 uncu madde kabul
edilmiştir.
20 nci maddeyi
okutuyorum:
MADDE 20. - 3308 sayılı
Kanunun 41 inci maddesinin birinci fıkrası ile dördüncü fıkrasının (a) ve (b)
bentleri aşağıdaki şekilde değiştirilmiştir.
"Bu Kanun
hükümlerine göre Bakanlığa bağlı eğitim kurumlarının dışında kamu ve özel
ku-rum ve kuruluşlarında yapılan aday çırak, çırak ve kalfaların eğitimi ile
işletmelerde yapılan meslekî eğitim, öğrencilerin bu eğitiminden sorumlu işletmelerin
bağlı olduğu oda veya birliklerin temsilcilerinin katılımıyla Bakanlıkça; iş
ortamı, sosyal güvenlik, iş güvenliği ve sağlık şartları bakımından ise Çalışma
ve Sosyal Güvenlik Bakanlığınca denetlenir. Denetimle ilgili raporlar valiliğe
verilir. Raporlarda belirtilen hususlar valilikçe değerlendirilir ve gereği
yapılır."
"a) 9, 10, 25, 26 ve
28 inci maddelerine aykırı davrananlara asgarî ücretin bir aylık tutarı kadar,
b) 12, 13, 14, 15, 17,
20, 22 ve 30 uncu maddelerine aykırı davrananlar ile sözleşmeyi tek taraflı ve
haksız olarak fesheden işletmelere asgarî ücretin bir aylık tutarının üçte
ikisi kadar,"
BAŞKAN - 20 nci madde
üzerinde söz isteği?.. Yok.
Önerge yok.
20 nci maddeyi oylarınıza
sunuyorum: Kabul edenler... Etmeyenler... 20 nci madde kabul edilmiştir.
21 inci maddeyi
okutuyorum:
MADDE 21. - 3308 sayılı
Kanuna aşağıdaki madde eklenmiştir.
"Meslekî ve teknik
eğitim merkezlerinin kuruluşu
EK MADDE 1. - Öncelikle,
Bakanlıkça belirlenecek küçük yerleşim birimlerinde olmak üze-re, meslekî ve
teknik eğitim merkezleri kurulur. Bu merkezlerde, meslekî ve teknik eğitim
alanında orta öğretim diploması, sertifika ve belge veren programlar uygulanır.
Meslekî ve teknik eğitim
merkezlerinin kurulmasına, eğitim, öğretim, yönetim ve üretim ile ilgili her
türlü iş ve işlemlere ilişkin esas ve usuller Bakanlıkça çıkarılacak
yönetmelikle düzenlenir."
BAŞKAN - 21 inci madde
üzerinde söz isteği?.. Yok.
Önerge yok.
21 inci maddeyi
oylarınıza sunuyorum: Kabul edenler... Etmeyenler... 21 inci madde kabul
edilmiştir.
22 nci maddeyi
okutuyorum:
MADDE 22. - 3308 sayılı
"Çıraklık ve Meslek Eğitimi Kanununun" adı "Meslekî Eğitim
Kanunu", bu Kanunda geçen "Millî Eğitim Gençlik ve Spor
Bakanlığı" ibaresi "Millî Eğitim Bakanlığı", "İl Millî
Eğitim Gençlik ve Spor Müdürlüğü" ibaresi "İl Millî Eğitim
Müdürlüğü"; "Çıraklık ve Meslek Eğitimi" ibaresi "Meslekî
Eğitim"; "Çıraklık ve Meslekî Eğitim Kurulu" ibaresi
"Mes-lekî Eğitim Kurulu", "İl Çıraklık ve Meslekî Eğitim
Kurulu" ibaresi "İl Meslekî Eğitim Kurulu", "işçi"
ibaresi "personel", "imtihan" ibaresi "sınav",
"Çıraklık Eğitimi Merkezi" ibaresi "Meslekî Eğitim
Merkezi", "Çıraklık ve Meslekî Eğitimi Geliştirme ve Yaygınlaştırma
Fonu" ibaresi "Meslekî Eğitimi Geliştirme ve Yaygınlaştırma
Fonu" ve "50 ve daha fazla işçi" ibaresi "yirmi ve daha
fazla personel" olarak değiştirilmiştir.
BAŞKAN - 22 nci madde
üzerinde söz isteği?.. Yok
Önerge yok.
22 nci maddeyi oylarınıza
sunuyorum: Kabul edenler... Etmeyenler... Kabul edilmiştir.
23 üncü maddeyi ve bağlı
geçici 9 uncu maddeyi okutuyorum:
MADDE 23. - 3308 sayılı
Kanuna aşağıdaki geçici maddeler eklenmiştir.
"GEÇİCİ MADDE 9. -
Bu Kanunun yayımı tarihinden önce, 3308 sayılı Çıraklık ve Meslek Eğitimi
Kanununun çıraklık eğitimi uygulama kapsamındaki mesleklerde ustalık belgesi
sahibi olmadığı halde işyeri açmış olanlara, kapsam ve süresi ilgili meslek
kuruluşlarının görüşü alınarak Bakanlıkça belirlenecek telâfi eğitimine
katılmaları ve bu eğitim sonundaki sınavlarda başarılı olmaları halinde
doğrudan ustalık belgesi verilir. Bu gibilere telâfi eğitimini tamamlamaları
için beş yıl süre tanınır.
Çalıştığı meslek dalı
çıraklık eğitimi uygulama kapsamına alınmadan önce meslek odalarınca mevzuatına
uygun olarak verilmiş kalfalık ve ustalık belgeleri, mesleğin o ilde kapsama
alınmasından sonra Bakanlıkça yeni belgeler ile doğrudan değiştirilir."
BAŞKAN - Geçici madde 9
üzerinde söz isteği?.. Yok.
Bir önerge vardır;
önergeyi okutup, işleme alacağım:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 23 üncü maddesiyle eklenen geçici 9 uncu
maddesinin birinci fıkrasının "Bu Kanunun yayımı tarihinden önce 3308
sayılı Çıraklık ve Meslek Eğitimi Kanununun çıraklık eğitimi uygulama kapsamındaki
mesleklerde ustalık belgesi sahibi olmadığı halde işyeri açmış olanlara
doğrudan ustalık belgesi verilir. Bu gibiler telafi eğitiminden muaf
tutulur" şeklinde değiştirilmesini arz ederiz.
 Mahmut Göksu Mahfuz
Güler Şükrü Ünal
 Adıyaman Bingöl Osmaniye
 Yakup Budak A.Veli Seyda Eyüp Fatsa
 Adana Şırnak Ordu
 Nezir Aydın Hüseyin Arı İsmail Kahraman
 Sakarya Konya İstanbul
 Veysel Candan  Mehmet Özyol
 Konya  Adıyaman
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Katılmıyoruz Sayın Başkan.
BAŞKAN - Sayın Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkan.
BAŞKAN - Gerekçeyi okutuyorum:

Gerekçe : Bu durumda
olanların böyle bir eğitime tabi tutulmaları gereksizdir.
BAŞKAN - Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Geçici madde 9'u
oylarınıza sunuyorum: Kabul edenler... Etmeyenler... Kabul edilmiştir.
Geçici madde 10'u
okutuyorum: 
GEÇİCİ MADDE 10. - Bu
Kanun kapsamı dışındaki mesleklerde, meslekî belgelerin verilmesi işlemi, o
meslek kapsama alınıncaya kadar ilgili meslek kuruluşlarınca mevzuat
doğrultusunda yapılır."
BAŞKAN - Geçici madde 10
üzerinde söz isteği?.. Yok.
Önerge yok.
Oylarınıza sunuyorum:
Kabul edenler... Etmeyenler... Kabul edilmiştir.
Çerçeve 23 üncü maddeyi
oylarınıza sunuyorum: Kabul edenler... Etmeyenler... Kabul edilmiştir.
24 üncü maddeyi
okutuyorum:
MADDE 24. - 16.8.1997
tarihli ve 4306 sayılı Kanunun geçici 1 inci maddesinin değişik (A) fıkrası ile
(B) fıkrasının birinci paragrafı aşağıdaki şekilde değiştirilmiştir. 
"A) Sekiz yıllık
kesintisiz ilköğretim ile orta öğretim giderlerinde kullanılmak üzere,
31.12.2010 tarihine kadar aşağıda belirtilen işlemler ve kâğıtlar için eğitim
katkı payı ödenir."
"B) 31.12.2010
tarihine kadar 24.3.1988 tarihli ve 3418 sayılı Kanunun 7 nci maddesi hükmü
yerine aşağıdaki hüküm uygulanır."
BAŞKAN - 24 üncü madde
üzerinde söz isteği?.. Yok.
2 adet önerge vardır;
geliş sırasına göre okutup, aykırılık derecesine göre işleme alacağım:
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 24 üncü maddesinin (A) bendinde geçen 31.12.2010
tarihinin 31.12.2001 olarak değiştirilmesini arz ederiz.
 Mahmut Göksu  Mahfuz
Güler  Yakup Budak
 Adıyaman  Bingöl Adana
 A. Veli Seyda  Şükrü Ünal  Eyüp Fatsa
 Şırnak  Osmaniye
 Ordu
 Nezir Aydın  Hüseyin Arı  İsmail Kahraman
 Sakarya  Konya
 İstanbul
 Zeki Ergezen   Mehmet Özyol
 Bitlis   Adıyaman
BAŞKAN - Okutacağım
önerge en aykırı önerge olup, okuttuktan sonra işleme alacağım:
Türkiye Büyük Millet
Meclisi Başkanlığına
Genel Kurulda
görüşülmekte olan 711 sıra sayılı Yüksek Öğretim Kanunu, Çıraklık ve Meslek
Eğitimi Kanunu, İlköğretim ve Eğitim Kanunu, Millî Eğitim Temel Kanunu,
Çıraklık ve Meslekî Eğitimi Kanunu, Millî Eğitim Bakanlığının Teşkilat ve Görevleri
Hakkında Kanun ile 24.3.1988 tarihli ve 3418 sayılı Kanunda Değişiklik
Yapılması ve Bazı Kâğıt ve İşlemlerden Eğitime Katkı Payı Alınması Hakkında
Kanun ile Millî Eğitim Bakanlığının Teşkilat ve Görevleri Hakkında Kanunda Değişiklik
Yapılmasına Dair Kanun Tasarısının 24 üncü maddesinin aşağıdaki şekilde
değiştirilmesini arz ve teklif ederim.
   Metin Bostancıoğlu
   Millî Eğitim Bakanı
Madde 24.- 16.8.1997
tarihli ve 4306 sayılı Kanunun geçici 1 inci maddesinin değişik (A) fıkrası ile
(B) fıkrasının birinci paragrafı ve (C) fıkrası aşağıdaki şekilde
değiştirilmiştir.
"A) Sekiz yıllık
kesintisiz ilköğretim ile ortaöğretim giderlerinde kullanılmak üzere,
31.12.2010 tarihine kadar aşağıda belirtilen işlemler ve kâğıtlar için eğitim
katkı payı ödenir."
"B) 31.12.2010
tarihine kadar 24.3.1988 tarihli ve 3418 sayılı Kanunun 7 nci maddesi hükmü
yerine aşağıdaki hüküm uygulanır."
"C) Bu maddenin A
fıkrasına göre tahsil edilen pay ve gelirlerin tamamı yılı Bütçe Kanununun (B)
işaretli cetveline özel gelir, sekiz yıllık kesintisiz ilköğretim ve
ortaöğretim giderlerini karşılamak üzere (A) işaretli cetvelinde Millî Eğitim
Bakanlığının bütçesinde mevcut veya yeniden açılacak tertiplere özel ödenek
kaydetmeye, (B) fıkrasına göre tahsil edilen pay ve gelirlerin tamamını 3418
sayılı Kanunun 39 uncu maddesindeki hasılat paylaşım esasları dikkate alınarak
Başbakanlık, Millî Eğitim Bakanlığı, Sağlık Bakanlığı bütçelerine Bakanlıklarca
belirlenecek veya yeniden açılacak özel tertiplere ödenek kaydetmeye Maliye
Bakanlığı yetkilidir."
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KABİL (Rize) - Çoğunluğumuz olmadığı için, uygun görüşle takdire
bırakıyoruz.
BAŞKAN - Takdire
bırakıyorsunuz.
Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılıyoruz.
BAŞKAN - Hükümet
katılıyor.
Hükümetin önergesini
oylarınıza sunuyorum: Kabul edenler... Etmeyenler... Önerge kabul edilmiştir.
Bu önerge kabul edilip
maddeyi tamamen değiştirdiği için, diğer önergeyi işleme almıyorum.
Kabul edilen bu önerge
doğrultusunda 24 üncü maddeyi oylarınıza sunuyorum: Kabul edenler...
Etmeyenler... Kabul edilmiştir. 
25 inci maddeyi
okutuyorum:
MADDE 25. - 4306 sayılı
Kanunun geçici 1 inci maddesinin (C), (D), (E), (F) ve (G) fıkralarında yer
alan "sekiz yıllık kesintisiz ilköğretim" ibaresi "sekiz yıllık
kesintisiz ilköğretim ve orta öğretim" olarak değiştirilmiştir.
BAŞKAN - Madde üzerinde
söz isteği?.. Yok.
Bir önerge vardır, okutup
işleme alacağım.
Türkiye Büyük Millet
Meclisi Başkanlığına
Görüşülmekte olan 711
sıra sayılı yasa tasarısının 25 inci maddesinin tasarıdan çıkarılmasını arz
ederiz.
 Mahmut Göksu Mahfuz
Güler  Yakup Budak
 Adıyaman Bingöl Adana
 Abdullah Veli Seyda Şükrü Ünal Eyüp Fatsa
 Şırnak  Osmaniye Ordu
 Nezir Aydın Hüseyin Arı İsmail Kahraman
 Sakarya Konya İstanbul
 Zeki Ergezen Veysel Candan Mehmet Özyol
 Bitlis Konya Adıyaman
BAŞKAN - Sayın
Komisyon?..
PLAN VE BÜTÇE KOMİSYONU
SÖZCÜSÜ AHMET KÂBİL (Rize) - Katılmıyoruz Sayın Başkan.
BAŞKAN - Sayın Hükümet?..
MİLLÎ EĞİTİM BAKANI METİN
BOSTANCIOĞLU (Sinop) - Katılmıyoruz Sayın Başkanım.
BAŞKAN - Gerekçeyi
okutuyorum: 
Gerekçe: "Orta
öğretim" ibaresi 4306 sayılı Yasanın tümüyle gözden geçirilmesini
gerektirir niteliktedir.
BAŞKAN - Önergeyi
oylarınıza sunuyorum: Kabul edenler.. Etmeyenler... Önerge kabul edilmemiştir.
25 inci maddeyi
oylarınıza sunuyorum: Kabul edenler... Etmeyenler... 25 inci madde kabul
edilmiştir.
26 ncı maddeyi
okutuyorum:
MADDE 26. - 30.4.1992
tarihli ve 3797 sayılı Millî Eğitim Bakanlığının Teşkilât ve Görevleri Hakkında
Kanunun 12 nci maddesinin (a) bendi aşağıdaki şekilde değiştirilmiştir.
"a) Genel liseler,
anadolu liseleri, fen liseleri, anadolu güzel sanatlar liseleri ve aynı
seviyede benzeri diğer okulların eğitim, öğretim ve yönetimi ile ilgili bütün
görev ve hizmetleri yürütmek,"
BAŞKAN - Madde üzerinde
söz isteği?.. Yok.
Önerge yok.
26 ncı maddeyi oylarınıza
sunuyorum: Kabul edenler... Kabul etmeyenler... 26 ncı madde kabul edilmiştir.
27 nci maddeyi
okutuyorum:
MADDE 27. - 3797 sayılı
Kanuna aşağıdaki madde eklenmiştir.
"EK MADDE 2. - Çok
programlı liselerin açılması, eğitim, öğretim ve yönetimle ilgili iş ve
işlemlerin hangi genel müdürlük tarafından yürütüleceği, ilgili müsteşar
yardımcısının başkanlığında, Orta Öğretim Genel Müdürü, Erkek Teknik Öğretim
Genel Müdürü, Kız Teknik Öğretim Genel Müdürü ve Ticaret ve Turizm Öğretimi
Genel Müdürü ile Din Öğretimi Genel Müdürünün katılımı ile oluşan bir komisyon
tarafından kararlaştırılır. Mevcut çok programlı liseler, belirlenen genel müdürlüğe
bağlanır. Bu maddenin uygulanmasına ilişkin usul ve esaslar Bakanlıkça
düzenlenir."
BAŞKAN -27 nci madde
üzerinde söz isteği?.. Yok.
Önerge yok.
27 nci maddeyi oylarınıza
sunuyorum: Kabul edenler... Etmeyenler... 27 nci madde kabul edilmiştir.
Geçici madde 1'i
okutuyorum:
GEÇİCİ MADDE 1. - Bu
Kanunla ilgili yönetmelikler, Kanunun yayımı tarihinden itibaren bir yıl
içerisinde çıkarılır. Bu Kanunun uygulanmasına ilişkin yönetmelikler
çıkarılıncaya kadar mevcut yönetmeliklerin bu Kanuna aykırı olmayan hükümlerinin
uygulanmasına devam edilir.
BAŞKAN -Geçici madde 1
üzerinde söz isteği?.. Yok.
Önerge yok.
Geçici madde 1'i
oylarınıza sunuyorum: Kabul edenler... Kabul etmeyenler... Kabul edilmiştir.
28 inci maddeyi
okutuyorum:
MADDE 28. - Bu Kanun
yayımı tarihinde yürürlüğe girer.
BAŞKAN- Maddeyi
oylarınıza sunuyorum: Kabul edenler... Etmeyenler... Kabul edilmiştir.
29 uncu maddeyi
okutuyorum:
MADDE 29. - Bu Kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler... Etmeyenler... Kabul edilmiştir.
Tasarının tümünü
oylarınıza sunmadan önce, İçtüzük madde 86'ya göre söz isteği vardır; onu
yerine getireceğim.
Lehte, Nidai Seven;
buyurun.
NİDAİ SEVEN (Ağrı) -
Hayırlı olsun efendim.
BAŞKAN - Teşekkür ederiz.
Aleyhte söz isteği?..
EVLİYA PARLAK (Hakkâri) -
Sayın Başkan, lehte vardı...
BAŞKAN - Efendim, Sayın
Nidai Seven "hayırlı olsun" dedi ve bitirdi.
Aleyhte, Sayın İbrahim
Halil Oral; buyurun efendim. 
3 dakika içerisinde
görüşlerinizi ifade edin.
İBRAHİM HALİL ORAL
(Bitlis) - Sayın Başkan, değerli milletvekilleri; görüşmekte olduğumuz tasarı,
gerçekten de, Türk millî eğitim tarihinde devrim niteliğinde diyebileceğimiz,
yeni düzenlemeleri -gerek çıraklık eğitiminde gerekse ilköğretim ve zorunlu
eğitimle ilgili meslek liseleriyle ilgili, meslek liselerinin geleceğiyle
ilgili- yeni atılımları, yeni oluşumları kapsayan bir tasarıdır. 
Bu tasarının
hazırlanmasında, Türk millî eğitim sistemine yirmi yılını vermiş bir eğitimci,
eğitim yöneticisi ve bir milletvekili olarak emeği geçen diğer bütün
arkadaşlarımı ve Bakanlığın ilgili birimlerini kutluyorum. İnanıyorum ki, Millî
Eğitim Bakanlığı gibi, adaletin, eşitliğin ve genel geçerlilik prensiplerinin
öncelikle uygulanması gereken bir Bakanlıkta, bugüne kadar bütün meselelerde
yanında olduğumuz Sayın Bakanımın, bundan sonra da aynı doğrultuda çalışacağını
ve aynı doğrultuda hizmet vereceğini umuyorum. 
Ben, tasarıyla ilgili,
tasarının genel ruhuyla ilgili birtakım meselelerde görüşlerimi belirtmek
istiyordum; ama, Yüce Parlamentonun bugün görülen şu uyumunu, şu insicamını ve
görülen bu güzel tabloyu bozmamak için, konuyu bilahara Sayın Bakanıma yazılı
olarak arz edeceğimi belirtiyor, yasanın Türk millî eğitimine, hepinize hayırlı
olmasını diliyor, saygılar sunuyorum. (Alkışlar)
BAŞKAN - Teşekkür ederiz
Sayın Oral. 
Sayın milletvekilleri,
tasarının tümü açık oylamaya tabidir. Açık oylamanın şekli konusunda Genel
Kurulun kararını alacağım.
Açık oylamanın elektronik
oylama cihazıyla yapılmasını kabul edenler... Etmeyenler... Kabul edilmiştir.
Oylama için 3 dakikalık
süre vereceğim. Bu süre içerisinde sisteme giremeyen arkadaşlarımızın teknik
personelden yardım istemelerini, buna rağmen giremeyen arkadaşlarımızın aynı
süre içerisinde oy pusulalarını Başkanlığımıza ulaştırmalarını, bu arada,
vekâleten oy kullanacak sayın bakan var ise, hangi bakana vekâleten oy
kullandığını, oyunun rengini ve imzasını taşıyan oy pusulasını, aynı süre
içerisinde Başkanlığımıza ulaştırmalarını rica ediyor, oylama işlemini başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, 711 sıra sayılı yasa tasarısının yapılan açık oylamasına 190
üye katılmış; 188 kabul, 2 ret oy kullanılmıştır. Böylelikle tasarı kabul
edilmiş ve yasalaşmıştır; milletimize, millî eğitim camiasına hayırlı uğurlu
olsun. (Alkışlar)
Sayın Millî Eğitim
Bakanımız kısa bir teşekkür konuşması yapacaklar; buyurun efendim. 
MİLLÎ EĞİTİM BAKANI METİN
BOSTANCIOĞLU (Sinop) - Sayın Başkanım, değerli milletvekili arkadaşlarım;
cumhuriyet tarihimizin, ortaöğretimde, meslekî ve teknik eğitim ağırlıklı
olarak yeniden yapılanmasını gerçekleştiren, böylece oniki yıllık zorunlu
eğitimin de hayata geçirilmesini temin eden reform niteliğindeki bir yasayı
çıkarmış bulunuyorsunuz; sizleri kutluyorum. 
Bu yasa -yıllardır olduğu
gibi- meslekî ve teknik eğitim konusunda sadece söz söyleme değil, önce yasa
çıkarmak, sonra o yasayı hayata geçirmek bakımından, çocuklarımız için,
sanayimiz için, ticaretimiz için çok önemli bir yasadır. Bu yasanın
gerçekleşmesi, yükseköğretim ile ortaöğretimin uyumlu bir şekilde çalışmasını
da gerektirmektedir. Bu nedenle, bize büyük destek veren Yüksek Öğretim
Kuruluna da teşekkür ediyorum. 
Ülkemize, çocuklarımıza,
meslekî ve teknik eğitime hayırlı olmasını diliyor, hepinize saygılar
sunuyorum. (Alkışlar)
BAŞKAN - Teşekkür ederiz
Sayın Bakanım.
Biz, böyle, kısa teşekkür
konuşmaları yapan sayın bakanlarımızı daha çok seviyoruz.
Sayın milletvekilleri,
Kamu Kurum ve Kuruluşlarının Yurtdışı Teşkilatı Hakkında 189 Sayılı Kanun
Hükmünde Kararnameyle ilgili tasarının müzakeresine başlayacağız.
3.- Kamu Kurum ve Kuruluşlarının Yurtdışı Teşkilâtı Hakkında
189 Sayılı Kanun Hükmünde Kararname ve Dışişleri Komisyonu Raporu (1/53) (S.
Sayısı : 433) 
BAŞKAN - Komisyon?.. Yok.
Ertelenmiştir.
Sosyal Güvenlik Kurumu
Teşkilatının Kurulması ile Bazı Kanun ve Kanun Hükmünde Kararnamelerde
Değişiklik Yapılması Hakkında 618 Sayılı Kanun Hükmünde Kararname; Sosyal
Güvenlik Kurumu Teşkilatının Kuruluş ve Görevleri Hakkında Kanun Tasarısının
müzakeresine başlayacağız.
4. - Sosyal Güvenlik Kurumu Teşkilâtının Kurulması ile Bazı
Kanun ve Kanun Hükmünde Kararnamelerde Değişiklik Yapılması Hakkında 618 Sayılı
Kanun Hükmünde Kararname; Sosyal Güvenlik Kurumu Teşkilâtının Kuruluş ve
Görevleri Hakkında Kanun Tasarısı; Kayseri Milletvekili Hasan Basri Üstünbaş ve
Üç Arkadaşının Sosyal Güvenlik Kurumu Teşkilâtının Kurulması ile Bazı Kanun ve
Kanun Hükmünde Kararnamelerde Değişiklik Yapılması Hakkında Kanun Teklifi ve
Sağlık, Aile,Çalışma ve Sosyal İşler ve Plan ve Bütçe Komisyonları Raporları
(1/755, 1/689, 2/699) (S. Sayısı : 666) 
BAŞKAN - Komisyon?.. Yok.
Ertelenmiştir.
Türkiye İş Kurumunun
Kurulması ile Bazı Kanun ve Kanun Hükmünde Kararnamelerde Değişiklik Yapılması
Hakkında 617 Sayılı Kanun Hükmünde Kararname; Türkiye İş Kurumu Kanunu
Tasarısının müzakeresine başlayacağız.
5.- Türkiye İş Kurumunun Kurulması ile Bazı Kanun ve Kanun
Hükmünde Kararnamelerde Değişiklik Yapılması Hakkında 617 Sayılı Kanun Hükmünde
Kararname; Türkiye İş Kurumu Kanunu Tasarısı ve Sağlık, Aile, Çalışma ve Sosyal
İşler ve Plan ve Bütçe Komisyonları Raporları (1/754, 1/692) (S. Sayısı : 675)
BAŞKAN - Komisyon?.. Yok.
Ertelenmiştir.
Esnaf ve Sanatkârlar ve
Diğer Bağımsız Çalışanlar Sosyal Sigortalar Kurumu Kanunu, Tarımda Kendi Adına
ve Hesabına Çalışanlar Sosyal Sigortalar Kanunu İle Bazı Kanun ve Kanun
Hükmünde Kararnamelerde Değişiklik Yapılması Hakkında 619 Sayılı Kanun Hükmünde
Kararname ile Aynı Mahiyetteki Kanun Tasarısının müzakeresine başlayacağız.
6.- Esnaf ve Sanatkârlar ve Diğer Bağımsız Çalışanlar Sosyal
Sigortalar Kurumu Kanunu, Tarımda Kendi Adına ve Hesabına Çalışanlar Sosyal
Sigortalar Kanunu ile Bazı Kanun ve Kanun Hükmünde Kararnamelerde Değişiklik
Yapılması Hakkında 619 Sayılı Kanun Hükmünde Kararname ile Aynı Mahiyetteki
Kanun Tasarısı ve Sağlık, Aile, Çalışma ve Sosyal İşler ve Plan ve Bütçe Komisyonları Raporları (1/756, 1/691) (S.
Sayısı : 676)
BAŞKAN - Komisyon?.. Yok.
Ertelenmiştir.
Sosyal Sigortalar Kurumu
Başkanlığının Kurulması ve Bazı Kanun ve Kanun Hükmünde Kararnamelerde
Değişiklik Yapılması Hakkında 616 Sayılı Kanun Hükmünde Kararnameyle ilgili
tasarının müzakeresine başlayacağız.
7. - Sosyal Sigortalar Kurumu Başkanlığının Kurulması ve
Bazı Kanun ve Kanun Hükmünde Kararnamelerde Değişiklik Yapılması Hakkında 616
Sayılı Kanun Hükmünde Kararname ile Sosyal Sigortalar Kurumu Kanunu Tasarısı ve
Sağlık, Aile, Çalışma ve Sosyal İşler ve Plan ve Bütçe Komisyonları Raporları
(1/753, 1/690) (S. Sayısı : 685)
BAŞKAN - Komisyon?.. Yok.
Ertelenmiştir.
Ürünlere İlişkin Teknik
Mevzuatın Hazırlanması ve Uygulanmasına Dair Kanun Tasarısı ve Sanayi, Ticaret,
Enerji, Tabiî Kaynaklar, Bilgi ve Teknoloji Komisyonu Raporunun müzakeresine
başlıyoruz.
8.- Ürünlere İlişkin Teknik Mevzuatın
Hazırlanması ve Uygulanmasına Dair Kanun Tasarısı ve Sanayi, Ticaret, Enerji,
Tabiî Kaynaklar, Bilgi ve Teknoloji Komisyonu Raporu (1/801) (S. Sayısı : 688)
(1)
BAŞKAN - Komisyon ve
Hükümet hazır.
Komisyon raporu, 688 sıra
sayısıyla bastırılıp dağıtılmıştır.
Tasarının tümü üzerinde
söz isteği yok.
Şahsı adına söz isteyen,
Sayın Aslan Polat?.. Yok.
Sayın Lütfi Yalman?..
Yok.
Sayın Müjdat Kayayerli?..
Yok.
Tasarının maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
1 inci maddeyi
okutuyorum:
ÜRÜNLERE İLİŞKİN TEKNİK
MEVZUATIN HAZIRLANMASI VE
UYGULANMASINA DAİR KANUN TASARISI
BİRİNCİ BÖLÜM
Amaç, Kapsam ve Tanımlar
Amaç
MADDE 1. - Bu Kanunun
amacı; ürünlerin piyasaya arzı, uygunluk değerlendirmesi, piyasa gözetimi ve
denetimi ile bunlarla ilgili olarak yapılacak bildirimlere ilişkin usul ve
esasları belirlemektir.
BAŞKAN - Madde üzerinde
söz isteği?.. Yok.
Önerge yok.
1 inci maddeyi oylarınıza
sunuyorum: Kabul edenler... Etmeyenler... Kabul edilmiştir.
2 nci maddeyi okutuyorum:
 
(1) 688 S. Sayılı Basmayazı tutanağa eklidir.
Kapsam 
MADDE 2. - Bu Kanun;
ürünlerin piyasaya arz koşullarını, üretici ve dağıtıcıların yükümlü-lüklerini,
uygunluk değerlendirme kuruluşlarını, onaylanmış kuruluşları, piyasa gözetimi
ve deneti-mini, ürünün piyasaya arzının yasaklanmasını, toplatılmasını,
bertarafını ve bunlarla ilgili olarak yapılacak bildirimleri kapsar.
BAŞKAN - Madde üzerinde
söz isteği?.. Yok.
Önerge yok.
2 nci maddeyi oylarınıza
sunuyorum: Kabul edenler... Etmeyenler... Kabul edilmiştir.
3 üncü maddeyi
okutuyorum:
Tanımlar
MADDE 3. - Bu Kanunda
geçen;
a) Müsteşarlık : Dış
Ticaret Müsteşarlığını,
b) Komisyon : Avrupa
Birliği Komisyonunu,
c) Ürün : Piyasaya arz
edilmesi hedeflenen tüm ürünleri,
d) Son ürün : İlgili
teknik düzenlemeye uygunluğu gösteren aynı belgeler kapsamındaki ürünlerden
piyasaya en son arz edileni,
e) Güvenli ürün :
Kullanım süresi için, normal kullanım koşullarında risk taşımayan veya kabul
edilebilir ölçülerde risk taşıyan ve temel gerekler bakımından azamî ölçüde
koruma sağlayan ürünü,
f) Temel gerekler : Ürünün;
insan sağlığı, can ve mal güvenliği, hayvan ve bitki yaşam ve sağlığı, çevre ve
tüketicinin korunması açısından sahip olması gereken asgarî güvenlik
koşullarını,
g) Üretici : Bir ürünü
üreten, imal eden, ıslah eden veya ürüne adını, ticarî markasını veya ayırt
edici işaretini koymak suretiyle kendini üretici olarak tanıtan gerçek veya
tüzel kişiyi; üreticinin Türkiye dışında olması halinde, üretici tarafından
yetkilendirilen temsilciyi ve/veya ithalatçıyı; ayrıca, ürünün tedarik
zincirinde yer alan ve faaliyetleri ürünün güvenliğine ilişkin özelliklerini
etkileyen gerçek veya tüzel kişiyi,
h) Dağıtıcı : Ürünün
tedarik zincirinde yer alan ve faaliyetleri ürünün güvenliğine ilişkin
özelliklerini etkilemeyen gerçek veya tüzel kişiyi,
ı) Standart : Üzerinde
mutabakat sağlanmış olan, kabul edilmiş bir kuruluş tarafından onaylanan,
mevcut şartlar altında en uygun seviyede bir düzen kurulmasını amaçlayan, ortak
ve tekrar eden kullanımlar için ürünün özellikleri, işleme ve üretim
yöntemleri, bunlarla ilgili terminoloji, sembol, ambalajlama, işaretleme,
etiketleme ve uygunluk değerlendirmesi işlemleri hususlarından biri veya
birkaçını belirten ve uyulması ihtiyarî olan düzenlemeyi,
j) Teknik düzenleme : Bir
ürünün, ilgili idarî hükümler de dahil olmak üzere, özellikleri, işleme ve
üretim yöntemleri, bunlarla ilgili terminoloji, sembol, ambalajlama,
işaretleme, etiketleme ve uygunluk değerlendirmesi işlemleri hususlarından biri
veya birkaçını belirten ve uyulması zorunlu olan her türlü düzenlemeyi,
k) Piyasaya arz : Ürünü,
tedarik veya kullanım amacıyla bedelli veya bedelsiz olarak piyasada yer alması
için yapılan faaliyeti,
l) Yetkili kuruluş :
Ürünlere ilişkin mevzuat hazırlamaya ve yürütmeye yasal olarak yetkili bulunan
ve bu Kanun hükümlerini kendi görev alanına giren ürünler itibarıyla
uygulayacak olan kamu kurum veya kuruluşunu,
m) Uygunluk
değerlendirmesi : Ürünün, ilgili teknik düzenlemeye uygunluğunun test edilmesi,
muayene edilmesi ve/veya belgelendirilmesine ilişkin her türlü faaliyeti,
n) Uygunluk değerlendirme
kuruluşu: Ürünün, ilgili teknik düzenlemeye uygunluğunun test edilmesi, muayene
edilmesi ve/veya belgelendirilmesine ilişkin faaliyette bulunan özel veya kamu
kuruluşunu,
o) Onaylanmış kuruluş :
Test, muayene ve/veya belgelendirme kuruluşları arasından, bir veya birden
fazla teknik düzenleme çerçevesinde uygunluk değerlendirme faaliyetinde
bulunmak üzere, yetkili kuruluş tarafından belirlenerek, bu Kanunda ve ilgili
teknik düzenlemede belirtilen esaslar çerçevesinde yetkilendirilen özel veya
kamu kuruluşunu,
p) Uygunluk işareti : Bir
ürünün, ilgili teknik düzenlemede yer alan gereklere uygun olduğunu ve ilgili
tüm uygunluk değerlendirmesi işlemlerine tâbi tutulduğunu gösteren işareti,
r) Modül : İlgili mevzuat
gereğince, ürünün taşıdığı risklere göre hangi uygunluk değerlendirmesi
işlemlerine tâbi tutulacağını gösteren yollardan her birini,
s) Piyasa gözetimi ve
denetimi : Yetkili kuruluşlar tarafından, ürünün piyasaya arzı veya dağıtımı
aşamasında veya ürün piyasada iken ilgili teknik düzenlemeye uygun olarak
üretilip üretilmediğinin, güvenli olup olmadığının denetlenmesi veya
denetlettirilmesini,
t) İyi uygulama kodu :
İlgili sektördeki mevcut teknoloji düzeyi ve bilimsel kriterler çerçevesindeki
sağlık ve güvenliğe ilişkin uygulama esaslarını,
İfade eder.
BAŞKAN - 3 üncü maddeyle
ilgili olarak söz isteği?.. Yok.
Önerge yok.
3 üncü maddeyi oylarınıza
sunuyorum: Kabul edenler... Etmeyenler... 3 üncü madde kabul edilmiştir.
4 üncü maddeyi
okutuyorum:
İKİNCİ BÖLÜM
Ürünlere İlişkin Teknik
Düzenlemeler, Ürünlerin Piyasaya Arzında Üreticilerin
ve Dağıtıcıların
Yükümlülükleri
Ürünlere ilişkin teknik
düzenlemeler
MADDE 4. - Ürünlere
ilişkin teknik düzenlemeler yetkili kuruluşlar tarafından hazırlanır.
BAŞKAN - Madde üzerinde
söz isteği?.. Yok.
Önerge yok.
4 üncü maddeyi oylarınıza
sunuyorum: Kabul edenler... Etmeyenler... Kabul edilmiştir.
5 inci maddeyi
okutuyorum:
Ürünlerin piyasaya
arzında üreticilerin ve dağıtıcıların yükümlülükleri
MADDE 5. - Piyasaya arz
edilecek yeni ürünlerin ilgili teknik düzenlemeye uygun olması zorunludur. Bu
hüküm, kullanılmış olmakla birlikte değişiklik yapılarak piyasaya tekrar arz
edilmesi hedeflenen ürünler ile Avrupa Birliği üyesi ülkeler dışındaki
ülkelerden ithal edilen eski ve kullanılmış ürünlere de uygulanır.
Birinci fıkrada
belirtilen hususlarda düzenlemeler
yapmaya, sınırlamalar getirmeye ve istisnalar tanımaya Bakanlar Kurulu
yetkilidir.
Üretici, piyasaya sadece
güvenli ürünleri arz etmek zorundadır. Teknik düzenlemelere uygun ürünlerin güvenli
olduğu kabul edilir. Teknik düzenlemenin bulunmadığı hallerde, ürünün güvenli
olup olmadığı; ulusal veya uluslararası standartlara; bunların olmaması halinde
ise söz konusu sektördeki iyi uygulama kodu veya bilim ve teknoloji düzeyi veya
tüketicinin güvenliğe ilişkin makul beklentisi dikkate alınarak
değerlendirilir.
Üretici, güvenli olmadığı
tespit edilen ürünün kendisi tarafından piyasaya arz edilmediğini veya ürünün
güvenli olmaması halinin ilgili teknik düzenlemeye uygunluktan kaynaklandığını
ispatladığı takdirde sorumluluktan kurtulur.
Bir ürünün güvenli kabul
edilmesi için; ürünün bileşimi, ambalajlanması, montaj ve bakımına ilişkin
talimatlar da dahil olmak üzere özellikleri; başka ürünlerle birlikte
kullanılması öngörülüyorsa bu ürünlere yapacağı etkiler; piyasaya arzı,
etiketlenmesi, kullanımı ve bertaraf edilmesi ile ilgili talimatlar ve üretici
tarafından sağlanacak diğer bilgiler ve ürünü kullanabilecek risk altındaki
tüketici grupları açısından değerlendirildiğinde, temel gerekler bakımından
azamî ölçüde koruma sağlaması gerekir.
Daha güvenli bir ürünün
üretilmesinin mümkün olması veya piyasada daha az risk taşıyan ürünlerin mevcut
olması, ilgili teknik düzenlemede aksi belirtilmedikçe, bir ürünün güvenli
olmadığı anlamına gelmez.
Üretici, ürünün öngörülen
kullanım süresi içinde, yeterli uyarı olmaksızın fark edilemeyecek nitelikteki
riskleri hakkında tüketicilere gerekli bilgiyi sağlamak, özelliklerini
belirtecek şekilde ürünü işaretlemek; gerektiğinde piyasaya arz edilmiş
ürünlerden numuneler alarak test etmek, şikâyetleri soruşturmak ve yapılan
denetim sonuçlarından dağıtıcıları haberdar etmek, riskleri önlemek amacı ile
ürünlerin toplatılması ve bertarafı da dahil olmak üzere gerekli önlemleri
almakla yükümlüdür.
Üretici, ilgili teknik
düzenlemede belirtilen tüm belgeleri; bu belgeler kapsamındaki son ürünün yurt
içinde üretiliyor ise üretildiği, ithal ise ithal edildiği tarihten itibaren
ilgili teknik düzenlemede belirtilen süre, bu sürenin belirtilmemesi halinde
yetkili kuruluşça belirlenecek süre boyunca muhafaza etmek ve istenilmesi
halinde yetkili kuruluşlara ibraz etmekle yükümlüdür.
Dağıtıcı, sahip olduğu
bilgiler çerçevesinde, güvenli olmadığını bildiği ürünleri piyasaya arz edemez.
Dağıtıcı, faaliyetleri çerçevesinde, ürünlerin taşıdığı riskler ve bu
risklerden korunmak için alınması gereken önlemler hakkında ilgililere bilgi
verir. Üreticinin tespit edilemediği durumlarda, yetkili kuruluşça belirlenecek
süre içinde üreticinin veya malı tedarik ettiği kişinin kimliğini bildirmeyen
dağıtıcı, üretici olarak kabul edilir.
Uygunluk işaretinin veya
uygunluk değerlendirme işlemleri sonucunda verilen belgelerin tahrif veya
taklit edilmesi, usulüne uygun olmadan kullanılması yasaktır.
BAŞKAN - 5 inci madde
üzerinde siz isteği?.. Yok. 
Önerge yok. 
5 inci maddeyi oylarınıza
sunuyorum: Kabul edenler... Etmeyenler... Kabul edilmiştir. 
6 ncı maddeyi okutuyorum:

ÜÇÜNCÜ BÖLÜM
Uygunluk Değerlendirme
Kuruluşlarına İlişkin Esaslar, Onaylanmış Kuruluşlara İlişkin Esaslar,
Onaylanmış Kuruluşların Faaliyetleri, Şube ve Temsilcilikleri ve Uygunluk
Değerlendirme Kuruluşları ile Onaylanmış Kuruluşların Sorumlulukları
Uygunluk değerlendirme
kuruluşlarına ilişkin esaslar
MADDE 6. - Uygunluk
değerlendirme kuruluşlarının teknik yeterliliğine ilişkin asgarî kriterler,
ilgili teknik düzenlemelerde ve/veya bu Kanunun uygulama usul ve esaslarına
ilişkin yönetmeliklerde belirtilir.
Uygunluk değerlendirme
kuruluşları, bir teknik düzenleme kapsamındaki faaliyetlerinden dolayı bu
teknik düzenlemeyi yürüten yetkili kuruluşa karşı sorumludur. 
BAŞKAN - 6 ncı madde
üzerinde söz isteği?.. Yok.
Önerge yok.
6 ncı maddeyi oylarınıza
sunuyorum: Kabul edenler... Etmeyenler... Kabul edilmiştir.
7 nci maddeyi okutuyorum:
Onaylanmış kuruluşlara
ilişkin esaslar
MADDE 7. - Yetkili
kuruluşlar, Türkiye'de yerleşik olan test, muayene ve/veya belgelendirme
kuruluşları arasından, uygun görecekleri sayıda kuruluşu, ilgili teknik
düzenlemelerde ve/veya bu Kanun ve bu Kanunun uygulama usul ve esaslarına
ilişkin yönetmeliklerde belirtilen esaslar çerçevesinde, bir veya birden fazla
teknik düzenleme kapsamındaki uygunluk değerlendirme faaliyetlerini
gerçekleştirmek üzere yetkilendirir.
Yetkilendirilen test,
muayene ve/veya belgelendirme kuruluşunun adı, adresi, uygunluk değerlendirmesi
yapacağı modüller ile ürünler Komisyona bildirilir. Bu kuruluş, bu bilgiler ile
Komisyon tarafından verilecek kimlik kayıt numarasının Resmî Gazetede
yayımlanması ile onaylanmış kuruluş statüsünü elde eder.
BAŞKAN - 7 nci madde
üzerinde söz isteği?.. Yok.
Önerge yok.
7 nci maddeyi oylarınıza
sunuyorum: Kabul edenler... Etmeyenler... Kabul edilmiştir.
8 inci maddeyi
okutuyorum:
Onaylanmış kuruluşların
faaliyetleri, şube ve temsilcilikleri
MADDE 8. - Onaylanmış
kuruluşların, yurt içinde ve/veya yurt dışında açacakları şube veya
temsilciliklerinin faaliyetleri sonucunda verilecek belgeler onaylanmış
kuruluşlar tarafından düzenlenir.
Onaylanmış kuruluşlar,
yetkilendirildikleri uygunluk değerlendirme faaliyetlerinin bir kısmını,
sözleşme yaparak bir yüklenici kuruluşa yaptırabilirler. Ancak, yapılan tüm
işlemlerden onaylanmış kuruluş sorumludur ve yüklenici kuruluşların
faaliyetleri sonucunda verilecek belgeler onaylanmış kuruluşlar tarafından
düzenlenir.
BAŞKAN - 8 inci madde
üzerinde söz isteği?.. Yok.
Önerge yok.
8 inci maddeyi oylarınıza
sunuyorum: Kabul edenler... Etmeyenler... Kabul edilmiştir.
9 uncu maddeyi
okutuyorum:
Uygunluk değerlendirme
kuruluşları ile onaylanmış kuruluşların sorumlulukları
MADDE 9. - Uygunluk
değerlendirme kuruluşları ile onaylanmış kuruluşlar, ilgili teknik
düzenlemelerde ve/veya bu Kanun ve bu Kanunun uygulama usul ve esaslarına
ilişkin yönetmeliklerde yer alan usul ve esaslara uygun olarak bağımsız ve
tarafsız bir şekilde uygunluk değerlendirme hizmeti vermekle yükümlüdürler.
Uygunluk değerlendirme
kuruluşları ile onaylanmış kuruluşların, ilgili teknik düzenlemede ve/veya bu
Kanun ve bu Kanunun uygulama usul ve esaslarına ilişkin yönetmeliklerde
belirtilen şartları kaybettiğinin ve/veya sorumlulukları yerine getirmediğinin
tespit edilmesi halinde, bu kuruluşların ilgili teknik düzenleme kapsamındaki
faaliyeti yetkili kuruluşça geçici olarak durdurulur.
Gerekli şartların ve/veya
sorumlulukların ilgili teknik düzenlemede belirtilen süre içinde, bu sürenin
belirtilmemesi halinde yetkili kuruluşça belirlenecek süre içinde yerine
getirilmemesi durumunda, yetkili kuruluşça, uygunluk değerlendirme kuruluşunun
ilgili teknik düzenleme kapsamındaki faaliyetine son verilir, onaylanmış
kuruluşun ise ilgili teknik düzenleme kapsamındaki onaylanmış kuruluş statüsü
kaldırılır.
Onaylanmış kuruluşların
faaliyetlerinin geçici olarak durdurulması veya onaylanmış kuruluş statüsünün
kaldırılmasına ilişkin kararlar Resmî Gazetede ilan edilerek, Komisyona
bildirilir.
Uygunluk değerlendirme
kuruluşları ile onaylanmış kuruluşlar, faaliyetleri ile ilgili her türlü bilgi,
kayıt ve belgeleri, ilgili teknik düzenlemede belirtilen süre, bu sürenin
belirtilmemesi halinde yetkili kuruluşça belirlenecek süre boyunca muhafaza
etmek ve talep edilmesi halinde yetkili kuruluşlara ibraz etmekle
yükümlüdürler. Faaliyetine son verilen veya kendi isteği ile faaliyetine son
veren uygunluk değerlendirme kuruluşları ile onaylanmış kuruluşlar, faaliyette
bulundukları dönemde yapmış oldukları uygunluk değerlendirme faaliyetleri ile
ilgili bilgi, kayıt ve belgeleri, aynı konuda faaliyette bulunan uygunluk
değerlendirme kuruluşu veya onaylanmış kuruluşa devredilmek üzere yetkili
kuruluşa teslim eder. Ancak, uygunluk değerlendirme kuruluşu ile onaylanmış kuruluşların
söz konusu bilgi, kayıt ve belgelere ilişkin sorumlulukları ilgili teknik
düzenlemede belirtilen süre, bu sürenin belirtilmemesi halinde yetkili
kuruluşça belirlenecek süre boyunca devam eder.
BAŞKAN - 9 uncu madde
üzerinde söz isteği?.. Yok.
Önerge yok.
9 uncu maddeyi oylarınıza
sunuyorum: Kabul edenler... Etmeyenler... Kabul edilmiştir.
10 uncu maddeyi
okutuyorum:
DÖRDÜNCÜ BÖLÜM
Piyasa Gözetimi ve
Denetimi, Ürünün Piyasaya Arzının Yasaklanması, 
Toplatılması ve Bertarafı
Piyasa gözetimi ve
denetimi
MADDE 10. - Piyasa
gözetimi ve denetimi, ilgili teknik düzenlemelerde ve/veya bu Kanun ve bu
Kanunun uygulanmasına ilişkin yönetmeliklerde belirtilen usul ve esaslar
çerçevesinde yapılır. Bunlara ilişkin idarî düzenlemeler yetkili kuruluşlarca
hazırlanır.
Yetkili kuruluşlar,
piyasa gözetimi ve denetiminde, gerekli gördükleri durumlarda, gözetim ve
denetime konu ürüne ilişkin uygunluk değerlendirme işlemlerinde yer almayan
test, muayene ve/veya belgelendirme kuruluşlarının imkânlarından yararlanabilirler.
Ancak, piyasa gözetimi ve denetiminde nihaî karar, yetkili kuruluşlara aittir.
Piyasa gözetimi ve denetiminde test, muayene ve/veya belgelendirme
kuruluşlarının imkânlarından yararlanılması ve ürünün güvenli olmadığının
tespit edilmesi halinde, test ve muayeneye ilişkin giderler üretici tarafından
ödenir.
Piyasa gözetimi ve
denetimini gerçekleştirecek yetkili kuruluşların isimleri Müsteşarlık
aracılığıyla Komisyona bildirilir.
BAŞKAN - 10 uncu madde
üzerinde söz isteği?.. Yok.
Madde üzerinde önerge
yok.
10 uncu maddeyi
oylarınıza sunuyorum: Kabul edenler... Etmeyenler... Madde kabul edilmiştir.
11 inci maddeyi
okutuyorum:
Ürünün piyasaya arzının
yasaklanması, toplatılması ve bertarafı
MADDE 11. - İlgili teknik
düzenlemeye uygunluğu belgelenmiş olsa dahi, bir ürünün güvenli olmadığına dair
kesin belirtilerin bulunması halinde, bu ürünün piyasaya arzı, kontrol
yapılıncaya kadar yetkili kuruluşça geçici olarak durdurulur.
Kontrol sonucunda ürünün
güvenli olmadığının tespit edilmesi halinde, masrafları üretici tarafından
karşılanmak üzere, yetkili kuruluş;
a) Ürünün piyasaya
arzının yasaklanmasını,
b) Piyasaya arz edilmiş
olan ürünlerin piyasadan toplanmasını,
c) Ürünlerin, güvenli
hale getirilmesinin imkânsız olduğu durumlarda, taşıdıkları risklere göre
kısmen ya da tamamen bertaraf edilmesini,
d) (a), (b) ve (c)
bentlerinde belirtilen önlemler hakkında gerekli bilgilerin, masrafları
üreticiden karşılanmak üzere, ülke genelinde dağıtımı yapılan iki gazete ile
ülke genelinde yayın yapan iki televizyon kanalında ilanı suretiyle, risk
altındaki kişilere duyurulmasını,
Sağlar.
Risk altındaki kişilerin
yerel yayın yapan gazete ve televizyon kanalları vasıtasıyla
bilgilendirilmesinin mümkün olduğu durumlarda, bu duyuru yerel basın ve yayın
organları yoluyla, risk altındaki kişilerin tespit edilebildiği durumlarda ise
bu kişilerin doğrudan bilgilendirilmesi yoluyla yapılır.
Bu madde kapsamında
alınacak önlemler, gerektiğinde Komisyona iletilir.
BAŞKAN - 11 inci madde
üzerinde söz isteği?.. Yok.
Madde üzerinde önerge
yok.
11 inci maddeyi
oylarınıza sunuyorum: Kabul edenler... Etmeyenler... Madde kabul edilmiştir.
12 nci maddeyi
okutuyorum:
BEŞİNCİ BÖLÜM
Çeşitli Hükümler
Ceza hükümleri
MADDE 12. - Bu Kanunun;
a) 5 inci maddesinin
birinci fıkrasına aykırı hareket eden üreticiler hakkında 2 milyar Türk Lirası,
b) 5 inci maddesinin
üçüncü fıkrasına aykırı hareket eden üreticiler hakkında 10 milyar Türk Lirası,
c) 5 inci maddesinin
yedinci fıkrasına aykırı hareket eden üreticiler hakkında 2 milyar Türk Lirası,
d) 5 inci maddesinin
sekizinci fıkrasına aykırı hareket eden üreticiler hakkında 2 milyar Türk
Lirası,
e) 5 inci maddesinin
dokuzuncu fıkrasına aykırı hareket eden dağıtıcılar hakkında 1 milyar Türk
Lirası,
f) 5 inci maddesinin
onuncu fıkrasına aykırı hareket edenler hakkında 5 milyar Türk Lirası,
g) 9 uncu maddesinin
birinci fıkrasına aykırı hareket eden uygunluk değerlendirme kuruluşları ile
onaylanmış kuruluşlar hakkında 25 milyar Türk Lirası,
h) 9 uncu maddesinin
beşinci fıkrasına aykırı hareket eden uygunluk değerlendirme kuruluşları ile
onaylanmış kuruluşlar hakkında 5 milyar Türk Lirası,
İdarî para cezası
uygulanır.
Birinci fıkrada
belirtilen idarî para cezaları, fiilin bir yıl içinde tekrarı halinde, her
tekrar için iki katı olarak uygulanır.
Bu Kanunda öngörülen
idarî para cezalarını, 765 sayılı Türk Ceza Kanununun ek 2 nci maddesi
hükümleri uyarınca her yıl artırılarak hesaplanacak ceza miktarını esas alarak,
% 100'e kadar artırmaya veya % 50 nispetinde azaltmaya Bakanlar Kurulu
yetkilidir.
Bu Kanundaki idarî para
cezaları, aynı fiil için diğer Kanunlarda idarî para cezası öngörülmediği
takdirde uygulanır.
BAŞKAN - 12 nci madde
üzerinde söz isteği?.. Yok.
Önerge yok.
12 nci maddeyi oylarınıza
sunuyorum: Kabul edenler... Etmeyenler... 12 nci madde kabul edilmiştir.
13 üncü maddeyi
okutuyorum:
Cezalarda yetki ve
zamanaşımı
MADDE 13. - Bu Kanunda
yer alan idarî para cezaları, yetkili kuruluşlar tarafından verilir ve tebliğ
tarihinden itibaren otuz gün içinde vergi dairelerine veya mal müdürlüklerine
ödenir. Bu idarî para cezalarına karşı, tebliğ tarihinden itibaren otuz gün
içinde yetkili idare mahkemesine itiraz edilebilir. İtiraz, verilen idarî para
cezasının yerine getirilmesini durdurmaz.
Bu Kanuna göre verilen
idarî para cezaları hakkında, 6183 sayılı Amme Alacaklarının Tahsil Usulü
Hakkında Kanun hükümleri uygulanır.
Bu Kanunda düzenlenen
idarî para cezalarına ilişkin zamanaşımı süresi, ihlalin vuku bulduğu tarihten
itibaren beş yıl, yetkili kuruluşça ihlalin öğrenildiği tarihten itibaren bir
yıldır. Üreticilerin, dağıtıcıların, uygunluk değerlendirme kuruluşlarının veya
onaylanmış kuruluşların faaliyetlerinin kontrolü ve denetimi amacıyla herhangi
bir işlem başlatılması halinde zamanaşımı süresi kesilir.
BAŞKAN - 13 üncü madde
üzerinde söz isteği?.. Yok.
Önerge yok.
13 üncü maddeyi
oylarınıza sunuyorum: Kabul edenler... Etmeyenler... 13 üncü madde kabul
edilmiştir.
14 üncü maddeyi
okutuyorum:
Yönetmelikler
MADDE 14. - Bu Kanun
kapsamında yer alan;
a) Komisyona, Avrupa
Birliği üyesi ülkelere ve diğer Avrupa Birliği kuruluşlarına yapılacak
bildirimlere ilişkin usul ve esaslar, yetkili kuruluşların görüşleri alınarak,
Müsteşarlık tarafından çıkarılacak yönetmeliklerle,
b) Piyasa gözetimi ve
denetimi, uygunluk değerlendirme kuruluşları ve onaylanmış kuruluşlar ve diğer
hususlara ilişkin usul ve esaslar Bakanlar Kurulunca,
Çıkarılacak
yönetmeliklerle düzenlenir.
BAŞKAN - 14 üncü madde
üzerinde söz isteği?.. Yok.
Önerge yok.
14 üncü maddeyi
oylarınıza sunuyorum: Kabul edenler... Etmeyenler... 14 üncü madde kabul
edilmiştir.
15 inci maddeyi
okutuyorum:
MADDE 15. - 23.2.1995
tarihli ve 4077 sayılı Tüketicinin Korunması Hakkında Kanunun 19 uncu maddesi
başlığı ile birlikte aşağıdaki şekilde değiştirilmiştir.
"Hizmet Denetimi
Madde 19. - Tüketiciye
sunulan hizmetler; can ve mal güvenliği ile çevreye zarar vermemeli, ilgili
mevzuata ve standardına, bunların bulunmaması halinde belirlenecek teknik
kurallara uygun olmalıdır. Bakanlık, bu esaslara göre denetim yapmak veya
yaptırmakla görevlidir."
BAŞKAN - 15 inci madde
üzerinde söz isteği?.. Yok.
Önerge yok.
15 inci maddeyi
oylarınıza sunuyorum: Kabul edenler... Etmeyenler..: Kabul edilmiştir.
16 ncı maddeyi
okutuyorum: 
Yürürlük
MADDE 16 .- Bu Kanun
yayımı tarihinden 6 ay sonra yürürlüğe girer.
BAŞKAN - Kabul edenler...
Etmeyenler... Kabul edilmiştir.
17 nci maddeyi
okutuyorum:
Yürütme
MADDE 17.- Bu Kanun
hükümlerini Bakanlar Kurulu yürütür.
BAŞKAN - Kabul edenler...
Etmeyenler... Kabul edilmiştir.
Tasarının tümünü
oylamadan önce, lehte söz istekleri vardır.
Sayın Nidai Seven?.. Yok.
Sayın Müjdat Kayayerli,
buyurun; oyunuzun rengini belli etmek üzere...
MÜJDAT KAYAYERLİ (Afyon)
- Sayın Başkan, değerli milletvekilleri; Avrupa Komisyonunun ilgili
birimlerinin, örnekleri arasında en iyilerinden birisi olarak değerlendirdiği
söz konusu kanun tasarısının bir an evvel yasalaşması, henüz 1/3'ü tamamlanan
teknik mevzuat uyumunda önemli mesafe kaydedilmesi açısından da son derece
önemlidir.
Avrupa Birliği-Türkiye gümrük
birliğini kuran 1/95 sayılı Ortaklık Konseyi Kararıyla öngörülen teknik mevzuat
uyumu, ülkemiz açısından bir fırsat olarak değerlendirilmelidir.
Yüce Mecliste görüşmekte
olduğumuz çerçeve kanun tasarısı, ilgili kamu kuruluşlarının ve özel sektör
temsilcilerinin katılımıyla hazırlanmıştır. Anılan kanun tasarısının
görüşülmesi esnasında katkı ve desteklerinizi bizden esirgemeyeceğiniz
inancıyla, hepinize saygılar sunuyorum ve oyumun "evet" olduğunu
bildiriyor, teşekkür ediyorum. (Alkışlar)
BAŞKAN - Teşekkür ederiz
Sayın Kayayerli.
Tasarının tümünü
oylarınıza sunuyorum: Kabul edenler... Etmeyenler... Tasarı kabul edilmiş ve
yasalaşmıştır; hayırlı uğurlu olsun.
MUSTAFA MURAT SÖKMENOĞLU
(İstanbul) - Sayın Başkan, rekor kırıyorsunuz.
BAŞKAN - Türkiye Büyük
Millet Meclisi, 21 inci Dönemde zaten rekor kırdı efendim.
MUSTAFA MURAT SÖKMENOĞLU
(İstanbul) - Ama, bugün, rekor üstüne rekor kırıyorsunuz.
BAŞKAN - Sayın Bakanımız
kısa bir teşekkür konuşması yapacaklar.
Buyurun Sayın Bakan.
DEVLET BAKANI FARUK BAL
(Konya) - Sayın Başkan, değerli milletvekilleri; bilindiği gibi, 21 inci
Yüzyıl, pek çok alanda yeni ufuklar açmıştır insanlığa; bu arada, dışticaretin
serbestleşmesine de yeni ufuklar getirmiştir. Dünya dışticaretinin
serbestleşmesi noktasında, Türkiye'nin Türk dışticaretinin de ufuklarının
açılabilmesi için böyle bir yasaya ihtiyaç vardı. Eminim ki, dışticaretimizin
gelişmesine büyük katkılarda bulunacak bu tasarının kanunlaşmasında gösterilen
gayretler, yasanın getirdiği sonuçlarla birlikte ülkemize hayırlara vesile
olacaktır.
Hepinize teşekkür
ediyorum; sağ olun. (MHP sıralarından alkışlar)
BAŞKAN - Biz de teşekkür
ediyoruz Sayın Bakanım.
Kaçakçılığın Men ve
Takibine Dair Kanunda Değişiklik Yapılması Hakkında Kanun Tasarısı ve Anayasa
ve Adalet Komisyonları Raporlarının müzakeresine başlıyoruz.
9. - Kaçakçılığın Men ve Takibine Dair Kanunda Değişiklik
Yapılması Hakkında Kanun Tasarısı ve Anayasa ve Adalet Komisyonları Raporları
(1/880) (S. Sayısı: 731) (1)
BAŞKAN - Komisyon?..
Hazır.
Hükümet?.. Hazır.
Komisyon raporu 731 sıra
sayısıyla bastırılıp dağıtılmıştır.
Tasarının tümü üzerinde
gruplar adına söz isteği?.. Yok.
Şahıslar adına Sayın
Nidai Seven?.. Yok. 
Sayın Mustafa Enöz?..
Yok.
Tasarının maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
1 inci maddeyi
okutuyorum:
KAÇAKÇILIĞIN MEN VE TAKİBİNE DAİR KANUNDA DEĞİŞİKLİK
YAPILMASI 
HAKKINDA KANUN TASARISI
MADDE 1. - 7.1.1932
tarihli ve 1918 sayılı Kaçakçılığın Men ve Takibine Dair Kanunun 45 inci
maddesinin birinci fıkrası aşağıdaki şekilde değiştirilmiştir.
"Gümrük kapıları ve
yolları dışındaki yerlerden memleket dışına eşya çıkaranlar veya bunları
çıkartmak için gümrüklere verdikleri beyannamelerde cins, nevi, miktar, menşe,
gönderileceği yer ve ticarî eşya için ihracat amacıyla yapılan satışta gerçekte
ödenen veya ödenecek fiyat bakımından yanlış beyanda bulunanların, bu fiilleri
bir menfaat temini amacıyla işlemeleri halinde temin edilen veya edilecek olan
menfaatin beş katına kadar ağır para cezasına hükmolunur. Hükmolunacak ağır
para cezası beş milyar liradan az olamaz."
BAŞKAN - 1 inci madde
üzerinde söz isteği?.. Yok.
Önerge yok.
1 inci maddeyi oylarınıza
sunuyorum: Kabul edenler... Etmeyenler... Kabul edilmiştir.
2 nci maddeyi okutuyorum:
MADDE 2. - 1918 sayılı
Kanunun ek 2 nci maddesinin (III) numaralı fıkrası aşağıdaki şekilde
değiştirilmiştir.
 
(1) 731 S. Sayılı Basmayazı tutanağa eklidir.
"III- İthali veya
ihracı lisansa, şarta, izne, kısıntıya, standardizasyon kontrolüne veya belli
kuruluşların vereceği uygunluk veya yeterlilik belgesine tâbi olan eşyayı, her
ne şekilde olursa olsun gerçeğe aykırı her türlü beyanname veya belge ibrazı
ile gümrüğü yanıltarak işlemini yaptırmak suretiyle ithal veya ihraç edenler
veya bunlara teşebbüs edenler, 1 yıldan 5 yıla kadar hapis ve çıkış eşyasında
FOB kıymeti, giriş eşyasında ise gümrüklenmiş değeri kadar ağır para cezası ile
cezalandırılır. Hükmolunacak ağır para cezası beş milyar liradan az olamaz.
Ayrıca suç konusu eşya veya madde müsadere edilir. Bunların müsadere
edilememesi halinde tayin edilecek para cezasına; eşya veya maddenin rayiç
değeri miktarınca, rayiç değer tespit edilemezse beş milyar liradan az olmayan
bir meblağ ilave olunur."
BAŞKAN - 2 nci madde
üzerinde söz isteyen?.. Yok.
Önerge yok.. 
2 nci maddeyi oylarınıza
sunuyorum: Kabul edenler... Etmeyenler... Kabul edilmiştir. 
3 üncü maddeyi
okutuyorum: 
MADDE 3. - 1918 sayılı
Kanunun mülga ek 3 üncü maddesi aşağıdaki şekilde yeniden düzenlenmiştir.
"Ek Madde 3. -
Gümrük idarelerinde işlem görmediği halde işlem görmüş gibi herhangi bir belge
veya beyanname düzenleyenler veya bu suçları bilişim yoluyla işleyenler
hakkında, 765 sayı-lı Türk Ceza Kanununun evrakta sahtekârlık ve bilişim
alanında suçlarla ilgili hükümlerinde belirti-len cezalar iki kat olarak
uygulanır."
BAŞKAN - 3 üncü madde
üzerinde söz isteyen?.. Yok.
Önerge yok. 
3 üncü maddeyi oylarınıza
sunuyorum: Kabul edenler... Etmeyenler... 3 üncü madde kabul edilmiştir. 
4 üncü maddeye bağlı ek
madde 10'u okutuyorum: 
MADDE 4. - 1918 sayılı
Kanuna aşağıdaki maddeler eklenmiştir.
"EK MADDE 10. -
Gümrük kontrolü altında işleme rejimi çerçevesinde ithal edilen eşyayı, i-zin
belgesinde belirtilen amaçlar dışında kullananlar veya bunlara teşebbüs edenler
veya süresi i-çinde serbest dolaşıma sokmayanlar hakkında, eşyanın gümrüklenmiş
değerinin üç katına kadar ağır para cezasına hükmolunur.
BAŞKAN - Ek Madde 10
üzerinde söz isteyen?.. Yok. 
Önerge yok. 
Ek madde 10'u oylarınıza
sunuyorum: Kabul edenler... Etmeyenler... Kabul edilmiştir. 
Ek madde 11'i okutuyorum:
EK MADDE 11. - Transit
rejimi çerçevesinde taşınan eşyayı, rejim hükümlerine aykırı olarak yurt içinde
bırakanlar hakkında eşyanın gümrüklenmiş değerinin iki katına kadar ağır para
cezası-na hükmolunur. Ayrıca, eşya müsadere edilir."
BAŞKAN - Ek madde 11'le
ilgili söz isteyen?.. Yok. 
Önerge yok.
Ek madde 11'i oylarınıza
sunuyorum: Kabul edenler... Etmeyenler... Kabul edilmiştir. 
Çerçeve 4 üncü maddeyi
oylarınıza sunuyorum: Kabul edenler... Etmeyenler... Kabul edilmiştir. 
5 inci maddeyi
okutuyorum: 
MADDE 5. - 1918 sayılı
Kanunun; 12 nci maddesinde yer alan "on lira" ibaresi
"ellimilyon lira", 26 ncı maddesinin birinci fıkrasında yer alan
"yüzbin liradan" ibaresi "iki milyar liradan", ikinci
fıkrasında yer alan "ellibin liradan" ibaresi "bir milyar
liradan", 32 nci maddesinde yer alan "yüzbin liradan" ibaresi
"ikimilyar liradan", 35 inci maddenin ikinci fıkrasında yer alan
"(1.000) liradan" ibaresi "yüzmilyon liradan", 44 üncü
maddesinde yer alan "(2.500) liradan" ibaresi "ikiyüzmilyon
liradan" ve "(10.000) liraya" ibaresi "sekizyüzmilyon
liraya" olarak değiştirilmiştir.
BAŞKAN - Madde üzerinde
söz isteği?.. Yok.
Önerge yok.
Maddeyi oylarınıza
sunuyorum: Kabul edenler... Etmeyenler... 5 inci madde kabul edilmiştir.
6 ncı maddeyi okutuyorum:
MADDE 6.- Bu Kanun yayımı
tarihinde yürürlüğe girer.
BAŞKAN - Kabul edenler...
Etmeyenler... 6 ncı madde kabul edilmiştir.
7 nci maddeyi okutuyorum:
MADDE 7.- Bu Kanun
hükümlerini Bakanlar Kurulu yürütür.
BAŞKAN - Kabul edenler...
Etmeyenler... 7 nci madde kabul edilmiş-tir.
Tasarının tümünü
oylamadan önce, söz istekleri var.
Sayın Seven?.. Yok.
Sayın Mustafa Enöz?..
Yok.
Tasarının tümünü
oylarınızı sunuyorum: Kabul edenler... Etmeyenler.. Tasarı kabul edilmiş ve
yasalaşmıştır. 
Hayırlı olsun. 
Sayın Bakanım, teşekkür
konuşmanızı yapabilirsiniz; buyurun efendim.
DEVLET BAKANI MEHMET
KEÇECİLER (Konya) - Sayın Başkan, Yüce Meclisin değerli üyeleri; Anayasa
Mahkememizin 1918 sayılı Kanunun bir maddesini iptal etmesi münasebetiyle doğan
hukukî boşluğu gidermek amacıyla bu Kanunun Meclis tatile girmeden evvel
mutlaka yasalaşması gerekiyordu. Böylece, çok önemli bir boşluk doldurulmuş ve
kanundışı, hukukdışı ihracat faaliyetleriyle ilgili hükümetimizin yürüttüğü
mücadelede çok önemli bir aşama kaydedilmiş olmaktadır. 
Bu Kanuna destek verdiği
için bütün gruplarımıza teşekkür ediyorum, şükranlarımı sunuyorum. Bu Yasanın
memleketimize, milletimize hayırlı olmasını diliyorum efendim. (Alkışlar)
BAŞKAN - Teşekkür ederiz
Sayın Bakanım. 
Yurt Dışına Çıkışlardan
Harç Alınması ve 4481 Sayılı Kanunda Değişiklik Yapılması Hakkında Kanun
Tasarısı ve Plan ve Bütçe Komisyonu raporunun müzakeresine başlıyoruz.
10. - Yurtdışına Çıkışlardan Harç Alınması ve 4481 Sayılı
Kanunda Değişiklik Yapılması Hakkında Kanun Tasarısı ve Plan ve Bütçe Komisyonu
Raporu (1/885) (S. Sayısı : 734) (1)
BAŞKAN - Komisyon?..
Hazır.
Hükümet?.. Hazır.
 
(1) 734 S. Sayılı Basmayazı tutanağa eklidir.
Komisyon raporu 734 sıra
sayısıyla bastırılıp dağıtılmıştır. 
Tasarının tümü üzerinde
gruplar adına söz isteyen?.. Yok.
Şahısları adına Sayın
Şadan Şimşek?.. Yok.
Sayın Kamer Genç?.. Yok.
Sayın Aslan Polat?.. Yok.
Sayın Süleyman
Coşkuner?.. Yok.
Sayın Murat Akın?.. Yok.
Tasarının maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
1 inci maddeyi
okutuyorum: 
YURT DIŞINA ÇIKIŞLARDAN HARÇ ALINMASI VE 4481 SAYILI KANUNDA

DEĞİŞİKLİK YAPILMASI HAKKINDA KANUN TASARISI
MADDE 1. - Yurt dışına
çıkış yapan (Kuzey Kıbrıs Türk Cumhuriyeti hariç) Türk vatandaşlarından çıkış
başına 50 ABD Doları karşılığı Türk lirası tutarında harç alınır.
Bakanlar Kurulu bu
harçtan muaf tutulacaklar ile harcın ödenmesine ilişkin usul ve esasları
belirlemeye ve harç miktarını bir katına kadar artırmaya veya
Kanuni oranlara kadar indirmeye yetkilidir.
BAŞKAN - 1 inci madde
üzerinde...
MUSTAFA NİYAZİ YANMAZ
(Şanlıurfa) - Karar yetersayısının aranılmasını istiyorum. 
BAŞKAN - ...söz isteği?..
Yok.
Önerge yok.
1 inci maddeyi oylarınıza
sunacağım ve karar yetersayısını arayacağım.
1 inci maddeyi oylarınıza
sunuyorum: Kabul edenler... Etmeyenler... 1 inci madde kabul edilmiştir; karar
yetersayısı vardır.
2 nci maddeyi okutuyorum:
MADDE 2. - 26.11.1999
tarihli ve 4481 sayılı Kanunun 9 uncu maddesine birinci fıkradan sonra gelmek
üzere aşağıdaki fıkra eklenmiştir.
"Birinci fıkrada
belirtilen tarihe kadar uygulanmak üzere, vadeli mevduat ve vadeli döviz
tevdiat hesabı ile özel finans kurumlarınca açılan katılma hesabı
sahiplerinden, her vade sonunda, her bir hesap için bankalar ve özel finans
kurumlarınca 1 000 000 lira özel işlem vergisi tahsil edilir. Bankalar ve özel finans kurumları tarafından
her ay tahsil edilen bu vergi, ertesi ayın yedinci günü akşamına kadar ilgili
vergi dairesine bir beyanname ile beyan edilir ve aynı süre içerisinde ödenir.
Bu hüküm Kanunun yürürlük tarihinden sonra vadesi dolan hesaplar için de
uygulanır."
BAŞKAN - Madde üzerinde
söz isteği?.. Yok.
Önerge yok.
2 nci maddeyi oylarınıza
sunuyorum: Kabul edenler... Etmeyenler.... 2 nci madde kabul edilmiştir.
3 üncü maddeyi
okutuyorum:
MADDE 3. - Bu Kanunun 1
inci maddesi yayımını izleyen ay
başında, 2 nci maddesi yayımı tarihinde
yürürlüğe girer.
BAŞKAN - 3 üncü maddeyi
oylarınıza sunuyorum: Kabul edenler... Etmeyenler.... 3 üncü madde kabul
edilmiştir.
4 üncü maddeyi
okutuyorum:
MADDE 4. - Bu Kanun
hükümlerini Bakanlar Kurulu yürütür. 
BAŞKAN - 4 üncü maddeyi oylarınıza
sunuyorum: Kabul edenler... Etmeyenler.... 4 üncü madde kabul edilmiştir.
Tasarının tümünü
oylamadan önce, İçtüzük gereği, aleyhte söz isteminde bulunan Sayın Kamer
Genç?.. Yok.
Sayın Süleyman
Coşkuner?.. Yok. 
Sayın Murat Akın?.. Yok.
Tasarının tümünü açık
oylamaya sunacağım.
Açık oylamanın şekli
konusunda Genel Kurulun kararını alacağım. Açık oylamanın elektronik oylama
cihazıyla yapılmasını kabul edenler... Etmeyenler... Kabul edilmiştir.
Oylama için 3 dakikalık
süre veriyorum.
Oylama işlemini
başlatıyorum.
(Elektronik cihazla
oylama yapıldı)
BAŞKAN - Sayın
milletvekilleri, Yurt Dışına Çıkışlardan Harç Alınması ve 4481 Sayılı Kanunda
Değişiklik Yapılması Hakkında Kanun Tasarısının yapılan açık oylamasına 204
sayın milletvekili katılmış; 193 kabul oyu, 11 mükerrer oy kullanılmıştır;
böylece, tasarı kabul edilmiş ve yasalaşmıştır; hayırlı olsun.
Hazineye Ait Taşınmaz
Malların Değerlendirilmesi ve Katma Değer Vergisi Kanununda Değişiklik
Yapılması Hakkında Kanun Tasarısı ve Plan ve Bütçe Komisyonları raporunun
müzakeresine başlıyoruz.
11. - Hazineye Ait Taşınmaz Malların Değerlendirilmesi ve
Katma Değer Vergisi Kanununda Değişiklik Yapılması Hakkında Kanun Tasarısı ve
Plan ve Bütçe Komisyonu Raporu (1/884) (S.Sayısı :733) (1)
BAŞKAN - Komisyon ve
Hükümet hazır.
Komisyon raporu 733 sıra
sayısıyla bastırılıp, dağıtılmıştır.
Tasarının tümü üzerinde
söz isteği?.. Yok.
Şahısları adına; Sayın
Şadan Şimşek? Yok. 
Sayın Kamer Genç?.. Yok.
Sayın Aslan Polat?.. Yok.
Sayın Ali Gebeş?..Yok.
Tasarının maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
1 inci maddeyi
okutuyorum:
 
(1) 733 S. Sayılı Basmayazı tutanağa eklidir.
HAZİNEYE AİT TAŞINMAZ MALLARIN DEĞERLENDİRİLMESİ VE KATMA
DEĞER VERGİSİ KANUNUNDA DEĞİŞİKLİK
YAPILMASI HAKKINDA KANUN TASARISI
Amaç ve tanımlar
MADDE 1. - Bu Kanunun
amacı; Hazineye ait taşınmaz malların daha kısa sürede ekonomiye kazandırılması
ve Bakanlar Kurulu kararı ile satış kapsamına alınan Hazineye ait taşınmaz
malların satış işlemlerine ilişkin esas ve usulleri düzenlemektir.
Bu Kanunun uygulamasında;
a) Bakanlık :Maliye
Bakanlığını,
b) Kurul :Bakanlar Kurulu
kararı ile satış kapsamına alınan Hazineye ait taşınmaz malların satışa
sunulmasında karşılaşılan sorunları çözüme bağlamak, kuruluşlar arasında
koordinasyonu sağlamak, satışı uygun görülenleri Bakanlar Kuruluna teklif
etmek, değer tespit ve ihale komisyonlarının görev sürelerini belirlemek üzere,
Maliye Bakanlığı Müsteşarının veya görevlendireceği Müsteşar Yardımcısının
başkanlığında Maliye Bakanlığı Millî Emlak Genel Müdürü ve Yardımcısı,
Bayındırlık ve İskân Bakanlığı Teknik Araştırma ve Uygulama Genel Müdürü, Tarım
ve Köyişleri Bakanlığı Tarımsal Üretim ve Geliştirme Genel Müdürü, Kültür
Bakanlığı Kültür ve Tabiat Varlıklarını Koruma Genel Müdürü, Turizm Bakanlığı
Arazi Tahsis Komisyonu Başkanı, Orman Bakanlığı Orman ve Köy İlişkileri Genel
Müdürü ve Orman Genel Müdürü, Tapu ve Kadastro Genel Müdürü ve Arsa Ofisi Genel
Müdüründen oluşan Hazine Taşınmaz Malları Satış Koordinasyon Kurulunu,
c) Değer tespit komisyonu
: Bakanlar Kurulunca satış kapsamına alınan Hazineye ait taşınmaz malların
değer tespit işlemlerini yapmak üzere, taşınmaz malın satışının yapılacağı il
veya illerde; il defterdarının başkanlığında, millî emlak dairesi başkanlığı
kurulan yerlerde millî emlak dairesi başkanı ve emlak müdürü, olmayan yerlerde
millî emlak müdürü, taşınmaz mal mülhak ilçede ise ilçe malmüdürü, bayındırlık
ve iskân il müdürü, tarım il müdürü, kültür il müdürü, turizm il müdürü, orman
işletme müdürü, orman ve köy ilişkileri başmühendisi, tapu sicil müdürü,
kadastro müdürü, ilgili belediye başkanı, Türk Mühendis ve Mimarlar Odaları
Birliği il koordinasyon kurulu sekreteri (taşra teşkilâtı olmayan illerde
Birlik tarafından önerilen temsilci) ve il emlakçılar odası veya derneği
başkanından oluşan komisyonu,
d) İhale komisyonu :Değer
tespit komisyonlarınca değeri tespit edilen taşınmaz malların satış ihalesini
yapmak üzere; satışın yapılacağı taşınmaz malın bulunduğu il veya illerde il
defterdarının veya millî emlak dairesi başkanlığı kurulan yerlerde millî emlak
dairesi başkanının başkanlığında, emlak müdürü, olmayan yerlerde millî emlak
müdürü, taşınmaz mal mülhak ilçede ise ilçe malmüdürü, bayındırlık ve iskân il
müdürü ile kadastro müdüründen oluşan komisyonu,
İfade eder.
BAŞKAN - Sayın
milletvekilleri, 1 inci maddeyi okuttum.
Saat 17.30'da toplanmak
üzere, birleşime ara veriyorum.
Kapanma Saati : 17.25


İKİNCİ OTURUM
Açılma Saati : 18.23
BAŞKAN : Başkanvekili Ali ILIKSOY
KÂTİP ÜYELER : Cahit Savaş YAZICI (İstanbul), Melda BAYER
(Ankara)

BAŞKAN - Sayın
milletvekilleri, Türkiye Büyük Millet Meclisinin 128 inci Birleşiminin İkinci
Oturumunu açıyorum.
Görüşmelere kaldığımız
yerden devam edeceğiz.
VII. – KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
11. - Hazineye Ait Taşınmaz Malların Değerlendirilmesi ve
Katma Değer Vergisi Kanununda Değişiklik Yapılması Hakkında Kanun Tasarısı ve
Plan ve Bütçe Komisyonu Raporu (1/884) (S. Sayısı : 733) (Devam)
BAŞKAN - Komisyonun ve
Hükümetin, tasarıda, teknik düzenlemeyle ilgili çalışmaları var.
O nedenle, birleşime,
saat 20.00'ye kadar ara veriyorum.

Kapanma Saati : 18.24


ÜÇÜNCÜ OTURUM
Açılma Saati : 20.00
BAŞKAN : Başkanvekili Ali ILIKSOY
KÂTİP ÜYELER : Melda BAYER (Ankara), Cahit Savaş YAZICI
(İstanbul)

BAŞKAN - Türkiye Büyük
Millet Meclisinin 128 inci Birleşiminin Üçüncü Oturumunu açıyorum. 
Görüşmelere kaldığımız
yerden devam edeceğiz. 
VII. – KANUN TASARI VE TEKLİFLERİYLE KOMİSYONLARDAN
GELEN DİĞER İŞLER (Devam)
11.- Hazineye Ait Taşınmaz Malların Değerlendirilmesi ve
Katma Değer Vergisi Kanununda Değişiklik Yapılması Hakkında Kanun Tasarısı ve
Plan ve Bütçe Komisyonu Raporu (1/884) (S. Sayısı : 733) (Devam)
BAŞKAN - Komisyon ve
Hükümet hazır. 
1 inci madde okunmuştu.
1 inci madde üzerinde söz
talebi?.. Yok. 
Önerge yok. 
1 inci maddeyi oylarınıza
sunuyorum: Kabul edenler... Etmeyenler... 1 inci madde kabul edilmiştir. 
2 nci maddeyi okutuyorum:

Kurul, komisyonlar,
taşınmaz malların ve değerinin tespiti ile ihale usulü
MADDE 2. - Bakanlıkça
belirlenen ve Kurul tarafından teklif edilen Hazineye ait taşınmaz mallardan
uygun görülenlerin satışa çıkarılmasına Bakanlar Kurulunca karar verilir.
Bakanlar Kurulunca satış kapsamına alınan taşınmaz malların değer tespit
komisyonunca değer tespiti yapıldıktan sonra, beş iş günü içerisinde Kurula
bildirilir. Kurul, on iş günü içerisinde, üye tam sayısı ile toplanır. Kurul,
tespit edilen bedeli aynen kabul edebileceği gibi gerekçesini belirtmek kaydıyla
artırabilir veya azaltabilir. Kurul kararları salt çoğunlukla alınır. Taşınmaz
malların tahmini bedellerinin tespitinde, gerektiğinde 2499 sayılı Sermaye
Piyasası Kanununa tâbi ekspertiz şirketlerinden de yararlanılabilir. 
Taşınmaz mal, Kurul
tarafından uygun görülen bedel üzerinden ihaleye çıkarılmak üzere ilgili
valiliğe bildirilir. İhale sonucuna ilişkin kararlar, on beş iş günü içerisinde
ita amirinin onayına sunulur. İhale komisyonu kararları en geç on beş iş günü
içerisinde ita amirinin onayı ile kesinleşir. İta amirinin onaylamama kararları
kesindir.
Değer tespit komisyonu,
üye tamsayısının üçte iki çoğunluğu, ihale
komisyonu üye tam sayısı ile toplanır, değer tespit komisyonu
katılanların salt çoğunluğuyla, ihale komisyonu ise, oybirliği ile karar alır,
kararda çekimser kalınamaz. Karara muhalefet eden üye, muhalefet gerekçesini
belirtmek zorundadır. Komisyonlarca, gerekli görüldüğü takdirde, değer tespit
çalışmalarına yardımcı olmak üzere ve kararlara katılmamak kaydıyla yeterli
sayıda uzman görevlendirilebilir.
Satışa konu taşınmaz mala
ilişkin ihalenin ilan metni, şekli ve adedi ihale komisyonunca belirlenir. İlan
metni, Türkiye genelinde dağıtımı yapılan yüz bin ve üzerinde tirajı olan
günlük gazetelerin en az birinde ve en az bir defa; tahmin edilen bedel 2886
sayılı Devlet İhale Kanununun 17 nci maddesinin (2) numaralı fıkrası uyarınca
belirlenecek tutarın üç katını aştığı takdirde, Resmî Gazetede de bir kez
yayımlanır. İhale ilanı ayrıca, internet ve diğer yayın araçlarıyla da
yayınlanabilir. Resmî Gazetede ve/veya günlük gazetede yayımlanacak ilan, ihale
tarihinden en az yirmi gün, birden fazla yayımlanacaksa, son ilan ihale
tarihinden en az on gün önce yayımlanır.
Satış, kapalı teklif
usulü ile teklif alma suretiyle yapılır. Teklifler, iadeli taahhütlü mektupla
ve postayla gönderilir.
Tekliflerin açılışında,
gerektiğinde basın ve yayın organları da izleyici olarak bulunabilir.
İhaleye istekli çıkmaması
veya ihalenin yapılamaması halinde, komisyonca ihale aynı usulle en geç iki ay
içinde yeniden yapılır.
İhale komisyonları
gerektiğinde yerel basın ve yayın organlarının satış işlemlerini izlemesi de
dahil olmak üzere, rekabet ve açıklık ilkelerine uygun her türlü tedbiri alır.
Onaylanan ihale kararı
internet aracılığı ile ayrıca
yayınlanır.
Hazineye ait taşınmaz
malların satışı işlemlerinde görev alan kurul ve komisyonların başkan ve
üyeleri ile bu Kanunun uygulanmasında doğrudan görev alanlara görevleri
süresince aylık tutarı 399 sayılı Kanun Hükmünde Kararnamenin 34 üncü maddesine
göre kamu iktisadi teşebbüsleri yönetim kurulu başkan ve üyelerine ödenen
miktarı geçmemek üzere, Bakanlığın teklifi ve Başbakan onayı ile belirlenecek
miktarda huzur hakkı veya ücret ödenir. Bu ödemeler Bakanlık bütçesinden
karşılanır ve damga vergisi hariç her hangi bir vergiye tâbi tutulmaz.
BAŞKAN - 2 nci madde
üzerinde söz isteği?.. Yok.
Önerge yok.
2 nci maddeyi oylarınıza
sunuyorum: Kabul edenler... Etmeyenler... 2 nci madde kabul edilmiştir.
3 üncü maddeyi
okutuyorum:
Hazine adına orman
sınırları dışına çıkartılan yerler
MADDE 3. - 6831 sayılı
Orman Kanununun değişik 2 nci maddesi gereğince Hazine adına orman sınırları
dışına çıkartılan yerlerde, 2924 sayılı Orman Köylülerinin Kalkınmalarının
Desteklenmesi Hakkında Kanun hükümleri uygulanmaz.
Bakanlığın talebi üzerine
bu yerlerin, daha önce kadastrosu yapılmamış ise, fiili kullanım durumları
dikkate alınmak suretiyle, 3402 sayılı Kadastro Kanununun 11 inci maddesinde
belirtilen askı ilanı hariç, diğer ilanlar yapılmaksızın öncelikle kadastrosu
yapılarak, varsa üzerindeki muhdesatın kime veya kimlere ait olduğu ve kim veya
kimler tarafından kullanıldığı kadastro tutanağının beyanlar hanesinde
gösterilmek suretiyle Hazine adına tescil edilir ve Bakanlığın tasarrufuna
geçer.
Kadastro sırasında, orman
ile 6831 sayılı Orman Kanununun değişik 2 nci maddesinin (B) bendi uyarınca
orman sınırları dışına çıkartılan parsel arasındaki ortak sınır; orman tahdit
ve/veya kadastro haritaları teknik esaslara uygun ise bu haritalara göre,
değilse harita ve tutanaklarda tanımlanan orman sınır taşları esas alınmak
suretiyle kadastro ekibince belirlenir.
Bu yerler, Bakanlığın
talebi üzerine, 3194 sayılı İmar Kanunu ve uygulama yönetmeliklerindeki
kısıtlamalara tâbi olmaksızın, gerektiğinde ifraz ve/veya tevhit de edilir.
İfraz ve/veya tevhit işlemleri sırasında her hangi bir nedenle oluşmuş pafta
zemin uyumsuzluğunun tespiti halinde, ihtilaflı ve ihtilafsız kısımlar ayrılır.
İhtilafsız kısımlarda ifraz ve/veya tevhit işlemleri yapılır. Diğer bölümlerde
ise, gerekli düzeltmeler yapıldıktan sonra, otuz gün süre ile belediye,
muhtarlık ve kadastro müdürlüğünde ilan edilir. İlan süresi içerisinde dava
açılmadığı taktirde, düzeltme kesinleşir.
Kadastro hizmetleri
Bayındırlık ve İskân Bakanlığınca belirlenen fiyatlara, ifraz ve /veya tevhit
işlemleri ise, Harita ve Kadastro Mühendisleri Odasınca belirlenen fiyatlara
göre yapılır. Bu işlemler için gerekli harcamalar, Bakanlık bütçesinden
karşılanır.
Bu yerler; 492 sayılı
Harçlar Kanununun 63 üncü maddesinde yer alan harca esas değerinden az olmamak
üzere rayiç bedeli üzerinden; köylerde varsa öncelikle kullanıcısı orman
köylüsüne, belediye ve mücavir alan sınırları içerisinde kullanıcılarına
doğrudan satılabileceği gibi, aynı amaçla harca esas metre kare birim değeri
üzerinden ilgili belediyelere ve Arsa
Ofisi Genel Müdürlüğüne de
devredilebilir. 
Bu yerlerin kullanıcıları
tarafından satın alınmasına ilişkin talepler öncelikle sonuçlandırılır. İdarece
yapılan inceleme sonucunda, satışı uygun görülen ve bu amaçla kullanıcısına
yapılan tebligat tarihinden itibaren otuz gün içinde kullanıcıları tarafından
satın alınmayan yerler ile kullanıcısı bulunmayan yerler, Hazineye ait diğer
taşınmaz mallar gibi değerlendirilir.
Bu yerlerin satışı, 3194
sayılı İmar Kanununun 18 inci maddesinde yer alan kısıtlamalara bağlı
olmaksızın yapılır.
Özel kanunları gereğince
satışı mümkün olmayan yerlere ilişkin hükümler saklıdır.
BAŞKAN - 3 üncü madde
üzerinde söz isteği?.. Yok.
Madde üzerinde bir önerge
vardır; okutuyorum:
Türkiye Büyük Millet
Meclisi Başkanlığına
Görüşülmekte olan 733
sıra sayılı kanun tasarısının 3 üncü maddesinin birinci fıkrasında yer alan
"6831 sayılı Orman Kanununun değişik 2 nci maddesi" ibaresinin
"6831 sayılı Orman Kanunun değişik 2 nci maddesi (B) bendi" şeklinde
değiştirilmesini arz ve teklif ederim.
   Sümer Oral
   Maliye Bakanı
BAŞKAN - Sayın
Komisyon?..
PLAN VE BÜTÇE KOMİSYONU
BAŞKANVEKİLİ HAYRETTİN ÖZDEMİR (Ankara) - Takdire bırakıyoruz.
BAŞKAN - Takdire
bırakıyorsunuz. 
Sayın Hükümet katılıyor. 
Hükümetin önergesini
oylarınıza sunuyorum: Kabul edenler... Etmeyenler... Kabul edilmiştir.
3 üncü maddeyi, bu
değişiklik önergesi doğrultusunda oylarınıza sunuyorum: Kabul edenler...
Etmeyenler... Kabul edilmiştir.
Müteakip maddeyi
okutuyorum:
Doğrudan satış
MADDE 4. - Hazineye ait
taşınmaz mallar;
a) Karşılıklı olmak,
Dışişleri Bakanlığının olumlu görüşü alınmak ve diplomatik amaçlarla
kullanılmak kaydıyla yabancı devletlere,
b) 6831 sayılı Orman
Kanunu, 2634 sayılı Turizmi Teşvik Kanunu ve 2873 sayılı Milli Parklar
Kanunu uyarınca ormanlardan izin veya
irtifak hakkına konu edilmiş yerler dışında, üzerinde çeşitli amaçlarla kişiler
lehine irtifak hakkı tesis edilmiş ise, zemini ile üzerindeki bina ve
tesislerin Hazineye geçmesi gereken kısmının, talep edilmesi halinde hak
lehtarlarına,
c) Uygulama imar planı
içinde ise, hisse miktarı seksen metre kareyi ve hisse nispeti yüzde yirmiyi;
uygulama imar planı dışında ise, hisse miktarı bin metre kareyi ve hisse
nispeti yüzde yirmiyi aşmamak kaydıyla hissedarlarına,
d) Belediye ve mücavir
alan sınırları dışında, köy ve mezraların yerleşme alanı içinde bulunan ve
yüzölçümü beş bin metre kareye kadar olan Hazineye ait taşınmaz mallar
kullanıcılarına, 
e) 3294 sayılı Sosyal
Yardımlaşma ve Dayanışmayı Teşvik Kanununa göre kurulan vakıflara, 
Bu Kanun hükümlerine göre
belirlenecek rayiç bedel üzerinden doğrudan satılabilir.
(d) bendindeki taşınmaz
malları satın alacakların veya bunların kanuni ve akdi haleflerinin, bu Kanunun
yürürlüğe girdiği tarihte, taşınmaz malın bulunduğu köy nüfusuna kayıtlı
olmaları veya 31/12/2000 tarihinden beri o köyde ikamet etmeleri şarttır.
BAŞKAN - Madde üzerinde
söz isteği yok.
Madde üzerinde bir önerge
vardır; okutup, işleme alacağım.
Türkiye Büyük Millet
Meclisi Başkanlığına
Görüşülmekte olan 733
sıra sayılı kanun tasarısının 4 üncü maddesine aşağıdaki bendin eklenmesini arz
ve teklif ederiz.
   Sümer Oral
   Maliye Bakanı
"f) Kuruluş
amaçlarında kullanılmak üzere; kamu kurumu niteliğindeki meslek kuruluşlarına
bu kanunun yürürlük tarihinden önce, tahsis, irtifak hakkı veya kiralanmış
olanlara,"
BAŞKAN - Sayın
Komisyon?..
PLAN VE BÜTÇE KOMİSYONU
BAŞKANVEKİLİ HAYRETTİN ÖZDEMİR (Ankara) - Takdire bırakıyoruz Sayın Başkanım.
BAŞKAN - Hükümet
katılıyor. 
Gerekçeyi okutuyorum:
Gerekçe: Kamu kurumu
niteliğindeki meslek kuruluşlarına doğrudan satış imkânı getirilmektedir.
BAŞKAN - Önergeyi
oylarınıza sunuyorum: Kabul edenler... Etmeyenler... Önerge kabul edilmiştir. 
4 üncü maddeyi, kabul
edilen önergeyle birlikte oylarınıza sunuyorum: Kabul edenler... Etmeyenler...
Kabul edilmiştir. 
5 inci maddeyi
okutuyorum: 
Taksitle ödeme, satış
bedelinden pay verilmesi, belediyelere devir
MADDE 5. - Hazineye ait
taşınmaz malların satış bedeli; ihalenin yapıldığı yıl bütçe kanununda
belirtilen tutarın üzerinde ise, taksitle de ödenebilir. Taksitle ödeme
halinde, satış bedelinin en az dörtte biri peşin, kalanı en fazla iki yılda ve
oniki eşit taksitte, kanuni faizi ile birlikte ödenir. Bu durumda, kalan ve
takside bağlanan satış bedeli ve kanuni faizlerini karşılayacak miktarda kesin
ve süresiz banka teminat mektubu alınır veya 743 sayılı Türk Kanunu Medenisinin
807 nci maddesinin (1) numaralı bendi uyarınca, satışı yapılan taşınmaz mal
üzerine Hazine lehine birinci derece ve birinci sırada ipotek tesis edilir.
Ancak; belediye ve mücavir alan sınırları dışında 6831 sayılı Orman Kanununun
değişik 2 nci maddesi gereğince Hazine adına orman sınırları dışına çıkartılan
yerlerdeki taşınmaz malların orman köylüsüne satışı halinde, satış bedeli
ilgililerce ilan tarihinden itibaren bir yıl içinde peşin olarak veya ilgilinin
aynı süre içinde yazılı başvurusu üzerine beş yıl içinde yıllık eşit
taksitlerle tahsil olunur. Bu durumda, borç tutarına; borçlandırmanın yapıldığı
tarihteki Orman ve Köy İlişkileri Genel Müdürlüğünün orman köylülerine verdiği
kredilere uyguladığı faiz oranı uygulanır.
 Belediye ve mücavir alan sınırları içinde
bulunan Hazineye ait arsa ve arazilerin satış bedellerinin tahsil edilen kısımlarından,
ilgili belediyeye yüzde on, varsa büyükşehir belediyesine de yüzde beş oranında
pay verilir. Belediyelere, yapılan her türlü satış ve devir gelirlerinden ve
özel ödenek kaydedilen satış gelirlerinden belediyelere pay verilmez.
Belediyelere ödenecek payın yıllık tutarı, genel bütçe vergi gelirlerinden
aktarılan payın yıllık toplam tutarını geçemez. Belediyelere ödenen bu tutarın
en az yarısı, alt yapı ve imar giderleri için harcanır.
 6831 sayılı Orman Kanununun değişik 2 nci maddesinin (B) bendi uyarınca
Hazine adına orman sınırları dışına çıkartılan yerlerin satış bedellerinin
tahsil edilen kısmının yüzde yirmisi her ay bir taraftan bütçeye gelir, diğer
taraftan orman köylülerinin kalkınmalarının desteklenmesi hizmetleri için Orman
Bakanlığı bütçesinde açılacak özel tertiplere ödenek kaydedilir. Bu
ödeneklerden yılı içerisinde harcanmayan miktarlar ertesi yıl bütçesine
devredilir. Bu ödenekler, Orman ve Köy İlişkileri Genel Müdürlüğünün orman
köylülerine verdiği kredilerin tâbi olduğu esas ve usullere göre kullandırılır.
 Belediye ve mücavir alan sınırları içinde
ve Bakanlar Kurulunca tespit edilecek alanlarda bulunan; 31/12/2000 tarihinden
önce üzerinde toplu yapılanma olan Hazineye ait taşınmaz mallar, öncelikle yapı
sahipleri ile bunların kanuni veya akdi haleflerine satılmak ya da genel
hükümlere göre değerlendirilmek üzere, 492 sayılı Harçlar Kanununun 63 üncü
maddesinde yer alan harca esas metrekare birim değeri üzerinden belediyelere
devredilebilir. Bu taşınmaz malların belediyelerce üçüncü kişilere satılması
halinde, satış bedelinden, alt yapı ve imar giderleri ile taşınmaz malların
Hazinece belediyeye satışına esas bedelin bir kat fazlası indirildikten sonra,
kalan tutarın yarısı belediyelerce, satışın yapıldığı tarihi takip eden ayın
başından itibaren en geç üç ay içinde Hazineye ödenir. Ödenmeyen tutarlardan
belediye başkanı ile belediye saymanları müştereken ve müteselsilen sorumludur.
Süresinde ödenmeyen tutarlar, sorumlulardan 6183 sayılı Amme Alacaklarının
Tahsil Usulü Hakkında Kanun hükümlerine
göre tahsil edilir.
 İkinci fıkrada yer alan oranları ayrı ayrı
veya birlikte bir katına kadar artırmaya veya sıfıra kadar indirmeye Bakanlar
Kurulu yetkilidir. Dördüncü fıkraya göre devri yapılan taşınmaz malların imar
planları yapılmamış ise, öncelikle yapılır. Onaylı imar planında kamu
hizmetlerine ayrılan yerler re'sen Hazine adına tescil edilir.
BAŞKAN - Madde üzerinde
söz isteği?.. Yok. 
1 önerge vardır; okutup,
işleme alacağım:
 Türkiye Büyük Millet
Meclisi Başkanlığına
Görüşülmekte olan 733
sıra sayılı Kanun Tasarısının 5 inci maddesinin birinci fıkrasında yer alan
"Orman Kanununun değişik 2 nci maddesi" ibaresinin, "Orman
Kanununun değişik 2 nci maddesi (b) bendi" şeklinde değiştirilmesini arz
ve teklif ederiz. 
   Sümer Oral
   Maliye Bakanı
BAŞKAN - Sayın Komisyon,
önergeye katılıyor mu?..
PLAN VE BÜTÇE KOMİSYONU
BAŞKANVEKİLİ HAYRETTİN ÖZDEMİR (Ankara) - Takdire bırakıyoruz Sayın Başkan. 
BAŞKAN - Hükümet
katılıyor.
Gerekçeyi okutuyorum:
Gerekçe:
Adı geçen maddedeki maddî
hatanın düzeltilmesi amaçlanmıştır. 
BAŞKAN - Önergeyi
oylarınıza sunuyorum: Kabul edenler... Etmeyenler... Önerge kabul edilmiştir. 
5 inci maddeyi bu
değişiklik önergesiyle birlikte oylarınıza sunuyorum: Kabul edenler...
Etmeyenler... Kabul edilmiştir. 
6 ncı maddeyi okutuyorum:
Sit alanlarında kalan
taşınmaz mallar
MADDE 6. - 2863 sayılı
Kültür ve Tabiat Varlıklarını Koruma Kanununun 15 inci maddesinin birinci fıkrasının
(f) bendi gereğince, sit alanı olması nedeniyle kesin inşaat yasağı getirilmiş
korunması gerekli taşınmaz kültür ve tabiat varlıklarının bulunduğu taşınmaz
malların, Hazineye ait taşınmaz mallarla değiştirilmesi işlemlerinde, taşınmaz
mal maliklerinin kabul etmesi halinde, sit alanında kalan taşınmaz malların
bedeli Maliye Bakanlığınca tespit edilerek, kendilerine taşınmaz malın bedelini
gösterir bir belge verilir. Bu belge, Hazinece yapılan taşınmaz mal
satışlarında ödeme aracı olarak kabul edilir. Belgenin işleme tâbi tutulacağı
tarihteki bedeli, belgede yazılı bedele, kıymet takdir tarihinden itibaren
kanunî faiz uygulanmak suretiyle tespit edilir.
BAŞKAN - Madde üzerinde
söz isteği?.. Yok.
Önerge yok.
6 ncı maddeyi oylarınıza
sunuyorum: Kabul edenler... Etmeyenler... Kabul edilmiştir.
7 nci maddeyi okutuyorum:
Kamu kurum ve
kuruluşlarının yükümlülükleri ve diğer hükümler
MADDE 7. - Kamu kurum ve
kuruluşları, Hazineye ait taşınmaz malların değerlendirilmesi ile ilgili
işlemlerde Bakanlık, kurul veya komisyonlar tarafından istenen bilgi ve
belgeleri öncelikli olarak gönderirler ve imar mevzuatında yer alan
kısıtlamalara tâbi olmaksızın ifraz,
tevhit ve tescil işlemlerini talebi izleyen en geç bir ay içinde
sonuçlandırırlar.
Bu Kanunun uygulamasına
ilişkin esas ve usuller ile 3 üncü madde, 4 üncü maddenin (d) bendi ve 5 inci
maddenin dördüncü fıkrasında yer alan hükümlerin uygulanmayacağı yerleri
belirlemeye, Bakanlar Kurulunca belirlenecek Hazineye ait taşınmaz malların
gayrimenkul satış vaadi ve arsa payı karşılığında hasılat paylaşımı esasına
göre inşaat sözleşmesi yapılmak
suretiyle gayrimenkul yatırım ortaklıkları veya diğer gerçek veya tüzel kişiler
ile birlikte değerlendirilmesine ilişkin esas ve usulleri tespit etmeye
Bakanlık yetkilidir.
Bu Kanunda hüküm
bulunmayan hallerde 2886 sayılı Devlet İhale Kanunu hükümleri uygulanır.
Hazineye ait taşınmaz
malların satış ve devir işlemleri ve bu işlemler sırasında düzenlenen belgeler
vergi, resim ve harçtan müstesnadır. Satışı yapılan taşınmaz mallar, satış
tarihini takip eden yıldan itibaren beş yıl süre ile emlak vergisine tâbi
tutulmaz.
BAŞKAN - Madde üzerinde
söz isteği?.. Yok.
Önerge yok.
7 nci maddeyi oylarınıza
sunuyorum: Kabul edenler... Etmeyenler... Kabul edilmiştir.
8 inci maddeyi
okutuyorum. 
MADDE 8. - 25.10.1984
tarihli ve 3065 sayılı Katma Değer Vergisi Kanununun 1 inci maddesinin (3)
numaralı fıkrasının (d) bendi aşağıdaki şekilde değiştirilmiştir.
"d) Hazinece yapılan
taşınmaz mal satışları hariç müzayede mahallerinde ve gümrük depolarında
yapılan satışlar,"
BAŞKAN - Madde üzerinde
söz isteği?... Yok. 
Önerge yok.
8 inci maddeyi oylarınıza
sunuyorum: Kabul edenler... Etmeyenler... 8 inci madde kabul edilmiştir.
Geçici madde 1'i
okutuyorum:
GEÇİCİ MADDE 1. - 2001
yılında, bu Kanunun 5 inci maddesinin birinci fıkrasına göre taksitle ödeme
yapılacak tutar, belediye mücavir alan sınırları içindeki taşınmaz mallar için
elli milyar lira, dışındakiler için on milyar lira olarak uygulanır.
BAŞKAN - Madde üzerinde
söz isteği?.. Yok.
Madde üzerinde önerge de
bulunmamaktadır.
Geçici madde 1'i
oylarınıza sunuyorum: Kabul edenler... Etmeyenler... Geçici madde 1 kabul
edilmiştir.
Geçici madde 2'yi
okutuyorum:
GEÇİCİ MADDE 2. - Bu
Kanunun yürürlük tarihi itibarıyla 2924 sayılı Orman Köylülerinin
Kalkınmalarının Desteklenmesi Hakkında Kanun gereğince Orman Bakanlığınca hak
sahipliği, rayiç bedel tespiti ve satış işlemlerine başlanmış olup da tapuları
henüz verilmemiş olan yerlere ait dosyalar, bu Kanuna göre işlem yapılmak üzere
Bakanlığa devredilir.
BAŞKAN - Geçici 2 nci
madde üzerinde söz isteği?.. Yok.
Madde üzerinde önerge de
bulunmamaktadır.
Geçici madde 2'yi
oylarınıza sunuyorum: Kabul edenler... Etmeyenler... Kabul edilmiştir.
Geçici madde 3'ü
okutuyorum:
GEÇİCİ MADDE 3. - Bu
Kanunun yürürlüğe girmesinden önce Hazinece satışı yapılan ancak tapuda devir
işlemleri tamamlanmamış taşınmaz mallar hakkında da bu Kanun hükümleri
uygulanır.
BAŞKAN - Geçici madde 3
üzerinde söz isteği?.. Yok.
Madde üzerinde bir önerge
vardır; okutup işleme alacağım:
Türkiye Büyük Millet
Meclisi Başkanlığına
733 sıra sayısıyla
görüşülmekte olan tasarının geçici 3 üncü maddesine ikinci fıkra olarak
aşağıdaki hüküm eklenmiştir.
"Bu kanunun
yürürlüğe girmesinden önce mülkiyeti, gerçek veya özel hukuk tüzelkişilerine
ait taşınmazlar üzerindeki imar kurallarına aykırı yapılar için harç ve benzeri
parasal yaptırımlar uygulanarak gerekli ruhsatlar verilir. Bu hususla ilgili
ayrı bir yönetmelik çıkarılır.
 Saffet Arıkan Bedük Ramazan Gül Mehmet Sadri Yıldırım
  Ankara Isparta Eskişehir
 Mehmet Gölhan  Nurettin
Atik  Necati Yöndar
 Konya Diyarbakır Bingöl
BAŞKAN - Komisyon
önergeye katılıyor mu?
PLAN VE BÜTÇE KOMİSYONU
BAŞKANVEKİLİ HAYRETTİN ÖZDEMİR (Ankara) - Katılmıyoruz.
BAŞKAN - Hükümet?..
MALİYE BAKANI SÜMER ORAL
(İzmir) - Katılmıyoruz efendim.
BAŞKAN - Gerekçeyi
okutuyorum:
Gerekçe: Kamu
taşınmazlarındaki yapılar için öngörülen fırsat ve imkânların, özel hukuk
tüzelkişiler ile gerçek şahıslar adına kayıtlı taşınmazlara tanınması eşitliğe
aykırıdır. Aynı fırsat herkes için tanınmalıdır.
BAŞKAN - Komisyonun ve
hükümetin katılmadığı, Mehmet Sadri Yıldırım'a ait önergeyi oylarınıza
sunuyorum: Kabul edenler... Etmeyenler... Önerge kabul edilmemiştir.
Geçici madde 3'ü
oylarınıza sunuyorum: Kabul edenler... Etmeyenler... Kabul edilmiştir.
9 uncu maddeyi
okutuyorum:
Yürürlük
MADDE 9. - Bu Kanun
yayımı tarihinde yürürlüğe girer.
BAŞKAN - Kabul edenler...
Etmeyenler... Kabul edilmiştir.
10 uncu maddeyi
okutuyorum: 
Yürütme
MADDE 10. - Bu Kanun
hükümlerini Bakanlar Kurulu yürütür.
BAŞKAN - 10 uncu maddeyi
oylarınıza sunuyorum: Kabul edenler... Etmeyenler... Kabul edilmiştir.
İçtüzüğün 86 ncı
maddesine göre, tasarının tümünü oylamadan önce söz istekleri var.
Aleyhte, Sayın Kamer
Genç?.. Yok.
Lehte, Sayın Ali Gebeş?..
Yok.
Tasarı açık oylamaya
tabidir.
Açık oylamanın şekli
konusunda Genel Kurulun kararını alacağım: Açık oylamanın, elektronik cihazla
yapılmasını kabul edenler... Etmeyenler... Kabul edilmiştir.
Oylamayı elektronik
cihazla yapacağım.
Oylama için 5 dakika süre
vereceğim. Bu arada, sisteme giremeyen arkadaşlarımızın, teknik personelden
yardım istemelerini; buna rağmen sisteme giremeyen arkadaşlarımızın, aynı üre
içerisinde, oy pusulalarını Başkanlığa ulaştırmalarını; vekâleten oy kullanacak
sayın bakan varsa, hangi bakana vekâleten oy kullandığını, oyunun rengini ve
imzasını taşıyan oy pusulasını Başkanlığımıza ulaştırmalarını rica ediyorum.
Oylama işlemini
başlatıyorum.
(Elektronik cihazla
oylama yapıldı)
BAŞKAN - Sayın milletvekilleri,
Hazineye Ait Taşınmaz Malların Değerlendirilmesi ve Katma Değer Vergisi
Kanununda Değişiklik Yapılması Hakkında Kanun Tasarısının yapılan açık
oylamasına 223 sayın milletvekili katılmış; 207 kabul, 16 mükerrer oy
kullanılmıştır; bu sonuca göre tasarı kabul edilmiş ve yasalaşmıştır; hayırlı
olsun efendim.
Gündemin 12 nci sırasına
alınan, Hazineye Ait Tarım Arazilerinin Satışı Hakkında Kanun, 3 Mart 1340
(1924) Tarihli ve 431 Sayılı Kanunla Hazineye Kalan Taşınmaz Mallardan
Bazılarının Zilyedlerine Devri Hakkında Kanun ile Mülga 2613 ve 766 Sayılı
Kanunlarla Hazine Adına Tescil Edilen Miktar Fazlalıklarının İlgililerine
Devrine Dair Kanunda Değişiklik Yapılmasına Dair Kanun Tasarısı ile İzmir
Milletvekili Işılay Saygın'ın; Hatay Milletvekili Levent Mıstıkoğlu ve 13
Arkadaşının Aynı Mahiyetteki Kanun Teklifleri ve Adalet ve Plan ve Bütçe
Komisyonları Raporlarının görüşmelerine başlıyoruz.
 12. - Hazineye Ait
Tarım Arazilerinin Satışı
Hakkında Kanun, 3 Mart 1340
(1924) Tarihli ve 431 Sayılı Kanunla Hazineye Kalan Taşınmaz Mallardan
Bazılarının Zilyedlerine Devri Hakkında Kanun ile Mülga 2613 ve 766 Sayılı
Kanunlarla Hazine Adına Tescil Edilen Miktar Fazlalıklarının İlgililerine
Devrine Dair Kanunda Değişiklik Yapılmasına Dair Kanun Tasarısı ile İzmir
Milletvekili Işılay Saygın'ın; Hatay Milletvekili Levent Mıstıkoğlu ve 13
Arkadaşının Aynı Mahiyetteki Kanun Teklifleri ve Adalet ve Plan
ve Bütçe Komisyonları Raporları (1/718, 2/264, 2/377)(S. Sayısı:707) (1)
BAŞKAN - Komisyon?..
Hazır.
Hükümet?.. Hazır.
Komisyon raporu 707 sıra
sayısıyla bastırılıp, dağıtılmıştır.
Tasarının tümü üzerinde
gruplar adına söz isteyen?.. Yok.
Şahsı adına Sayın Şadan
Şimşek?..
ŞADAN ŞİMŞEK (Edirne) -
Konuşmayacağım Sayın Başkan.
BAŞKAN - Konuşmuyorlar.
Sayın Lütfi Yalman?..
Yok.
Sayın Mükerrem Levent?..
Yok.
Sayın Bülent Arınç?..
Yok.
Sayın Mehmet Sadri
Yıldırım?.. Yok.
Sayın Nidai Seven?..
NİDAİ SEVEN (Ağrı) -
Buradayım; ama, Komisyon çalışmaları sırasında görüştüğümüz için,
konuşmayacağım.
BAŞKAN - Konuşmuyorsunuz,
teşekkür ederim.
Sayın Kamer Genç?.. Yok.
Tasarının maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
1 inci maddeyi
okutuyorum:
HAZİNEYE AİT TARIM ARAZİLERİNİN SATIŞI HAKKINDA KANUN, 3
MART 1340 (1924) TARİHLİ VE 431 SAYILI KANUNLA HAZİNEYE KALAN TAŞINMAZ
MALLARDAN BAZILARININ ZİLYEDLERİNE DEVRİ HAKKINDA KANUN İLE MÜLGA 2613 VE 766
SAYILI KANUNLARLA HAZİNE ADINA TESCİL EDİLEN MİKTAR FAZLALIKLARININ
İLGİLİLERİNE DEVRİNE DAİR KANUNDA DEĞİŞİKLİK YAPILMASINA
DAİR KANUN TASARISI
MADDE 1. - 16.2.1995
tarihli ve 4070 sayılı Hazineye Ait Tarım Arazilerinin Satışı Hakkında Kanunun
6 ncı maddesine aşağıdaki fıkra eklenmiştir.
____________________
(1) 707 S.Sayılı Basmayazı tutanağa eklidir.
"Tapu
fazlalıklarının Hazineye ait olduğuna ilişkin tapu kayıtlarında şerh bulunan
taşınmaz mallardaki fazlalıklar, takdir edilecek bedel üzerinden tapu malikine
veya mirasçılarına satılabilir. Kanunun öngördüğü müracaat süresi içerisinde
satın alma müracaatında bulunulmaması halinde söz konusu tapu fazlalıkları
müşterek mülkiyete dönüştürülür."
BAŞKAN - 1 inci madde
üzerinde söz isteği?.. Yok.
Önerge yok.
1 inci maddeyi oylarınıza
sunuyorum: Kabul edenler... Etmeyenler... Kabul edilmiştir.
2 nci maddeyi okutuyorum:
MADDE 2.- 4070 sayılı
Kanunun 10 uncu maddesinin beşinci fıkrası aşağıdaki şekilde değiştirilmiştir.
"Bu Kanuna göre
satılan tarım arazileri on yıl süre ile tarım dışı amaçlarla kullanılamaz, bu
husus tapu kütüğünün beyanlar hanesine yazılır. Bu süre sonunda tarım dışı
amaçla kullanım Köy Hizmetleri Genel Müdürlüğünden alınacak izne tâbidir."
BAŞKAN - Madde üzerinde
söz isteği?.. Yok.
Önerge yok.
2 nci maddeyi oylarınıza
sunuyorum: Kabul edenler... Etmeyenler... Madde kabul edilmiştir.
3 üncü maddeyi
okutuyorum:
MADDE 3.- 4070 sayılı
Kanunun 11 inci maddesinin (j) bendi aşağıdaki şekilde değiştirilmiş ve (m)
bendinden sonra gelmek üzere aşağıdaki (n) bendi eklenmiştir.
"j) 2863 sayılı
Kültür ve Tabiat Varlıklarını Koruma Kanunu kapsamında olup da Kültür
Bakanlığınca satılmasına izin verilmeyenler."
"n) 3202 sayılı Köy
Hizmetleri Genel Müdürlüğü Teşkilât ve Görevleri Hakkında Kanunun 12 nci
maddesi uyarınca toplulaştırma yapılan yerlerde,"
BAŞKAN - 3 üncü madde
üzerinde söz isteği?.. Yok.
Önerge yok.
3 üncü maddeyi oylarınıza
sunuyorum: Kabul edenler... Etmeyenler... 3 üncü madde kabul edilmiştir.
4 üncü maddeyi
okutuyorum:
MADDE 4.- 4070 sayılı
Kanuna aşağıdaki geçici madde eklenmiştir.
"GEÇİCİ MADDE 1.- Bu
Kanunun 5, 6, 7 ve 8 inci maddelerine göre taşınmaz mal satın almak
isteyenlere, bu maddenin yürürlüğe girdiği tarihten itibaren iki yıllık başvuru
süresi tanınır. Bu süreyi Bakanlar Kurulu bir defaya mahsus olmak üzere bir
yıla kadar uzatabilir. Bu sürenin geçmesi ile her türlü talep hakkı düşer ve
söz konusu taşınmaz mallar genel hükümlere göre satılır."
BAŞKAN - 4 üncü madde
üzerinde söz isteği?.. Yok.
Bir önerge vardır;
okutup, işleme alacağım:
Türkiye Büyük Millet
Meclisi Başkanlığına
Görüşülmekte olan 707
sıra sayılı kanun tasarısının çerçeve 4 üncü maddesinin çerçevesinin "4070
sayılı Kanuna aşağıdaki geçici maddeler eklenmiştir" şeklinde
değiştirilmesini ve aşağıdaki geçici maddenin eklenmesini arz ve teklif ederim.
   Levent Mıstıkoğlu 
   Hatay
"Geçici Madde 2.-
4070 sayılı Kanunun kapsamı içindeki Hazine arazilerinden bu Kanunun yayımı
tarihinden önce iskân amacı ile Köy Hizmetleri Genel Müdürlüğüne yapılmış
tahsislerden iskân için yatırım programına girmemiş ve ödenek ayrılmamış olan
kısımlarının tahsisleri iptal edilir."
BAŞKAN - Sayın
Komisyon?..
PLAN VE BÜTÇE KOMİSYONU
BAŞKANVEKİLİ HAYRETTİN ÖZDEMİR (Ankara) - Katılmıyoruz.
BAŞKAN - Sayın Hükümet?..
MALİYE BAKANI SÜMER ORAL
(İzmir) - Katılmıyoruz.
BAŞKAN - Gerekçeyi
okutuyorum:
Gerekçe:
Kanuna ilave edilen
geçici madde ile Köy Hizmetleri Genel Müdürlüğüne yapılmış tahsislerden iskân
için yatırım programına girmemiş ve ödenek ayrılmamış olan kısımlarının
tahsislerinin iptali amaçlanmaktadır.
BAŞKAN - Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
4 üncü maddeyi oylarınıza
sunuyorum: Kabul edenler... Etmeyenler... 4 üncü madde kabul edilmiştir.
5 inci maddeyi
okutuyorum:
MADDE 5. - 16.2.1995
tarihli ve 4071 sayılı 3 Mart 1340 (1924) tarihli ve 431 sayılı Kanunla
Hazineye Kalan Taşınmaz Mallardan Bazılarının Zilyetlerine Devri Hakkında
Kanunun 4 üncü maddesinin (h) bendi aşağıdaki şekilde değiştirilmiştir.
"h) 2863 sayılı
Kültür ve Tabiat Varlıklarını Koruma Kanunu kapsamında olup da Kültür
Bakanlığınca satılmasına izin verilmeyenler"
BAŞKAN - Madde üzerinde
söz isteği?.. Yok.
Önerge yok.
5 inci maddeyi oylarınıza
sunuyorum: Kabul edenler... Etmeyenler... 5 inci madde kabul edilmiştir.
6 ncı maddeyi okutuyorum:
MADDE 6. - 4071 sayılı
Kanunun 8 inci maddesine aşağıdaki fıkra eklenmiştir.
"Devir bedelinin
hesaplanmasında harca esas değere, yılı içerisinde her ay için Devlet
İstatistik Enstitüsünce belirlenen Toptan Eşya Fiyat Endeksi kadar bedel farkı
ilave edilir."
BAŞKAN - Madde üzerinde
söz isteği?.. Yok.
Önerge yok.
Maddeyi oylarınıza
sunuyorum: Kabul edenler... Etmeyenler... 6 ncı madde kabul edilmiştir.
7 nci maddeyi okutuyorum:
MADDE 7. - 4071 sayılı
Kanuna aşağıdaki geçici madde eklenmiştir.
"GEÇİCİ MADDE 3. -
Bu Kanunun 3 üncü maddesinin (a) bendinde belirtilen hak sahiplerine, bu
maddenin yürürlüğe girdiği tarihten itibaren iki yıllık başvuru süresi tanınır.
Bu süreyi Bakanlar Kurulu bir defaya mahsus olmak üzere bir yıla kadar
uzatabilir."
BAŞKAN - Madde üzerinde
söz isteği?.. Yok.
Önerge yok.
7 nci maddeyi oylarınıza
sunuyorum: Kabul edenler... Etmeyenler... 7 nci madde kabul edilmiştir.
8 inci maddeyi
okutuyorum:
MADDE 8. - 16.2.1995
tarihli ve 4072 sayılı Mülga 2613 ve 766 sayılı Kanunlarla Hazine Adına Tescil
Edilen Miktar Fazlalıklarının ilgililerine Devrine Dair Kanunun 1 inci
maddesinin sonuna aşağıdaki fıkra eklenmiştir.
"Devir bedelinin
hesaplanmasında harca esas değere, yılı içerisinde her ay için Devlet
İstatistik Enstitüsünce belirlenen Toptan Eşya Fiyat Endeksi kadar bedel farkı
ilave edilir."
BAŞKAN - 8 inci madde
üzerinde söz isteği?.. Yok.
Önerge yok.
8 inci maddeyi oylarınıza
sunuyorum: Kabul edenler... Etmeyenler... Kabul edilmiştir.
9 uncu maddeyi
okutuyorum:
MADDE 9. - 4072 sayılı
Kanunun 3 üncü maddesinin (f) bendi aşağıdaki şekilde değiştirilmiştir.
"f) 2863 sayılı
Kültür ve Tabiat Varlıklarını Koruma Kanunu kapsamında olup da Kültür
Bakanlığınca satılmasına izin verilmeyenler."
BAŞKAN - 9 uncu madde
üzerinde söz isteği?.. Yok.
Önerge yok.
9 uncu maddeyi oylarınıza
sunuyorum: Kabul edenler... Etmeyenler... 9 uncu madde kabul edilmiştir.
10 uncu maddeyi
okutuyorum:
MADDE 10. - 4072 sayılı
Kanuna aşağıdaki geçici madde eklenmiştir.
"GEÇİCİ MADDE 1. -
Bu Kanunun 1 inci maddesine göre taşınmaz mal satın almak isteyenlere, bu
maddenin yürürlüğe girdiği tarihten itibaren iki yıllık başvuru süresi tanınır.
Bu süreyi Bakanlar Kurulu bir defaya mahsus olmak üzere bir yıla kadar
uzatabilir."
BAŞKAN - 10 uncu madde
üzerinde söz isteği?.. Yok.
Sayın Çalık, Sayın Gülay,
Sayın Çabuk; böyle, karar yetersayısının aranılması istenmez; imzalı gönderin
kâğıtlarınızı.
Önerge yok.
10 uncu maddeyi
oylarınıza sunuyorum: Kabul edenler... Etmeyenler... Kabul edilmiştir.
11 inci maddeyi
okutuyorum:
MADDE 11.- Bu Kanun
yayımı tarihinde yürürlüğe girer.
BAŞKAN - Maddeyi
oylarınıza sunuyorum: Kabul edenler... Etmeyenler... Kabul edilmiştir.
12 nci maddeyi
okutuyorum:
MADDE 12.- Bu Kanun
hükümlerini Bakanlar Kurulu yürütür.
BAŞKAN - Maddeyi
oylarınıza sunuyorum: Kabul edenler... Etmeyenler kabul edilmiştir.
İçtüzük 86'ya göre,
tasarının tümünü oylamadan önce, Sayın Seven'in bir söz isteği var.
NİDAİ SEVEN (Ağrı) -
Hayırlı olsun Sayın Başkan.
BAŞKAN - Hayırlı olsun
diyorsunuz; peki efendim. 
Ülkemize, milletimize
hayırlı olsun.
Tasarının tümünü
oylarınıza sunuyorum: Kabul edenler... Etmeyenler... Kabul edilmiştir.
Sayın milletvekilleri,
gündemin 13 üncü sırasına alınan, Yapı Denetimi Hakkında Kanun Tasarısı ve
Bayındırlık, İmar, Ulaştırma ve Turizm Komisyonları raporlarının müzakeresine
başlıyoruz. 
13. - Yapı Denetimi Hakkında Kanun Tasarısı ve Bayındırlık,
İmar, Ulaştırma ve Turizm Komisyonu Raporu (1/883)(S.Sayısı 732) (1)
BAŞKAN - Komisyon?..
Hazır.
Hükümet?.. Hazır.
Komisyon raporu 732 sıra
sayısıyla bastırılıp dağıtılmıştır.
Tasarının tümü üzerinde,
gruplar adına söz isteyen sayın üye?.. Yok.
Şahısları adına söz
istekleri var.
Sayın Sancar Sayın?..
Yok.
Sayın Nidai Seven?..
NİDAİ SEVEN (Ağrı) -
Efendim, komisyonda görüşmüştük...
BAŞKAN - Peki efendim,
komisyondaki görüşmeleriniz aynen kabul...
Kastamonu Milletvekili
Sayın Mehmet Serdaroğlu?..
MEHMET SERDAROĞLU
(Kastamonu) - Vazgeçiyorum Sayın Başkan.
BAŞKAN - Söz isteğinden
vazgeçiyorsunuz; teşekkür ederim.
Tasarının maddelerine
geçilmesini oylarınıza sunuyorum: Kabul edenler... Etmeyenler... Kabul
edilmiştir.
1 inci maddeyi
okutuyorum: 
YAPI DENETİMİ HAKKINDA KANUN TASARISI
Amaç, kapsam ve tanımlar
MADDE 1. - Bu Kanunun
amacı; can ve mal güvenliğini teminen, imar planına, fen, sanat ve sağlık
kurallarına, standartlara uygun kaliteli yapı yapılması için proje ve yapı
denetimini sağlamak ve yapı denetimine ilişkin usul ve esasları düzenlemektir.
Bu Kanun; 3194 sayılı
İmar Kanununun 26 ncı maddesinde belirtilen kamuya ait yapı ve tesisler ile 27
nci maddesinde belirtilen ruhsata tâbi olmayan yapılar hariç, belediye ve
mücavir alan sınırları içinde ve dışında kalan yerlerde yapılacak yapıların
denetimini kapsar.
Bu Kanunun
uygulanmasında;
a) Bakanlık :Bayındırlık
ve İskân Bakanlığını,
b) İlgili idare :Belediye
ve mücavir alan sınırları içindeki uygulamalar için büyükşehir belediyeleri ile
diğer belediyeleri, bu alanlar dışında kalan alanlarda valilikleri, yapı
ruhsatı ve kullanma izin belgesi verme yetkisine sahip diğer idareleri,
 
(1) 732 S. Sayılı Basmayazı tutanağa eklidir.
c) Yapı sahibi : Yapı
üzerinde mülkiyet hakkına sahip olan gerçek ve tüzel kişileri,
d) Yapım süresi :Yapı
sahibinin, yapı ruhsatını aldığı tarih ile yapı kullanma iznini aldığı tarih
arasındaki dönemi,
e) Yapı inşaat alanı :
Işıklıklar hariç, bodrum kat, asma kat ve çatı arasında yer alan mekânlar ve
ortak alanlar dahil yapının inşa edilen tüm katlarının alanını,
f) Yapı yaklaşık maliyeti
:Binalarda, Bakanlıkça her yıl yayımlanan mimarlık ve mühendislik hizmet
bedellerinin hesabına esas yapı yaklaşık birim maliyetlerine ilişkin ilgili
mevzuatta belirtilen birim maliyet ile yapı inşaat alanının çarpımından elde
edilen bedeli;binalarda yapılacak değiştirme, güçlendirme ve esaslı onarım
işlerinin ve bina dışında kalan yapılarda ise yapının keşif bedelini,
g) Taşıyıcı sistem
:Yapıların; temel, betonarme, ahşap, çelik karkas, duvar, döşeme ve çatı gibi
yük taşıyan ve aktaran bölümlerini ve istinat yapılarını,
h) Yapı hasarı :
Kullanımdan doğan hasarlar hariç, yapının fen ve sanat kurallarına aykırı,
eksik, hatalı ve kusurlu yapılması nedeniyle yapıda meydana gelen ve yapının
kullanımını engelleyen veya yapıda değer kaybı oluşturan her türlü hasarı,
ı) Yapı denetim kuruluşu
:Bakanlıktan aldığı izin belgesi ile münhasıran yapı denetimi görevini yapan,
ortaklarının tamamı mimar ve mühendislerden oluşan tüzel kişiyi,
j) Yapı müteahhidi :Yapım
işini, yapı sahibine karşı taahhüt eden veya ticarî amaçla ya da kendisi için
şahsî finans kaynaklarını kullanarak üstlenen, ilgili meslek odasına kayıtlı,
gerçek ve tüzel kişiyi,
k) Proje müellifi
:Mimarlık, mühendislik tasarım hizmetlerini iştigal konusu olarak seçmiş,
yapının etüt ve projelerini hazırlayan gerçek ve tüzel kişiyi,
l) Denetçi mimar ve
mühendis :İlgili mühendis ve mimar meslek odalarına üyeliği devam eden ve
Bakanlıkça denetçi belgesi verilmiş mühendis ve mimarları,
m) Laboratuvar : İnşaat
ve yapı malzemeleri ile ilgili hammadde ve mamul madde üzerinde ilgili
standartlarına veya teknik şartnamelerine göre ölçüm, muayene, kalibrasyon
yapabilen ve diğer özelliklerini tayin eden, Bakanlıktan izin almış tesisi,
İfade eder.
BAŞKAN - Madde üzerinde
söz isteği?.. Yok.
Madde üzerinde verilmiş 4
önerge vardır; ancak, 3'ünü işleme alacağım. Önce, geliş sırasına göre okutup,
sonra, aykırılık sırasına göre işleme alacağım.
İlk önergeyi
okutuyorum...
MUSTAFA DÜZ (İstanbul) -
Karar yetersayısının aranılmasını istiyorum Sayın Başkan.
BAŞKAN - Oylama sırasında
efendim.
Önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 732
sıra sayılı kanun tasarısının 1 inci maddesinin birinci fıkrasında geçen
"standartlara uygun kaliteli yapı yapılması için proje ve yapı denetimini
sağlamak" ibaresinin, "standartlara uygun kaliteli yapı yapılması için
proje ve inşaat denetimini sağlamak" şeklinde değiştirilmesini arz ve
teklif ederiz.
   Nidai Seven
   Ağrı
BAŞKAN - İkinci önergeyi
okutuyorum: 
Türkiye Büyük Millet
Meclisi Başkanlığına
Görüşülmekte olan 732
sıra sayılı kanun tasarısının 1 inci maddesinin üçüncü fıkrasının (b) bendinde
geçen "valilikleri" ibaresinden sonra gelmek üzere, "ve
kaymakamlıkları" ibaresinin eklenmesini arz ve teklif ederiz. 
   Nidai Seven
   Ağrı
BAŞKAN - Okutacağım son
önerge, aynı zamanda, en aykırı önergedir; okuttuktan sonra işleme alacağım. 
Türkiye Büyük Millet
Meclisi Başkanlığına
Görüşülmekte olan 732
sıra sayılı kanun tasarısının 1 inci maddesinin üçüncü fıkrasının (m) bendinde
geçen "Bakanlıktan izin almış tesisi," ibaresinden sonra gelmek
üzere, "ve üniversitelerin aynı özelliklerini
taşıyan laboratuvarlarını" ibaresinin eklenmesini arz ve teklif ederiz. 
   Nidai Seven
   Ağrı
BAŞKAN - Sayın
Komisyon?.. 
NİDAİ SEVEN (Ağrı) -
Sayın Başkan, önergelerimi geri çekiyorum. 
BAŞKAN - Çekiyorsunuz...
Peki. 
1 inci maddeyi oylarınıza
sunuyorum: Kabul edenler... Etmeyenler... Kabul edilmiştir. 
MUSTAFA DÜZ (İstanbul) -
Karar yetersayısının aranılmasını istemiştim.
BAŞKAN - Karar
yetersayısı vardır efendim.
2 nci maddeyi okutuyorum:

Yapı denetim kuruluşları
ve görevleri
MADDE 2. - Bu Kanun
kapsamına giren her türlü yapı; Bakanlıktan aldığı izin belgesi ile çalışan ve
münhasıran yapı denetimi ile uğraşan tüzel kişiliğe sahip yapı denetim
kuruluşlarının denetimine tabidir. Yapı denetim hizmeti; Yapı denetim kuruluşu
ile yapı sahibi veya vekili arasında akdedilen hizmet sözleşmesi hükümlerine
göre yürütülür. Yapı sahibi, yapım işi için anlaşma yaptığı yapı müteahhidini
vekil tayin edemez.
Yapı denetim
kuruluşlarının nama yazılı ödenmiş sermayelerinin tamamının, mimar veya
mühendislere ait olması zorunludur. Yapı denetim kuruluşları; denetçi mimar ve
mühendisler ile yardımcı kontrol elemanları istihdam eder.
Yapı denetim kuruluşunda
görev alacak denetçi mimar ve mühendisler ile yardımcı kontrol elemanlarında ve
laboratuvar görevlilerinde aranacak nitelik ve deneyim ile bu kişilere belge
verilmesi, yapı denetim kuruluşunun ve laboratuvarların çalışma usul ve
esasları Bakanlıkça hazırlanacak yönetmelikle düzenlenir.
Yapı denetim kuruluşları
aşağıda belirtilen görevleri yerine getirmekle yükümlüdür:
a) Proje müelliflerince
hazırlanan, yapının inşa edileceği arsa veya arazinin zemin ve temel raporları
ile uygulama projelerini ilgili mevzuata göre incelemek, proje müelliflerince
hazırlanarak doğrudan kendilerine teslim edilen uygulama projesi ve hesaplarını
kontrol ederek, ilgili idareler dışında başka bir kurum veya kuruluşun vize
veya onayına tabi tutulmadan, ilgili idareye uygunluk görüşünü bildirmek.
b) Yapı denetimini
üstlendiğine dair ilgili idareye taahhütname vermek, yapı ruhsatının ilgili
bölümünü imzalamak, bu yapıya ilişkin bilgileri yapı ruhsatı düzenleme
tarihinden itibaren yedi gün içinde Bakanlığa bildirmek.
c) Yapının, ruhsat ve
ekleri ile mevzuata uygun olarak yapılmasını denetlemek.
d) Yapım işlerinde
kullanılan malzemeler ile imalatın proje, teknik şartname ve standartlara
uygunluğunu kontrol etmek ve sonuçlarını belgelendirmek, malzemeler ve imalatla
ilgili deneyleri yaptırmak.
e) Yapılan tüm denetim
hizmetlerine ilişkin belgelerin bir nüshasını ilgili idareye vermek,
denetimleri sırasında yapıda kullanılan malzeme ve imalatın teknik şartname ve
standartlara aykırı olduklarını belirledikleri takdirde, durumu bir rapor ile
ilgili idareye ve il sanayi ve/veya ticaret müdürlüklerine bildirmek.
f) İş yerinde, iş
güvenliği ve işçi sağlığı konusunda gerekli tedbirlerin alınması için yapı
müetahhidini yazılı olarak uyarmak, uyarıya uyulmadığı takdirde durumu ilgili
bölge çalışma müdürlüğüne bildirmek.
g) Ruhsat ve eklerine
aykırı uygulama yapılması halinde durumu üç iş günü içinde ilgili idareye
bildirmek.
h) Yapının ruhsat eki
projelerine uygun olarak kısmen veya tamamen bitirildiğine dair ilgili idareye
rapor vermek.
ı) Zemin, malzeme ve
imalata ilişkin deneyleri, şartname ve standartlara uygun olarak laboratuvarlarda
yaptırmak.
BAŞKAN - Madde üzerinde
söz isteği?.. Yok. 
Bir önerge vardır, okutup
işleme alacağım:
Türkiye Büyük Millet
Meclisi Başkanlığına
Görüşülecek olan 732 sıra
sayılı Yapı Denetimi Hakkında Kanun Tasarısının 2 nci maddesi Anayasaya
aykırıdır. 
Bu nedenle tasarı
metninden çıkarılmasını arz ederim. 
   Mustafa Örs
   Burdur
BAŞKAN - Sayın Komisyon
önergeye katılıyor mu?.. 
BAYINDIRLIK, İMAR,
ULAŞTIRMA VE TURİZM KOMİSYONU BAŞKANI MUSTAFA GÜL (Elazığ) - Katılmıyoruz
efendim. 
BAŞKAN - Sayın Hükümet?..
BAYINDIRLIK VE İSKÂN
BAKANI KORAY AYDIN (Ankara) - Katılmıyoruz efendim.
BAŞKAN - Gerekçeyi
okutuyorum: 
Gerekçe
Getirilen bu hüküm,
Anayasanın 10, 135 ve diğer bazı maddelerine aykırıdır. 
BAŞKAN - Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.

2 nci maddeyi oylarınıza
sunuyorum: Kabul edenler... Etmeyenler... 2 nci madde kabul edilmiştir. 
3 üncü maddeyi
okutuyorum: 
Sorumluluklar ve
yapılamayacak işler
MADDE 3. - Bu Kanunun
uygulanmasında, yapı denetim kuruluşları imar mevzuatı uyarınca öngörülen fennî
mesuliyeti ilgili idareye karşı üstlenir.
Yapı denetim kuruluşları,
denetçi mimar ve mühendisler, proje müellifleri, laboratuvar görevlileri ve
yapı müetahhidi ile birlikte yapının ruhsat ve eklerine, fen, sanat ve sağlık
kurallarına aykırı, eksik, hatalı ve kusurlu yapılmış olması nedeniyle ortaya
çıkan yapı hasarından dolayı yapı sahibi ve ilgili idareye karşı, kusurları
oranında sorumludurlar. Bu sorumluluğun süresi; yapı kullanma izninin alındığı
tarihten itibaren, yapının taşıyıcı sisteminden dolayı on beş yıl, taşıyıcı
olmayan diğer kısımlarda ise iki yıldır.
Yapıda, yapı kullanma
izni alındıktan sonra, ilgili idareden izin alınmadan yapılacak esaslı
tadilattan doğacak yapı hasarından, izinsiz tadilat yapan sorumludur. Yapı
denetim kuruluşu; yazılı ihtarına rağmen yapı sahibi tarafından önlemi
alınmayan, parsel dışında meydana gelen ve yapıda hasar oluşturan yer kayması,
çığ düşmesi, kaya düşmesi ve sel baskınından doğan hasarlardan sorumlu
değildir.
Yapı denetim
kuruluşlarının yöneticileri, ortakları, denetçi mimar ve mühendisleri ile proje
müellifleri, laboratuvar görevlileri ve yapı müteahhidi; bu Kanunun
uygulanmasından dolayı ortaya çıkan yapı hasarından sorumludur.
Yapı denetim kuruluşu
denetim faaliyeti dışında başka ticarî faaliyette bulunamaz. Bu kuruluşun
denetçi mimar ve mühendislerinin, denetim faaliyeti süresince başkaca meslekî
ve inşaat işleri ile ilgili ticarî faaliyette bulunmaları yasaktır.
BAŞKAN - Madde üzerinde
söz isteği?.. Yok.
Bir önerge vardır;
okutup, işleme alacağım:
Türkiye Büyük Millet
Meclisi Başkanlığına
Görüşülecek olan 732 sıra
sayılı Yapı Denetimi Hakkında Kanun Tasarısının 3 üncü maddesi Anayasaya
aykırıdır. Bu nedenle tasarı metninden çıkarılmasını arz ederim.
   Mustafa Örs
   Burdur
BAŞKAN - Sayın Komisyon,
önergeye katılıyor musunuz?
BAYINDIRLIK, İMAR,
ULAŞTIRMA VE TURİZM KOMİSYONU BAŞKANI MUSTAFA GÜL (Elazığ) - Katılmıyoruz
efendim.
BAŞKAN - Sayın Hükümet?..
BAYINDIRLIK VE İSKÂN BAKANI
KORAY AYDIN (Ankara) - Katılmıyoruz efendim.
BAŞKAN - Gerekçeyi
okutuyorum: 
Gerekçe: Getirilen bu
hüküm, Anayasanın, 10, 135 ve diğer bazı maddelerine aykırıdır.
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler...
Etmeyenler... Önerge kabul edilmemiştir.
3 üncü maddeyi oylarınıza
sunuyorum: Kabul edenler... Etmeyenler... Kabul edilmiştir.
4 üncü maddeyi
okutuyorum:
Yapı denetim komisyonu ve
görevleri
MADDE 4. - Yapı denetim
komisyonu; Bakanlıkça görevlendirilecek, konu ile ilgili en az genel müdür
yardımcısı seviyesinde bir başkan ile en az şube müdürü seviyesinde dört üyeden
oluşur ve Bakanlıkça uygun görülen birimin bünyesinde faaliyetlerini yürütür.
Yapı denetimi komisyonu,
yapı denetim kuruluşlarına izin belgesi verir, faaliyetlerini denetler ve
sicillerini tutar. Bu Kanunun uygulanmasından doğan uyuşmazlıkları inceler ve
görüşünü bildirir.
Yapı denetim komisyonu bu
Kanun hükümlerine aykırı hareket eden yapı denetim kuruluşu hakkında 8 inci
maddeye göre işlem yapılmak üzere Bakanlığa teklifte bulunur.
Yapı denetim
komisyonunun; çalışma usul ve esasları Bakanlıkça hazırlanacak yönetmelikle
düzenlenir.
BAŞKAN - Madde üzerinde
söz isteği?.. Yok.
Bir önerge vardır;
okutup, işleme alacağım:
Türkiye Büyük Millet
Meclisi Başkanlığına
Görüşülecek olan 732 sıra
sayılı Yapı Denetimi Hakkında Kanun Tasarısının 4 üncü maddesi Anayasaya
aykırıdır. Bu nedenle tasarı metninden çıkarılmasını arz ederim.
   Mustafa Örs
   Burdur
BAŞKAN - Sayın Komisyon,
önergeye katılıyor musunuz?
BAYINDIRLIK, İMAR,
ULAŞTIRMA VE TURİZM KOMİSYONU BAŞKANI MUSTAFA GÜL (Elazığ) - Katılmıyoruz
efendim.
BAŞKAN - Sayın Hükümet?..
BAYINDIRLIK VE İSKÂN
BAKANI KORAY AYDIN (Ankara) - Katılmıyoruz efendim.
BAŞKAN - Gerekçeyi
okutuyorum:
Gerekçe:
Getirilen bu hüküm,
Anayasanın 10 uncu, 135 inci ve diğer bazı maddelerine aykırıdır.
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler...
Etmeyenler... Önerge kabul edilmemiştir.
4 üncü maddeyi oylarınıza
sunuyorum: Kabul edenler... Etmeyenler... Kabul edilmiştir.
5 inci maddeyi
okutuyorum:
Yapı denetimi hizmet
sözleşmeleri
MADDE 5. - Yapı denetimi
hizmet sözleşmeleri yapı sahibi ile yapı denetim kuruluşu arasında akdedilir.
Bu sözleşmenin bir sureti taahhütname ekinde ilgili idareye verilir.
Bu sözleşmede; taahhüt
edilen hizmetin konusu, yeri, inşaat alanı, süresi, varsa yapı sahibi ile yapı
müteahhidi arasında akdedilen sözleşmede yer alan yapının fizikî özellikleri,
yapı denetimi hizmet bedeli, yapı denetiminde görev alacak teknik personel
listesi ve diğer yükümlülükler yer alır.
İlgili idare; yapı
denetimi hizmet sözleşmesinde yer alan hükümlere, yapı sahibinin uymaması
halinde yapı tatil tutanağı düzenleyerek inşaatı durdurur, yapı denetim
kuruluşunun uymaması halinde ise yapı denetimi komisyonuna bildirimde bulunur.
Yapı denetimi hizmetleri
için yapı denetim kuruluşlarına ödenecek hizmet bedelleri, asgarî hizmet
bedelinden az olmamak kaydıyla, projenin özellikleri ile yapının bulunduğu
bölgenin fizikî, ekonomik ve sosyal özellikleri dikkate alınarak bu sözleşmede
belirtilir.
Asgarî hizmet bedeli,
yapı yaklaşık maliyetinin % 3'üdür. Yapım süresi, iki yılı aşan yapılarda, bu
oran, her altı ay için % 10 artırılır, iki yıldan kısa süren yapılarda ise her
altı ay için % 5 azaltılır.
Yapı denetim kuruluşu,
katma değer vergisi hariç yaptığı hizmetlerden dolayı yapı sahibinden başka ad
altında ayrıca hiçbir bedel talebinde bulunamaz.
Yapı denetimi hizmet
sözleşmesi ve hizmet bedellerinin ödenme esasları Bakanlıkça hazırlanacak
yönetmelikle düzenlenir.
BAŞKAN - Madde üzerinde
söz isteği?.. Yok.
Madde üzerinde bir önerge
vardır; okutup, işleme alacağım:
Türkiye Büyük Millet
Meclisi Başkanlığına
Görüşülecek olan 732 sıra
sayılı Yapı Denetimi Hakkında Kanun Tasarısının 5 inci maddesi Anayasaya
aykırıdır. Bu nedenle tasarı metninden çıkarılmasını arz ederim.
   Mustafa Örs
   Burdur
BAŞKAN - Sayın Komisyon,
önergeye katılıyor musunuz?
BAYINDIRLIK, İMAR,
ULAŞTIRMA VE TURİZM KOMİSYONU BAŞKANI MUSTAFA GÜL (Elazığ) - Katılmıyoruz
efendim.
BAŞKAN - Sayın Hükümet?..
BAYINDIRLIK VE İSKÂN
BAKANI KORAY AYDIN (Ankara) - Katılmıyoruz efendim.
BAŞKAN - Gerekçeyi
okutuyorum:
Gerekçe:
Getirilen bu hüküm
Anayasanın 10 uncu, 135 inci ve diğer bazı maddelerine aykırıdır.
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler...
Etmeyenler... Önerge kabul edilmemiştir.
5 inci maddeyi oylarınıza
sunuyorum: Kabul edenler... Etmeyenler... Kabul edilmiştir.
6 ncı maddeyi okutuyorum:
Yapı denetim kuruluşu ile
mimar ve mühendislerinin yapı ile ilişkisinin kesilmesi
MADDE 6. - Yapı denetim
kuruluşunun görevden ayrılması veya mimar ve/veya mühendislerinden birinin,
herhangi bir sebeple yapı ile ilişkisinin kesilmesi halinde yapı denetim
kuruluşu durumu; gerekçeleri ile birlikte en geç üç iş günü içinde yazılı
olarak Bakanlığa ve ilgili idareye bildirir. Aksi takdirde kanunî sorumluluktan
kurtulamaz.
Bu durumda; yapı
sahibince, yeniden yapı denetim kuruluşu görevlendirilmedikçe veya yapı denetim
kuruluşunca, ayrılan mimar ve/veya mühendislerin yerine yenisi işe
başlatılmadıkça ilgili idarece yapının devamına izin verilmez.
BAŞKAN - Madde üzerinde
söz isteği?.. Yok.
Bir önerge vardır;
okutup, işleme alacağım:
Türkiye Büyük Millet
Meclisi Başkanlığına
Görüşülmekte olan 732
sıra sayılı Yapı Denetimi Hakkında Kanun Tasarısının 6 ncı maddesi Anayasaya
aykırıdır. Bu nedenle tasarı metninden çıkarılmasını arz ederim.
   Mustafa Örs
   Burdur
BAŞKAN - Sayın
Komisyon?..
BAYINDIRLIK, İMAR,
ULAŞTIRMA VE TURİZM KOMİSYONU BAŞKANI MUSTAFA GÜL (Elazığ) - Katılmıyoruz
efendim.
BAŞKAN - Sayın Hükümet?..
BAYINDIRLIK VE İSKÂN
BAKANI KORAY AYDIN (Ankara) - Katılmıyoruz efendim.
BAŞKAN - Gerekçeyi
okutuyorum:
Gerekçe:
Getirilen hüküm
Anayasanın 10 uncu ve 135 inci maddeleri ile diğer bazı maddelere aykırıdır. 
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler...
Etmeyenler.. Önerge kabul edilmemiştir.
6 ncı maddeyi oylarınıza
sunuyorum: Kabul edenler.. Etmeyenler... Kabul edilmiştir. 
7 nci maddeyi okutuyorum:
Sicillerin tutulması ve
yapılara sertifika verilmesi
MADDE 7. - Yapı denetim
kuruluşlarının ve bu kuruluşların mimar ve mühendislerinin yapı denetimine ait
sicilleri, ilgili idare tarafından verilen sicil raporlarına göre yapı denetimi
komisyonunca tutulur.
Bu Kanun kapsamında
denetlenerek inşa edilmiş yapılara ilgili idarelerce sertifika verilir.
Siciller ile sicil
raporlarının tutulması ve yapılara sertifika verilmesine dair usul ve esaslar
Bakanlıkça hazırlanacak yönetmelikle düzenlenir.
BAŞKAN - Madde üzerinde
söz isteği?.. Yok.
Bir önerge vardır;
okutup, işleme alacağım:
Türkiye Büyük Millet
Meclisi Başkanlığına
Görüşülecek olan 732 sıra
sayılı Yapı Denetimi Hakkında Kanun Tasarısının 7 nci maddesi Anayasaya
aykırıdır. Bu nedenle tasarı metninden çıkarılmasını arz ederim.
   Mustafa Örs
   (Burdur)
BAŞKAN - Komisyon
katılıyor mu efendim?
BAYINDIRLIK, İMAR,
ULAŞTIRMA VE TURİZM KOMİSYONU BAŞKANI MUSTAFA GÜL (Elazığ) - Katılmıyoruz
efendim.
BAŞKAN - Hükümet?..
BAYINDIRLIK VE İSKÂN
BAKANI KORAY AYDIN (Ankara) - Katılmıyoruz.
BAŞKAN - Gerekçeyi
okutuyorum:
Gerekçe:
Getirilen hüküm
Anayasanın 10 uncu, 135 inci ve diğer bazı maddelerine aykırıdır. 
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler...
Etmeyenler.. Önerge kabul edilmemiştir.
7 nci maddeyi oylarınıza
sunuyorum: Kabul edenler.. Etmeyenler... Kabul edilmiştir. 
8 inci maddeyi
okutuyorum:
Denetim faaliyetinin
durdurulması ve izin belgesinin iptali
MADDE 8. - Yapı denetim
kuruluşlarından, bu Kanunda öngörülen esaslara göre denetim görevini yerine
getirmedikleri anlaşılanların veya son üç yıl içerisinde üç defa olumsuz sicil
alanların veyahut 3 üncü maddenin son fıkrası ile 6 ncı maddenin birinci
fıkrası hükümlerine aykırı hareket ettiği belirlenenlerin denetim faaliyeti,
yapı denetim komisyonunun teklifi üzerine Bakanlıkça bir yıla kadar durdurulur
ve belgesi geçici olarak geri alınır. Durdurma kararı, Resmî Gazetede ilan
edilir ve sicillerine işlenir. Denetim faaliyetinin geçici olarak
durdurulmasına neden olan yapı denetim kuruluşunun mimar ve mühendisleri, bu
süre içerisinde başka ad altında dahi olsa hiçbir denetim faaliyetinde
bulunamaz. Geçici durdurmaya neden olan mimar ve mühendisler Bakanlıkça ilgili
meslek odasına bildirilir. Meslek odaları, bu kişiler hakkında kendi mevzuatına
göre işlem yapar.
Faaliyeti üç defa
durdurulan yapı denetim kuruluşunun denetim faaliyetine son verilir ve izin
belgesi Bakanlıkça iptal edilir.
İzin belgesi iptal edilen
yapı denetim kuruluşunun, kusurları mahkeme kararı ile kesinleşen mimar ve
mühendisleri başka bir yapı denetim kuruluşunda görev almaları halinde, görev
aldıkları bu kuruluşa izin belgesi verilmez, verilmişse iptal edilir.
Denetim faaliyeti geçici
olarak durdurulan veya izin belgesi iptal edilen yapı denetim kuruluşu
hakkındaki bu karar ilgili idareye bildirilir ve denetimini üstlendiği
yapıların devamına izin verilmez. Bu durumda, yapım faaliyetine devam edilebilmesi
için yapı sahibince başka bir yapı denetim kuruluşunun görevlendirilmesi
zorunludur.
BAŞKAN - 8 inci madde
üzerinde söz isteyen?.. Yok.
Bir önerge vardır; okutup
işleme alacağım.
Türkiye Büyük Millet
Meclisi Başkanlığına
Görüşülmekte olan 732
sıra sayılı Yapı Denetimi Hakkında Kanun Tasarısının 8 inci maddesi Anayasaya
aykırıdır. Bu nedenle, tasarı metninden çıkarılmasını arz ederim. 
   Mustafa Örs
   Burdur
BAŞKAN - Sayın
Komisyon?..
BAYINDIRLIK, İMAR,
ULAŞTIRMA VE TURİZM KOMİSYONU BAŞKANI MUSTAFA GÜL (Elazığ) - Katılmıyoruz
efendim.
BAŞKAN - Sayın Hükümet?..
BAYINDIRLIK VE İSKÂN
BAKANI KORAY AYDIN (Ankara) - Katılmıyoruz efendim.
BAŞKAN - Gerekçeyi
okutuyorum:
Gerekçe: 
Getirilen hüküm,
Anayasanın 10 uncu ve 135 inci maddeleri ile diğer bazı maddelere aykırıdır.
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
8 inci maddeyi oylarınıza
sunuyorum: Kabul edenler... Etmeyenler... 8 inci madde kabul edilmiştir.
9 uncu maddeyi
okutuyorum:
Ceza hükümleri
MADDE 9. - Bu Kanun
hükümlerinin uygulanması sırasında görevini ihmal eden veya kötüye kullanan
yapı denetim kuruluşunun ortakları, yöneticileri, mimar ve mühendisleri, yapı
müteahhidi, proje müellifi ile laboratuvar görevlileri 765sayılı Türk Ceza
Kanununun 3 üncü bab, 4 üncü faslındaki görevi ihmal ve görevi kötüye kullanma
ile ilgili hükümlerine göre cezalandırılır.
Yapı denetim kuruluşunun
izin belgesi alma aşamasında gerçeğe aykırı belge düzenlendiğinin izin belgesi
verildikten sonra anlaşılması halinde, izin belgesi derhal iptal edilir ve
ayrıca gerçeğe aykırı belge düzenlemekten, bu belgeleri düzenleyenler hakkında
suç duyurusunda bulunulur.
Yapılar ile ilgili diğer
düzenlemeler ile yapıların uğramış olduğu yıkım ve zararlardan dolayı genel
hukuk hükümleri uygulanır.
Bu madde uyarınca
hükmolunacak cezalar paraya çevrilemez ve tecil edilemez.
Bu Kanuna aykırı
fiillerden dolayı hükmolunan kesinleşmiş mahkeme kararları, Cumhuriyet
savcılıklarınca Bakanlığa ve mimar ve mühendislerin bağlı olduğu meslek
odalarına bildirilir.
Yapı denetim kuruluşu ile
denetçi mimar ve mühendisleri; eylem ve işlemlerinden 3194 sayılı İmar
Kanununun fenni mesul için öngörülen hükümlerine tabidirler.
BAŞKAN - 9 uncu maddeyle ilgili söz isteği?.. Yok. 
1 adet önerge vardır;
okutup işleme alacağım. 
Türkiye Büyük Millet
Meclisi Başkanlığına 
Görüşülmekte olan 732
sıra sayılı Yapı Denetimi Hakkında Kanun Tasarısının 9 uncu maddesi Anayasaya
aykırıdır. Bu nedenle, tasarı metninden çıkarılmasını arz ederim. 
   Mustafa Örs 
    Burdur 
BAŞKAN - Sayın
Komisyon?..
BAYINDIRLIK, İMAR,
ULAŞTIRMA VE TURİZM KOMİSYONU BAŞKANI MUSTAFA GÜL (Elazığ) - Katılmıyoruz. 
BAŞKAN - Sayın Hükümet?..
DEVLET BAKANI RAMAZAN
MİRZAOĞLU (Kırşehir) - Katılmıyoruz. 
BAŞKAN - Gerekçeyi
okutuyorum: 
Gerekçe: 
Getirilen hüküm
Anayasanın 10 uncu ve 135 inci maddeleri ile diğer bazı maddelere aykırıdır. 
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler...
Etmeyenler... Önerge kabul edilmemiştir. 
9 uncu maddeyi oylarınıza
sunuyorum: Kabul edenler... Etmeyenler... 9 uncu madde kabul edilmiştir. 
10 uncu maddeyi
okutuyorum: 
Bakanlığın denetim
yetkisi
MADDE 10. - Bakanlık, bu
Kanunun uygulanmasında yapı denetim kuruluşlarının işlem ve faaliyetlerini
denetleme yetkisine sahiptir.
BAŞKAN - Madde üzerinde söz isteği?.. Yok
1 adet önerge vardır;
okutup işleme alacağım. 
Türkiye Büyük Millet
Meclisi Başkanlığına
Görüşülmekte olan 732
sıra sayılı Yapı Denetimi Hakkında Kanun Tasarısının 10 uncu maddesi Anayasaya
aykırıdır. Bu nedenle tasarı metninden çıkarılmasını arz ederim. 
   Mustafa Örs 
   Burdur
BAŞKAN - Sayın
Komisyon?.. 
BAYINDIRLIK, İMAR,
ULAŞTIRMA VE TURİZM KOMİSYONU BAŞKANI MUSTAFA GÜL (Elazığ) - Katılmıyoruz
efendim. 
BAŞKAN - Sayın Hükümet?..
DEVLET BAKANI RAMAZAN
MİRZAOĞLU (Kırşehir) - Katılmıyoruz. 
BAŞKAN - Gerekçeyi
okutuyorum: 
Gerekçe: 
Getirilen hüküm
Anayasanın 10 uncu ve 135 inci maddeleri ile diğer bazı maddelere aykırıdır. 
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler...
Etmeyenler... Önerge kabul edilmemiştir. 
10 uncu maddeyi
oylarınıza sunuyorum: Kabul edenler... Etmeyenler... 10 uncu madde kabul
edilmiştir. 
11 inci maddeyi
okutuyorum: 
Kanunun uygulanacağı
iller
MADDE 11. - Bu Kanunun
uygulanmasına pilot iller olarak; Adana, Ankara, Antalya, Aydın, Balıkesir,
Bolu, Bursa, Çanakkale, Denizli, Düzce, Eskişehir, Gaziantep, Hatay, İstanbul,
İzmir, Kocaeli, Sakarya, Tekirdağ ve Yalova illerinde başlanır.
Pilot illerin
genişletilmesi ve daraltılmasına, Bakanlığın teklifi üzerine Bakanlar Kurulu
yetkilidir.
BAŞKAN - Madde üzerinde
söz isteği?.. Yok.
Sayın Nidai Seven'in üç
önergesi vardır; okutup, işleme alacağım.
Birinci önergeyi
okutuyorum:
Türkiye Büyük Millet
Meclisi Başkanlığına
732 sıra sayılı Yapı
Denetimi Hakkında Kanun Tasarısının 11 nci maddesinin ikinci satırındaki
"pilot iller olarak" ibaresinin kaldırılarak, yerine "aşağıda
belirtilen pilot illerden başlanır" ibaresinin konmasını arz ve teklif
ederim.
   Nidai Seven
   Ağrı
BAŞKAN - İkinci önergeyi
okutuyorum:
Türkiye Büyük Millet
Meclisi Başkanlığına
732 sıra sayılı Yapı
Denetimi Hakkında Kanun Tasarısının 11 nci maddesinin birinci paragrafının
sonunda yer alan "Yalova" kelimesinden sonra "ve Ağrı"
ibaresinin konulmasını arz ve teklif ederim.
   Nidai Seven
   Ağrı
BAŞKAN - Üçüncü önergeyi
okutuyorum:
Türkiye Büyük Millet
Meclisi Başkanlığına
732 sıra sayılı Yapı
Denetimi Hakkında Kanun Tasarısının 11 nci maddesinin ikinci paragrafının bir
ve ikinci satırında yer alan "daraltılmasına" kelimesinin
"daraltılmasında" şeklinde yazılıp "Bakanlığın teklifi
üzerine" ibarelerinin de kaldırılmasını arz ve teklif ederim.
   Nidai Seven
   Ağrı
NİDAİ SEVEN (Ağrı) -
Sayın Başkan, önergelerimi geri çekiyorum.
BAŞKAN - Sayın Nidai
Seven her üç önergesini de geri çekiyor efendim.
11 inci maddeyi
oylarınıza sunuyorum: Kabul edenler... Etmeyenler... 11 inci madde kabul
edilmiştir.
12 nci maddeyi
okutuyorum:
Diğer hükümler ve
yönetmelikler
MADDE 12. - Bu Kanunda
hüküm bulunmayan hallerde 3194 sayılı İmar Kanunu ve ilgili mevzuat hükümleri
uygulanır.
Bu Kanun gereğince
düzenlenmesi öngörülen yönetmelikler, Kanunun yayımı tarihinden itibaren
kırkbeş gün içerisinde Bakanlıkça çıkarılır.
BAŞKAN - Madde üzerinde
söz isteği?.. Yok.
Bir önerge vardır;
okutup, işleme alacağım.
Türkiye Büyük Millet
Meclisi Başkanlığına
Görüşülmekte olan 732
sıra sayılı Yapı Denetimi Hakkında Kanun Tasarısının 12 nci maddesi Anayasaya
aykırıdır. Bu nedenle, tasarı metninden çıkarılmasını arz ederim. 
   Mustafa Örs
   Burdur
BAŞKAN - Sayın
Komisyon?..
BAYINDIRLIK, İMAR,
ULAŞTIRMA VE TURİZM KOMİSYONU BAŞKANI MUSTAFA GÜL (Elazığ) - Katılmıyoruz
efendim.
BAŞKAN - Sayın Hükümet?..
BAYINDIRLIK VE İSKÂN
BAKANI KORAY AYDIN (Ankara) -
Katılmıyoruz efendim. 
BAŞKAN - Gerekçeyi
okutuyorum:
Gerekçe : Getirilen
hüküm, Anayasanın 10 uncu ve 135 inci maddeleri ile diğer bazı maddelere
aykırıdır.
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler...
Etmeyenler... Önerge kabul edilmemiştir. 
12 nci maddeyi oylarınıza
sunuyorum: Kabul edenler... Etmeyenler... 12 nci madde kabul edilmiştir.
13 üncü maddeyi
okutuyorum:
Yürürlükten kaldırılan ve
değiştirilen hükümler
MADDE 13. - a) 3.2.2000
tarihli ve 595 sayılı Yapı Denetimi Hakkında Kanun Hükmünde Kararname
yürürlükten kaldırılmıştır.
b) 27.1.1954 tarihli ve
6235 sayılı Türk Mühendis ve Mimar Odaları Birliği Kanununun ek 5, ek 6, ek 7
nci maddeleri ile geçici 6 ve geçici 7 nci maddeleri yürürlükten
kaldırılmıştır.
c) 17.6.1938 tarihli ve
3458 sayılı Mühendislik ve Mimarlık Hakkında Kanunun 7 nci maddesi aşağıdaki
şekilde değiştirilmiştir.
"Madde 7. - 1 inci
maddede belirtilen diploma veya ruhsatnamelerden birini haiz olmayanlar
Türkiye'de mühendis veya mimar unvanı ile istihdam olunamazlar, imzalarla sanat
icra edemezler, bu unvanları kullanarak rey veremezler ve imza da
koyamazlar."
BAŞKAN - Madde üzerinde
söz isteği?.. Yok. 
Madde üzerinde bir adet
önerge vardır; okutup, işleme alacağım:
Türkiye Büyük Millet
Meclisi Başkanlığına
Görüşülmekte olan 732
sıra sayılı Yapı Denetimi Hakkında Kanun Tasarısının 13 üncü maddesi Anayasaya
aykırıdır. Bu nedenle, tasarı metninden çıkarılmasını arz ederim. 
   Mustafa Örs
   Burdur
BAŞKAN - Sayın
Komisyon?..
BAYINDIRLIK, İMAR,
ULAŞTIRMA VE TURİZM KOMİSYONU BAŞKANI MUSTAFA GÜL (Elazığ) - Katılmıyoruz
efendim.
BAŞKAN - Sayın Hükümet?..
BAYINDIRLIK VE İSKÂN
BAKANI KORAY AYDIN (Ankara) -
Katılmıyoruz efendim. 
BAŞKAN - Gerekçeyi okutuyorum:
Gerekçe : Getirilen
hüküm, Anayasanın 10 uncu ve 135 inci maddeleri ile diğer bazı maddelere
aykırıdır.
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler...
Etmeyenler... Önerge kabul edilmemiştir. 
13 üncü maddeyi
oylarınıza sunuyorum: Kabul edenler... Etmeyenler... 13 üncü madde kabul
edilmiştir. 
Geçici madde 1'i
okutuyorum:
GEÇİCİ MADDE 1. - Bu
Kanunun yürürlüğe girdiği tarihten önce Bakanlıkça yapı denetim kuruluşlarına
verilmiş olan yapı denetimi izin belgeleri, bu Kanunun yürürlüğe girdiği
tarihten itibaren üç ay süreyle geçerlidir. Bu süre içerisinde bu Kanun
hükümlerine uygun olarak yenilenmeyen yapı denetim izin belgeleri geçersiz
sayılır.
BAŞKAN - Geçici madde 1
üzerinde söz isteği?.. Yok.
Madde üzerinde bir adet
önerge vardır; okutup, işleme alacağım.
Türkiye Büyük Millet
Meclisi Başkanlığına
Görüşülmekte olan 732
sıra sayılı Yapı Denetimi Hakkında Kanun Tasarısının geçici 1 inci maddesi
Anayasaya aykırıdır. Bu nedenle, tasarı metninden çıkarılmasını arz ederim.
   Mustafa Örs
   Burdur
BAŞKAN - Komisyon?..
BAYINDIRLIK, İMAR,
ULAŞTIRMA VE TURİZM KOMİSYONU BAŞKANI MUSTAFA GÜL (Elazığ) - Katılmıyoruz.
BAŞKAN - Hükümet?..
BAYINDIRLIK VE İSKÂN
BAKANI KORAY AYDIN (Ankara) - Katılmıyoruz efendim.
BAŞKAN - Gerekçeyi
okutuyorum:
Gerekçe: 
Getirilen hüküm,
Anayasanın 10 uncu ve 135 inci maddeleri ile diğer bazı maddelere aykırıdır.
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler...
Etmeyenler... Önerge kabul edilmemiştir.
Geçici madde 1'i
oylarınıza sunuyorum: Kabul edenler... Etmeyenler... Geçici madde 1 kabul
edilmiştir.
Geçici madde 2'yi
okutuyorum:
GEÇİCİ MADDE 2. - Bu
Kanunun yürürlüğe girdiği tarihten önce 3194 sayılı İmar Kanunu ile 595 sayılı
Yapı Denetimi Hakkında Kanun Hükmünde Kararname hükümlerine göre alınan yapı
ruhsatları geçerlidir.
BAŞKAN - Geçici madde 2
üzerinde söz isteği?.. Yok.
Madde üzerinde bir adet
önerge vardır; okutup, işleme alacağım.
Türkiye Büyük Millet
Meclisi Başkanlığına
Görüşülmekte olan 732
sıra sayılı Yapı Denetimi Hakkında Kanun Tasarısının geçici 2 nci maddesi
Anayasaya aykırıdır. Bu nedenle, tasarı metninden çıkarılmasını arz ederim.
   Mustafa Örs
   Burdur
BAŞKAN - Sayın
Komisyon?..
BAYINDIRLIK, İMAR,
ULAŞTIRMA VE TURİZM KOMİSYONU BAŞKANI MUSTAFA GÜL (Elazığ) - Katılmıyoruz.
BAŞKAN - Sayın Hükümet?..
BAYINDIRLIK VE İSKÂN
BAKANI KORAY AYDIN (Ankara) - Katılmıyoruz.
BAŞKAN - Gerekçeyi
okutuyorum:
Gerekçe: 
Getirilen hüküm,
Anayasanın 10 uncu ve 135 inci maddeleri ile diğer bazı maddelere aykırıdır.
BAŞKAN - Komisyonun ve
Hükümetin katılmadığı önergeyi oylarınıza sunuyorum: Kabul edenler...
Etmeyenler... Önerge kabul edilmemiştir.
Geçici madde 2'yi
oylarınıza sunuyorum: Kabul edenler... Etmeyenler... Geçici madde 2 kabul
edilmiştir.
Geçici madde 3'ü
okutuyorum:
GEÇİCİ MADDE 3. - 595
sayılı Yapı Denetimi Hakkında Kanun Hükmünde Kararname uyarınca yapı denetim
kuruluşlarınca yaptırılmış olan malî sorumluluk sigorta bedelleri hak
sahiplerine iade edilir. 
BAŞKAN - Madde üzerinde
söz isteyen?.. Yok.
Madde üzerinde üç adet
önerge vardır; önergeleri geliş sırasına göre okutuyorum:
Türkiye Büyük Millet
Meclisi Başkanlığına
Görüşülmekte olan 732
sıra sayılı Yapı Denetimi Hakkında Kanun Tasarısının geçici 3 üncü maddesinin
aşağıdaki şekilde değiştirilmesini arz ve teklif ederiz. 
"595 sayılı Yapı
Denetimi Hakkında Kanun Hükmünde Kararname uyarınca yapı denetim kuruluşlarınca
tahsil edilmiş olan malî sorumluluk sigorta primleri yapı sahiplerine iade
edilir."
 Aydın Tümen İsmail Köse Basri Coşkun
 Ankara Erzurum Malatya
 İbrahim Yaşar Dedelek  Ali Gebeş
 Eskişehir  Konya
BAŞKAN - İkinci önergeyi
okutuyorum:
Türkiye Büyük Millet
Meclisi Başkanlığına
Görüşülmekte olan 732
sıra sayılı kanun tasarısının geçici 3 üncü maddesinde geçen "sigorta
bedelleri hak sahiplerine iade edilir" ibaresinin "sigorta bedelleri
hak sahiplerine müracaatları halinde iade edilir" şeklinde değiştirilmesini
arz ve teklif ederim.
   Nidai Seven
   Ağrı
BAŞKAN - Üçüncü önergeyi okutuyorum:
Türkiye Büyük Millet
Meclisi Başkanlığına
Görüşülmekte olan 732
sıra sayılı kanun tasarısının geçici 3 üncü maddesinin aşağıdaki şekilde
değiştirilmesini arz ve teklif ederim.
   Nidai Seven
   Ağrı
Geçici Madde 3.- 595
sayılı Yapı Denetimi Hakkında Kanun Hükmünde Kararname uyarınca yapı denetim
kuruluşlarınca yaptırılmış olan malî sorumluluk sigorta bedelleri, Geçici Madde
1'de belirtilen sürede yapı ruhsatı yenilenirse iade edilmez ve yeni ruhsat
için geçerli hale gelir. Aksi takdirde, hak sahiplerine iade edilir.
NİDAİ SEVEN (Ağrı) -
Önergelerimi geri çekiyorum Sayın Başkan.
BAŞKAN - Sayın Seven
önergelerini geri çekiyor. 
Sayın Aydın Tümen ve
arkadaşlarının önergesini okutup, işleme alacağım:
Türkiye Büyük Millet
Meclisi Başkanlığına
Görüşülmekte olan 732
sıra sayılı Yapı Denetimi Hakkında Kanun Tasarısının geçici 3 üncü maddesinin
aşağıdaki şekilde değiştirilmesini arz ve teklif ederiz.
"595 sayılı Yapı
Denetimi Hakkında Kanun Hükmünde Kararname uyarınca yapı denetim kuruluşlarınca
tahsil edilmiş olan malî sorumluluk sigorta primleri yapı sahiplerine iade
edilir. 
   Aydın Tümen 
   (Ankara) ve arkadaşları
BAŞKAN - Sayın
Komisyon?..
BAYINDIRLIK, İMAR,
ULAŞTIRMA VE TURİZM KOMİSYONU BAŞKANI MUSTAFA GÜL (Elazığ) - Çoğunluğumuz
olmadığı için takdire bırakıyoruz efendim.
BAŞKAN - Sayın Hükümet?..
BAYINDIRLIK VE İSKÂN
BAKANI KORAY AYDIN (Ankara) - Katılıyoruz Sayın Başkan.
BAŞKAN - Komisyonun ve
Hükümetin katıldığı önergeyi oylarınıza sunuyorum: Kabul edenler...
Etmeyenler... Kabul edilmiştir.
Geçici Madde 3'ü, kabul
edilen önerge doğrultusundaki değişik şekliyle oylarınıza sunuyorum: Kabul
edenler... Etmeyenler... Kabul edilmiştir.
14 üncü maddeyi
okutuyorum: 
Yürürlük
MADDE 14.- Bu Kanun
yayımı tarihinden otuz gün sonra yürürlüğe girer.
BAŞKAN - Kabul edenler...
Etmeyenler... Kabul edilmiştir.
15 inci maddeyi
okutuyorum:
Yürütme 
MADDE 15.- Bu Kanun
hükümlerini Bakanlar Kurulu yürütür.
BAŞKAN - Kabul edenler...
Etmeyenler... Kabul edilmiştir.
Sayın milletvekilleri,
İçtüzüğün 86 ncı maddesi uyarınca, tasarının tümünü oylamadan önce söz
istemleri vardır.
Lehte, Sayın Sancar
Sayın?.. Konuşmuyorsunuz.
Sayın Nidai Seven,
buyurun. (MHP sıralarından alkışlar)
2 dakika içerisinde
toparlayın lütfen.
NİDAİ SEVEN (Ağrı) -
Sayın Başkan, değerli milletvekilleri; 732 sıra sayılı kanun tasarısının
-ilgili komisyondaki çalışmalarımız neticesinde- çok faydalı bir kanun olarak
çıkması sebebiyle, lehinde oy kullanacağımı belirtmek istiyorum; ancak, Üçüncü
Yasama Yılının son gününde, bazı muhalefet partilerince, Parlamentonun üzerine
gölge düşürülmesi olayını içime sindiremiyorum. (MHP sıralarından
"Bravo" sesleri, alkışlar)
İki yıllık bir dönemde,
Parlamentoya devam etmeyenler, Parlamentoyu çalıştırmayanlar, bugün, bir şov
daha yapmışlardır. Meclisi son gün terk ederek, yıllardır uyguladıkları
popülist siyasetin zincirine bir halka daha eklemişlerdir. (MHP sıralarından
alkışlar) Bu Meclise devam etmeyenleri kınıyor, Türk Milletine şikâyet ediyorum
ve olan olayları da, Türk Milleti seyrettiği için, Türk Milletinin takdirine
bırakıyorum.
Bu vesileyle, kanunun
hayırlı olması dileğiyle, bugüne kadar, büyük bir fedakârlıkla çalışan tüm
milletvekili arkadaşlarımıza, huzurunuzda teşekkür eder, hepinize saygılar
sunarım. (Alkışlar)
BAŞKAN - Teşekkürler
Sayın Seven.
Tasarının tümünü
oylarınıza sunuyorum: Kabul edenler... Etmeyenler... Kabul edilmiştir.
Sayın Bakanım, hayırlı
olsun efendim.
BAYINDIRLIK VE İSKÂN
BAKANI KORAY AYDIN (Ankara) - Sayın Başkan, değerli milletvekili arkadaşlarım;
bütün milletvekili arkadaşlarımıza, bu kanuna destek verdikleri için
teşekkürlerimi, şükranlarımı sunuyorum. 
BAŞKAN - Teşekkür ederiz.
Sayın milletvekilleri,
bir yasama yılının daha sonuna geldik. İki yılı aşkın bir süredir, Türkiye
Büyük Millet Meclisi, gerçekten, tarihte eşi görülmemiş bir hızla ve
çalışkanlıkla, ülkenin ve yurttaşlarımızın sorunlarını çözen tasarı ve
teklifleri yasalaştırmıştır. 21 inci Yasama Döneminde, bugünkü yasalarla
birlikte 321 yasa yürürlüğe girmiştir, yasalaşmıştır. Bu çalışmalarınızdan
dolayı hepinizi kutluyorum.
Anayasa ve İçtüzük
gereği, 1 Ekim 2001 Pazartesi günü saat 15.00'te toplanmak üzere, birleşimi
kapatıyor, hepinize iyi çalışmalar, mutlu günler diliyorum. (Alkışlar)
Kapanma Saati : 21.14






















ANA SAYFA


SİTE HARİTASI


İLETİŞİM


ENGLISH



          Türkiye Büyük Millet Meclisi Resmi internet Sitesi
            
            © 2009 T.B.M.M.          












