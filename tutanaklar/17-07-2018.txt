



TBMM Tutanak Müdürlüðü




 
 TÜRKİYE BÜYÜK MİLLET MECLİSİ
 TUTANAK DERGİSİ

 7’nci
Birleşim
 17
Temmuz 2018 Salı

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Arzu Erdem’in, çocuk istismarının
ve kadına şiddetin önlenmesi ile hayvan haklarına ilişkin gündem dışı konuşması
2.- Hatay Milletvekili Serkan Topal’ın, eğitim sisteminde
yaşanan sorunlara ilişkin gündem dıqşı konuşması
3.- Ordu Milletvekili Metin Gündoğdu’nun, çok partili hayata
geçildiği günden bu yana bir kısım şer güçlerin saldırısıyla demokratik hayatta
yaşanan kesintilere ve 15 Temmuz 2016 tarihinin Türk demokrasisi için milat
olduğuna ilişkin gündem dışı konuşması

IV.- AÇIKLAMALAR 
1.- İstanbul Milletvekili Sibel Özdemir’in, her geçen gün
Meclisin itibarsızlaştırıldığına, Meclisteki tüm siyasi parti gruplarına Genel
Kurul ile komisyonlarda haklarına sahip çıkma ve bu hakları kullanma çağrısında
bulunduğuna ilişkin açıklaması
2.- Niğde Milletvekili Ömer Fethi Gürer’in, 16 Nisan
referandumuyla geçilen yeni rejim hakkında “Cumhurbaşkanlığı hükûmet sistemi”
şeklinde kamuoyunu yanıltıcı açıklamaları doğru bulmadığına ilişkin açıklaması
3.- Mersin Milletvekili Baki Şimşek’in, Çukurova’da yaşanan
dolu ve sel afeti nedeniyle zor durumda olan çiftçiye Hükûmetin sahip çıkmasını
talep ettiğine ilişkin açıklaması
4.- Kocaeli Milletvekili Fatma Kaplan Hürriyet’in,
Başbakanlıkta taşeron işçi olarak çalışan şoförler kadroya geçirildiği hâlde
diğer kurumlarda çalışanlara aynı hakkın tanınmadığına ve taşeron işçiler
arasında yaşanan adaletsizliğin bir an önce giderilmesi gerektiğine ilişkin
açıklaması
5.- Kayseri Milletvekili Çetin Arık’ın, 27’nci Yasama
Döneminin hayırlı olmasını dilediğine ve Kayseri Milletvekili Mehmet
Özhaseki’nin Kayseri’yi ziyaretinde kullandığı bazı ifadelerine ilişkin
açıklaması
6.- Kocaeli Milletvekili İlyas Şeker’in, 15 Temmuz gecesinde
hain darbecilere karşı büyük bir zafer elde edildiğine, Türk milletinin tüm
dünyaya demokrasiye nasıl sahip çıktığını göstermiş olduğuna ve Cumhuriyet Halk
Partili bir ilçe başkanının 15 Temmuz darbesiyle ilgili bazı ifadelerine
ilişkin açıklaması
7.- İstanbul Milletvekili Mahmut Tanal’ın, taşeron olarak
çalışıp da kadroya geçen işçilere TBMM tarafından verilen kimliklerde “temizlik
işçisi” ibaresinin yer almasının aşağılayıcı olduğuna ve değiştirilmesini
istirham ettiğine ilişkin açıklaması
8.- Adıyaman Milletvekili Abdurrahman Tutdere’nin, Adıyaman
Kadın Doğum ve Çocuk Hastalıkları Hastanesi ile Samsat, Çelikhan, Tut ve Gerger
ilçelerine acilen kadın doğum uzmanlarının atanması gerektiğine ve Adıyaman
halkının beklentisinin bu yönde olduğuna ilişkin açıklaması
9.- Samsun Milletvekili Kemal Zeybek’in, Samsun ili Ayvacık
ilçesi ile Tokat ili Erbaa ilçesi arasındaki 30 köyün ulaşımının sağlandığı
yolun yapılması hâlinde yaşanan mağduriyetin giderileceğine ilişkin açıklaması
10.- Denizli Milletvekili Kazım Arslan’ın, Çukurova
Belediyesinin bahçesindeki Atatürk heykeline yapılan çirkin saldırıya karşı bir
açıklama yapılmamasının ve bu tür saldırıların artmasının nedenini öğrenmek
istediğine, bu konuda gerekli tedbirlerin hızla alınmasını talep ettiğine
ilişkin açıklaması
11.- Uşak Milletvekili Özkan Yalım’ın, Hükûmetin benzin ve
mazot fiyatlarına gelen zammı ÖTV’den karşılamaya devam edip etmeyeceği
konusunda Türk milletinin bilgiye ihtiyacı olduğuna ilişkin açıklaması
12.- Ankara Milletvekili Yıldırım Kaya’nın, Millî Eğitim
Bakanından emek hırsızlığına dönüşen, öğretmenleri mağdur eden, öğretmen olma
umutlarını yok eden uygulamaları kaldırmasını talep ettiğine ilişkin açıklaması
13.- İstanbul Milletvekili Turan Aydoğan’ın, 27’nci Yasama
Döneminin hayırlı olmasını dilediğine, Adnan Oktar’ın başında olduğu yapının
soruşturmaya konu olan faaliyetlerini uzun yıllar nasıl sürdürebildiğini
öğrenmek istediğine, Türkiye bir daha 15 Temmuzları yaşamasın ve bir daha
benzeri oluşumlar türemesin diye yetkilileri önlem almaya çağırdığına ilişkin
açıklaması
14.- Mersin Milletvekili Hacı Özkan’ın, 15 Temmuz hain darbe
girişimine karşı vatanın bekası için canlarını feda eden aziz şehitleri rahmet
ve minnetle andığına, gazilere şükranlarını sunduğuna ilişkin açıklaması
15.- Kırklareli Milletvekili Selahattin Minsolmaz’ın,
Trakya’da, özellikle Kırklareli ilinde yaşanan yoğun yağışlar neticesinde
çimlenmiş dane sorunu yaşandığına ve çiftçilerin mağdur olmaması için yapılan
korumacı düzenleme nedeniyle Tarım ve Orman Bakanlığı ile Toprak Mahsulleri
Ofisine teşekkür ettiğine ilişkin açıklaması
16.- Manisa Milletvekili Özgür Özel’in, Kocaeli Milletvekili
İlyas Şeker’in yaptığı açıklamasındaki bazı ifadelerine ilişkin açıklaması
17.- Kocaeli Milletvekili Lütfü Türkkan’ın, kararnamelerin
toplum hayatını derinden etkilemeye devam ettiğine, Cumhurbaşkanlığı hükûmet
sisteminin, her şeyin Meclisten, denetim kurullarından ve milletten saklanmak
amacına hizmet ettiğini yavaş yavaş görmeye başladıklarına ilişkin açıklaması
18.- Samsun Milletvekili Erhan Usta’nın, 27’nci Yasama
Döneminin hayırlı olmasını temenni ettiğine, yeni sistemde yasama ile yürütme
arasındaki kuvvetler ayrılığının daha da belirginleştiğine ve kendiliğinden
kanun yapabilme kabiliyetinin Mecliste olması gerektiğine ilişkin açıklaması
19.- Kars Milletvekili Ayhan Bilgen’in, İnsan Hakları
Derneğinin kuruluşunun 32’nci yılına ve bugüne kadar insan hakları
mücadelesinde büyük bedeller ödeyen, büyük fedakârlık yapan herkesi kutladığına
ilişkin açıklaması


20.- Manisa Milletvekili Özgür Özel’in, Devlet Denetleme
Kuruluyla ilgili yapılan düzenlemeye ve OHAL’in kalkmasından sonra oluşabilecek
yasal boşluğa ilişkin kanun teklifinin Anayasa Komisyonu, İçişleri Komisyonu ve
Millî Savunma Komisyonuna havale edilmesi, tali komisyon olarak İnsan Haklarını
İnceleme Komisyonunun görevlendirilmesi gerektiğine ve bu konudaki
hassasiyetlerini Türk milletinin önünde bir kez daha ifade ettiklerine ilişkin
açıklaması
21.- Çankırı Milletvekili Muhammet Emin Akbaşoğlu’nun,
hayırlı, verimli bir çalışma dönemi niyaz ettiğine, Türkiye’nin bir hukuk
devleti olduğuna ve hiçbir kamu görevlisinin bilhassa Atatürkçü olduğu için
görevinden el çektirilemeyeceği, açığa alınamayacağı veya görevine son
verilmeyeceğine, Cumhurbaşkanlığı hükûmet sisteminin milletin kararı olduğuna,
komisyonların çalışma esas ve usullerinin İç Tüzük'te belirlenmiş olduğuna
ilişkin açıklaması
22.- Kocaeli Milletvekili Lütfü Türkkan’ın, 2016
referandumunda Anayasa’nın sadece 17 maddesinin değiştiğini hatırlatmak
istediğine ilişkin açıklaması
23.- Manisa Milletvekili Özgür Özel’in, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
24.- Samsun Milletvekili Erhan Usta’nın, sistem tartışmaları
yapmak yerine yeni sistemin işleyişiyle ilgili tartışmaların daha faydalı
olacağına, Sosyal Güvenlik Kurumunun Sayıştay denetiminden çıkarıldığına ve milletvekili
emekli maaşlarında artış yapıldığına ilişkin haberlerin doğru olmadığına ve
kamuoyuna bilgi verirken dikkatli olmak gerektiğine ilişkin açıklaması
25.- Çankırı Milletvekili Muhammet Emin Akbaşoğlu’nun,
Manisa Milletvekili Özgür Özel’in yaptığı açıklamasındaki bazı ifadelerine,
kanun ile kararname arasında Meclisin, yasamanın üstünlüğü prensibinin ortaya
çıktığına, yeni sistemin daha demokratik olduğuna ve bu sistem içerisinde
aksaklık görülen noktalar varsa müzakere edilmesi gerektiğine ilişkin
açıklaması
26.- İstanbul Milletvekili Mahmut Tanal’ın, Çankırı
Milletvekili Muhammet Emin Akbaşoğlu’nun bazı ifadelerine ilişkin açıklaması

V.- OTURUM BAŞKANLARININ KONUŞMALARI
1.- Oturum Başkanı TBMM Başkanı Binali Yıldırım’ın, Mecliste
çıkarılan kanunları Cumhurbaşkanının Anayasa Mahkemesine götürme hakkı olduğu
gibi Meclisin de çıkan Cumhurbaşkanı kararnamesini Anayasa’ya aykırılık
gerekçesiyle Anayasa Mahkemesine götürme hakkı olduğuna ve Anayasa’nın bütün
bunları ayrıntısıyla düzenlemiş olduğuna ilişkin konuşması 

VI.- BAŞKANLIĞIN GENEL KURULA SUNUŞLARI
A) Tezkereler
1.- Anayasa Komisyonu Geçici Başkanlığının, Komisyonun,
başkan, başkan vekili, sözcü ve kâtip üye seçimini yaptığına ilişkin tezkeresi
(3/3)
2.- Adalet Komisyonu Geçici Başkanlığının, Komisyonun,
başkan, başkan vekili, sözcü ve kâtip üye seçimini yaptığına ilişkin tezkeresi
(3/4)
3.- Millî Savunma Komisyonu Geçici Başkanlığının,
Komisyonun, başkan, başkan vekili, sözcü ve kâtip üye seçimini yaptığına
ilişkin tezkeresi (3/5)
4.- İçişleri Komisyonu Geçici Başkanlığının, Komisyonun,
başkan, başkan vekili, sözcü ve kâtip üye seçimini yaptığına ilişkin tezkeresi
(3/6)
5.- Dışişleri Komisyonu Geçici Başkanlığının, Komisyonun,
başkan, başkan vekili, sözcü ve kâtip üye seçimini yaptığına ilişkin tezkeresi
(3/7)
6.- Millî Eğitim, Kültür, Gençlik ve Spor Komisyonu Geçici
Başkanlığının, Komisyonun, başkan, başkan vekili, sözcü ve kâtip üye seçimini
yaptığına ilişkin tezkeresi (3/8)
7.- Bayındırlık, İmar, Ulaştırma ve Turizm Komisyonu Geçici
Başkanlığının, Komisyonun, başkan, başkan vekili, sözcü ve kâtip üye seçimini
yaptığına ilişkin tezkeresi (3/9)
8.- Çevre Komisyonu Geçici Başkanlığının, Komisyonun,
başkan, başkan vekili, sözcü ve kâtip üye seçimini yaptığına ilişkin tezkeresi
(3/10)
9.- Sağlık, Aile, Çalışma ve Sosyal İşler Komisyonu Geçici
Başkanlığının, Komisyonun, başkan, başkan vekili, sözcü ve kâtip üye seçimini
yaptığına ilişkin tezkeresi (3/11)
10.- Tarım, Orman ve Köyişleri Komisyonu Geçici
Başkanlığının, Komisyonun, başkan, başkan vekili, sözcü ve kâtip üye seçimini
yaptığına ilişkin tezkeresi (3/12)
11.- Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Geçici Başkanlığının, Komisyonun, başkan, başkan vekili,
sözcü ve kâtip üye seçimini yaptığına ilişkin tezkeresi (3/13)
12.- Dilekçe Komisyonu Geçici Başkanlığının, Komisyonun,
başkan, başkan vekili, sözcü ve kâtip üye seçimini yaptığına ilişkin tezkeresi
(3/14)
13.- Plan ve Bütçe Komisyonu Geçici Başkanlığının,
Komisyonun, başkan, başkan vekili, sözcü ve kâtip üye seçimini yaptığına
ilişkin tezkeresi (3/15)
14.- Kamu İktisadi Teşebbüsleri Komisyonu Geçici
Başkanlığının, Komisyonun, başkan, başkan vekili, sözcü ve kâtip üye seçimini
yaptığına ilişkin tezkeresi (3/16)
15.- İnsan Haklarını İnceleme Komisyonu Geçici Başkanlığının,
Komisyonun, başkan, başkan vekili, sözcü ve kâtip üye seçimini yaptığına
ilişkin tezkeresi (3/17)
16.- Avrupa Birliği Uyum Komisyonu Geçici Başkanlığının,
Komisyonun, başkan, başkan vekili, sözcü ve kâtip üye seçimini yaptığına
ilişkin tezkeresi (3/18)
17.- Kadın Erkek Fırsat Eşitliği Komisyonu Geçici
Başkanlığının, Komisyonun, başkan, başkan vekili, sözcü ve kâtip üye seçimini
yaptığına ilişkin tezkeresi (3/19)
18.- Güvenlik ve İstihbarat Komisyonu Geçici Başkanlığının,
Komisyonun, başkan, başkan vekili, sözcü ve kâtip üye seçimini yaptığına
ilişkin tezkeresi (3/20)
19.- Dilekçe Komisyonu Başkanlığının, Türkiye Büyük Millet
Meclisinin tatilde ve ara vermede bulunduğu dönemde çalışabilmesine ilişkin
tezkeresi (3/29)
20.- Plan ve Bütçe Komisyonu Başkanlığının, Türkiye Büyük
Millet Meclisinin tatilde ve ara vermede bulunduğu dönemde çalışabilmesine
ilişkin tezkeresi (3/30)
21.- Kadın Erkek Fırsat Eşitliği Komisyonu Başkanlığının,
Türkiye Büyük Millet Meclisinin tatilde ve ara vermede bulunduğu dönemde çalışabilmesine
ilişkin tezkeresi (3/31)
22.- İnsan Haklarını İnceleme Komisyonu Başkanlığının,
Türkiye Büyük Millet Meclisinin tatilde ve ara vermede bulunduğu dönemde
çalışabilmesine ilişkin tezkeresi (3/32)
23.- Kamu İktisadi Teşebbüsleri Komisyonu Başkanlığının,
Türkiye Büyük Millet Meclisinin tatilde ve ara vermede bulunduğu dönemde
çalışabilmesine ilişkin tezkeresi (3/33)

VII.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun 18-19 Temmuz 2018
Çarşamba ve Perşembe günleri toplanmamasına, haftalık çalışma günleri dışında
23 Temmuz 2018 Pazartesi günü saat 14.00’te toplanarak gündeminde bulunan
işlerin görüşülmesine ilişkin önerisi 
17 Temmuz 2018 Salı
BİRİNCİ OTURUM
Açılma Saati: 15.02
BAŞKAN: Binali YILDIRIM
KÂTİP ÜYELER : Mustafa AÇIKGÖZ (Nevşehir), Barış
KARADENİZ (Sinop)
-----0-----
BAŞKAN
– Değerli milletvekilleri, Türkiye Büyük Millet Meclisinin 7’nci Birleşimini
açıyorum. 
Toplantı
yeter sayısı vardır, gündeme geçiyorum.
Gündeme
geçmeden önce üç sayın milletvekiline gündem dışı söz vereceğim. 
Gündem
dışı ilk söz, İstanbul Milletvekili Arzu Erdem’e aittir. 
Buyurun
Sayın Erdem. (MHP sıralarından alkışlar)
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- İstanbul Milletvekili Arzu Erdem’in, çocuk istismarının
ve kadına şiddetin önlenmesi ile hayvan haklarına ilişkin gündem dışı konuşması
ARZU
ERDEM (İstanbul) – Teşekkür ederim Sayın Başkan. 
Değerli
milletvekilleri, çocuk istismarının ve kadına şiddetin önlenmesi ve hayvan
haklarıyla ilgili Milliyetçi Hareket Partisi Grubum adına gündem dışı söz almış
bulunmaktayım. Gazi Meclisi ve bizleri ekranları başında izleyen aziz Türk
milletini saygılarımla selamlıyorum. 
Değerli
milletvekilleri, “çocuk istismarı ve ihmali” dediğimizde öncelikle iki kelimeyi
yan yana getirmek istemediğimizi hepimiz biliyoruz; “çocuk” ve “istismar”
kelimeleri, “kadın” ve “şiddet” kelimeleri zinhar yan yana gelmemesi gereken,
her birimizin yüreğini, vicdanını sızlatan kelimelerdir. İşte, bu kelimeler ne
yazık ki son dönemlerde çok daha fazla yan yana gelmeye başladı ve birinci
sayfada, manşet haberlerde maalesef ya çocuklarımıza şiddet uygulanmasını ya
cinsel istismara uğramalarını veya aynı şekilde hunharca katledilmelerini hep
birlikte gördük, izliyoruz, takip ediyoruz, içimiz ve yüreğimiz yanmakta. 
Aynı
şekilde kadına şiddetin önüne geçilmesi için de acil olarak, mutlaka yeni bir
eylem planının geliştirilmesi gerekmektedir çünkü bu konuda da vakalar gittikçe
artmakta ve her birimiz için bir tehlike olarak yine önümüzde durmakta. 
Hepimiz
her şeyden önce evlat sahibiyiz; ”Bizim başımıza gelmez.” demeyelim,
evlatlarımızın başına gelebilir kaygısıyla da mutlaka bu konuyla ilgili şu
makamlara oturmuş olan her bir milletvekili arkadaşımızın, her ananın, her
babanın, her kadının, her erkeğin aynı hassasiyeti göstermesi gerekiyor.
Özellikle çocuk istismarı ve ihmali; erişkin kişiler tarafından çocuğa
yöneltilen, toplumsal kurallar ve profesyonel kişilerce “uygunsuz” ya da “hasar
verici” olarak nitelendirilen, çocuğun gelişimini olumsuz yönde etkileyen ve
tüm gelişimini engelleyen eylem ve eylemsizliklerin tamamıdır aslında. Çocuk
istismarı ve ihmali sonucunda çocuğumuz fiziksel, ruhsal, cinsel ya da sosyal
açıdan zarar görmektedir, sağlık ve güvenliği tehlikeye girmektedir. 
Çocuk
istismarı dediğimiz zaman yine fiziksel, cinsel ya da duygusal istismar olarak
tanımlanabilmektedir. Çocuk ihmali ise fiziksel ya da duygusal ihmal olarak
karşımıza çıkmaktadır. Bazen ebeveynler tarafından veya bakıcıları tarafından
da maalesef meydana getirilebilmektedir. İstismar ve ihmalin bu farklı
şekilleri yalnız aileleri değil tüm toplumu ilgilendirmektedir, sosyal
kuruluşları ilgilendirmektedir, yasal sistemleri ilgilendirmektedir ve eğitim
sisteminin tam içinde bulunmaktadır aslında. İşte, burada kendimize sormamız
gereken soru: Nereden başlamalı? Cinsel istismarın önlenmesi, çocuğa şiddetin
önlenmesi, çocuk kaçırmalarının önüne geçilmesi, günlerce bir çocuğun ortadan
kaybolmasının önüne geçilmesi için toplum olarak, millet olarak neler
yapmalıyız? Bizler milletvekilleri olarak bu evlatların veballeriyle burada
oturuyoruz, bizler neler yapmalıyız? İşte, bunun üzerinde gerçek anlamda, ciddi
bir çalışma yapılmalı.
Geçen
dönemlerde bu çalışmaları hep birlikte yaptık ve birtakım uygulamalara da
geçildi, bu konuyla ilgili cezai yaptırımların artırılması yönünde de birtakım
eylemlerde bulunuldu. Öncelikle iyi hâl indiriminin kaldırılması yönünde ya da
iyi hâl indiriminin verilmemesi yönünde de birtakım girişimler oldu ama yeterli
mi? Değil. Aslında suçlar işlenmeden önce önlem ne olmalı, bunun üzerinde
durmak gerekir. Yani, eğitim sistemiyle ilgili mutlak bir eğitim reformu şart
ve tüm gençlerimizin, çocuklarımızın eğitilmesi gerekiyor, anne babaların
eğitilmesi gerekiyor. Türk toplumunun bu anlamda öncelikle canlıya şiddetin
önlenmesi yönünde eğitilmesi gerekiyor. 
Çocuk
istismarı ve ihmalin gün geçtikçe arttığını hepimiz biliyoruz. Hepimiz
evladımızdan endişeliyiz, hepimiz küçük çocuğumuzu bir yere gönderirken tembih
üzerine tembihte bulunuyoruz. Peki, biz bunu önlemek için neler yapmalıyız? Bu
konuyla ilgili yeni dönemde Allah’ın izniyle hep birlikte mutlaka ve mutlaka
bir kanun çalışması yapılmalı. Unutmuyoruz hiçbirimiz o bacakları kesilen
köpeği. Hiçbirimiz o güzel gözleri, boncuk gözlerini unutamıyoruz Leyla
bebeğin. İşte, bunların tamamını üst üste koyduğumuzda gencecik kadınların
kaybolduğunu, kaybolan kadınların hunharca katledilerek bir yerlerde
cesetlerinin bulunduğunu hiçbirimiz kadın olarak da erkek olarak da
unutamıyoruz. Liderimizin de dediği gibi ha bir hayvana şiddet ha bir bebeğe
şiddet. Milliyetçi Hareket Partisi olarak bu konunun takipçisi olacağız ve
Allah’ın izniyle hep birlikte bunların önlenmesi için üzerimize düşeni uyum
içerisinde yapacağımıza inanıyorum. 
Hepinizi
saygıyla selamlıyorum ve şiddetin son bulduğu bir dönem, günler diliyorum. 
Teşekkür
ediyorum. (MHP ve AK PARTİ sıralarından alkışlar)
BAŞKAN
- Teşekkür ediyoruz. 
Gündem
dışı ikinci söz, Hatay Milletvekili Serkan Topal’a aittir. 
Buyurun
Sayın Topal. (CHP sıralarından alkışlar)
2.- Hatay Milletvekili Serkan Topal’ın, eğitim sisteminde
yaşanan sorunlara ilişkin gündem dıqşı konuşması
SERKAN
TOPAL (Hatay) - Sayın Başkan, değerli milletvekilleri; hepinizi saygıyla
selamlıyorum. 
Öncelikle
şunu ifade etmek istiyorum Sayın Başkanım: Dün bir soru sormuştum Millî
Saraylarla ilgili. Bunun cevabını hâlâ bekliyoruz. Bunu bir sataşma olarak
lütfen görmeyelim. 
Eğitime
girmeden önce, bakıyoruz Hükûmet yok, hükûmet programı yok, bakanlar yok. Biz
muhtemelen bundan sonra Sayın Meclis Başkanımıza bu sorunları dile getireceğiz
ve sorunların çözülmesi noktasında yine eskiden olduğu gibi adaleti tesis
edinceye kadar da mücadelemiz devam edecek. 
Eğitimin
önemini burada anlatmama gerek yok ancak şunu çok iyi biliyoruz ve görüyoruz ki
on altı yıllık AKP iktidarında tam 7 defa Millî Eğitim Bakanı ve bu bakanların
görev süresi içerisinde de tam 14 defa eğitim sistemi değiştirildi. Gerçek olan
bir şey var değerli arkadaşlar, eğer Millî Eğitim Bakanı 7 defa değişiyorsa ve
eğitim sistemi 14 defa değiştiriliyorsa burada bir sorun var. Bu işi maalesef
beceremiyorsunuz, beceremiyorsunuz. 
Bakın,
burada eğitimde LGS, SBS, OKS, TEOG, LKS, ÖSS, ÖYS, YGS, LYS, YKS, o kadar çok
değişti ki, inanın alfabede artık harf kalmadı. Bundan sonra ne olacak acaba?
“S, S, S” sonu hep “S”yle bitiyor. Dolayısıyla arkadaşlar, sürekli bize eğitim
sisteminde bir şeyler dayatıldı. Neler dayatıldı? Onları ben burada not aldım.
Mesela FATİH Projesi çöktü. Ataması yapılmayan öğretmenler cami önlerinde
bekleyen güvercinlere benzetildi, sonra miting alanlarında barış güvercinleri
uçuruldu. MEB’in yetkileri vakıflara devredildi. Karaman’da, İzmir’de,
Osmaniye’de ciğerimiz yandı. Çocuk istismarlarına “Bir kereden bir şey olmaz.”
dendi. Aladağ’da çocuklar cemaatin yurdunda çığlık çığlığa içeride kaldı,
anaların yüreği ağladı. Dershaneler kapatıldı kapatılmadı, merdiven altı temel
liselere dönüştürüldü. Andımız kaldırıldı, Atatürk öğretim programlarından
çıkarıldı. Yöneticilerin neredeyse tamamı yandaşlardan atandı. PISA’da dünya
sonuncusu olduk arkadaşlar. Yandaş olmayanlar sözleşmeli öğretmen olarak
atanmadı. Haksız yere FETÖ bahanesiyle görevden alınan insanlar intihar etti,
suçsuz oldukları anlaşıldı, çocukları anasız babasız kaldı, vicdanlar yine
sızlamadı. FETÖ’nün sohbet toplantılarından çıkmayanlar, övgüyle ondan
bahsedenler maalesef bakan oldu. Öğretmenler, müdür odalarında yandaş bir
eğitim sendikasına zorla üye yaptırıldı. Onlarca, yüzlerce, binlerce kadın
öğretmen yönetici odalarında istismarlarla karşı karşıya geldi, “Konuşursan KHK’yle
ihraç edilirsin.” tehdidinde bulunuldu. Atatürkçü yüzlerce, binlerce öğretmen
açığa alındı. Her yere üniversite kuruldu ama maalesef üniversiteler bölündü,
öğretim üyesi yok. Liselere yerleştirme kılavuzu yayınlandı, kimse anlamadı.
“Yeşil” “mavi” “komşu”; vallahi bu denklemi çözen gerçekten olmadı.
Milletvekili arkadaşlar da çözemedi. Annesi babası olmayan çocuklarımıza eğitim
öğretim desteği verilemedi. Ve bunun gibi, ve ve ve nicesi.
Sayın
Yılmaz gitti, kişilik olarak da kendisini gerçekten severim, şimdi de Ziya Hoca
geldi. Kendileri burada değil, muhtemelen danışmanı da söyler. Ziya Hocam,
gerçekten işiniz zor, gerçekten zor. On altı yıllık bir enkazı devraldınız;
çözüm bende var, bizde var, Cumhuriyet Halk Partisinde var ama siz hangi
yöntemi kullanacaksınız, gerçekten onu merak ediyorum? Ama, gerçekten haktan,
hukuktan, adaletten, liyakatten, dürüstlükten yana tavır alırsanız biz her
zaman yanınızda olacağız.
Ben
şunu söylüyorum, özellikle AK PARTİ’li bütün arkadaşlara söylüyorum: Gelin, bir
komisyon kuralım. Gelin, eğitimi siyasallaştırmayalım. 
(Mikrofon
otomatik cihaz tarafından kapatıldı) 
SERKAN
TOPAL (Devamla) – Sayın Başkanım, toparlayayım. 
BAŞKAN
– Toparlayalım Sayın Hatip.
SERKAN
TOPAL (Devamla) – Teşekkür ediyorum. 
Ve
gelin bir hükûmet politikası olmaktan çıkaralım, gelin bir devlet politikası
yapalım eğitim sistemini. Öyle bir yasa çıkaralım ki yirmi otuz yıl kimse
oynamasın; kimse çocuklarımızın geleceğiyle, ülkemizin geleceğiyle oynamasın.
Ben
bunu yine sataşma olarak söylemiyorum. Sayın Başkan; Başbakanlık yaptınız,
bakanlık yaptınız, başkan yardımcılığı yaptınız ve şu anda Türkiye Büyük Millet
Meclisinin Başkanısınız. Bütün milletvekili arkadaşlara soruyorum, huzurunuzda
soruyorum değerli arkadaşlar: Bugün bir veli olarak mutlaka torununuz vardır,
çocuğunuz vardır; hangi öğrenci, hangi veli, hangi bakan, hangi milletvekili,
hangi öğretmen bu eğitim sisteminden memnun? Gelin, birlikte çözelim. 
Ben
hepinize teşekkür ediyorum, saygılarımı sunuyorum. (CHP sıralarından alkışlar) 
BAŞKAN
– Gündem dışı üçüncü konuşmacı… 
MUHAMMET
EMİN AKBAŞOĞLU (Çankırı) – Sayın Başkanım…
BAŞKAN
– Buyurun.
MUHAMMET
EMİN AKBAŞOĞLU (Çankırı) – Sayın Başkanım, değerli hatip gerçi “Sataşma yok.”
demekle beraber “Binlerce Atatürkçü öğretmeni açığa aldınız.” demek suretiyle
hakikaten hakikat dışı bir sataşmada bulunmuştur, cevap vermek istiyorum. 
ATİLA
SERTEL (İzmir) – On binlerce diyecekti, binlerce dedi. 
MAHMUT
TANAL (İstanbul) – Onu Hükûmete söyledi Sayın Başkan, Hükûmet cevap verecek,
şey değil ki. Hükûmet de olmadığına göre Bakan cevap verecek. O, AK PARTİ’nin
bir sorunu değil ki.
MUHAMMET
EMİN AKBAŞOĞLU (Çankırı) – Sonuç itibarıyla bize yönelik söylediği için…
MAHMUT
TANAL (İstanbul) – Zaten Bakan da şu anda Hükûmetten değil, partiden değil aynı
zamanda, bağımsız olan birisi. 
MUHAMMET
EMİN AKBAŞOĞLU (Çankırı) – Meclis grubumuza yönelik söyledi. 
MAHMUT
TANAL (İstanbul) – Meclis grubuyla ilgisi yok Sayın Başkan, İç Tüzük açık ve
net. 
MUHAMMET
EMİN AKBAŞOĞLU (Çankırı) – Meclis grubumuza yönelik söyledi ve Meclisteki
milletvekillerimizi de itham ederek, burada Komisyon Başkanımızı da anarak
dolayısıyla bize yöneltilmiş… Geçmiş dönemde hükûmeti de Meclis çıkardığı için
geçmiş dönemlere ilişkin… Evet, doğru, parlamenter hükûmet sisteminde kuvvetler
ayrılığı bu kadar belirgin değildi, dolayısıyla Hükûmete de Meclise de bir
sataşma var. O nedenle grubumuz adına cevap vermek istiyorum.
ÖZGÜR
ÖZEL (Manisa) – Sayın Başkan…
BAŞKAN
– Diğer grup başkan vekilini de bir dinleyelim bakalım.
ÖZGÜR
ÖZEL (Manisa) – Sayın Başkan, aslında tartışma çok doğru bir yere geldi. Hadi
bakalım ayıklayalım pirincin taşını! Kuvvetler ayrılığı var, yasama ile yürütme
ayrı. Dediğiniz tarihte -siz “sistem” diyorsunuz, biz “rejim değişikliği”
diyoruz- ülke böyle bir sıkıntıya getirildi. Geriye dönük söz istiyor. O
dönemdeki grubun grup başkan vekili değil, o Parlamento ortadan kalkmış…
MUHAMMET
EMİN AKBAŞOĞLU (Çankırı) – Devlette süreklilik var, süreklilik. 
ÖZGÜR
ÖZEL (Manisa) – “O zaman kuvvetler ayrılığı belirgin değildi, şimdi belirgin.”
diyor. Eğer cevap verecekse yasamanın, yürütmenin başı cevap verecek, ilgili
bakan verecek. Keşke olaydı da vereydi, keşke içinizden çıkaydı da “Grubumuzun
mensubu bir bakandır.” deyip cevap vereydiniz. Ayıklayın pirincin taşını! Bu
talebin Anayasa’yla, İç Tüzük’le, hakla, hukukla bağdaşır tarafı yoktur
efendim, kabul edilmemeli. (CHP sıralarından alkışlar) 
MUHAMMET
EMİN AKBAŞOĞLU (Çankırı) – Evet, ben sataşmadan dolayı söz istiyorum Sayın
Başkan.
ÖZGÜR
ÖZEL (Manisa) – Yok efendim. Bakana sataşılmış, yürütmeye sataşılmış.
MUHAMMET
EMİN AKBAŞOĞLU (Çankırı) – Bakana değil. Yasamaya da…
ÖZGÜR
ÖZEL (Manisa) – İçinden çıkmamış. 
BAŞKAN
– Arkadaşlar, sakin…
ÖZGÜR
ÖZEL (Manisa) – Mümkünü yok. Ayıkla pirinci. Bence olmalı, keşke olsaydı. 
BAŞKAN
– Sakin olun lütfen, sakin olun. 
Şu
üçüncü konuşmacıyı dinleyelim, ondan sonra da değerlendirelim. (CHP
sıralarından alkışlar) 
MUHAMMET
EMİN AKBAŞOĞLU (Çankırı) – Peki.
BAŞKAN
– Gündem dışı üçüncü söz Ordu Milletvekili Sayın Metin Gündoğdu’nun.
Buyurun.
(AK PARTİ sıralarından alkışlar) 
3.- Ordu Milletvekili Metin Gündoğdu’nun, çok partili hayata
geçildiği günden bu yana bir kısım şer güçlerin saldırısıyla demokratik hayatta
yaşanan kesintilere ve 15 Temmuz 2016 tarihinin Türk demokrasisi için milat
olduğuna ilişkin gündem dışı konuşması
METİN
GÜNDOĞDU (Ordu) – Sayın Başkanım, öncelikle Türkiye Büyük Millet Meclisinin
yeni Başkanı olmanızdan dolayı sizleri tebrik ediyorum. Allah hayırlı, güzel
hizmetler yapmayı hep birlikte nasip eder diyorum. 
Sayın
Başkan, değerli milletvekilleri; öncelikle yeni yasama dönemimizin devletimize
ve milletimize hayırlar getirmesini Cenab-ı Allah’tan niyaz ederim.
Türkiye
çok partili hayata geçtiği günden bu yana bir kısım şer güçlerin saldırılarıyla
demokratik hayatımızda çeşitli kesintiler yaşamak durumunda kalmıştır.
Milletimiz, önüne sandık geldiği her zaman, Sayın Cumhurbaşkanımızın ifade
ettiği gibi, milletten daha büyük güç olmadığını göstermiştir. Milletin kendi
kendini yönetme iradesini sindiremeyen güçler 27 Mayıs 1960, 12 Mart 1971, 12
Eylül 1980 ve 28 Şubat 1997 ve en son 15 Temmuz 2016’da şiddet, baskı, korku
yöntemleriyle kirli yüzlerini göstermişlerdir. 
Sayın
milletvekilleri, Türkiye, darbelerden hem ekonomik hem sosyal hem de siyasi
anlamda çok büyük olumsuzluklar yaşadı. Darbeciler, ülkeyi âdeta zindana
çevirdiler, kendi sapkın ideolojileri dışında hiçbir fikre ve anlayışa tahammül
edemediler. Milletimiz darbelerden dolayı çok ağır bedeller ödedi. Türkiye’nin
çehresini değiştirmiş olan, büyük hizmetlerde imzası bulunan Adnan Menderes’i
ve bakanları, tutarsız, komik gerekçelerle idam ettiler. O, Türkiye'nin ilk
demokrasi şehididir. Bütün suçu bağımsız ve güçlü Türkiye için çalışmaktı.
Merhum Menderes, idam edilmeden önce yazdığı son mektubunda darbecilere şöyle
sesleniyordu: “Dilimden korkmayacaktınız ama şimdi milletle el ele vererek
Adnan Menderes’in ölüsü sizi ebediyete kadar takip edecek ve bir gün sizi silip
süpürecektir.” Hakikaten onun şehadeti zalimlerin izini sürdü ve milletimiz her
fırsatta darbecileri lanetledi. 
Menderes’in
şehadetiyle açtığı yolu takip eden pek çok millet sevdalısı, demokrasi tutkunu
siyasetçiler oldu. Türkiye’nin demokratikleşmesi noktasında merhum Turgut
Özal’ın çok kıymetli hizmetleri oldu. 28 Şubatta darbecilere karşı direnen adam
Erbakan vardı ve “Namlusunu halka çeviren tanka selam durmam.” diyen bir Muhsin
Yazıcıoğlu vardı. 
Sayın
Başkan, değerli milletvekilleri; 28 Şubat karanlık sürecinin akabinde 3 Kasım
2002’de hâkimiyet bir kez daha milletin oldu. Cumhurbaşkanımız Sayın Recep
Tayyip Erdoğan üstün liderliği ve dik duruşuyla demokrasimizdeki tahribatları
hızla tamir etti, devlet sisteminde tıkanan ve hizmetlere engel olan kanallar
kararlılıkla açıldı, sosyal devlet anlayışıyla vatandaş merkezli bir iktidar
dönemi başladı. Türkiye üzerinde kirli hesaplar yapanlar ve içerideki iş
birlikçileri de bu süreçte boş durmadı. FETÖ, PKK, DEAŞ, DHKP-C gibi bilumum
terör örgütleri ve çeşitli maşaları marifetiyle Türkiye’nin demokrasi yolculuğu
sekteye uğratılmaya çalışıldı.
Saygıdeğer
milletvekilleri, 367 garabeti, AK PARTİ'ye kapatma davası, Gezi olayları, 17-25
girişimi ve en son 15 Temmuz hain darbe girişimiyle eskiden yaptıkları gibi
Türkiye’ye diz çökertmeye çalıştılar, kalkınan ve büyüyen Türkiye’ye karşı
dışarıdan düşman odakları, içeriden de hain iş birlikçileri her türlü
operasyona kalkıştılar ama başaramadılar çünkü gücünü milletten alan kararlı
bir iktidar ve cesur bir lider var, bütün bu şer odaklarını Türkiye’den
temizlemeye ant içmiş, ömrünü milletine ve demokrasiyi hizmete vakfetmiş bir
lider var. O milletine güvendi, cesur adımlar attı; millet de onu bu yolda hiç
yalnız bırakmadı.
15
Temmuzda cesur bir lider ve kahraman bir millet, dünya demokrasi tarihine
geçecek büyük bir destan yazdı. Evet, bu kez başaramadılar, millet galip geldi,
demokrasi bayramı yaşandı, tarih yazıldı, Türkiye’nin aydınlık ve kutlu
yürüyüşü devam etti. Bu vesileyle, başta 15 Temmuz şehitlerimiz olmak üzere
bütün vatan şehitlerini rahmet ve minnetle yâd ediyor, kahraman gazilerimize de
şükranlarımı sunuyorum. 
Sayın
milletvekilleri, 15 Temmuz 2016 da Türk demokrasisi için bir milat olmuştur.
Millet bundan sonra bu tip hain kalkışmaların yaşanmaması için siyasetten köklü
bir çözüm talep etmiştir. 16 Nisan 2017 referandumunda Türkiye Cumhurbaşkanlığı
hükûmet sistemine geçmiştir. Bu sistemle milletimiz devlet yönetiminde doğrudan
söz sahibi olmuştur. Devlette çetelere, paralel yapılanmalara, hain
organizasyonlara yaşam hakkı kalmamıştır; devlet içinde devlet olma dönemi sona
ermiştir. Türkiye’nin önü açıktır, aydınlık yarınlar için hiçbir engel
kalmamıştır. 
(Mikrofon
otomatik cihaz tarafından kapatıldı) 
BAŞKAN
– Toparlayın lütfen.
METİN
GÜNDOĞDU (Devamla) – Devlet Başkanımız Sayın Recep Tayyip Erdoğan liderliğinde
ekonomik, sosyal, siyasi ve kültürel alanda Türkiye’nin şahlanış dönemi
başlamıştır, hayırlı ve uğurlu olsun. 
Bu
düşüncelerle Genel Kurulu saygıyla selamlıyor, tekrar 27’nci Dönemin hayırlı
uğurlu olmasını diliyor, hepinizi saygıyla selamlıyorum. (AK PARTİ sıralarından
alkışlar) 
BAŞKAN
– Teşekkür ediyoruz. 
ÖZGÜR
ÖZEL (Manisa) – Sayın Başkan…
BAŞKAN
– Buyurun. 
ÖZGÜR
ÖZEL (Manisa) – Sayın Başkanım, kayıtlara geçmesi açısından…
Sayın
hatip konuşması sırasında darbelere karşı olduklarını söyleyip sırasıyla
darbelerden bahsederken “Geziciler” diye bir ifade kullanmıştır. Kendi
değerlendirmesidir. Tutanaklara geçsin, Gezi hareketi çevre duyarlılığıyla
başlamış, kamu gücünü kullanan ve yönlendiren birtakım kişilerin, pek çoğu da
daha sonra FETÖ darbesiyle ve FETÖ örgütüyle ilişkilendirilen kamu yöneticileri
başta olmak üzere dönemin yöneticilerinin provokatif kararlarıyla birtakım
çatışmalara, birtakım karşılıklı gerginliklere sahne olmuş ama özünde doğa,
özünde yaşam biçimine saldıranlara karşı tepki gösterme, özünde gençlik, özünde
mizah, özünde dayanışma olan bir harekettir; bir darbe olarak
nitelendirilmesini kınıyoruz. 
Teşekkür
ederim. (CHP sıralarından alkışlar)
METİN
GÜNDOĞDU (Ordu) – Sayın Başkanım, kayıtlara geçmesi için biz de bir şey
söylemek istiyoruz. 
Gezi
olayları asla çevre duyarlılığıyla yapılan bir olay değildir. Gezi olaylarının
arkasında duranların, tankla, topla, tüfekle, ellerindeki taşla, sopayla
askerimize, polisimize saldırdığını Türkiye Cumhuriyeti’nde yaşayan 81 milyon
vatandaşımız görmüştür. Bu da bir kalkışmadır. Ondan dolayı da ben konuşmamda…
ALİ
MAHİR BAŞARIR (Mersin) – Kimin tankı vardı ya?
LÜTFÜ
TÜRKKAN (Kocaeli) – Karşısında duran emniyet müdürü, vali FETÖ’den içeride.
BAŞKAN
– Evet, ikisi de görüş. Bu Parlamento çatısı altında bütün görüşler dile
getirilecek.
Teşekkür
ediyorum. 
Sayın
milletvekilleri, şimdi, sisteme giren ilk 15 milletvekiline yerlerinden birer
dakika söz vereceğim. Bu sözlerin arkasından sonra grup başkan vekilleri de söz
talep ederse onlara da söz vereceğim. 
Sisteme
giren milletvekilleri sırayla…
Sibel
Özdemir, İstanbul Milletvekili, buyurun. 
IV.- AÇIKLAMALAR 
1.- İstanbul Milletvekili Sibel Özdemir’in, her geçen gün
Meclisin itibarsızlaştırıldığına, Meclisteki tüm siyasi parti gruplarına Genel
Kurul ile komisyonlarda haklarına sahip çıkma ve bu hakları kullanma çağrısında
bulunduğuna ilişkin açıklaması
SİBEL
ÖZDEMİR (İstanbul) - Teşekkür ederim Sayın Başkan.
Değerli
milletvekilleri, milletimizin en geniş temsiliyle seçildiğimiz Türkiye Büyük
Millet Meclisinin en önemli gücü olan yasama, denge ve denetim yetkilerimizin
elimizden alınmasına ve bununla da kalınmayıp Meclis bünyesindeki yapıların da
alınmasıyla her geçen gün Meclisimizin itibarsızlaştırıldığına şahit oluyoruz.
27’nci Dönem milletvekili olarak görevimiz, Parlamentonun yasa yapma ve denetim
görevinin tek bir kişi ya da makama bağlanmasına karşı çıkmak, ülkemizin
kaderinin tek kişiye devredilmesinin ülkemizin geleceği için ne kadar riskli
olduğu konusunda uyarıda bulunmak olmalıdır. Ve Meclisteki tüm siyasi parti
gruplarının ve biz milletvekillerinin gerek Genel Kurulda gerekse komisyonlarda
en asli görevimiz olan denge, denetleme yetkimiz başta olmak üzere haklarımıza
sahip çıkma ve bu hakları kullanma çağrısında bulunuyorum.
Teşekkür
ederim. 
BAŞKAN
- Teşekkür ediyoruz. 
Ömer
Fethi Gürer, Niğde Milletvekili.
Buyurun.
2.- Niğde Milletvekili Ömer Fethi Gürer’in, 16 Nisan
referandumuyla geçilen yeni rejim hakkında “Cumhurbaşkanlığı hükûmet sistemi”
şeklinde kamuoyunu yanıltıcı açıklamaları doğru bulmadığına ilişkin açıklaması
ÖMER
FETHİ GÜRER (Niğde) – Teşekkürler Sayın Başkanım.
16
Nisan referandumuyla yapılan Anayasa değişikliği sonucu ülkemizde yeni bir
rejime geçildi. Bu sürecin yansıması Cumhurbaşkanlığınca çıkarılan kanun
hükmünde kararnamelerde açıkça görülüyor. Bakanlar Kurulu ve bakan yetkilerinin
neredeyse tamamı Cumhurbaşkanlığında toplandı. Buna rağmen kamuoyunda
“Cumhurbaşkanlığı hükûmet sistemi” diye bir tanımdan söz ediliyor. Oysa ortada
hükûmet yok. Bunun böyle olduğunun kamuoyu tarafından bilinmesi gerekiyor.
Çıkarılan kanun hükmünde kararnamelerle yetkiler tek kişide toplanıyor. Böylece
tek adam rejiminden söz etmek mümkün. Hükûmetin olmadığı yerde
“Cumhurbaşkanlığı hükûmet sistemi” diye kamuoyunu yanıltıcı açıklamaları da
doğru bulmuyoruz, adı doğru konulmalı. Bunu yapanlar neden utanıyor ki “tek
adam rejimi” demekten çekinip “Cumhurbaşkanlığı hükûmet sistemi” diye ucube bir
şeyden söz ediyorlar? Olmayan bir şeyden söz etmek ne kadar doğrudur? 
Teşekkür
ediyorum. (CHP sıralarından alkışlar) 
BAŞKAN
– Üçüncü konuşmacı Baki Şimşek, Mersin Milletvekili. 
3.- Mersin Milletvekili Baki Şimşek’in, Çukurova’da yaşanan
dolu ve sel afeti nedeniyle zor durumda olan çiftçiye Hükûmetin sahip çıkmasını
talep ettiğine ilişkin açıklaması
BAKİ
ŞİMŞEK (Mersin) – Teşekkür ediyorum Sayın Başkan.
Sayın
Başkan, Türkiye yaş sebze meyve üretiminde ve ihracatında Mersin 1’inci sırada
yer almaktadır. Yalnız, bu yıl yaşanan dolu afeti, sel afeti ve özellikle
Akdeniz meyve sineğinden dolayı Çukurova’da çiftçi çok zor durumdadır. Üzüm
sezonu bir ayı geçkin zamandır devam ediyor, üzüm fiyatları 58 kuruş 60 kuruş
civarındadır. Çukurova’daki çiftçilere Hükûmetin sahip çıkmasını, mutlaka ton
başı destek vermesini, Tarım Bakanının da ilk ziyaretini mutlaka Türkiye’de
tarımda 1’inci sırada bulunan Mersin’e yaparak Mersin’deki çiftçilerin sorunlarıyla
ilgilenmesini talep ediyor, saygılarımı sunuyorum.
BAŞKAN
– Teşekkür ediyoruz.
Fatma
Kaplan Hürriyet, Kocaeli Milletvekili, buyurun.
4.- Kocaeli Milletvekili Fatma Kaplan Hürriyet’in,
Başbakanlıkta taşeron işçi olarak çalışan şoförler kadroya geçirildiği hâlde
diğer kurumlarda çalışanlara aynı hakkın tanınmadığına ve taşeron işçiler
arasında yaşanan adaletsizliğin bir an önce giderilmesi gerektiğine ilişkin
açıklaması
FATMA
KAPLAN HÜRRİYET (Kocaeli) – Teşekkür ediyorum Sayın Başkan.
Sayın
Başkan, yayımlanan 703 sayılı KHK’yle Başbakanlıkta görev yapan 113 şoför için
özel düzenleme yapıldı ve Başbakanlıkta şoför olarak çalışan personel sürekli
işçi kadrolarına geçirildi. Yani yüzde 70 işçilik maliyetine takılan
Başbakanlıktaki taşeron şoförler kadro hakkı kazandı, hepsine hayırlı olsun
diyorum. Ancak, ne var ki madalyonun diğer bir yüzü bulunuyor. Başbakanlıkta
çalışan şoförler herhangi bir kısıtlamaya maruz kalmadan kadroya geçirilirken
başka kurumlarda çalışan şoförler yaklaşık maliyetin en az yüzde 70’lik kısmını
asgari işçilik maliyeti karşılamadığı için kadroya geçirilmemiştir. Burada
ikili bir ayrım var, bir ayrımcılık yapılmıştır. Başbakanlık çalışanı
şoförlerin hakkı var ama diğerlerine ne yazık ki bu hak tanınmıyor, bu bir
ayrımcılıktır Sayın Başkan. Taşeron işçiler arasında yaşanan ve sürekli artmaya
devam eden bu adaletsizlik bir an önce giderilmeli ve hiçbir kuruma iltimas
geçilmeden tüm taşeron işçiler kadroya alınmalıdır.
Teşekkür
ediyorum. 
BAŞKAN
– Teşekkür ediyoruz.
Çetin
Arık, Kayseri…
5.- Kayseri Milletvekili Çetin Arık’ın, 27’nci Yasama
Döneminin hayırlı olmasını dilediğine ve Kayseri Milletvekili Mehmet
Özhaseki’nin Kayseri’yi ziyaretinde kullandığı bazı ifadelerine ilişkin
açıklaması
ÇETİN
ARIK (Kayseri) – Teşekkür ederim Sayın Başkan.
Öncelikle
27’nci Yasama Döneminin ülkemize, milletimize ve milletvekillerimize hayırlı
olmasını dilerim.
Kayseri
Milletvekilimiz Sayın Mehmet Özhaseki Kayseri ziyaretinde “Kasti olarak,
Kayseri’ye güzel hizmetler yapılmasına kötülüklerinden dolayı tezgâh kuran,
kumpas kuran insanlar var. Onlara da hakkımı helal etmiyorum.” dedi. Sayın
Milletvekili, bu güzel ülke kumpaslardan dolayı çok çekti. Ergenekon, Balyoz ve
daha niceleri… Bu kumpasların bedelini insanlar canlarıyla ödedi. Bu
kumpasların devamında 15 Temmuzu yaşadık. Bu iş öyle “Hakkımı helal etmiyorum.”
demekle olmaz. Kayseri’ye yapılacak güzel hizmetlerin yapılmaması için kimler,
nasıl, niçin kumpas kurdu, açıklayın. Kim bu kumpasçılar? Kayseri halkı bu
kumpasçıları merak ediyor. Açıklayın, bu kumpasçılara karşı birlikte mücadele
edelim. 
Teşekkürler.

BAŞKAN
– Teşekkür ederiz. 
İlyas
Şeker, Kocaeli Milletvekili…
6.- Kocaeli Milletvekili İlyas Şeker’in, 15 Temmuz gecesinde
hain darbecilere karşı büyük bir zafer elde edildiğine, Türk milletinin tüm dünyaya
demokrasiye nasıl sahip çıktığını göstermiş olduğuna ve Cumhuriyet Halk Partili
bir ilçe başkanının 15 Temmuz darbesiyle ilgili bazı ifadelerine ilişkin
açıklaması
İLYAS
ŞEKER (Kocaeli) – Teşekkür ediyorum Sayın Başkanım. 
Aziz
milletimiz, 15 Temmuz gecesinde ülkemizi işgale kalkan hain darbecilere karşı
korkusuzca sergilediği cesaret neticesinde tarihte eşine ender rastlanan büyük
bir zafer elde etmiştir. 15 Temmuz gecesi Türk milleti aynı zamanda tüm dünyaya
ülkesini seven bir milletin demokrasiye nasıl sahip çıktığını göstermiş oldu. 
Cumhuriyet
Halk Partisi Genel Başkanı Sayın Kılıçdaroğlu 15 Temmuz darbe girişiminin
halkın direnme hakkı sayesinde başarısızlığa uğradığını… “Meclisin hain
namlulara direndiği, vatandaşın teröre geçit vermediği bir destandır.” derken,
aynı partinin bir ilçe başkanının “Ben 15 Temmuzun darbe olduğuna inanmıyorum.
Meydanlara çıkmayı reddediyorum -darbeci askerleri kastederek- öldürülen
askerlerin dışındakileri şehit kabul etmiyorum.” şeklinde haddini aşan talihsiz
açıklaması 251 şehidimize, 2.193 gazimize ve 80 milyon insanımıza yapılmış
büyük bir saygısızlıktır. Kınıyorum. CHP içindeki bu yaman çelişkiyi milletin
takdirine sunuyorum. 
Teşekkür
ediyorum. 
BAŞKAN
– Teşekkür ediyorum. 
Mahmut
Tanal, İstanbul…
7.- İstanbul Milletvekili Mahmut Tanal’ın, taşeron olarak
çalışıp da kadroya geçen işçilere TBMM tarafından verilen kimliklerde “temizlik
işçisi” ibaresinin yer almasının aşağılayıcı olduğuna ve değiştirilmesini
istirham ettiğine ilişkin açıklaması
MAHMUT
TANAL (İstanbul) – Teşekkür ediyorum Sayın Başkan.
Değerli
milletvekilleri, saygıyla selamlıyorum. 
Değerli
Meclis Başkanımız, Türkiye'de, hatırlarsanız, taşeronda çalışan işçiler vardı,
bunlar kadroya geçti. Kadroya geçen bu taşerondaki işçilere her kurum bir
kimlik verdi. Mesela, Türkiye Büyük Millet Meclisi de bu taşerondan kadroya
geçenlere kimlik verdi. Ancak tüm kurumlar taşeronda çalışıp kadroya geçen
kişilere, çalışanlara verilen kimlikte unvan kısmına “sürekli işçi” veya
“kadrolu işçi” ibaresini koydu. Ama Meclis Başkanlığınız ne yazdı biliyor
musunuz? “Temizlik işçisi” ibaresini koydu. Bu, insan onuruna yakışmayan bir
kavramdır. İnsan onurunu aşağılayıcı ve insan onuruyla bağdaşmayan bu kavramın
derhâl çıkarılarak Türkiye Büyük Millet Meclisi tarafından kadrolu çalışanlara
verilen bu kimliğin değiştirilmesini istirham ediyorum. 
Teşekkür
ederim.
BAŞKAN
– Evet, teşekkür ederiz.
Sayın
Serkan Topal yerine Adıyaman Milletvekili Abdurrahman Tutdere, buyurun.
8.- Adıyaman Milletvekili Abdurrahman Tutdere’nin, Adıyaman
Kadın Doğum ve Çocuk Hastalıkları Hastanesi ile Samsat, Çelikhan, Tut ve Gerger
ilçelerine acilen kadın doğum uzmanlarının atanması gerektiğine ve Adıyaman
halkının beklentisinin bu yönde olduğuna ilişkin açıklaması
ABDURRAHMAN
TUTDERE (Adıyaman) – Sayın Başkan, teşekkür ediyorum.
Sağlıkta
çağ atladığımız iddiasında bulunan Hükûmet ve Sağlık Bakanlığının, öyle
anlaşılıyor ki Adıyaman’dan haberi yok. Adıyaman’da Samsat, Çelikhan, Tut ve
Gerger ilçesinde kadın hastalıkları uzmanı ve doğum uzmanı yok. Adıyaman Kadın
Doğum ve Çocuk Hastalıkları Hastanesinde bir insanlık trajedisi yaşanıyor.
Hastalar ve hasta yakınları gece saat birde, sabah altıya sıra almak için
kuyrukta bekliyorlar ve bu gerçekten, artık, günümüz Türkiyesi’ne hiç
yakışmayan bir tablo. 
Adıyaman
Kadın Doğum ve Çocuk Hastalıkları Hastanesine ve ilçelere acilen kadın doğum
uzmanlarının atanması gerektiğine inanıyoruz ve bu konuda Hükûmetten ve Sağlık
Bakanlığından talepte bulunuyoruz. Bütün Adıyaman halkının beklentisi bu
yöndedir. Adıyamanlılar artık, kadın doğum uzmanı bulunmadığından dolayı
neredeyse çocuk yapmaktan vazgeçer hâle geldiler.
Teşekkür
ediyorum.
BAŞKAN
– Teşekkür ederiz.
Kemal
Zeybek, Samsun Milletvekili, buyurun.
9.- Samsun Milletvekili Kemal Zeybek’in, Samsun ili Ayvacık
ilçesi ile Tokat ili Erbaa ilçesi arasındaki 30 köyün ulaşımının sağlandığı
yolun yapılması hâlinde yaşanan mağduriyetin giderileceğine ilişkin açıklaması
KEMAL
ZEYBEK (Samsun) – Değerli Başkanım, Ayvacık ilçemiz ile Erbaa arasındaki 30
köyümüzün ulaşımının sağlanacağı 60 kilometrelik bir yol güzergâhı var ve
yıllardır bu yol güzergâhı, mevcut Hükûmet tarafından söz verildiği hâlde
yapılmadı. Ayvacık ile Erbaa arasındaki bu vatandaşlarımız 220 kilometre daha
fazla mesafe katederek, kendi güzergâhlarını değiştirip binlerce lira yakıt
parası harcayarak bu güzergâhta yol alıyorlar. Bu yolun yapılmasıyla,
bölgedeki, Samsun ile Tokat arasındaki yolun daha kısaltılmasıyla millî
servetimiz olan yakıtın tüketiminin azalacağını ve bu bölgede bulunan
köylerimizin mağduriyetinin giderileceğini, ulaşımının iyi sağlanacağını
düşünüyoruz.
BAŞKAN
– Teşekkür ediyoruz.
Kazım
Arslan, Denizli…
10.- Denizli Milletvekili Kazım Arslan’ın, Çukurova
Belediyesinin bahçesindeki Atatürk heykeline yapılan çirkin saldırıya karşı bir
açıklama yapılmamasının ve bu tür saldırıların artmasının nedenini öğrenmek
istediğine, bu konuda gerekli tedbirlerin hızla alınmasını talep ettiğine
ilişkin açıklaması
KAZIM
ARSLAN (Denizli) – İçişleri Bakanına soruyorum: Adana’nın Çukurova
Belediyesinin bahçesindeki Atatürk heykeline satırla saldıran Rıdvan Karataş’ın
çirkin saldırısına karşı ne Cumhurbaşkanından ne de Başkanlığınızdan bir
açıklama yapılmamıştır. Büyük Önderimiz Mustafa Kemal Atatürk’ün manevi
şahsiyetine yapılan bu çirkin saldırıya karşı bir açıklama yapılmamasının
sebebi nedir? İktidarınız döneminde bu tür saldırıların artmasının nedeni
nedir? Atamıza karşı sözlü ve eylemli yapılan saldırıların cezasız kalması ve
sessiz kalınması bu tür saldırıların artmasına neden olmaktadır. Bununla ilgili
olarak ne tür tedbirler almayı düşünüyorsunuz? Bu tür söylem ve eylemleri
hafife almanız ve sessiz kalmanız nedeniyle saldırganlara cesaret
vermektesiniz. Kurtarıcı ve kurucu önderimiz Mustafa Kemal Atatürk’e yapılan bu
çirkin saldırıyı şiddetle ve nefretle kınıyorum, bu tür saldırıların olmaması
için gerekli tedbirlerin hızla alınmasını talep ediyorum.
Teşekkür
ederim.
BAŞKAN
– Teşekkür ederim.
Özkan
Yalım, Uşak…
Buyurun
Sayın Yalım.
11.- Uşak Milletvekili Özkan Yalım’ın, Hükûmetin benzin ve
mazot fiyatlarına gelen zammı ÖTV’den karşılamaya devam edip etmeyeceği
konusunda Türk milletinin bilgiye ihtiyacı olduğuna ilişkin açıklaması
ÖZKAN
YALIM (Uşak) – Teşekkür ederim Sayın Başkan.
Bugün
itibarıyla dolar 4,830; euro 5,660. Seçimden önce mazot ve benzin fiyatları döviz
kuruna endeksli olarak belirleniyordu ancak 24 Haziran seçimleri öncesi
Hükûmet, oy almak adına, gelen zamları ÖTV vergisinden karşıladı bugüne kadar.
Ancak, artan döviz kurlarından dolayı, döviz kurlarının bu şekilde olmasından
dolayı özellikle Hükûmeti uyarıyoruz: Zamları ÖTV vergisinden karşılamaya devam
mı edeceksiniz yoksa direkt karşılamaya devam etmeyip de bu zamları dövize
-pompa fiyatları olarak- endeksleyecek misiniz? Özellikle bu konuda yüce Türk
milletinin bilgiye ihtiyacı vardır.
Teşekkür
ederim.
BAŞKAN
– Teşekkür ediyoruz.
Yıldırım
Kaya, Ankara…
12.- Ankara Milletvekili Yıldırım Kaya’nın, Millî Eğitim
Bakanından emek hırsızlığına dönüşen, öğretmenleri mağdur eden, öğretmen olma
umutlarını yok eden uygulamaları kaldırmasını talep ettiğine ilişkin açıklaması
YILDIRIM
KAYA (Ankara) – Teşekkürler Sayın Başkan.
Millî
Eğitim Bakanlığı, sözleşmeli öğretmen alımı için 14 Nisan-8 Mayıs tarihleri
arasında yaptığı, 60 bin öğretmenin katıldığı mülakatların sonucunu 11 Temmuz
tarihinde açıkladı. Ancak Danıştayın mülakatlarla ilgili verdiği “Adayın
mülakat puanı, KPSS puanının 3 puan aşağısında ya da yukarısında verilebilir.”
kararına uyulmadı. KPSS’den yüksek puan alan öğretmenler, mülakatta verilen
düşük puanlarla elendi, adalet ve hukuk yok sayıldı. Psikolojik danışmanlık ve
rehberlik alanında 90,69 ve 84,68 puanla Kırşehir birincisi olan Barış Akkuş da
mülakat sonuçlarına göre baraj altında bırakılarak elendi. Kırşehir her zaman
eğitimde birinci olan bir ildir, bu unutulmasın. 
(Mikrofon
otomatik cihaz tarafından kapatıldı)
YILDIRIM
KAYA (Ankara) - Kendisi de bir eğitimci olan yeni Millî Eğitim Bakanımız Ziya
Selçuk’tan, emek hırsızlığına dönüşen, öğretmenlerimizi mağdur eden,
psikolojilerini bozan, öğretmen olma umutlarını yok eden bu uygulamaları kaldırmasını
ve takip etmesini talep ediyorum. 
BAŞKAN
– Teşekkür ediyorum.
Turan
Aydoğan, İstanbul…
13.- İstanbul Milletvekili Turan Aydoğan’ın, 27’nci Yasama
Döneminin hayırlı olmasını dilediğine, Adnan Oktar’ın başında olduğu yapının
soruşturmaya konu olan faaliyetlerini uzun yıllar nasıl sürdürebildiğini
öğrenmek istediğine, Türkiye bir daha 15 Temmuzları yaşamasın ve bir daha
benzeri oluşumlar türemesin diye yetkilileri önlem almaya çağırdığına ilişkin
açıklaması
TURAN
AYDOĞAN (İstanbul) – Teşekkür ediyorum Sayın Başkanım.
27’nci
Yasama Döneminin ülkemize hayırlı olmasını diliyorum.
Dinî
ve felsefi inançlarını ortaklaştıran bireylerin bir araya gelmeleri ve
inançlarını birlikte yaşamaları gayet doğal bir haktır. Ancak, İstanbul
Cumhuriyet Başsavcılığınca Adnan Oktar ve grubuna yönelik olarak yürütülen
soruşturma kapsamında ortaya çıkan ilişkiler, dinî cemaatlerin, tarikatların ve
ezoterik örgütlerin siyasi ve ekonomik bir güç olmalarının ne tür tehlikelere
yol açabileceğini bir kez daha göstermiştir. Bu yapı, soruşturmaya konu olan
faaliyetlerini uzun yıllar nasıl sürdürebilmiştir? Nasıl oluyor da bu kadar
şaibeli, aylık milyonlarca dolar kazanç elde edebilecek bir ekonomik güce
kavuşabilmiştir? İki yıl önce yaşanan darbe girişimi de benzer bir yapının uzun
yıllar içinde devlet içinde örgütlenmesinin bir sonucu değil miydi? Başka
birçok dinî cemaatin ve tarikatın özellikle FETÖ’den boşaltılan yerlere
doldurulduğuna, bu yapıların devlet içinde örgütlendiğine dair şüphelerimiz
var. 
(Mikrofon
otomatik cihaz tarafından kapatıldı)
TURAN
AYDOĞAN (İstanbul) – Türkiye bir daha 15 Temmuzları yaşamasın, bir daha benzeri
oluşumlar ülkemizde türemesin diye yetkilileri bu konuda önlem almaya
çağırıyorum. 
Teşekkür
ederim.
BAŞKAN
– Teşekkür ediyorum.
Hacı
Özkan, Mersin Milletvekili…
14.- Mersin Milletvekili Hacı Özkan’ın, 15 Temmuz hain darbe
girişimine karşı vatanın bekası için canlarını feda eden aziz şehitleri rahmet
ve minnetle andığına, gazilere şükranlarını sunduğuna ilişkin açıklaması
HACI
ÖZKAN (Mersin) – Teşekkürler Sayın Başkanım.
15
Temmuz 2016 tarihinde FETÖ terör şebekesi, vatanımıza, birliğimize,
beraberliğimize, kardeşliğimize, istiklal ve istikbalimize kastetmiştir. Aziz
milletimiz, Çanakkale ve Kurtuluş Savaşı’nda olduğu gibi, yine büyük bir inanç,
azim ve kararlılıkla vatanına, özgürlüğüne, hukuk düzenine sahip çıkmış, hain
işgal girişimini Allah’ın inayeti, Cumhurbaşkanımız Sayın Recep Tayyip
Erdoğan’ın ve aziz milletimizin cesaretiyle bütün dünyaya örnek olacak şanlı
bir direnişle bertaraf etmiştir. 
Pazar
günü ülkemizin dört bir tarafında, kahraman milletimiz, meydanlarda,
şehitlerimizin emanetini güçlü bir şekilde sahiplendiğini ve bu hain darbeyi
unutmayacağını tekrar göstermiştir. Bu vesileyle vatanımızın bekası uğruna
mücadele ederek canlarını feda eden aziz şehitlerimizi rahmet ve minnetle
anıyor, gazilerimize şükranlarımı sunuyor, Genel Kurulu saygıyla selamlıyorum.
BAŞKAN
– Teşekkür ediyorum.
Selahattin
Minsolmaz, Kırklareli...
15.- Kırklareli Milletvekili Selahattin Minsolmaz’ın,
Trakya’da, özellikle Kırklareli ilinde yaşanan yoğun yağışlar neticesinde
çimlenmiş dane sorunu yaşandığına ve çiftçilerin mağdur olmaması için yapılan
korumacı düzenleme nedeniyle Tarım ve Orman Bakanlığı ile Toprak Mahsulleri
Ofisine teşekkür ettiğine ilişkin açıklaması
SELAHATTİN
MİNSOLMAZ (Kırklareli) – Teşekkür ederim Sayın Başkanım.
Değerli
milletvekilleri, Toprak Mahsulleri Ofisimiz Trakya yöremizde bugüne kadar 270
bin ton ekmeklik buğday alımı gerçekleştirmiştir. Trakya’mızda ve özellikle
Kırklareli ilimizde hasat öncesi ve hasat sırasında yaşanan yoğun yağışlar
sonucunda ortaya çıkan çimlenmiş dane sorunu nedeniyle alımları gerçekleşmeyen
ürünler için yapılan girişimler sonucunda Toprak Mahsulleri Ofisi Genel
Müdürlüğü tarafından yeni alım şartları belirlenmiştir. Üreticilerimizden gelen
talepler doğrultusunda, çiftçimizin mağdur edilmesini önlemek için yüzde 4
oranına kadar alıma tabi tutulan çimlenmiş dane oranı yüzde 10’a çıkarılmıştır.
Toprak Mahsulleri Ofisi Genel Müdürlüğümüzce, üreticimizi korumak için standart
dışı olmasına rağmen, çimlenmiş dane oranı yüzde 4’ü geçen buğdaylar için 850
TL ton fiyatı belirlenmiştir. Çiftçimizin mağdur edilmemesi için yapılan bu
korumacı düzenleme nedeniyle, Tarım, Orman ve Köyişleri Komisyonu üyesi olarak
Tarım ve Orman Bakanlığımıza ve Toprak Mahsulleri Ofisimize, Genel Müdürüne
teşekkür ediyorum.
BAŞKAN
– Teşekkür ediyoruz.
Böylece
konuşmalar tamamlanmıştır.
Şimdi
grup başkan vekillerine...
16.- Manisa Milletvekili Özgür Özel’in, Kocaeli Milletvekili
İlyas Şeker’in yaptığı açıklamasındaki bazı ifadelerine ilişkin açıklaması
ÖZGÜR
ÖZEL (Manisa) – Sayın Başkan, o hakkı kullanacağız ama tabii, değerli
milletvekilimiz İlyas Şeker bir ilçe başkanımızın yapmış olduğu bir paylaşım
üzerinden bazı ifadelerde bulundu. Tabii, bu konuyla ilgili, konu araştırılacak
ve konu hakkında partimiz gerekli çalışmayı yapacaktır ama bir çelişkinin
giderilmesini ifade etti. Cumhuriyet Halk Partisinin Grup Başkan Vekili olarak,
Genel Başkanımızın ifadeleri, grup başkan vekillerinin, parti sözcümüzün
ifadeleri şu: 15 Temmuz günü yaşanan hain darbe girişimini kınamakla beraber
251 şehidimize Allah’tan rahmet dilediğimizi defalarca ifade ettik. Cumhuriyet
Halk Partisinin resmî görüşü, bağlayıcı görüşü bu yöndedir. 
Bir
çelişkinin giderilmesinin istenmesi veya bunun hatırlatılması, öyle bir
paylaşım nezdinde… Tabii, Meclisin konusu mudur, ayrı tartışma çünkü ona
girmeye kalktığımızda, Adalet ve Kalkınma Partili ne yöneticilerin ya da ne
üyelerin nasıl paylaşımları var, onları burada yüzünüze okuduğumda gerçekten
çok ciddi sıkıntılar duyarsınız. Ama bir çelişki giderilecekse eğer, bunu
partinizden, partinizin Genel Başkanından talep edebilirsiniz. Sayın Varank
kardeşini darbe gecesi kaybetmiş bir Bakandır ama aynı Kabinedeki bir başka
bakanın kardeşi FETÖ’den açığa alınmış, ihraç edilmiş, tutuklanmış ve hâlen
tutukluluğu sürmektedir. Bir çelişki varsa 2 bakanın kardeşlerinden birisi o
gece şehit olurken, diğeri, şehit eden terör örgütünün mensubu kardeşi şu anda
içeride tutukludur. Bu çelişkinin de giderilmesini talep etmek lazım tabii. 
Teşekkür
ederim. (CHP sıralarından alkışlar) 
BAŞKAN
– Grup başkan vekillerinden söz almak isteyenler…
Buyurun
Sayın Türkkan. 
17.- Kocaeli Milletvekili Lütfü Türkkan’ın, kararnamelerin
toplum hayatını derinden etkilemeye devam ettiğine, Cumhurbaşkanlığı hükûmet
sisteminin, her şeyin Meclisten, denetim kurullarından ve milletten saklanmak
amacına hizmet ettiğini yavaş yavaş görmeye başladıklarına ilişkin açıklaması
LÜTFÜ
TÜRKKAN (Kocaeli) – Sayın Başkan, değerli milletvekilleri; kararnameler toplum
hayatını derinden etkilemeye devam ediyor. Yeni bir kararname; bu sefer Sosyal
Güvenlik Kurumu Sayıştay denetiminden çıkarıldı. Sosyal Güvenlik Kurumu
vatandaşın sırtındaki terdir ve bu paranın millet adına denetlenmesi en
doğrudan vatandaşlık hakkıdır. Bütçedeki en büyük kalemlerden biridir bu. Bir
Cumhurbaşkanı bu paranın denetlenmesini neden istemez? Bu, ciddi, düşündürücü
bir konudur. Cumhurbaşkanlığı hükûmet sisteminin, her şeyin Meclisten, denetim
kurullarından ve nihayet milletten saklanması amacına hizmet ettiğini yavaş
yavaş görmeye başladık. 
İktidar,
2016 referandumuyla 1982 Anayasası’nın tümden değiştiğini sanıyor ise
yanılıyor. 2016 Anayasa değişikliği 1982 Anayasası’nın sadece 18 maddesini
değiştirdi. O Anayasa’nın 177 maddesi vardır ve sadece 18’i son değişikliğe
tabi olmuştur ve şu anda kullanılan doğrudan kararnameyle kanun ve hatta
Anayasa maddesi değiştirme yetkisi bu değişikliklerin içinde değildir. Yani,
bugün yapılanlar o Anayasa’nın hâlâ yürürlükte olan başta 104’üncü maddesi
olmak üzere pek çok maddesine açıkça aykırıdır ve şu anda anayasal suç
işlenmektedir. Ve biliyorum ki gerek AK PARTİ gerekse ittifak kurduğu diğer partili
hukukçular bunun da çoktan farkındadırlar. Umarım bu yanlıştan bir an önce
dönerler, bu anayasal suçu işlemeye devam etmezler. 
Teşekkür
ediyorum Sayın Başkan. (İYİ PARTİ sıralarından alkışlar)
BAŞKAN
– Teşekkür ediyorum. 
Sayın
Erhan Usta, buyurun. 
18.- Samsun Milletvekili Erhan Usta’nın, 27’nci Yasama
Döneminin hayırlı olmasını temenni ettiğine, yeni sistemde yasama ile yürütme
arasındaki kuvvetler ayrılığının daha da belirginleştiğine ve kendiliğinden
kanun yapabilme kabiliyetinin Mecliste olması gerektiğine ilişkin açıklaması
ERHAN
USTA (Samsun) – Teşekkür ederim Sayın Başkan. 
Öncelikle
27’nci Yasama Döneminin ve bu yasama dönemiyle birlikte geçmiş olduğumuz yeni
hükûmet sisteminin ülkemize, milletimize hayırlı ve uğurlu olmasını temenni
ederim. 
Sayın
Başkan, size de yeni görevinizde başarılar dileriz, hayırlı ve uğurlu olsun
efendim. 
Şimdi,
bu yeni sistemde hep ifade ettiğimiz husus, kuvvetler ayrılığının, özellikle
yasama ile yürütme arasındaki kuvvetler ayrılığının daha belirginleştiğidir. Bu
cümleden olmak üzere, biliyorsunuz artık yeni sistemde Hükûmet veya
Cumhurbaşkanı bundan sonra bütçe kanunu tasarısı dışında Meclise bir kanun
tasarısı gönderemeyecek Sayın Başkanım. Tabii, dolayısıyla, Meclisin
kendiliğinden kanun yapabilme kabiliyetinin olması lazım. 
Şimdi,
tabii, eski sistemde elbette milletvekillerinin verdiği kanun teklifleri
oluyordu ancak maalesef hem AK PARTİ hükûmetleri döneminde hem de önceki
hükûmetler döneminde bir gelenek vardı; Hükûmetin gönderdiği kanun tasarıları
geçer, diğer hiçbir kanun teklifi zaten Meclisten geçmezdi. Dolayısıyla, şimdi,
yeni sistemin ruhuna uygun hareket edilmesi gerekiyor. Dolayısıyla, Meclisin de
böyle bir kapasitesinin olması lazım, bu kapasitenin Mecliste oluşturulması
lazım. Ben bunun yeni sistem açısından çok hayati önemde olduğunu düşünüyorum. 
Dolayısıyla,
burada nasıl bir şey yapacağımıza ilişkin olarak önce toplumun değişik
taraflarıyla -mesela sizlerin önderliğinde bir çalıştay yapılarak Sayın
Başkanım- bu işi Mecliste nasıl formüle edebiliriz, bunun tartışılması lazım.
Dolayısıyla, bizim burada… Aslında ben bunu uzun süredir, uzun süredir derken
bir yıldır gündeme getiriyorum; önceki Meclis Başkanımıza da ifade ettim, grup
başkan vekillerine değişik toplantılarda ifade ettim. Mesela buna bir yıl önce
başlamış olsak çok daha iyi olurdu ancak bugünden tezi yok, bu konuda bir
çalışma yapmamız lazım, insan kaynağımızı burada artırmamız lazım. Değilse,
yine Hükûmet el altından kanun teklifini gönderir, bir milletvekili kanalıyla
buraya verirse yeni sistem çalışmayacak demektir.
(Mikrofon
otomatik cihaz tarafından kapatıldı)
ERHAN
USTA (Samsun) – Bitiriyorum, toparlıyorum.
BAŞKAN
– Buyurun, toparlayın.
ERHAN
USTA (Samsun) – Tabii, bana göre, bir sektörel yapının burada, bu Mecliste
oluşturulması lazım yani eski adıyla Devlet Planlama Teşkilatı gibi bir
yapının, sektör uzmanlarının, projeksiyon yapacak, hem sorunu tespit edecek hem
politika önerisinde bulunacak ve onu bir kanun teklifine dönüştürecek bir uzman
altyapısının burada oluşturulması lazım. Aynı zamanda, Sayın Başkanım, parti
gruplarının da bu anlamda kapasitelerinin geliştirilmesi lazım. Hakikaten
bunları yapabilirsek… Bunlar yapılamayacak işler değil yani birkaç yıl
içerisinde bu kapasite Mecliste oluşturulabilir, nitelikli uzmanlar alınabilir,
yeni uzman yardımcıları alınarak bu işler yapılabilir ama bu kapasiteyi
oluşturmamız durumunda bu anlamda yeni sistemden beklenen faydanın ben inşallah
doğacağını düşünüyorum. 
Bugün
bunu ifade etmek istedim.
Genel
Kurulu saygıyla selamlarım. (MHP sıralarından alkışlar)
BAŞKAN
– Teşekkür ediyorum.
Sayın
Ayhan Bilgen, buyurun.
19.- Kars Milletvekili Ayhan Bilgen’in, İnsan Hakları
Derneğinin kuruluşunun 32’nci yılına ve bugüne kadar insan hakları
mücadelesinde büyük bedeller ödeyen, büyük fedakârlık yapan herkesi kutladığına
ilişkin açıklaması
AYHAN
BİLGEN (Kars) – Sayın Başkan, bugün İnsan Hakları Derneğinin kuruluşunun 32’nci
yılı. Şüphesiz, sadece bir derneğin değil, Türkiye siyasi hayatının da insan
hakları mücadelesinin de otuz iki yılından söz ediyoruz. 12 Eylül darbesi
sonrasında çok yoğun biçimde gözaltında kayıpların, işkence vakalarının
yaşandığı, cezaevlerinde hak ihlallerinin doruk noktasında olduğu bir dönemde
kurulmuştur ve bugüne kadar da çok büyük zorluklarla bu dernek buraya kadar
gelmeyi başarmıştır. Sadece İnsan Hakları Derneği değil, İnsan Hakları
Derneğinden sonra kurulan dernekler de Türkiye’de insan hakları politikalarının
iyileştirilmesi konusunda son derece değerli bir hizmet yürütmüşlerdir. 
İnsan
hakları politikalarının araçsallaşmamasının, devletler arası oyunda sadece
birer koz hâline gelmemesinin galiba biricik teminatı toplumsal mücadeledir ve
bu konuya bir ahlaki sorumlulukla yaklaşmaktır. Mağdur kim olursa olsun ve
ihlali yapan hangi siyasi görüşten, hangi inançtan olursa olsun insan hakları
sorunlarını bütün insanlığın sorunları olarak görmek ve mağdurun kimliğine
bakmaksızın insan hakları mücadelesini yükseltmek galiba Parlamentonun da
sorumluluğudur. Demokratik kitle örgütleri, sivil toplum örgütleri bu anlamda
siyasetin karar alma süreçlerinin ortağıdır. Bu bilincin ülkemizde de daha da
yerleşik hâle gelmesi dileğiyle ben bugüne kadar insan hakları mücadelesinde
büyük bedeller ödeyen, büyük fedakârlık yapan herkesi kutluyorum. 
Sağ
olun. 
BAŞKAN
– Teşekkür ediyorum. 
Sayın
Özgür Özel, buyurun. 
20.- Manisa Milletvekili Özgür Özel’in, Devlet Denetleme
Kuruluyla ilgili yapılan düzenlemeye ve OHAL’in kalkmasından sonra oluşabilecek
yasal boşluğa ilişkin kanun teklifinin Anayasa Komisyonu, İçişleri Komisyonu ve
Millî Savunma Komisyonuna havale edilmesi, tali komisyon olarak İnsan Haklarını
İnceleme Komisyonunun görevlendirilmesi gerektiğine ve bu konudaki
hassasiyetlerini Türk milletinin önünde bir kez daha ifade ettiklerine ilişkin
açıklaması
ÖZGÜR
ÖZEL (Manisa) – Teşekkür ederim Sayın Başkan. 
15
Temmuz günü yayınlanan 5 no.lu Cumhurbaşkanlığı Kararnamesi’yle 12 Eylül
darbesinin ve darbe hukukunun bir ürünü olan Devlet Denetleme Kurulu yani Kenan
Evren’in emaneti Devlet Denetleme Kurulu kaldırılmak yerine… Ki yetkileri
arasında kamu kurumlarını, örgütleri, sendikaları, dernekleri, odaları,
vakıfları denetlemek, rapor hazırlamak, bu raporu Cumhurbaşkanına sunmak vardı,
kendisi gerekli görürse yargı mercilerini harekete geçiriyordu ama yeni
Cumhurbaşkanlığı kararnamesi, bu kurumun bu sendikaları, meslek örgütlerini,
vakıfları, dernekleri denetleyip gerekirse bunlara kayyum atamasını, seçilmiş
yöneticilerinin görevden uzaklaştırılmasını, mallarına el konmasını yetkisi
dâhiline almıştır. Bu yeni dönemde, yeni rejimde, bu saray rejiminde, seçilmiş
Cumhurbaşkanına, sivil toplum örgütlerini, meslek örgütlerini yani seçimle
gelenleri seçimle göndermeme, kayyum atayarak gönderme, elindeki bir kurum
eliyle ona el koyma yetkisini vermektedir ki bu, 12 Eylülün mimarlarının, o
hukukun mimarlarının aklına gelmeyen, Kenan Evren’in kendine talep etmediği,
uygulamadığı bir şekle dönüşmüştür. Bu konuda gerekli yasal mücadeleyi
sürdüreceğiz, hukuki mücadeleyi sürdüreceğiz ancak Türkiye’nin sürüklenmeye
çalışıldığı durum açısından da bunun altını Cumhuriyet Halk Partisi Grubu
olarak çiziyoruz. 
Sayın
Başkan, ikinci husus, dün –“iktidar partisi” demeyeceğiz artık- birinci grubun
sayın grup başkan vekilleri ziyarette bulundular ve OHAL’in kalkmasından sonra
oluşabilecek yasal boşluğa ilişkin 25 maddelik kanun tekliflerini grubumuza
sundular. Yaptığımız incelemede, geçtiğimiz dönemde üç aylığına ilan edilip,
bir buçuk ayda bırakılacağı vadedilip yirmi dört ay sürdürülen ve seçim
sathımailinde kaldırılacağı vadedilen OHAL’in kaldırılmak yerine…
(Mikrofon
otomatik cihaz tarafından kapatıldı) 
BAŞKAN
– Toparlayın lütfen.
ÖZGÜR
ÖZEL (Manisa) – …üç yıllık bir süreyle uzatıldığı, OHAL’in isminin
kaldırıldığı, cisminin kanunlara dercedildiği, Anayasa’ya çok açık aykırılıklar
içeren bir düzenleme teklifini gördük. Ama buradaki esas sıkıntı Sayın Başkan,
size de hitaben söylemek durumundayım, sizin yetkiniz bu kanunu ilgili
komisyonlara havale etme noktasındadır. Siz bunu sadece Adalet Komisyonuna
yollamışsınız. Oysaki, en yakından bilen kişi olarak, OHAL ilanı ya da OHAL’in
kaldırılması ve OHAL kapsamındaki bazı yetkilerin bir yerlere derci Anayasa
ihlal suçunu, şüphesini açık şekilde barındırır; biz bu iddiadayız. Bu
meselenin Anayasa Komisyonunda irdelenmeksizin, sadece bir komisyonda esas
komisyon olarak görüşülüp tali komisyon olarak dahi Anayasa Komisyonunun
anılmaması, ayrıca kapsama baktığınızda İçişleri Komisyonunun…
(Mikrofon
otomatik cihaz tarafından kapatıldı) 
ÖZGÜR
ÖZEL (Manisa) – Müsaadenizle bitiriyorum Sayın Başkan.
BAŞKAN
– Buyurun.
ÖZGÜR
ÖZEL (Manisa) – Ayrıca, içeriğine baktığınızda hani ben sizin yerinizde olsam
zorlanırdım, ben bunu kime ana komisyon diye yollayayım? Şüphesiz Anayasa
Komisyonuna yollamak lazım ama Adalet Komisyonunun yanında, İçişleri
Komisyonunu ilgilendiren dünya kadar madde var, Millî Savunma Komisyonunu
ilgilendiren dünya kadar madde var, bunların tali komisyon bile yapılmamış
olması güçlü Meclis vaadinizin arkasında durulmadığını gösteriyor, şeklî Meclis
oluyor. “Adalet Komisyonunda görüşülsün, burada da bir temel kanun yapılır, paldır
küldür geçiririz.” Bunu kabul etmek mümkün değil. Sayın Komisyon Sözcümüz
Kaboğlu ve Komisyon üyelerimizle makamınıza -maalesef İç Tüzük’te bir
milletvekilinin buna itirazıyla ilgili beş dakikalık konuşma süresi de
kaldırılmıştı- yazılı olarak başvurma hakkımız var. İlgili madde gereğince
başvuracağız. Tarafınızdan daha 1 numaralı teklifte, Sayın Başkan, güçlü Meclis
diyorsanız, Anayasa Komisyonuna, İçişleri Komisyonuna ve Millî Savunma
Komisyonuna mutlaka havale edilmeli, İnsan Hakları Komisyonu tali komisyon
olarak mutlaka görevlendirilmelidir. Bu konudaki hassasiyetimizi şahsınızda,
Türk milletinin önünde, Meclisin önünde bir kez daha ifade ediyoruz. 
Teşekkür
ediyorum. (CHP sıralarından alkışlar)
BAŞKAN
– Teşekkür ediyorum.
Muhammet
Emin Akbaşoğlu, buyurun.
21.- Çankırı Milletvekili Muhammet Emin Akbaşoğlu’nun,
hayırlı, verimli bir çalışma dönemi niyaz ettiğine, Türkiye’nin bir hukuk
devleti olduğuna ve hiçbir kamu görevlisinin bilhassa Atatürkçü olduğu için
görevinden el çektirilemeyeceği, açığa alınamayacağı veya görevine son
verilmeyeceğine, Cumhurbaşkanlığı hükûmet sisteminin milletin kararı olduğuna,
komisyonların çalışma esas ve usullerinin İç Tüzük'te belirlenmiş olduğuna
ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, teşekkür ediyorum.
Öncelikle,
zatıalinizi yeni göreviniz münasebetiyle tebrik ediyorum ve şahsınızda
Meclisteki bütün arkadaşları da tebrik ediyor, hayırlı, verimli bir çalışma
dönemi niyaz ediyorum. 
Efendim,
Türkiye bir hukuk devleti. Sonuçta, mevzuatlarımız açık ve seçik. Şunu ifade
etmek isterim ki hiçbir kamu görevlisi bilhassa Atatürkçü olduğu için
görevinden el çektirilmez, açığa alınmaz veya görevine son verilmez. 657 sayılı
Devlet Memurları Kanunu çerçevesinde, Ceza Kanunu bakımından suç teşkil eden,
disiplin hukuku bakımından veya Ceza Kanunu bakımından suç teşkil bir eden
durum varsa ona göre işlem yapılır ve bu işlemler, idari işlemler itiraz
yoluyla idarenin de denetimi altındadır, yargının da denetimi altındadır.
Dolayısıyla bu tür iddialar ancak idari ve yargısal denetime tabi olarak
neticelendirilebilir. Bu konudaki iddia sahipleri bu yollara başvurabilir.
Bunun dışında söylenen sözlerin hiçbir hakikat değeri ve gerçekliği yoktur.
Şunu
ifade etmek isterim ki parlamenter hükûmet sistemi de bizim modelimizdi,
Cumhurbaşkanlığı hükûmet sistemi de, ikisi de bizim. 
LÜTFÜ
TÜRKKAN (Kocaeli) – Nasıl sizin?
MUHAMMET
EMİN AKBAŞOĞLU (Çankırı) – Bu ikisine de millet karar verdi değerli arkadaşlar.
1982 Anayasası -evveliyatına gitmeyelim, vaktimiz kısıtlı- parlamenter hükûmet
sistemini öngörüyordu, ona göre bir sistem dizaynı söz konusuydu, yasama ve
yürütme arasındaki münasebet buna göre düzenlenmişti. Çift başlılık vardı.
“Çatal kazık yere batmaz.” derler Anadolu’muzda. Başbakan ayrı bir noktaya,
Cumhurbaşkanı ayrı bir noktaya çekiyordu. Türkiye bunun zararını çekti 1990’lı
yıllarda, 2000’li yıllarda. Dolayısıyla…
ÖZGÜR
ÖZEL (Manisa) – Başkan sataşma hakkını kullanır herhâlde.
MUHAMMET
EMİN AKBAŞOĞLU (Çankırı) – Hiç sataşma yok, rica ederim, hiç sataşma yok. 
ÖZGÜR
ÖZEL (Manisa) - İkisi başka yere çekiyordu, batmıyordu diyorsunuz.
MUHAMMET
EMİN AKBAŞOĞLU (Çankırı) – Hiç sataşma yok, sataşmadan konuşuyorum.
(Mikrofon
otomatik cihaz tarafından kapatıldı) 
BAŞKAN
– Buyurun, toparlayın lütfen.
MUHAMMET
EMİN AKBAŞOĞLU (Çankırı) – Sataşmadan konuşuyorum, bak, onu söyleyeyim, yoksa
ben daha fazla konuşurum.
LÜTFÜ
TÜRKKAN (Kocaeli) - Bu bir tehdit mi yani, daha fazla konuşurum?
MUHAMMET
EMİN AKBAŞOĞLU (Çankırı) – Şunu ifade edeyim: Bakın, 16 Nisanda, değerli
arkadaşlar, referandum yaptık ya, millete gittik, millete. Yani millete gittik,
millet karar verdi yüzde 52’yle ya, başka bir şey değil; yani ben karar
vermedim, siz karar vermediniz, hep beraber karar verdik, millet karar verdi.
“Egemenlik kayıtsız şartsız milletindir.” diyoruz ya, millet karar verdi,
millet, yüzde 52’yle. (AK PARTİ sıralarından alkışlar) “Bugüne kadar
parlamenter hükûmet sistemiyle geldik, bundan sonra da Cumhurbaşkanlığı hükûmet
sistemiyle, devlet-millet kaynaşmasıyla ekonomik olarak, özgürlükler olarak,
güvenlik olarak şaha kaldıracağız ülkemizi.” dedik, kararı verdik.
İçselleştirin, sindirin; hakikaten, hep beraber sindirelim, milletin kararını
sindirelim, bir.
(Mikrofon
otomatik cihaz tarafından kapatıldı)
ÖZGÜR
ÖZEL (Manisa) – Dolar şaha kalktı.
AYŞE
ACAR BAŞARAN (Batman) – Doları şaha kaldırdı ya daha çok. Dolar şaha kalktı,
dolar, dolar.
MUHAMMET
EMİN AKBAŞOĞLU (Çankırı) – İkinci olarak şunu ifade edeyim.
BAŞKAN
– Toparlayalım lütfen.
MUHAMMET
EMİN AKBAŞOĞLU (Çankırı) – Toparlıyorum.
Değerli
arkadaşlar, komisyonlarımızın çalışma esas ve usulleri İç Tüzük'te
belirlenmiştir. Buna göre, komisyonlar nasıl teşekkül eder, nasıl çalışılır,
havale yöntemleri nedir, ne değildir, en ince ayrıntısına kadar komisyonların
çalışma esasları bellidir. Yapılan iş ve işlemler de sonuç itibarıyla bu
yöndedir. Bu manada -hep beraber, birlik beraberlik içerisinde- önümüzdeki
dönemde daha güzel işleri, güçlü Meclisi bizim buradaki dayanışmamız ve çalışma
yöntemlerimiz belirleyecek. Meclisin de güçlü olduğunu, Kabinemizin de güçlü
olduğunu milletçe, devletçe hep beraber göreceğiz. Hükûmet de Kabine olarak
yerli yerinde Cumhurbaşkanlığı hükûmet sistemine göre, Meclis de yerli yerinde,
kuvvetler ayrılığı söz konusu, yargı da kendi önüne gelen işleri tarafsız ve
bağımsız bir şekilde karara bağlama fonksiyonunda.
(Mikrofon
otomatik cihaz tarafından kapatıldı)
MUHAMMET
EMİN AKBAŞOĞLU (Çankırı) – Dolayısıyla erkler arasında tam bir uyum, aynı
zamanda birbirlerinin yetkilerine karışmadan, senkronize bir şekilde
görevlerini, yetkilerini kullanma noktasında tam bir bedahet, tam bir açıklık
söz konusu. O sebeple de bir kafa karışıklığına gerek yok, önümüzde en güzel
günler -hep beraber- hepimizi bekliyor. 
Bu
duygu ve düşüncelerle bütün milletvekillerimiz için hayırlı, verimli, güzel bir
çalışma dönemini Cenab-ı Hak’tan niyaz ediyor, yüce heyetinizi saygı ve
hürmetle selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
LÜTFÜ
TÜRKKAN (Kocaeli) – Sayın Başkan…
BAŞKAN
– Buyurun Sayın Türkkan.
22.- Kocaeli Milletvekili Lütfü Türkkan’ın, 2016
referandumunda Anayasa’nın sadece 17 maddesinin değiştiğini hatırlatmak
istediğine ilişkin açıklaması
LÜTFÜ
TÜRKKAN (Kocaeli) – Sayın Başkan, biraz evvel yaptığım konuşmada 2016
referandumunda Anayasa’nın sadece 17 maddesinin değiştiğini ama diğerlerinin
hâlâ yürürlükte olduğunu ifade ettim. Yapılan referandumda, “milletin kabul
ettiği” dediği referandumda “Siz Anayasa’nın diğer maddelerini görmezden
gelebilirsiniz.” diye bir yetki verilmedi. Yaptığınız bu anayasal suçların farkına
varın diye hatırlatmak istiyorum. Bunun için bana teşekkür edeceğinizi
zannetmiştim. Daha sonra önünüze çıkabilecek birtakım sıkıntılar için şimdiden
sizi uyarıyorum. Yaptığınız bu uygulamaların tamamı, çok özel bir şekilde
hazırlanmış olan o 17 maddenin değiştirilmesinden sonra kalan Anayasa’ya aykırı
maddelerdir.
Bu
uygulamalara devam ettikleri sürece, yarın öbür gün tekrar “Kandırıldık.” demek
zorunda kalabilirler. Ben diyorum ki: Tekrar “Kandırıldık.” tekrar “Aldandık.”
tekrar “Aldatıldık.” dememek için şimdiden dikkatli olun. 
Teşekkür
ediyorum Sayın Başkan. (İYİ PARTİ sıralarından alkışlar) 
BAŞKAN
– Değerli arkadaşlar, şimdi…
MUHAMMET
EMİN AKBAŞOĞLU (Çankırı) – Sayın Başkanım…
ÖZGÜR
ÖZEL (Manisa) – Sayın Başkan…
BAŞKAN
– Bir saniye… Lütfen arkadaşlar, sakin olun. 
V.- OTURUM BAŞKANLARININ KONUŞMALARI
1.- Oturum Başkanı TBMM Başkanı Binali Yıldırım’ın, Mecliste
çıkarılan kanunları Cumhurbaşkanının Anayasa Mahkemesine götürme hakkı olduğu
gibi Meclisin de çıkan Cumhurbaşkanı kararnamesini Anayasa’ya aykırılık
gerekçesiyle Anayasa Mahkemesine götürme hakkı olduğuna ve Anayasa’nın bütün
bunları ayrıntısıyla düzenlemiş olduğuna ilişkin konuşması 
BAŞKAN
– Bu Anayasa değişikliğinin içinde aktif olarak bulunmuş bir arkadaşınız olarak
bir açıklama yapma ihtiyacı duydum. 
Anayasa
değişikliği, bildiğiniz gibi, AK PARTİ Grubu ile Milliyetçi Hareket Partisi
Grubunun, daha doğrusu bizim teklifimiz olmakla beraber Milliyetçi Hareket
Partisi Grubunun desteklediği ve bu şekilde başlayan bir süreç. Mecliste bu konular
görüşüldü, daha sonra halk oylamasına gidildi, halk oylamasında az önce
dinlediğim karşılıklı argümanlar kampanyalarda hep dile getirildi. Yani “tek
adam rejimi” denildi…
LÜTFÜ
TÜRKKAN (Kocaeli) – “Diktatörlük” denildi.
BAŞKAN
– …efendim, “diktatörlük” denildi. 
Bunun
karşısında, parlamenter sistem, işlemeyen, sürekli sorun üreten sistemden hızlı
çalışan sisteme geçiş diye, “evet” “hayır” tarafında kampanyalar çok dinamik,
çetin şekilde yapıldı, son kararı millet verdi. Milletin verdiği kararın
hepimizin başının üstünde yeri var. Şunu söylerseniz bunu anlarım yani
Anayasa’da değiştirilmeyen maddelerle ilgili tasarrufta bulunuyor…
LÜTFÜ
TÜRKKAN (Kocaeli) – Onu ifade ediyorum.
BAŞKAN
– Onu ifade ediyorsunuz. 
Bu
değişiklikte o da aslında yer aldı. Cumhurbaşkanlığı kararnameleri belirli
alanlarda düzenlemeyi öngörüyor, Anayasa’ya göre yasayla düzenlenmesi öngörülen
alanlarda Cumhurbaşkanlığı kararnamesi düzenleme yapamıyor. 
Yine,
bu Anayasa değişikliğinde Cumhurbaşkanlığı kararnamesi ile kanunlar arasında herhangi
bir çelişki olduğu zaman, “Anayasa’ya aykırılık bakımından geçerli olan
kanunlar” diye hüküm var. Bunlar da teminat altına alınmış durumda. 
Tabii,
iddialar var; “Anayasa’ya aykırılıklar var…” Cumhurbaşkanlığı kararnamesinde bu
hep olacaktır yani ileride de olacaktır.
LÜTFÜ
TÜRKKAN (Kocaeli) – Sayın Başkan, tekrarlanmaması için uyarmak zorundayız.
BAŞKAN
– Müsaade ederseniz.
Aynı
şey tersinden de olabilir. Yani burada çıkarılan kanunları Cumhurbaşkanının
Anayasa Mahkemesine götürme hakkı var, bu Meclisin çıkan Cumhurbaşkanı
kararnamesini Anayasa’ya aykırılık gerekçesiyle Anayasa Mahkemesine götürme
hakkı da var. Anayasa, bütün bunları, bütün açıklığıyla, ayrıntısıyla
düzenlemiş. 
O
bakımdan, tartışmaların doğru bir zeminde yürümesi açısından ben bu açıklamayı
gerekli gördüm. 
Bilgilerinize
sunarım. (AK PARTİ sıralarından alkışlar) 
Buyurun.

IV.- AÇIKLAMALAR (Devam)
23.- Manisa Milletvekili Özgür Özel’in, Çankırı Milletvekili
Muhammet Emin Akbaşoğlu’nun yaptığı açıklamasındaki bazı ifadelerine ilişkin
açıklaması
ÖZGÜR
ÖZEL (Manisa) – Sayın Başkanım, İç Tüzük 64’e göre bir hakkı kullanmanızı
bekliyorduk ama bu hakkı kullanırken geçmişte tarafı olduğunuz bir kampanyanın
haklılığını anlatmaktan ziyade, sayın grup başkan vekilinin kullandığı şu
ifadeye cevap vermenizi beklerdik; diyordu ki…
İSMET
YILMAZ (Sivas) – Kampanyanın değil, milletin kararını savunuyor.
BAŞKAN
– Müsaade edersen Özgür Bey…
ÖZGÜR
ÖZEL (Manisa) – Tabii, buyurun. 
BAŞKAN
– Ben herhangi bir tarafın haklılığı hakkında bir şey söylemedim. Yani
parlamenter sistem daha iyidir, başkanlık sistemi değildir veya tersini
söylemedim. Ben geçmiş olayı kronolojik sıraya göre anlattım. Bunu bir kere
düzeltelim. Yani işin içinde olduğum için bu açıklama zaruretini hissettim.
Buyurun.

ÖZGÜR
ÖZEL (Manisa) – Ben de zaten bir zaruret olduğunda hemfikirim ama zaruret şu
noktada: Sayın grup başkan vekili “Çatal kazık yere batmıyordu, Cumhurbaşkanı
bir tarafa, Başbakan bir tarafa çekiyordu.” diyor ya, “öyle yapmıyorduk” veya
“yapıyorduk”; haklıdır, değildir… 64, Başkana bu konuda kişisel açıklama
hakkını veriyor ama onun dışında tartışma ne olursa olsun, Başkanın bu
tartışmaya taraf olması doğru değil ama Cumhurbaşkanı bir tarafa, siz bir
tarafa mı çekiyordunuz veya sizden önceki Başbakan başka bir tarafa çekti diye
mi kendisi almış olduğu yüzde 49,5 oya rağmen görevden alındı? (AK PARTİ
sıralarından gürültüler)
HASAN
ÇİLEZ (Amasya) – Sayın Özel, siz öyle anlamışsınız. Bir tarafa çektiği yok. 
ÖZGÜR
ÖZEL (Manisa) – O konulara bir açıklama yapmak gerekiyorsa onu sizden duymak
isteriz Sayın Başkan. (CHP ve İYİ PARTİ sıralarından alkışlar)
BAŞKAN
– Sayın Usta, buyurun.
24.- Samsun Milletvekili Erhan Usta’nın, sistem tartışmaları
yapmak yerine yeni sistemin işleyişiyle ilgili tartışmaların daha faydalı
olacağına, Sosyal Güvenlik Kurumunun Sayıştay denetiminden çıkarıldığına ve
milletvekili emekli maaşlarında artış yapıldığına ilişkin haberlerin doğru
olmadığına ve kamuoyuna bilgi verirken dikkatli olmak gerektiğine ilişkin
açıklaması
ERHAN
USTA (Samsun) – Teşekkür ederim Sayın Başkan.
Tabii,
şimdi, hani, sistem tartışmaları yapmanın bundan sonra ne faydası var, onu
bilmiyorum. Bence iyi sistem, kötü sistem yok; iyi uygulama, kötü uygulama var.
Türkiye parlamenter sistemi yeteri kadar iyi uygulayamadı ve başarılı olmadı
Türkiye’de parlamenter sistem. Bunun kampanyası yapıldı, halk bir karar verdi.
Halk 2 defa karar verdi; bir 16 Nisan referandumunda karar verdi, aslında bir
de Cumhurbaşkanlığı seçiminde. Çünkü Cumhurbaşkanlığı seçiminin temel argümanı,
biliyorsunuz, “Eski sistemi getireceğiz.”ler ile “Yeni sistemi
uygulayacağız.”lar arasında oldu. Halk bu kararı verdi. Eğer bundan sonra bu
ülkenin faydasına bir şey yapmak istiyorsak yeni sistemi nasıl daha iyi
işletiriz, buna kafa yormamız lazım. Hâlâ “Şöyleydi, böyleydi.” tartışmasını
yapmanın bu ülkeye de bu Meclise de bir faydası yok. Bir defa, bu ikazı yapmak
istiyorum.
İkincisi:
Az önce burada da ifade edildi, bugün bir kısım ulusal medyada da yer aldı; bu
Sosyal Güvenlik Kurumunun Sayıştay denetiminin dışına çıkarıldığı şeklinde.
Böyle bir şey yok. O, SGK’nın kendi yasasındaki şey, uyum amaçlı olarak
çıkarıldı ama 6085 sayılı Sayıştay Kanunu’nun 4’üncü maddesinde Sayıştayın
denetim alanı net bir şekilde ifade edilmiştir ve burada Sosyal Güvenlik
Kurumu, Sayıştayın denetim alanı içerisindedir. Kamuoyunu yanıltmamak lazım.
İkinci
ve yine bugün gazetelerde yer alan ve kamuoyunu yanıltan bir şey, milletvekili
emekli maaşlarında bir artışa ilişkin bir haber var. Bu da doğru değil.
Buradaki esas ana maddede bir yüzde 42 oranı vardı, geçici maddeyle bu yüzde
45’ti. Geçici maddedeki hüküm ana maddeye taşındı. Yüzde 45 oranında bir
değişiklik yoktur.
Dolayısıyla
kamuoyuna bilgi verirken hakikaten çok dikkatli olmak lazım, Parlamento olarak
da basın olarak da medya olarak da kamuoyunu yanıltıcı bilgiler vermekten
kaçınmak lazım.
Bu
iki hususu da belirtmek istedim. Teşekkür ederim.
BAŞKAN
– Teşekkür ederim.
Buyurun
Sayın Akbaşoğlu.
25.- Çankırı Milletvekili Muhammet Emin Akbaşoğlu’nun,
Manisa Milletvekili Özgür Özel’in yaptığı açıklamasındaki bazı ifadelerine,
kanun ile kararname arasında Meclisin, yasamanın üstünlüğü prensibinin ortaya
çıktığına, yeni sistemin daha demokratik olduğuna ve bu sistem içerisinde
aksaklık görülen noktalar varsa müzakere edilmesi gerektiğine ilişkin açıklaması
MUHAMMET
EMİN AKBAŞOĞLU (Çankırı) – Teşekkür ediyorum Sayın Başkanım.
Şimdi,
biraz evvel benim sözlerime atıf yapıldı. Ben “90’lı ve 2000’li yılların
başında görüldüğü üzere” diye de o konuşmamda tasrih etmiştim. Başbakan ve
Cumhurbaşkanı arasında; rahmetli Özal ile Demirel ve Demirel ile Çiller, Ecevit
ile Ahmet Necdet Sezer arasında yaşananları hepimiz hatırlıyoruz. 
ÖZGÜR
ÖZEL (Manisa) – Erdoğan ile Davutoğlu, onu hatırlamak istemiyor musun?
MUHAMMET
EMİN AKBAŞOĞLU (Çankırı) – Sonuç itibarıyla, sistemik bir yapı söz konusu idi
ve sistem krize açıktı, yumuşak karnıydı. Sayın Meclis Başkanımızın
Başbakanlığı döneminde, Başbakanken Sayın Cumhurbaşkanımızla herhangi bir
problem söz konusu değildi ama bu, sistemin iyi olduğunu göstermiyor, sistem
her an kriz çıkarmaya müsait. Çünkü Anayasa’da Bakanlar Kurulunun başı olarak
Başbakana ve Cumhurbaşkanına aynı konularda yetki veriliyor. Bir il müdürü
atayacaksınız, Sayın Cumhurbaşkanımız Başbakanken il müdürü atamak için ilgili
bakanın ve kendisinin imzasıyla Cumhurbaşkanlığına gönderdiğinde geri geldiğini
hepimiz biliyoruz. Kadük kalan idari işlemlerle maluldü geçmiş biliyorsunuz.
Milletten irade alınıyor, işlem yapılmak isteniyor ancak vekâlet ve
görevlendirmeyle görevler deruhte ediliyor idi. Dolayısıyla benim kastımın o
yöne dönük olduğu açık. 
Bunun
dışında, bir bütünlük içerisinde, Anayasa’nın ele alınması gereken herhangi bir
hususu varsa gelirsiniz -her zaman açığız- onları beraberce müzakere ederiz.
Benim söylediğim hususlar o manaya da müncer değildi. Herhangi bir problem de
söz konusu değil.
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Çankırı) – Kanun ile kararname arasında da “Meclisin, yasamanın
üstünlüğü” prensibinin ortaya çıktığı ortadadır. Kanun hükmünde kararname Meclisten
yetki alınarak kanun gibi bir sonuç doğururken şimdi, Cumhurbaşkanlığı
kararnamesi ile kanun arasında bir çelişki söz konusu oluğunda, yürütme erkinin
yapmış olduğu düzenlemeyi yasama erki iptal edebilme imkânına sahiptir.
Dolayısıyla bu konuda bu sistem, yeni sistem, milletin “evet” dediği sistem
daha demokratik bir sistemdir. Doğrudan demokrasinin gereği olarak
Cumhurbaşkanlığı hükûmet sistemine artık karar verilmiştir. Bu sistem
içerisinde, gelin, eksiklik aksaklık gördüğünüz noktalar varsa onları dile
getirin, hep beraber müzakere edelim diyorum.
Hepinize
saygılarımı sunuyorum.
Teşekkür
ederim.
BAŞKAN
– Teşekkür ediyoruz.
MAHMUT
TANAL (İstanbul) – Sayın Başkan…
LÜTFÜ
TÜRKKAN (Kocaeli) – Sayın Başkanım…
BAŞKAN
– Artık gündeme geçelim.
MAHMUT
TANAL (İstanbul) – Sayın Başkanım, özür dilerim…
BAŞKAN
– Arkadaşlar, artık gündeme geçelim.
Buyurun.
26.- İstanbul Milletvekili Mahmut Tanal’ın, Çankırı
Milletvekili Muhammet Emin Akbaşoğlu’nun bazı ifadelerine ilişkin açıklaması
MAHMUT
TANAL (İstanbul) – Sayın hatip dedi ki: “Efendim, il müdürünün atamasında
Cumhurbaşkanı ile Başbakan arasında sorun çıkıyor.” Ya Allah’tan kork,
hukukçusun, il müdürünün ataması ne zaman Cumhurbaşkanının onayına sunuldu,
kanunda ne zaman Başbakanın onayına sunuldu?
BAŞKAN
– Öyle, öyle.
MAHMUT
TANAL (İstanbul) – Yani kanunu bilmemek, kamuoyunu bu kadar yanıltmak olmaz ki
Sayın Başkan. Böyle bir şey olabilir mi?
BAŞKAN
– Sayın Tanal, il müdürünün ataması müşterek kararnameyle çıkıyor, doğrudur.
MUHAMMET
EMİN AKBAŞOĞLU (Çankırı) - Sayın Başkanım…
LÜTFÜ
TÜRKKAN (Kocaeli) – Müsaade eder misiniz.
MAHMUT
TANAL (İstanbul) – Sayın Başkan…
BAŞKAN
– Bir dakika… Bir dakika…
İl
müdürü, bölge müdürü…
MAHMUT
TANAL (İstanbul) – Cumhurbaşkanının imzası gerekmiyor il müdürünün atamasında
Sayın Başkanım.
RECEP
ÖZEL (Isparta) – Gerekiyor, gerekiyor.
BAŞKAN
– Gerekiyor, gerekiyor. 
MAHMUT
TANAL (İstanbul) – Nerede gerekiyor? 
BAŞKAN
- Bir daha bakın.
MAHMUT
TANAL (İstanbul) – Bana çıkartır mısınız bir kanun. Gerekmiyor.
BAŞKAN
– Yaptık bu kararı. 
MAHMUT
TANAL (İstanbul) – Siz onu tasdik ediyorsunuz. Gerekmiyor. Siz mühendissiniz, o
da hukuku bilmiyor, ben ne yapayım şimdi?
BAŞKAN
- Peki, tamam, heyecana gerek yok, sen öyle diyorsan öyle kabul edelim. Şu anda
gerekmiyor, doğru.
MAHMUT
TANAL (İstanbul) – O zaman da gerekmiyordu Sayın Başkanım.
LÜTFÜ
TÜRKKAN (Kocaeli) – Sayın Başkan…
BAŞKAN
– Buyurun.
LÜTFÜ
TÜRKKAN (Kocaeli) – Sayın grup sözcüsünün sözlerinden yola çıkarak bir şey
tevdi etmek istiyorum kendisine.
Örnek
olarak sizi verdi sayın grup başkan vekili. Sayın Binali Yıldırım ve Sayın
Cumhurbaşkanı arasında bir mesele olduğundan değil, 1990 ve 2000’li yılları
işaret ettiğini söyledi. Ben buradan yola çıkmak istiyorum. Sayın Davutoğlu ile
Sayın Cumhurbaşkanı arasında da bu insicamı kurabildiniz mi, görevden alınması
bu insicamın kurulmamasıyla mı alakalı, bunu da merak ettiğim için bu soruyu
tevdi etmek istiyorum.
Teşekkür
ederim.
BAŞKAN
– Teşekkür ediyorum.
Gündeme
geçiyoruz.
LÜTFÜ
TÜRKKAN (Kocaeli) – Cevap vermeyecek mi Sayın Başkan? Belki cevap vermek ister.
BAŞKAN
- Komisyonların başkan, başkan vekili, sözcü ve kâtip seçimine ilişkin
tezkereleri vardır, okutup bilgilerinize sunacağım.
VI.- BAŞKANLIĞIN GENEL KURULA SUNUŞLARI
A) Tezkereler
1.- Anayasa Komisyonu Geçici Başkanlığının, Komisyonun, başkan,
başkan vekili, sözcü ve kâtip üye seçimini yaptığına ilişkin tezkeresi (3/3)
16/7/2018
Türkiye Büyük Millet Meclisi Başkanlığına
Türkiye
Büyük Millet Meclisi Anayasa Komisyonu, başkan, başkanvekili, sözcü ve kâtip
seçimi için 16/7/2018 Pazartesi günü saat 17.00'de toplanmış ve kullanılan
yirmi iki (22) adet oy pusulasının tasnifi sonucu aşağıda adları ve soyadları
yazılı üyeler karşılarında gösterilen oyu alarak İç Tüzük’ün 24'üncü maddesi
uyarınca başkan, başkan vekili, sözcü ve kâtip seçilmişlerdir.
Bilgilerinize
arz ederim. 
Saygılarımla.
 Ahmet
Kamil Erozan
 Bursa
 Komisyon
Geçici Başkanı

Başkan: Bekir
Bozdağ (Yozgat) (15) oy
Başkan
Vekili: Ali Özkaya (Afyonkarahisar) (15)
oy
Sözcü: Emine
Zeybek (Kocaeli) (14) oy
Kâtip: Zeynep
Gül Yılmaz (Mersin) (14) oy

2.- Adalet Komisyonu Geçici Başkanlığının, Komisyonun,
başkan, başkan vekili, sözcü ve kâtip üye seçimini yaptığına ilişkin tezkeresi
(3/4)
16/7/2018
Türkiye Büyük Millet Meclisi Başkanlığına
Adalet
Komisyonu, başkan, başkan vekili, sözcü ve kâtip seçimi için 16/7/2018
Pazartesi günü saat 16.00'da toplanmış ve kullanılan (21) adet oy pusulasının
tasnifi sonucu aşağıda adları ve soyadları yazılı üyeler karşılarında
gösterilen oyu alarak İç Tüzük'ün 24'üncü maddesi uyarınca başkan, başkan
vekili, sözcü ve kâtip seçilmişlerdir. 
Bilgilerinize
arz ederim.
Saygılarımla.

 Hakkı
Köylü
 Kastamonu
 Komisyon
Geçici Başkanı
Başkan: Hakkı
Köylü (Kastamonu) (15)oy
Başkan
Vekili: Yılmaz Tunç (Bartın) (15)
oy
Sözcü: Gülay
Samancı (Konya) (15) oy
Kâtip
: Belgin Uygur (Balıkesir) (15)
oy

3.- Millî Savunma Komisyonu Geçici Başkanlığının,
Komisyonun, başkan, başkan vekili, sözcü ve kâtip üye seçimini yaptığına
ilişkin tezkeresi (3/5)
16/7/2018
Türkiye Büyük Millet Meclisi Başkanlığına
Millî
Savunma Komisyonu, başkan, başkan vekili, sözcü ve kâtip seçimi için 16/7/2018
Pazartesi günü saat 16.00'da toplanmış ve kullanılan (20) adet oy pusulasının
tasnifi sonucu aşağıda adları ve soyadları yazılı üyeler karşılarında
gösterilen oyu alarak İç Tüzük’ün 24'üncü maddesi uyarınca başkan, başkan
vekili, sözcü ve kâtip seçilmişlerdir.
Bilgilerinize
arz ederim.
Saygılarımla.
 Mehmet
Yavuz Demir
 Muğla
 Komisyon
Geçici Başkanı
Başkan: İsmet
Yılmaz (Sivas) (15)
oy
Başkan
Vekili: Refik Özen (Bursa) (15)
oy
Sözcü: Cemal
Bekle (İzmir)  (15)
oy
Kâtip: Mustafa
Hidayet Vahapoğlu (Bursa) (15) oy

4.- İçişleri Komisyonu Geçici Başkanlığının, Komisyonun,
başkan, başkan vekili, sözcü ve kâtip üye seçimini yaptığına ilişkin tezkeresi
(3/6)
16/7/2018
Türkiye Büyük Millet Meclisi Başkanlığına
İçişleri
Komisyonu, başkan, başkan vekili, sözcü ve kâtip seçimi için 16/7/2018
Pazartesi günü saat 16.00'da toplanmış ve kullanılan (21) adet oy pusulasının
tasnifi sonucu aşağıda adları ve soyadları yazılı üyeler karşılarında
gösterilen oyu alarak İç Tüzük’ün 24'üncü maddesi uyarınca başkan, başkan
vekili, sözcü ve kâtip seçilmişlerdir.
Bilgilerinize
arz ederim.
Saygılarımla.
 Faruk
Sarıaslan
 Nevşehir
 Komisyon
Geçici Başkanı
Başkan: Celalettin
Güvenç (Kahramanmaraş) (15) oy
Başkan
Vekili: Sermet Atay (Gaziantep) (15)
oy
Sözcü: Alev
Dedegil (İstanbul) (14) oy
Kâtip: Müslüm
Yüksel (Gaziantep) (14) oy

5.- Dışişleri Komisyonu Geçici Başkanlığının, Komisyonun,
başkan, başkan vekili, sözcü ve kâtip üye seçimini yaptığına ilişkin tezkeresi
(3/7)
16/7/2018
Türkiye Büyük Millet Meclisi Başkanlığına
Dışişleri
Komisyonu, başkan, başkan vekili, sözcü ve kâtip seçimi için 16 Temmuz 2018
Pazartesi günü saat 17.00’de toplanmış ve kullanılan (20) adet oy pusulasının
tasnifi sonucu aşağıda adları ve soyadları yazılı üyeler karşılarında
gösterilen oyu alarak İç Tüzük’ün 24'üncü maddesi uyarınca başkan, başkan
vekili, sözcü ve kâtip seçilmişlerdir.
Bilgilerinize
arz ederim.
Saygılarımla.
 Volkan
Bozkır
 İstanbul
 Komisyon
Geçici Başkanı
Başkan: Volkan
Bozkır (İstanbul) (15) oy
Başkan
Vekili:  Ahmet Yıldız (Denizli) (15) oy
Sözcü: Sena
Nur Çelik (Antalya) (15) oy
Kâtip: Ceyda
Bölünmez Çankırı (İzmir) (15) oy

6.- Millî Eğitim, Kültür, Gençlik ve Spor Komisyonu Geçici
Başkanlığının, Komisyonun, başkan, başkan vekili, sözcü ve kâtip üye seçimini
yaptığına ilişkin tezkeresi (3/8)
16/7/2018
Türkiye Büyük Millet Meclisi Başkanlığına
Millî
Eğitim, Kültür, Gençlik ve Spor Komisyonu, başkan, başkan vekili, sözcü ve
kâtip seçimi için 16/7/2018 Pazartesi günü saat 17.00’de toplanmış ve kullanılan
(21) adet oy pusulasının tasnifi sonucu aşağıda adları ve soyadları yazılı
üyeler karşılarında gösterilen oyu alarak İç Tüzük’ün 24'üncü maddesi uyarınca
başkan, başkan vekili, sözcü ve kâtip seçilmişlerdir.
Bilgilerinizi
arz ederim.
Saygılarımla.
 Ali
Keven
 Yozgat
 Komisyon
Geçici Başkanı
Başkan: Numan
Kurtulmuş (İstanbul) (14) oy
Başkan
Vekili: Kamil Aydın (Erzurum) (14)
oy
Sözcü: Orhan
Erdem (Konya) (14) oy
Kâtip: Nazım
Maviş  (Sinop) (14) oy

7.- Bayındırlık, İmar, Ulaştırma ve Turizm Komisyonu Geçici
Başkanlığının, Komisyonun, başkan, başkan vekili, sözcü ve kâtip üye seçimini
yaptığına ilişkin tezkeresi (3/9)
16/7/2018
Türkiye Büyük Millet Meclisi Başkanlığına
Bayındırlık,
İmar, Ulaştırma ve Turizm Komisyonu, başkan, başkan vekili, sözcü ve kâtip
seçimi için 16/7/2018 Pazartesi günü saat 16.00’da toplanmış ve kullanılan (20)
adet oy pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük’ün 24’üncü maddesi uyarınca başkan,
başkan vekili, sözcü ve kâtip seçilmişlerdir.
Bilgilerinize
arz ederim.
Saygılarımla.

 Şamil
Ayrım
 İstanbul
 Komisyon
Geçici Başkanı 
Başkan: Tahir
Akyürek (Konya) (15) oy
Başkan
Vekili: Metin Yavuz (Aydın) (15)
oy
Sözcü: Jülide
İskenderoğlu (Çanakkale) (15) oy
Kâtip: Burhan
Çakır (Erzincan) (15) oy

8.- Çevre Komisyonu Geçici Başkanlığının, Komisyonun,
başkan, başkan vekili, sözcü ve kâtip üye seçimini yaptığına ilişkin tezkeresi
(3/10)
16/7/2018
Türkiye Büyük Millet Meclisi Başkanlığına
Çevre Komisyonu,
başkan, başkan vekili, sözcü ve kâtip seçimi için 16/7/2018 Pazartesi günü saat
16.00’da toplanmış ve kullanılan (20) adet oy pusulasının tasnifi sonucu
aşağıda adları ve soyadları yazılı üyeler karşılarında gösterilen oyu alarak İç
Tüzük’ün 24’üncü maddesi uyarınca başkan, başkan vekili, sözcü ve kâtip
seçilmişlerdir. 
Bilgilerinize
arz ederim.
Saygılarımla.

 Mehmet
Habib Soluk
 Sivas
 Komisyon
Geçici Başkanı 

Başkan: Muhammet
Balta  (Trabzon) (15) oy
Başkan
Vekili: Muhammet Müfit Aydın (Bursa) (15)
oy
Sözcü: Sadir
Durmaz (Ankara) (15)
oy
Kâtip: Barış
Aydın (Ankara)  (15)
oy

9.- Sağlık, Aile, Çalışma ve Sosyal İşler Komisyonu Geçici
Başkanlığının, Komisyonun, başkan, başkan vekili, sözcü ve kâtip üye seçimini
yaptığına ilişkin tezkeresi (3/11)
16/7/2018
Türkiye Büyük Millet Meclisi Başkanlığına
Sağlık, Aile,
Çalışma ve Sosyal İşler Komisyonu, başkan, başkan vekili, sözcü ve kâtip seçimi
için 16/7/2018 Pazartesi günü saat 17.00’de toplanmış ve kullanılan (20) adet
oy pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük’ün 24’üncü maddesi uyarınca başkan,
başkan vekili, sözcü ve kâtip seçilmişlerdir. 
Bilgilerinize
arz ederim.
Saygılarımla.

 Ahmet
Eşref Fakıbaba
 Şanlıurfa

 Komisyon
Geçici Başkanı 

Başkan: Şenel Yediyıldız (Ordu) (15)
oy
Başkan Vekili: Müşerref Pervin Tuba
Durgut (İstanbul) (16) oy
Sözcü: Arife Polat Düzgün (Ankara) (15)
oy
Kâtip: Sefer Aycan (Kahramanmaraş) (17)
oy

10.- Tarım, Orman ve Köyişleri Komisyonu Geçici
Başkanlığının, Komisyonun, başkan, başkan vekili, sözcü ve kâtip üye seçimini
yaptığına ilişkin tezkeresi (3/12)
16/7/2018
Türkiye Büyük Millet Meclisi Başkanlığına
Tarım, Orman ve
Köyişleri Komisyonu, başkan, başkan vekili, sözcü ve kâtip seçimi için
16/7/2018 Pazartesi günü saat 16.00’da toplanmış ve kullanılan (21) adet oy
pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük’ün 24’üncü maddesi uyarınca başkan,
başkan vekili, sözcü ve kâtip seçilmişlerdir. 
Bilgilerinize
arz ederim.
Saygılarımla.

 Orhan
Çakırlar
 Edirne

 Komisyon
Geçici Başkanı 
Başkan: Yunus
Kılıç (Kars) (14) oy
Başkan
Vekili: Hasan Kalyoncu  (İzmir) (15)
oy
Sözcü: Fatma
Aksal (Edirne) (14) oy
Kâtip:
 Zafer Işık (Bursa) (14)
oy

11.- Sanayi, Ticaret, Enerji, Tabii Kaynaklar, Bilgi ve
Teknoloji Komisyonu Geçici Başkanlığının, Komisyonun, başkan, başkan vekili,
sözcü ve kâtip üye seçimini yaptığına ilişkin tezkeresi (3/13)
16/7/2018
Türkiye Büyük Millet Meclisi Başkanlığına
Sanayi,
Ticaret, Enerji, Tabii Kaynaklar, Bilgi ve Teknoloji Komisyonu, başkan, başkan
vekili, sözcü ve kâtip seçimi için 16/7/2018 Pazartesi günü saat 17.00'de
toplanmış ve kullanılan on sekiz (18) adet oy pusulasının tasnifi sonucu
aşağıda adları ve soyadları yazılı üyeler karşılarında gösterilen oyu alarak İç
Tüzük’ün 24'üncü maddesi uyarınca başkan, başkan vekili, sözcü ve kâtip
seçilmişlerdir.
Bilgilerinize
arz ederim. 
Saygılarımla.
 Mehmet
Erdoğan
 Gaziantep
 Komisyon
Geçici Başkanı
Başkan: Mustafa
Elitaş (Kayseri) (16) oy
Başkan
Vekili: Fahri Çakır (Düzce) (16)
oy
Sözcü: Ahmet
Çolakoğlu (Zonguldak) (16) oy
Kâtip:  İffet
Polat (İstanbul) (16) oy

12.- Dilekçe Komisyonu Geçici Başkanlığının, Komisyonun,
başkan, başkan vekili, sözcü ve kâtip üye seçimini yaptığına ilişkin tezkeresi
(3/14)
16/7/2018
Türkiye Büyük Millet Meclisi Başkanlığına
Dilekçe
Komisyonu, başkan, başkan vekili, sözcü ve kâtip seçimi için 16/7/2018
Pazartesi günü saat 17.00'de toplanmış ve kullanılan dokuz (9) adet oy
pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük’ün 24'üncü maddesi uyarınca başkan,
başkan vekili, sözcü ve kâtip seçilmişlerdir.
Bilgilerinize
arz ederim. 
Saygılarımla.
 Zülfü
Demirbağ
 Elâzığ
 Komisyon
Geçici Başkanı
Başkan: Mihrimah
Belma Satır (İstanbul) (9) oy
Başkan
Vekili: Canan Kalsın (İstanbul) (9) oy
Sözcü: Zülfü
Demirbağ (Elâzığ) (9) oy
Kâtip: Fehmi
Küpçü (Bolu) (9) oy

13.- Plan ve Bütçe Komisyonu Geçici Başkanlığının,
Komisyonun, başkan, başkan vekili, sözcü ve kâtip üye seçimini yaptığına
ilişkin tezkeresi (3/15)
16/7/2018
Türkiye Büyük Millet Meclisi Başkanlığına
Plan
ve Bütçe Komisyonu, başkan, başkan vekili, sözcü ve kâtip seçimi için 16/7/2018
Pazartesi günü saat 16.00'da toplanmış ve kullanılan yirmi dört (24) adet oy
pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük’ün 24'üncü maddesi uyarınca başkan,
başkan vekili, sözcü ve kâtip seçilmişlerdir.
Bilgilerinize
arz ederim. 
Saygılarımla.
 Durmuş
Yılmaz
 Ankara
 Komisyon
Geçici Başkanı
Başkan: Süreyya
Sadi Bilgiç (Isparta) (18) oy
Başkan
Vekili: İsmail Faruk Aksu (İstanbul) (18)
oy
Sözcü: Abdullah
Nejat Koçer (Gaziantep) (19) oy
Kâtip: Şirin
Ünal (İstanbul) (19) oy

14.- Kamu İktisadi Teşebbüsleri Komisyonu Geçici
Başkanlığının, Komisyonun, başkan, başkan vekili, sözcü ve kâtip üye seçimini
yaptığına ilişkin tezkeresi (3/16)
16/7/2018
Türkiye Büyük Millet Meclisi Başkanlığına
Kamu
İktisadi Teşebbüsleri Komisyonu, başkan, başkan vekili, sözcü ve kâtip seçimi
için 16/7/2018 Pazartesi günü saat 17.00'de toplanmış ve kullanılan (30) adet
oy pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük’ün 24'üncü maddesi uyarınca başkan,
başkan vekili, sözcü ve kâtip seçilmişlerdir.
Bilgilerinize
arz ederim. 
Saygılarımla.
 İrfan
Kartal
 Van
 Komisyon
Geçici Başkanı
Başkan: Mustafa
Savaş (Aydın) (20) oy
Başkan
Vekili: Nevzat Şatıroğlu (İstanbul) (20)
oy
Sözcü: Mevlüt
Karakaya (Ankara) (20) oy
Kâtip: Yavuz
Subaşı (Balıkesir) (20) oy

15.- İnsan Haklarını İnceleme Komisyonu Geçici
Başkanlığının, Komisyonun, başkan, başkan vekili, sözcü ve kâtip üye seçimini
yaptığına ilişkin tezkeresi (3/17)
16/7/2018
Türkiye Büyük Millet Meclisi Başkanlığına
İnsan
Haklarını İnceleme Komisyonu, başkan, başkan vekilleri, sözcü ve kâtip seçimi
için 16/07/2018 günü saat 16.00’da toplanmış ve kullanılan (21) adet oy
pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük'ün 24'üncü maddesi uyarınca başkan,
başkan vekili, sözcü ve kâtip seçilmişlerdir. 
Bilgilerinize
arz ederim.
Saygılarımla.
 Servet
Ünsal
 Ankara
 Komisyon
Geçici Başkanı

Başkan: Hakan
Çavuşoğlu  (Bursa) (19)
oy
Başkan
Vekili: Hüseyin Yayman  (Hatay) (19)
oy
Başkan
Vekili: Mustafa Sezgin Tanrıkulu (İstanbul) (17)
oy
Sözcü: Leyla
Şahin Usta (Konya) (19)
oy
Kâtip: Meral
Danış Beştaş (Siirt) (18)
oy

16.- Avrupa Birliği Uyum Komisyonu Geçici Başkanlığının,
Komisyonun, başkan, başkan vekili, sözcü ve kâtip üye seçimini yaptığına
ilişkin tezkeresi (3/18)
16/7/2018
Türkiye Büyük Millet Meclisi Başkanlığına
Türkiye
Büyük Millet Meclisi Avrupa Birliği Uyum Komisyonu, başkan, 2 başkan vekili,
sözcü ve kâtip seçimi için 16/7/2018 Pazartesi günü saat 17.00’de toplanmış ve
kullanılan (23) adet oy pusulasının tasnifi sonucu aşağıda adları ve soyadları
yazılı üyeler karşılarında gösterilen oyları alarak İç Tüzük'ün 24'üncü maddesi
ve 4847 sayılı Avrupa Birliği Uyum Komisyonu Kanunu’nun 2’nci maddesi uyarınca
başkan, başkan vekilleri, sözcü ve kâtip seçilmişlerdir. 
Saygıyla
arz olunur.
 İmam
Hüseyin Filiz
 Gaziantep
 Komisyon
Geçici Başkanı

Başkan: Mehmet
Kasım Gülpınar (Şanlıurfa) (23) oy
Başkan
Vekili: Markar Eseyan (İstanbul) (23) oy
Başkan
Vekili: Özkan Yalım (Uşak) (21) oy
Sözcü: Zehra
Taşkesenlioğlu (Erzurum) (23) oy
Kâtip:  Zeynel
Özen (İstanbul) (20) oy

17.- Kadın Erkek Fırsat Eşitliği Komisyonu Geçici
Başkanlığının, Komisyonun, başkan, başkan vekili, sözcü ve kâtip üye seçimini
yaptığına ilişkin tezkeresi (3/19)
16/7/2018
Türkiye Büyük Millet Meclisi Başkanlığına
Kadın
Erkek Fırsat Eşitliği Komisyonu, başkan, başkan vekili, sözcü ve kâtip seçimi
için 16/07/2018 Pazartesi günü saat 17.00’de toplanmış ve kullanılan (21) adet
oy pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak 5840 sayılı Kadın Erkek Fırsat Eşitliği
Komisyonu Kanunu'nun 2'nci maddesi uyarınca başkan, başkan vekilleri, sözcü
seçilmişlerdir.
Bilgilerinize
arz ederim.
Saygılarımla.
 İmran
Kılıç
 Kahramanmaraş
 Komisyon
Geçici Başkanı
Başkan: Jülide
Sarıeroğlu  (Adana)  (21)
oy
Başkan
Vekili: Habibe Öçal (Kahramanmaraş) (21)
oy
Başkan
Vekili: Candan Yüceer  (Tekirdağ)  (19)
oy
Sözcü: Zemzem
Gülender Açanal (Şanlıurfa)  (21) oy

18.- Güvenlik ve İstihbarat Komisyonu Geçici Başkanlığının,
Komisyonun, başkan, başkan vekili, sözcü ve kâtip üye seçimini yaptığına
ilişkin tezkeresi (3/20)
16/7/2018
Türkiye Büyük Millet Meclisi Başkanlığına
Güvenlik
ve İstihbarat Komisyonu, başkan, başkan vekili, sözcü ve kâtip seçimi için
16/07/2018 Pazartesi günü saat 17:00'de toplanmış ve kullanılan (15) adet oy
pusulasının tasnifi sonucu aşağıda adları ve soyadları yazılı üyeler
karşılarında gösterilen oyu alarak İç Tüzük'ün 24'üncü maddesi uyarınca başkan,
başkan vekili, sözcü ve kâtip seçilmişlerdir. 
Bilgilerinize
arz ederim.
Saygılarımla.
 Behiç
Çelik
 Mersin
 Komisyon
Geçici Başkanı

Başkan: Selami
Altınok (Erzurum) (10) oy
Başkan
Vekili: Mehmet Altay (Uşak) (10) oy
Sözcü: Murat
Baybatur (Manisa) (10) oy
Kâtip:  Serkan
Bayram (İstanbul) (11) oy

BAŞKAN
– Bilgilerinize sunulmuştur.
Sayın
milletvekilleri, Türkiye Büyük Millet Meclisi Başkanlığının tezkereleri vardır,
ayrı ayrı okutup oylarınıza sunacağım. 

19.- Dilekçe Komisyonu Başkanlığının, Türkiye Büyük Millet
Meclisinin tatilde ve ara vermede bulunduğu dönemde çalışabilmesine ilişkin
tezkeresi (3/29)
17/7/2018
Türkiye Büyük Millet Meclisi Genel Kuruluna
Dilekçe
Komisyonunun Türkiye Büyük Millet Meclisinin tatilde ve ara vermede bulunduğu
dönemde çalışabilmesine dair bir talebi olmuştur. Başkanlığımızca uygun görülen
bu talep İç Tüzük'ün 25'inci maddesi gereğince Genel Kurulun tasviplerine
sunulur. 

 Binali
Yıldırım
 Türkiye
Büyük Millet Meclisi 
 Başkanı
BAŞKAN
– Oylarınıza sunuyorum: Kabul edenler… Kabul etmeyenler… Kabul edilmiştir. 

20.- Plan ve Bütçe Komisyonu Başkanlığının, Türkiye Büyük
Millet Meclisinin tatilde ve ara vermede bulunduğu dönemde çalışabilmesine
ilişkin tezkeresi (3/30)
17/7/2018
Türkiye Büyük Millet Meclisi Genel Kuruluna
Plan
ve Bütçe Komisyonunun Türkiye Büyük Millet Meclisinin tatilde ve ara vermede
bulunduğu dönemde çalışabilmesine dair bir talebi olmuştur. Başkanlığımızca
uygun görülen bu talep İç Tüzük'ün 25'inci maddesi gereğince Genel Kurulun
tasviplerine sunulur. 

 Binali
Yıldırım
 Türkiye
Büyük Millet Meclisi 
 Başkanı
BAŞKAN
– Oylarınıza sunuyorum: Kabul edenler… Kabul etmeyenler… Kabul edilmiştir. 

21.- Kadın Erkek Fırsat Eşitliği Komisyonu Başkanlığının,
Türkiye Büyük Millet Meclisinin tatilde ve ara vermede bulunduğu dönemde
çalışabilmesine ilişkin tezkeresi (3/31)
17/7/2018
Türkiye Büyük Millet Meclisi Genel Kuruluna
Kadın
Erkek Fırsat Eşitliği Komisyonunun Türkiye Büyük Millet Meclisinin tatilde ve
ara vermede bulunduğu dönemde çalışabilmesine dair bir talebi olmuştur.
Başkanlığımızca uygun görülen bu talep İç Tüzük'ün 25'inci maddesi gereğince
Genel Kurulun tasviplerine sunulur. 

 Binali
Yıldırım
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir. 

22.- İnsan Haklarını İnceleme Komisyonu Başkanlığının,
Türkiye Büyük Millet Meclisinin tatilde ve ara vermede bulunduğu dönemde
çalışabilmesine ilişkin tezkeresi (3/32)
17/7/2018
Türkiye Büyük Millet Meclisi Genel Kuruluna
İnsan
Haklarını İnceleme Komisyonunun Türkiye Büyük Millet Meclisinin tatilde ve ara
vermede bulunduğu dönemde çalışabilmesine dair bir talebi olmuştur.
Başkanlığımızca uygun görülen bu talep İç Tüzük'ün 25'inci maddesi gereğince
Genel Kurulun tasviplerine sunulur. 

 Binali
Yıldırım
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir. 
23.- Kamu İktisadi Teşebbüsleri Komisyonu Başkanlığının,
Türkiye Büyük Millet Meclisinin tatilde ve ara vermede bulunduğu dönemde
çalışabilmesine ilişkin tezkeresi (3/33)
17/7/2018
Türkiye Büyük Millet Meclisi Genel Kuruluna
Kamu
İktisadi Teşebbüsleri Komisyonunun Türkiye Büyük Millet Meclisinin tatilde ve
ara vermede bulunduğu dönemde çalışabilmesine dair bir talebi olmuştur.
Başkanlığımızca uygun görülen bu talep İç Tüzük'ün 25'inci maddesi gereğince
Genel Kurulun tasviplerine sunulur. 

 Binali
Yıldırım
 Türkiye
Büyük Millet Meclisi 
 Başkanı
BAŞKAN
– Kabul edenler… Kabul etmeyenler… Kabul edilmiştir. 
Danışma
Kurulunun bir önerisi vardır, şimdi okutup oylarınıza sunacağım. 
VII.- ÖNERİLER
A) Danışma Kurulu Önerileri
1.- Danışma Kurulunun, Genel Kurulun 18-19 Temmuz 2018
Çarşamba ve Perşembe günleri toplanmamasına, haftalık çalışma günleri dışında
23 Temmuz 2018 Pazartesi günü saat 14.00’te toplanarak gündeminde bulunan
işlerin görüşülmesine ilişkin önerisi 
17/7/2018
Danışma Kurulu Önerisi
Danışma
Kurulunun 17/7/2018 Salı günü (bugün) yaptığı toplantıda aşağıdaki önerilerin
Genel Kurulun onayına sunulması uygun görülmüştür.

 Binali
Yıldırım
 Türkiye
Büyük Millet Meclisi 
 Başkanı

 Mehmet
Muş  Özgür Özel
 Adalet
ve Kalkınma Partisi  Cumhuriyet Halk Partisi 
 Grubu
Başkan Vekili Grubu Başkan Vekili

 Ayhan
Bilgen  Erkan Akçay
 Halkların
Demokratik Partisi Milliyetçi Hareket Partisi
 Grubu
Başkan Vekili Grubu Başkan Vekili 
 
 Lütfü
Türkkan 
 İYİ
PARTİ
 Grubu
Başkan Vekili 

Öneriler:

Türkiye
Büyük Millet Meclisi Genel Kurulunun 18 ve 19 Temmuz 2018 Çarşamba ve Perşembe
günleri toplanmaması; haftalık çalışma günleri dışında, 23 Temmuz 2018
Pazartesi günü saat 14.00’te toplanarak gündeminde bulunan işlerin görüşülmesi
önerilmiştir. 
BAŞKAN
- Öneriyi oylarınıza sunuyorum. Kabul edenler… Kabul etmeyenler… Kabul
edilmiştir.
Alınan
karar gereğince gündemimizde yer alacak konuları görüşmek üzere 23 Temmuz 2018
Pazartesi günü saat 14.00’te toplanmak üzere birleşimi kapatıyorum.
Teşekkür
ederim. 
Kapanma Saati:16.28



