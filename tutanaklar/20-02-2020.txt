



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 59’uncu
Birleşim
 20
Şubat 2020 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GELEN KÂĞITLAR
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
Almanya’nın Frankfurt kenti yakınlarındaki Hanau kasabasında gerçekleşen
saldırıyı lanetlediğine ve ırkçılığın dünyada yok edilmesi gereken bir kavram
olduğuna ilişkin konuşması 
2.- Oturum Başkanı TBMM Başkan Vekili Levent Gök’ün,
Türkiye’nin Berlin Büyükelçiliğinden Almanya’da gerçekleşen terör saldırısında
5 Türk vatandaşın hayatını kaybettiğinin öğrenildiğine ve ölenlere Allah’tan rahmet
dilediğine ilişkin konuşması 
3.- Oturum Başkanı TBMM Başkan Vekili Levent Gök’ün,
Suriye’nin İdlib bölgesine düzenlenen hava saldırısında şehit olan 2 askere
Allah’tan rahmet dilediğine ilişkin konuşması 
4.- Oturum Başkanı TBMM Başkan Vekili Levent Gök’ün,
milletvekillerinin Meclisin işleyişine riayet etmeleri ve özenli bir dil
kullanmaları gerektiğine ilişkin konuşması 

IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bayburt Milletvekili Fetani Battal’ın, 21 Şubat
Bayburt’un düşman işgalinden kurtuluşunun 102’nci yıl dönümüne ilişkin gündem
dışı konuşması
2.- Ankara Milletvekili Şenol Sunat’ın, Çorum ilinin
sorunlarına ilişkin gündem dışı konuşması
3.- İstanbul Milletvekili Mehmet Akif Hamzaçebi’nin,
İstanbul ili Sultanbeyli ilçesinde yaşanan tapu ve mülkiyet sorunlarına ilişkin
gündem dışı konuşması




V.- AÇIKLAMALAR
1.- Kocaeli Milletvekili İlyas Şeker’in, Almanya’da
yaşanan ırkçı saldırıyı kınadığına ve saldırıda ölenlere Allah’tan rahmet dilediğine,
deprem bölgesinde yaşıyor olmamız nedeniyle bireysel sorumlulukların yanı sıra
toplumsal ve kurumsal sorumlulukların da olduğuna ilişkin açıklaması
2.- Bursa Milletvekili Atilla Ödünç’ün, 15 Temmuz darbe
girişiminin seyrini değiştiren, vatanın bütünlüğü için şehadet şerbetini içen
Astsubay Kıdemli Başçavuş Ömer Halisdemir ve tüm şehitlere Cenab-ı Hak’tan
rahmet dilediğine ilişkin açıklaması
3.- İstanbul Milletvekili Sibel Özdemir’in, İstanbul
Büyükşehir Belediyesine bağlı Ulaşım Koordinasyon Müdürlüğünün yapısının
değiştirilerek Millî Eğitim, Aile, Çalışma
ve Sosyal Hizmetler ile Çevre ve Şehircilik Bakanlıklarının UKOME üyesi
yapıldığına ve İstanbul halkının irade gasbı anlamına gelen bu yönetmeliğin
iptal edilmesi gerektiğine ilişkin açıklaması
4.- Antalya Milletvekili Rafet Zeybek’in, Hâkimler ve Savcılar Kurulunun Gezi Parkı davasına beraat
kararı veren mahkeme heyeti hakkında inceleme başlatma kararını bağımsız
şekilde mi verdiği yoksa sarayın hukuk tanımaz kurullarından gelen talimatla mı
yaptığını öğrenmek istediğine ilişkin açıklaması
5.- Gaziantep Milletvekili İmam Hüseyin Filiz’in,
TÜRK-İŞ’in açıkladığı rakamlara göre her 100 işsizden 21’inin üniversite mezunu
olduğuna ilişkin açıklaması
6.- Osmaniye Milletvekili Mücahit Durmuşoğlu’nun, 19
Şubat Çanakkale Savaşı’nın 105’inci yıl dönümü vesilesiyle tüm şehitleri
rahmetle yâd ettiğine ilişkin açıklaması
7.- Mersin Milletvekili Ali Cumhur Taşkın’ın, Gezi
Parkı davasında verilen beraat kararının vicdanları yaraladığına ilişkin açıklaması

8.- Balıkesir Milletvekili Ahmet Akın’ın, akaryakıt
dağıtım şirketlerinin benzin ve motorin fiyatlarına yaptığı zamlarla ilgili
EPDK’nin görüşünün ne olduğunu öğrenmek istediğine ve bu konuda Enerji ve Tabii
Kaynaklar Bakanlığı ile EPDK’yi göreve davet ettiğine ilişkin açıklaması 
9.- Adana Milletvekili Orhan Sümer’in, İstanbul
Havalimanı’nda işçi kıyımı yaşandığına ve Ulaştırma ve Altyapı Bakanlığının havaalanlarında
ve Demiryollarına hizmet veren şirketlerde yaşanan gerekçesiz işten çıkarmalar
konusunda önlem alması gerektiğine ilişkin açıklaması
10.- Burdur Milletvekili Mehmet Göker’in, ithalattaki artışın sebebinin girdi maliyetlerinin yüksekliği
nedeniyle çiftçinin üretimden vazgeçmesi olduğuna ilişkin açıklaması
11.- Adana Milletvekili Burhanettin Bulut’un, sağlık
emekçilerinin emeklerinin karşılığını alamadığına ilişkin açıklaması
12.- Afyonkarahisar Milletvekili Burcu Köksal’ın,
Kütanya ili Zafer Havalimanı’nın gerektiği gibi çalışmadığı Sayıştay
raporlarına yansımışken garanti ödemeleri için hiçbir şey yapılmamasının hangi
hukuka ve hangi vicdana sığdığını öğrenmek istediğine ilişkin açıklaması
13.- Kütahya Milletvekili Ali Fazıl Kasap’ın, Kütahya
ili Aslanapa ve Altıntaş ilçeleri başta olmak üzere orman arazisi veya yaylalarındaki
küçük ağıl, kışla ve ahırların müsadere gerekçesiyle yıkılmasına ilişkin
tebligata ilişkin açıklaması
14.- Osmaniye Milletvekili İsmail Kaya’nın, Almanya’da
yaşanan saldırıyı kınadığına ve hayatını kaybeden vatandaşlara Cenab-ı
Allah’tan rahmet dilediğine, Gezi ayaklanmasının “terörizm, Vandallık ve
ihanet” demek olduğuna ilişkin açıklaması
15.- Denizli Milletvekili Haşim Teoman Sancar’ın, Osman
Kavala’nın kesinleşmiş mahkeme kararı yok sayılarak tekrar gözaltına
alınmasının siyasi zayıflık olduğuna ilişkin açıklaması
16.- Düzce Milletvekili Ümit Yılmaz’ın, başta
Avusturya, Almanya ve Belçika olmak üzere artan ırkçılık ve İslamofobinin tüm
dünyayı tehdit ettiğine ilişkin açıklaması
17.- Hatay Milletvekili Mehmet Güzelmansur’un, Rusya’ya
domates ihracat kotasının dolduğunun duyurulmadığı, İhracatçılar Meclisi ve
Nakliyeciler Derneği vasıtasıyla muhatap taraflar uyarılmadığı için mağduriyet
yaşandığına ilişkin açıklaması
18.- Mersin Milletvekili Olcay Kılavuz’un, polis
alımlarında gözetilen yaş, renk körlüğü, boy ve kilo şartlarının yeniden
düzenlenmesinin birçok genç için müjdeli haber olacağına ilişkin açıklaması
19.- Ordu Milletvekili Mustafa Adıgüzel’in, AKP Genel
Başkan Vekili Numan Kurtulmuş’un “Atıf Efendi’yi Türkiye ölçeğinde tanıtacağız.
Atıf Efendi’ye yapılan anıt mezar kıyamete kadar anlatılmasına vesile olur.” ifadelerine
ilişkin açıklaması
20.- Malatya Milletvekili Mehmet Celal Fendoğlu’nun, 20
Şubat Fırat Yılmaz Çakıroğlu’nu ölümünün 5’inci yıl dönümünde rahmetle
andıklarına, Malatya ilinde yaşanan deprem nedeniyle kayısı üreticilerine
faizsiz kredi imkânı tanınması, önceden çekilen kredilerde sıfır faiz
uygulanarak yapılandırmaya gidilmesi ve sicil affı sağlanması gerektiğine
ilişkin açıklaması
21.- Muğla Milletvekili Burak Erbay’ın, Muğla ili
Bodrum ilçesi Turgutreis beldesine askerî sahil güvenlik limanı ve komuta merkezi
yapılmasının doğaya, çevreye ve sosyal yaşama telafisi mümkün olmayan zararlar
vereceği düşüncesiyle bu projenin şehrin dışına yapılması konusunda Çevre ve
Şehircilik Bakanı, Millî Savunma Bakanı ve İçişleri Bakanına çağrıda
bulunduğuna ilişkin açıklaması
22.- İzmir Milletvekili Bedri Serter’in, her sabah bir
felaket haberiyle güne başlandığına ilişkin açıklaması
23.- Niğde Milletvekili Ömer Fethi Gürer’in, Niğde
iline gerekli yatırımların yapılmadığı, üreticinin ürünlerinin değer bulmadığı
ve iş alanlarının daraldığına ilişkin açıklaması 
24.- Mersin Milletvekili Cengiz Gökçel’in, Mersin
ilinde sağlık alanında yaşanılan sorunlara ilişkin açıklaması
25.- Eskişehir Milletvekili Arslan Kabukcuoğlu’nun, 21
Şubat Londra Konferansı’nın 99’uncu yıl dönümü vesilesiyle kurtuluş mücadelesindeki
Türk devlet adamlığına yaraşır onurlu duruşun örnek alınması gerektiğine
ilişkin açıklaması
26.- İstanbul Milletvekili Hayrettin Nuhoğlu’nun,
değerli sanatçı Bozkurt İlham Gencer’e “Devlet Sanatçısı” unvanının verilmesi
gerektiğine ilişkin açıklaması
27.- İstanbul Milletvekili Mahmut Tanal’ın, Millî Eğitim, Aile, Çalışma ve Sosyal Hizmetler ile
Çevre ve Şehircilik Bakanlıklarının UKOME üyesi yapılmasındaki amacın
Cumhuriyet Halk Partili belediyeleri işlevsiz kılmak olduğuna ilişkin
açıklaması
28.- Mersin Milletvekili Rıdvan Turan’ın, Mersin ili
Finike, Demre ve Kaş ilçelerini birbirine bağlayacak olan duble yol projesine
ilişkin açıklaması
29.- Aksaray Milletvekili Ayhan Erel’in, şehadetinin 5’inci yılında Fırat Yılmaz Çakıroğlu ile
kutlu davanın ülkücü şehitlerini rahmet ve minnetle andığına ilişkin açıklaması
30.- Aydın Milletvekili Süleyman Bülbül’ün, Aydın ili
Efeler ilçesi Kuyucular Mahallesi’nde yapılmak istenen jeotermal elektrik
santraline tepki gösteren hemşehrileri ile JES şirketinin güvenlik elemanları
arasında yaşanılan hadiseye ilişkin açıklaması
31.- Antalya Milletvekili Çetin Osman Budak’ın, Antalya
ili Serik İlçesi Belek ve Kadriye sahillerindeki günübirlik ve kamping
alanlarda yapılacak imar planı değişikliğine ilişkin açıklaması
32.- Bursa Milletvekili Muhammet Müfit Aydın’ın,
Almanya’da yaşanan katliamı lanetlediğine, Gezi Parkı davasında verilen beraat
kararının vicdanları sızlattığına ilişkin açıklaması
33.- Kahramanmaraş Milletvekili Sefer Aycan’ın,
Milliyetçi Hareket Partisi olarak yerli ilaç sanayisini desteklediklerine ve
bilinçli ilaç kullanımının önemli olduğuna ilişkin açıklaması
34.- İstanbul Milletvekili Mustafa Yeneroğlu’nun,
Almanya’nın Frankfurt kenti yakınlarındaki Hanau kasabasında yaşanan terör
saldırısıyla ilgili tüm partilerin ortak açıklama yapmasının uluslararası
arenada etkili olacağına ilişkin açıklaması
35.- Ankara Milletvekili Asuman Erdoğan’ın, Millet
Kütüphanesinin bütün vatandaşların yirmi dört saat istifade edebileceği önemli
bir merkez olacağına ilişkin açıklaması
36.- Kahramanmaraş Milletvekili İmran Kılıç’ın,
Almanya’da yaşanan saldırıyı kınadığına, tarihte ve günümüzde ırkçılık yüzünden
nice katliamlar işlendiğine ilişkin açıklaması
37.- İzmir Milletvekili Dursun Müsavat Dervişoğlu’nun,
Almanya’da gerçekleşen ırkçı saldırıyı kınadığına ve hayatını kaybedenlere
Allah’tan rahmet dilediğine, 20 Şubat
Fırat Yılmaz Çakıroğlu’nu ölümünün 5’inci yıl dönümünde rahmetle yâd ettiğine,
İdlib’den kötü haberler geldiğine ve konuyla ilgili Türkiye Büyük Millet
Meclisinin yetkilendirilmesi gerektiğine, İran Sağlık Bakanlığı tarafından 2
İran vatandaşının corona virüsü nedeniyle yaşamını
yitirdiğinin açıklandığına, coronavirüs tehlikesiyle ilgili alınacak
tedbirlerin belirlenmesi amacıyla verdikleri araştırma önergesinin iktidar
tarafından reddedildiğine ilişkin açıklaması
38.- Sakarya Milletvekili Muhammed Levent Bülbül’ün, 20
Şubat PKK’lı teröristlerce katledilen Fırat Yılmaz Çakıroğlu’nun şehadetinin
5’inci seneidevriyesi vesilesiyle vatan, millet ve ülkü uğruna canından geçmiş
bütün şehitlere şükran ve minnet duygularını ifade etmek istediğine,
Türkiye’nin Berlin Büyükelçiliğinden yapılan açıklamadan Almanya’nın Frankfurt
kenti yakınlarındaki Hanau kasabasında yaşanan saldırının ırkçı bir terör
eylemi olduğunun anlaşıldığına ve Alman makamlarınca soruşturmanın bu minvalde
yürütülmesi gerektiğine, ırkçılığa ve aşırılığa karşı dünya çapında tedbirler
alınması gerektiğine ilişkin açıklaması
39.- Mersin Milletvekili Fatma Kurtulan’ın, Almanya’nın
Frankfurt kenti yakınlarındaki Hanau kasabasında yaşamını yitirenler arasında
Türkiye vatandaşlarının da olduğu saldırıyı nefretle kınadığına ve ölenlere
Allah’tan rahmet dilediğine, ırkçılığın lanetlenmesi gerektiğine, açıklanan
Uluslararası Af Örgütü yıllık raporuna, Türkiye’nin Suriye’de desteklediği kimi
güçler eliyle savaş suçu işlemeye devam ettiğine, Gezi davasından çıkan beraat
kararı sonrasında hakkında tahliye kararı verilen Osman Kavala’nın yeniden
tutuklanmasıyla bir hukuk garabeti yaşandığına ve benzer durumların daha önce
de görüldüğüne, Hâkimler ve Savcılar
Kurulunun beraat kararı veren mahkeme heyeti hakkında inceleme başlatmasının
yargının bağımlı olduğunu gözler önüne serdiğine, 21 Şubat Dünya Ana Dili Günü’ne
ilişkin açıklaması
40.- İstanbul Milletvekili Engin Altay’ın, Almanya’nın Frankfurt kenti yakınlarındaki Hanau
kasabasında gerçekleştirilen ırkçı saldırıyı nefretle kınadıklarına ve ölenlere
Allah’tan rahmet dilediğine, ırkçılığın bir insanlık suçu olduğuna, gayriaskerî
statüde olduğu hâlde Yunanistan tarafından silahlandırılan 16 adanın
isimlerinin ne olduğunu, bu durumun ne zaman fark edildiğini ve fark edildiği
günden bugüne kadar neler yapıldığını, saray kabinesinin bütün üyelerinin bu
durumdan haberinin olup olmadığını Millî Savunma Bakanından öğrenmek
istediğine, Türk Silahlı Kuvvetleri destekli ÖSO unsurlarının Saragib ve Neyrab
kasabalarına taarruz başlattığına ilişkin haberlere, Türkiye’nin İdlib’de
Mehmetçik’imizin can güvenliğinin sağlanması için askerî ve diplomatik
girişimlere hız vermesi, Eylül 2018’de imzalan Soçi Anlaşması’ndaki
yükümlülüklerini revize etmesi, bölgesel ve uluslararası diplomasiyi öncelemesi,
İdlib’den Türkiye’ye gelmesi kuvvetle muhtemel 1 milyon sığınmacının yükünün
bölge ülkeleriyle paylaşılması noktasında hazırlık yapması gerektiğine ilişkin
açıklaması 
41.- İstanbul Milletvekili Mehmet Muş’un, Almanya’nın
Frankfurt kenti yakınlarındaki Hanau kasabasında gerçekleşen ve yabancı
düşmanlığından kaynaklandığı anlaşılan ırkçı saldırıda yaşamını yitiren
vatandaşlara Allah’tan rahmet dilediğine, Alman Hükûmetinin Türklere yönelik
saldırılara karşı gerekli tedbirleri alması yönünde her türlü girişimin
yapıldığına, 20 Şubat Fırat Yılmaz Çakıroğlu’nu katledilişinin 5’inci
seneidevriyesinde rahmetle andıklarına ilişkin açıklaması
42.- İstanbul Miletvekili Mehmet Muş’un, Mardin
Milletvekili Ebrü Günay’ın HDP grup önerisi üzerinde HDP Grubu adına yaptığı
konuşmasındaki bazı ifadelerine ilişkin açıklaması
43.- İstanbul Milletvekili Mehmet Muş’un, Diyarbakır
Milletvekili Garo Paylan’ın 176 sıra sayılı Kanun Teklifi’nin ikinci bölümü
üzerinde HDP Grubu adına yaptığı konuşmasındaki bazı ifadelerine ilişkin
açıklaması
44.- Hatay Milletvekili Suzan Şahin’in, Hatay ilinde
yaşayan 600 bin Suriyelinin yük olmaya başladığına ancak AKP’nin Hataylıların
taleplerini görmezden geldiğine ilişkin açıklaması
45.- İstanbul Milletvekili Mehmet Muş’un, Adana
Milletvekili Burhanettin Bulut’un 176 sıra sayılı Kanun Teklifi’nin 22’nci maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
46.- İstanbul Milletvekili Hakkı Saruhan Oluç’un,
Diyarbakır Milletvekili Dersim Dağ’ın 176 sıra sayılı Kanun Teklifi’nin 23’üncü
maddesiyle ilgili önerge üzerinde yaptığı konuşması sonrasında yaşanan
tartışmaya ilişkin açıklaması
47.- Ankara Milletvekili Mehmet Naci Bostancı’nın,
yaşanan tartışmada uygun görmedikleri, tasvip etmedikleri bazı ifadelerin tutanaklarda
yer aldığını gördüklerine ve itham edici ifadeleri tasvip etmediklerine ilişkin
açıklaması
48.- İstanbul Milletvekili Mehmet Muş’un, Mersin
Milletvekili Rıdvan Turan’ın 176 sıra sayılı Kanun Teklifi’nin 24’üncü maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
49.- İstanbul Milletvekili Mehmet Muş’un, Muş
Milletvekili Gülüstan Kılıç Koçyiğit’in 176 sıra sayılı Kanun Teklifi’nin
25’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
50.- Sakarya Milletvekili Muhammed Levent Bülbül’ün, Muş Milletvekili Gülüstan Kılıç Koçyiğit’in 176 sıra
sayılı Kanun Teklifi’nin 25’inci maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
51.- İstanbul Milletvekili Hakkı Saruhan Oluç’un,
Sakarya Milletvekili Muhammed Levent Bülbül’ün yaptığı açıklamasındaki bazı
ifadelerine ilişkin açıklaması
52.- İzmir Milletekili Dursun Müsavat Dervişoğlu’nun, Bursa Milletvekili Ahmet Kamil Erozan’ın 176 sıra
sayılı Kanun Teklifi’nin 26’ncı maddesiyle ilgili önerge üzerinde yaptığı
konuşmasına müdahale edilmemesi, saygıyla dinlenmesi gerektiğine ilişkin
açıklaması
53.- Sakarya Milletvekili Muhammed Levent Bülbül’ün,
İzmir Milletekili Dursun Müsavat Dervişoğlu’nun yaptığı açıklamasındaki bazı
ifadelerine ilişkin açıklaması
54.- İzmir Milletekili Dursun Müsavat Dervişoğlu’nun, Sakarya Milletvekili Muhammed Levent Bülbül’ün yaptığı
açıklamasındaki bazı ifadelerine ilişkin açıklaması
55.- İstanbul Milletvekili Engin Altay’ın, ordunun
Türkiye Büyük Millet Meclisinin ordusu olduğuna ve sınırlar dışında sıcak çatışma
hâlindeyken durumu hakkında Meclise kapalı oturumda bilgi verilmesi gerektiğine
ilişkin açıklaması
56.- İstanbul Milletvekili Mehmet Muş’un, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
57.- Gaziantep Milletvekili İmam Hüseyin Filiz’in,
Suriye’nin İdlib kentinde rejim güçlerinin hain saldırısı sonucu şehit düşen
hemşehrisi Er Mustafa Ertürk’e ve tüm şehitlere Allah’tan rahmet dilediğine
ilişkin açıklaması
58.- İstanbul Milletvekili Mehmet Muş’un, Gaziantep
Milletvekili Mahmut Toğrul’un 176 sıra sayılı Kanun Teklifi’nin 27’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
59.- İstanbul Milletvekili Mehmet Muş’un, Zonguldak
Milletvekili Deniz Yavuzyılmaz’ın 176 sıra sayılı Kanun Teklifi’nin 27’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması

VI.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, görüşmeleri izlemek üzere Genel Kurulu teşrif etmiş
bulunan Kuzey Kıbrıs Türk Cumhuriyeti Meclisi Ekonomi, Maliye, Plan ve Bütçe
Komitesi üyelerinden oluşan heyete "Hoş geldiniz." denilmesi.

VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İstanbul Milletvekili Ümit
Özdağ ve 20 milletvekili tarafından, geçici koruma altındaki Suriyelilerin gelecek
yirmi yıl içerisinde ülkeye etkilerinin tüm yönleriyle araştırılarak alınması
gereken tedbirlerin belirlenmesi amacıyla 7/2/2020 tarihinde Türkiye Büyük
Millet Meclisi Başkanlığına verilmiş olan
(10/2498) esas numaralı Meclis Araştırması Önergesi’nin ön görüşmelerinin, Genel
Kurulun 20 Şubat 2020 Perşembe günkü birleşiminde yapılmasına ilişkin önerisi
2.- HDP Grubunun, Van Milletvekili Murat Sarısaç ve 19
milletvekili tarafından, ana dilde eğitim alamayan çocukların eğitim hayatında
yaşadıkları sorunların tespit edilerek gerekli önlemlerin belirlenmesi amacıyla
8/10/2018 tarihinde Türkiye Büyük Millet Meclisi Başkanlığına verilmiş olan
(10/174) esas numaralı Meclis Araştırması
Önergesi’nin ön görüşmelerinin, Genel Kurulun 20 Şubat 2020 Perşembe günkü
birleşiminde yapılmasına ilişkin önerisi
3.- CHP Grubunun, Türkiye Büyük Millet Meclisi
Gündemi’nin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, elektrik ve doğal gaz fiyatlarındaki artışın incelenerek
millî bir enerji politikası oluşturmak için mevcut politikalarda yapılacak
revizyonların belirlenmesi amacıyla verilmiş olan (10/2489) esas numaralı
Meclis Araştırması Önergesi’nin ön görüşmelerinin, Genel Kurulun 20 Şubat 2020
Perşembe günkü birleşiminde yapılmasına ilişkin önerisi

VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)


20 Şubat 2020 Perşembe
BİRİNCİ OTURUM
Açılma Saati: 14.01
BAŞKAN: Başkan Vekili Levent GÖK
KÂTİP ÜYELER: Bayram ÖZÇELİK (Burdur), Barış KARADENİZ
(Sinop)
-----0-----
BAŞKAN
– Türkiye Büyük Millet Meclisinin 59’uncu Birleşimini açıyorum. 
Toplantı
yeter sayısı vardır, görüşmelere başlıyoruz.
III.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Levent Gök’ün,
Almanya’nın Frankfurt kenti yakınlarındaki Hanau kasabasında gerçekleşen
saldırıyı lanetlediğine ve ırkçılığın dünyada yok edilmesi gereken bir kavram
olduğuna ilişkin konuşması 
BAŞKAN
– Değerli milletvekilleri, gündeme geçmeden önce 3 sayın milletvekiline gündem
dışı söz vereceğim ancak ifade etmek istediğim bir husus var, onu da sizlerle
paylaşmak istiyorum. 
Değerli
arkadaşlarım, dün Almanya’nın Frankfurt kenti yakınlarındaki Hanau kasabasında
gerçekleşen saldırıda 9 kişinin öldüğünü öğrendik. Ayrı ayrı 3 kafeye yapılan
bu saldırıların, özellikle Türk yurttaşlarımızın, Türk kökenli yurttaşlarımızın
yaşadığı bu kasabada gerçekleşen bu saldırının ırkçı bir saldırı olduğu yönünde
gerek Alman makamlarının gerekse diğer yetkililerin değerlendirmelerini
alıyoruz. 
Şu
anda resmî bir açıklama yapılmamasına karşın, ölenler arasında Türk
yurttaşlarımızın olabileceği de ifade edilmektedir. Bu konuda dikkatli bir dil
kullanıyorum çünkü ölenlerin kimlikleriyle ilgili resmî bir açıklamayı da henüz
görmedik ama saldırı yapılan kafelerden bazılarının sahiplerinin Türk olması ve
Türk yurttaşlarımızın yaşadığı bir kasaba olması bu ihtimali güçlendiriyor. 
Değerli
arkadaşlarım, ırkçılık, dünyada yok edilmesi gereken bir kavramdır, bir düşünce
sistemidir. Irkçılık kavramıyla ilgili olarak kendisini o alana hapseden
yurttaşların, başka ülke vatandaşlarını bir yurttaş, bir insan olarak
değerlendirmeyen bir anlayışın, bugün, özellikle Batı dünyasında da giderek
arttığına tanık oluyoruz. Bu konuyla ilgili olarak, özellikle Türk
yurttaşlarımızın da her yerde korunması ve bu konuda çok daha dikkatli olunması
gerektiği ortaya çıkıyor. Bununla büyük bir mücadelenin içerisinde olmalıyız ve
ırkçılık gibi, artık böylesine çağ dışı kalmış bir zihniyetin dünya ölçeğinden
silinmesi açısından, Türk vatandaşları olsun başka vatandaşlar olsun, ırkçılık
üzerinden yapılan bu saldırılarla ilgili olarak dünya ölçeğinde önemli bir
mücadelenin yürütülmesi gerektiğine inanıyorum ve -bu saldırıyı yapan kişinin
de intihar ettiği anlaşılıyor- saldırıyı lanetliyorum ve kınıyorum. 
Dünyanın
neresinde olursa olsun, Türk yurttaşları olarak bizler, demokrasiyi, hukukun
üstünlüğünü ve herkesin insan olmasından kaynaklanan, doğuştan gelen hakları
olduğunu kabul ederek herkesi bir birey olarak kabul ediyoruz ve böylesine
davranışları kınıyoruz ve lanetliyoruz. (Alkışlar) 
Resmî
açıklamalar yapıldıktan sonraki düşüncelerimizi ifade etme hakkımızı da saklı tutarak
bu konuyu sizlerle paylaşmak istedim.
Şimdi,
değerli arkadaşlarım, gündem dışı sözlere geçeceğiz.
Gündem
dışı ilk söz, Bayburt’un düşman işgalinden kurtuluş yıl dönümü münasebetiyle
söz isteyen Bayburt Milletvekilimiz Sayın Fetani Battal’a aittir. (AK PARTİ
sıralarından alkışlar) 
Sayın
Battal, süreniz beş dakika.
IV.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bayburt Milletvekili Fetani Battal’ın, 21 Şubat
Bayburt’un düşman işgalinden kurtuluşunun 102’nci yıl dönümüne ilişkin gündem
dışı konuşması
FETANİ
BATTAL (Bayburt) – Sayın Başkan, sayın milletvekilleri; hepinizi saygıyla
selamlıyorum. 
Sözlerimin
başında, dün Almanya’da gerçekleştirilen ırkçı saldırıyı bütün yüreğimle
kınıyorum, lanet gönderiyorum.
Yarın
21 Şubat 2020. Bundan yüz iki yıl önce gerçekleşen bir kurtuluş gününün idraki
içerisindeyiz. Meramım bunu sizlerle paylaşmaya çalışmak. Ama bunun da
ötesinde, 1916-1918 yılları arasında yaşanan bölgemizdeki işgallerin arka
planını anlamaya, onları hakkıyla okumaya, bugün için idrak etmemiz gereken
konuları idrak etmeye ve yarınlarımızı inşa ederken bu donanımdan faydalanmaya
önemli bir şekilde ihtiyacımız olduğunun altını çiziyorum. Çünkü 1916-1918
yılları arasında yaşanan bölgemizdeki işgal hareketi Ardahan, Erzurum, Kars,
Trabzon, Bayburt ve Erzincan illerimizi kapsayan büyük bir hareketti. Ruslar
çok anlamlı bir ortamda gelmiş, 1915-1916 ortamında, Çanakkale Savaşı bitmiş,
orada bir destan yazılmış, ocak ayında düşman Çanakkale’den çekilmiş, Ruslar
şubat ayında Erzurum’a girmişti, 200 bin kişilik bir orduyla; hedefleri altı ay
içerisinde İstanbul önlerine varmaktı. Bir taraftan İstanbul işgal altındaydı,
bir taraftan İngilizler, Fransızlar Çanakkale’yi denemiş ama politik
atraksiyonlarla İstanbul’u işgal etmişlerdi. İşte böyle bir ortamda Ruslar
fırsatı kollamış ve Erzurum’dan giriş yapmışlardı. Aslında bu, topraklarımıza
Rusların ilk gelişi değildi. Onlar daha önce de gelmişlerdi; 1916’dan otuz
dokuz yıl önce, 1877-1879 yılları arasında da bölgemize gelmişlerdi ve bizim
“93 Harbi” dediğimiz bu günlerde büyük acılar ve büyük ızdıraplar yaşanmıştı.
Ondan elli yıl önce Ruslar bir daha gelmişlerdi, 1828-1829 yıllarında; hem
Kafkaslardan hem de Balkanlardan Osmanlı topraklarına hücum ettiklerinde yine
işgaller, yine can almalar, yine insan cesetleri, yine kan, yine gözyaşı… Biz
şunu biliyoruz ki gözyaşının ırkı, dili, dini yok. Bütün çocuklar dünyanın her
tarafında aynı dille ağlıyorlar ve bütün anneler dünyanın her tarafında aynı
dille gülüyorlar, aynı dille ağlıyorlar. Gözyaşının dili, dini, ırkı olmaz.
Dolayısıyla tarihimizin derinliklerinde yaşanan bu işgallerin arka planında
yaşanan hâletiruhiyeyi, devletler arası büyük mücadeleyi hissetmezsek bugün
yaşananları anlayamayız. Tıpkı 1918’de Suriye’den, Irak’tan çekilip de yüz yıl
sonra o bölgeye gelen devletlerin, hedefleri, idealleri ve amaçları için ve
onların arka planında taşıdıkları niyetleri ve idealleri için ortaya koydukları
bu acı tablo, bugün insanlığın başında bela olmaya aynı şekilde devam
etmektedir. Dolayısıyla bölgemizde yaşanan mücadelenin anlamı o kadar derin ve
o kadar anlamlıdır. Çünkü Rusya’nın hedefleri doğrultusunda, altı ay içerisinde
İstanbul önlerine gelmeyi hedeflediği bir ortamda, Osmanlı’nın en zayıf anında,
bölgeden toplanan yerel milis güçlerle büyük bir mücadele verilmesi tarihî bir
Plevne hadisesi gibidir. Dolayısıyla, o mücadele sonrasında Ruslar altı ay
orada tutunmuş, bu, Rusya’ya bir devrim olarak geri dönmüş, bunu kaldıramamış;
çünkü, Rusların 100 bin kayıp verdiklerini tarihî kayıtlar bize anlatıyor. 100
bin kaybın Rusya ortamında ortaya çıkardığı karmaşa Ekim Devrimi’nin yollarını
açarken Osmanlı’nın doğu bölgesinde yaptığı bu mücadele, bir yıl sonra Erzurum
Kongresi’nin yapılabileceği bir zemini ortaya çıkarmıştır.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Battal.
FETANİ
BATTAL (Devamla) – Teşekkür ederim. 
Dolayısıyla,
tarih bana şunu öğretti: Ruslar kendilerini hiç hissettirmiyorlar; bekliyorlar,
bekliyorlar, bekliyorlar, en zayıf anınızda tepenizden, tepenizden biniyorlar.
İngilizler, hiç hissettirmiyorlar; hep yanınızdalar, içinizden karıştırıp,
karıştırıp, karıştırıp, hiç ummadığınız bir yerde tepenizde dikiliyorlar ve
Amerika’yı ve İsrail fanatizmini göz önüne aldığımızda, bugün yaşadığımız hadiselerin
yüz yıllık hadiselerin finali şeklinde dizayn edildiğini müşahede etmek bize
ayrı bir sorumluluk yüklüyor.
Onun
için, bu duygu ve bu düşüncelerle, bu meselenin arka planını hakkıyla idrak
edebilme duygusuyla hepinizi saygıyla sevgiyle selamlıyorum. (AK PARTİ
sıralarından alkışlar)
BAŞKAN
– Biz de yüz iki yıl önce düşman işgalinden kurtulan Bayburtlu yurttaşlarımızı
saygıyla sevgiyle selamlıyoruz.
Değerli
milletvekilleri, gündem dışı ikinci söz, Çorum ilinin sorunları hakkında söz
isteyen Sayın Şenol Sunat’a aittir. 
Buyurun
Sayın Sunat. (İYİ PARTİ sıralarından alkışlar)
Süreniz
beş dakika.
2.- Ankara Milletvekili Şenol Sunat’ın, Çorum ilinin
sorunlarına ilişkin gündem dışı konuşması
ŞENOL
SUNAT (Ankara) – Sayın Başkan, değerli milletvekilleri; Çorum ilimizin
sorunlarını dile getirmek üzere gündem dışı söz aldım. Yüce Meclisi saygıyla
selamlıyorum.
Evet,
biraz önce de Başkanın ifade ettiği gibi, Almanya’da meydana gelen ırkçı
saldırıda hayatını kaybeden kişilere Allah’tan rahmet, kederli ailelerine
başsağlığı diliyorum ve bu ırkçı saldırıyı kınıyorum. 
Evet,
sayın milletvekilleri, Çorum, son elli yılda kendi imkânlarıyla sanayileşmesini
gerçekleştirmiş ve zamanın gereklerine uygun olarak sektörel dönüşüme ayak
uydurmaya çalışan, girişimci, yenilikçi ve çalışkan insanların yaşadığı bir
Anadolu kentidir. Tarihiyle, kültürüyle, ekonomiye olan katkısıyla ve ihracat
performansıyla önde gelen bir şehrimizdir Çorum. Çorum ilimizin 2019 yılı
ihracat tutarı 423 milyon dolar civarındadır. Çorum, ihracatı ithalatının üstünde
olup dış ticaret fazlası olan ve ülkemize bu konuda katkı sağlayan ender
illerden bir tanesidir.
Sayın
milletvekilleri, Çorum aynı zamanda bir kültür başkentidir. On beş bin yıllık
geçmişi ve merkezî ticaret yollarına olan yakınlığıyla tarihin her döneminde
önemini korumuş olan Çorum ilimiz, tarihî, kültürel ve doğal değerleriyle
turizm yatırımları için de cazip imkânlar sunmaktadır. Turizm açısından
Çorum’un tarihî değerlerinin daha iyi tanıtılması ve gerekli yatırımların bir
an önce yapılması gerekmektedir. 
Evet,
sayın milletvekilleri, Çorum ilimizin ihracatının ve kültürel cazibesinin
artırılabilmesinin önündeki en büyük engel lojistikte ve ulaşımdaki
zorluklardır. Lojistik merkezi kurulması sanayi, yatırım, ekonomi, istihdam ve
kalkınmaya da büyük oranda katkı sağlayacaktır. “Sanayisini kendi imkânlarıyla
geliştiren, ihracatı yarım milyar dolara yaklaşmış, binlerce yıllık bir kadim
tarihe ev sahipliği yapan bu şehirde -yıllar önce söz verildiği hâlde- nasıl
havalimanı ve demir yolu yapılmaz?” diye ilgili bakanlığa soru önergesi verdim.
İktidarın bir Çorum milletvekili, bize hak vereceği yerde, basın aracılığıyla
bize akıl vermeye çalıştı “Siz Ankara Vekilisiniz, size ne Çorum’dan!” dedi.
Bilmiyorlar ki bu sayın vekiller, bizim için her karış vatan toprağı aynı
derecede kıymetlidir. Daha sonra, Bakanlık önergemize cevap verdi ve dedi ki:
“Çorum’a havalimanı yapmayacağız. Demir yolunun etüdü de daha 2020 yılının
sonunda bitecek.” Yani özetle “Çorumlular, havalimanını unutun, demir yolunu da
daha çok beklersiniz…” Değerli milletvekilleri, bu cevaptan sonra bu kürsüye
çıkmak ve konuşmak şart olmuştu. 
Çorum
bu kadar önemli bir şehir ama Çorum’a sahip çıkan yok. Çorumlular AK PARTİ
iktidara geldiğinden beri büyük bir teveccüh gösterdiler. Bu şartlarda bile 4
milletvekilinin 3’ü AK PARTİ’li. İktidarın bir Çorum milletvekili çıkıp da “Bu
şehre bu reva mıdır?” diye sormuyor. İşte bu yüzden ben soruyorum, işte bu
yüzden ben takip ediyorum ve sonuna kadar da dile getireceğim. 
Sayın
milletvekilleri, geçen aylarda Çorum Osmancık’ta kız öğrenci yurdunda doğal
gazdan 105 öğrencinin zehirlendiği basına intikal etti. Valiyi arıyorum, Vali
Bey telefonlara çıkmıyor hatta geri dönme nezaketinde bile bulunmuyor. Çorum
Valisi Mustafa Çiftçi’ye buradan sesleniyorum: Eski Meclis Başkanı Sayın
Kahraman’ın Özel Kalem Müdürlüğünden sonra Vali yapıldın. Siyaset yapamazsın
Sayın Vali, kimsenin adamı, kimsenin tarafı değilsin, olmamalısın. Devlet
terbiyesi bunu gerektirir. 
Çorum
peş peşe intiharlarla sarsıldı. Son bir ay içinde gencecik 3 kişi, 2’si kendini
asarak, 1’i bileklerini keserek intihar etti, ekonomik sıkıntılardan sayın
milletvekilleri. 
Soğan
ihracatı kısıtlandı, soğan üreticileri yollara döküldü; dışarıdan ithal edilen
soğanlar yüzünden ellerindeki soğanlar çürümeye bırakıldı. Hani, hatırlarsınız,
geçen sene terörist ilan edilmişlerdi soğan üreticileri. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Sunat. 
ŞENOL
SUNAT (Devamla) – Sağ olun. 
Ülkemizin
kiremit tüketiminin yüzde 40’ını, tuğla tüketiminin yüzde 10’unu karşılayan
Çorum’da artık kiremit fabrikaları kapatılıyor; çoğu kapandı, kalanlar da
kapatılıyor.
Evet,
ceviz üreticileri, çeltik üreticileri birçok sıkıntıyla boğuşuyor. Bizler, İYİ
PARTİ olarak Çorum’dan milletvekili çıkaramadık ama Çorum ilimizin her türlü
mağduriyetinin giderilmesi noktasında var gücümüzle çalışmaya devam edeceğiz.
Belki bu gayretimiz birilerine ders olur, ekmeğini yedikleri, suyunu içtikleri
şehre olan borçlarını ödemek için rantın değil, Çorumluların yanında olurlar.
Hepinizi
saygıyla selamlıyorum. (İYİ PARTİ sıralarından alkışlar)
BAŞKAN
– Değerli milletvekilleri, gündem dışı üçüncü söz, İstanbul Sultanbeyli’de
yıllardır çözülemeyen tapu ve mülkiyet sorunları hakkında söz isteyen İstanbul
Milletvekilimiz Sayın Mehmet Akif Hamzaçebi’ye aittir.
Buyurun
Sayın Hamzaçebi (CHP sıralarından alkışlar)
3.- İstanbul Milletvekili Mehmet Akif Hamzaçebi’nin,
İstanbul ili Sultanbeyli ilçesinde yaşanan tapu ve mülkiyet sorunlarına ilişkin
gündem dışı konuşması
MEHMET
AKİF HAMZAÇEBİ (İstanbul) – Sayın Başkan, değerli milletvekilleri; İstanbul’un
Sultanbeyli ilçesinin, çıkarılan yasalara, atılan adımlara rağmen, hâlâ tümüyle
çözülememiş tapu ve mülkiyet sorunları vardır. Bir kısım vatandaşlarımız
tapularını alabiliyor ama bir kısım vatandaşlarımız da belediyenin takdir etmiş
olduğu bedellerin yüksek olması nedeniyle tapularını alamıyor. İşte bu
tapularını alamayan vatandaşlarımız geçen hafta cuma günü, 14 Şubat Cuma günü
Sultanbeyli’de bir eylem yaptı. Sultanbeyli’de mülkiyet konusunda ilk kez bir
eylem yapılıyor ve bu vatandaşlarımız belediyenin takdir etmiş olduğu bu
bedellerin kendi bütçelerinin ödeme güçlerinin çok üzerinde olduğunu belirterek
yıllardır emek verdikleri, çilesini çektikleri o arsanın kendileri tarafından
satın alınmasının imkânsız olduğunu ifade ettiler, seslerini duyurmak
istediler. İşte, ben bu kürsüde Sultanbeylili bu vatandaşlarımızın sesi olarak
bulunuyorum, onların derdini Türkiye Büyük Millet Meclisiyle paylaşmak için bu
kürsüdeyim. Bu sese herkesin kulak vermesi lazım değerli arkadaşlar.
Sultanbeyli’nin
15 mahallesi vardır: Abdurrahmangazi, Adil, Ahmet Yesevi, Akşemsettin,
Battalgazi, Fatih, Hamidiye, Hasanpaşa, Mecidiye, Mehmet Akif, Mimar Sinan,
Necip Fazıl, Orhangazi, Turgut Reis, Yavuz Selim Mahalleleri. İşte bu
mahallelerin hemen hepsinde az veya çok bir mülkiyet sorunu vardır, bir tapu
meselesi vardır. 2/B meselesi vardı, 2012 yılında bununla ilgili bir yasa
çıktı, ona değinmeyeceğim. Hazine arazileri üzerindeki yapılar var; bununla
ilgili, imar barışı düzenlemesinde bir hüküm yer aldı, buna değinmeyeceğim.
Orman arazileri meselesi var; Sultanbeyli’de bu var, Sultanbeyli’nin Hasanpaşa
Mahallesi’nde var, aslında, sadece orayla sınırlı değil, Beykoz’un
Tokatköy’ünde var, Yenimahalle’sinde var, Ümraniye’nin bazı mahallelerinde var.
2018 yılında Orman Kanunu’na ek 16’ncı madde Türkiye Büyük Millet Meclisi
tarafından kabul edilerek yasalaştı, onunla bir adım atıldı. Bu araziler orman
sınırı dışına çıkarılmakla birlikte vatandaşlar hâlâ tapularını alabilmiş değil;
Sultanbeyli Hasanpaşa Mahallesi, Beykoz Tokatköy, Yenimahalle. Arkadaşlar, bu
önemli ama bugün asıl konuşacağım konu, Sultanbeyli’deki hisseli tapular.
Vatandaşımız
Anadolu’dan İstanbul’a göç etmiş, çiftini çubuğunu, harmandaki ürününü satmış,
gelmiş; Sultanbeyli’ye yerleşecek, emlakçıya gitmiş, bir para vermiş, bir yer
göstermişler, almış. Burası hazine arazisi değil, orman arazisi değil, üçüncü
kişilerin arazisi “hisseli tapular” dediğimiz arazi. Aşağı yukarı 9 bin dönüme
yakın böyle bir arazi var Sultanbeyli’de. Yeri almış, arazi üçüncü şahsın.
Zamanla bazı şirketler bu arazileri toplamış. 
Bu
mülkiyet sorununun çözümü için Meclisten 2 yasa çıktı; birincisi 2015 yılında,
ikincisi de 2018 yılında. Bu şirketlerin üzerindeki araziyi hazineye, hazineden
belediyeye aktarmak, belediyeden de vatandaşlara bedeli mukabilinde satarak
mülkiyet sorununu çözmek amaçlandı ama gel gelelim, bedel takdirinde problem
var değerli arkadaşlar. Bir kısım vatandaşlarımızın bütçelerine uygun olabilir
ama takdir edersiniz ki bir yasa eğer vatandaşın büyük çoğunluğunu mutlu
etmiyorsa, mağdur kesimler varsa bu yasada bir sorun var demektir veya yasada
sorun yok, uygulamada sorun var demektir. Bunu çözmek hepimizin görevidir
değerli arkadaşlar. 
Vatandaşlara
tebligatlar yapılıyor. Canlı örnekleri: Bir kısmı internette var, videoları
internette var. Vatandaşlar eylem yaptı. Cemile Özgür kardeşimiz -internette,
kendisiyle görüşmüş değilim- çırpınıyor -bir bilgi aldım, Hamidiye
Mahallesi’nde, Sure Sokak’ta oturuyor; eşinin 1.600 lira emekli maaşı var,
gelen rakam 189 bin lira; arazisi, arsası 410 metrekare- “Ben bunu nasıl
ödeyeceğim?” diyor. Bir başka örnek, Mehmet Akif Mahallesi, İsmet Mavzer,
113.550 lira gelmiş, 1.800 lira emekli maaşı var, “Ben bunu nasıl ödeyeyim?”
diyor. Akşemsettin Mahallesi, Huriye Çakır, benzer bir örnek; çoğaltabilirim.
Burada kıymet takdirleri de var. Burada şöyle bir yanlışlık var arkadaşlar. Bir
kere, belediye diyor ki: “Ben size yüzde 50 indirim yaptım.” Hayır, yüzde 50
indirim sadece Sultanbeyli için değil 2/B arazisi olan bütün vatandaşlar için
de; Sultanbeyli’ye özel bir indirim yapılmış değil. Peşin ödeme indirimi 2/B’de
de var, burada da var.
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Hamzaçebi.
MEHMET
AKİF HAMZAÇEBİ (Devamla) – Şimdi, bence burada şöyle bir yanlışlık yapıldı,
Sultanbeyli’yle ilgili; kanun diyor ki: Bedel takdirinde 2/B’yle ilgili
yasadaki değerler esas alınır. Bana gelen bilgi, aldığım bilgi, Sultanbeyli
Belediyesi 2/B yasasındaki bu değeri alıp o günden bugüne TÜFE’yle bunu
güncelledi. Arkadaşlar, bu yöntem yanlış; iki sene önce, 2017 sonunda 100 lira
olan bir malın değeri bugün, enflasyonu da dikkate aldığınızda, 70 liraya inmiş
durumdadır. Gayrimenkulde fiyatlar yükselmiyor; gayrimenkulde fiyatlar üç sene
öncesinin altındadır arkadaşlar. Gayrimenkulde 2012’deki fiyatı alıp bugüne
endeksleyerek getirirseniz yanlış yapılmış olur. Sultanbeyli Belediyesinin bu
değer takdirlerini yeniden yapması ve bu vatandaşların sorununu çözmesi
gerekir. 
Teşekkür
ediyorum. 
Hepinize
saygılar sunuyorum. (CHP sıralarından alkışlar)
BAŞKAN
– Sayın milletvekilleri, şimdi, sisteme giren değerli arkadaşlarımıza söz
vereceğiz.
Sayın
Şeker…
V.- AÇIKLAMALAR
1.- Kocaeli Milletvekili İlyas Şeker’in, Almanya’da
yaşanan ırkçı saldırıyı kınadığına ve saldırıda ölenlere Allah’tan rahmet
dilediğine, deprem bölgesinde yaşıyor olmamız nedeniyle bireysel
sorumlulukların yanı sıra toplumsal ve kurumsal sorumlulukların da olduğuna
ilişkin açıklaması
İLYAS
ŞEKER (Kocaeli) – Teşekkür ediyorum.
Sayın
Başkan, değerli milletvekilleri; Almanya’da yaşanan ırkçı saldırıyı şiddetle
kınıyor, ölenlere Allah’tan rahmet diliyorum.
Değerli
milletvekilleri, deprem bölgesinde yaşıyoruz. Bireysel sorumluluk yanında
toplumsal ve kurumsal sorumluluklarımız da vardır. Bireysel ve toplumsal olarak
sorumluluklarımızı yerine getirmediğimizde, bizden kaynaklanan kasıt, ihmal,
kusur, para hırsı, ahlaki zafiyet ve benzeri eylemlerden dolayı insanların
ölümüne sebebiyet verilmekte. Toplumu oluşturan bireylerin deprem konusunda
bilinçlenmesi eğitim kurumlarından geçer. İlköğretimden yükseköğretime kadar
her kademede, yapacağımız, sorumlu olacağımız iş ve işlemlerde, örneğin bir
binanın yapımında, bireye, çalışana, müteahhide, mühendise, sorumlu kuruma etik
kurallara uygun görev yapma eğitimi ve öğretimi verilmeli, etik kurallara
aykırı hareket edenler asla ve asla affedilmemeli diyor, Genel Kurulu saygıyla
selamlıyorum.
BAŞKAN
- Sayın Ödünç…
2.- Bursa Milletvekili Atilla Ödünç’ün, 15 Temmuz darbe
girişiminin seyrini değiştiren, vatanın bütünlüğü için şehadet şerbetini içen
Astsubay Kıdemli Başçavuş Ömer Halisdemir ve tüm şehitlere Cenab-ı Hak’tan
rahmet dilediğine ilişkin açıklaması
ATİLLA
ÖDÜNÇ (Bursa) – Sayın Başkan, değerli milletvekilleri; ülkemizde yapılan 15
Temmuz hain darbe girişimi sırasında, darbe yanlısı sözde general Semih
Terzi’yi durdurarak büyük bir kahramanlığa imza atan Şehit Ömer Halisdemir,
yapmış olduğu bu fedakârlıkla aziz milletimizin gönlünü kazanmıştır.
Kahramanlığıyla darbenin seyrini değiştiren Ömer Halisdemir’in bugün doğum
günü. 15 Temmuzda vatanın bütünlüğü, ülkemizin bölünmemesi için şehadet
şerbetini içen Koruma Astsubay Ömer Halisdemir, 15 Temmuzun âdeta simgesi
hâline gelmiş ve yaptığı kahramanlıkla zihinlerimize kazınmıştır. Bu vesileyle,
Ömer Halisdemir’i dünyaya getiren anne babaya aziz milletimiz adına teşekkür
ediyor, tüm şehitlerimize Cenab-ı Hak’tan rahmet diliyorum. Doğum günün kutlu
olsun büyük kahraman.
Genel
Kurulu saygıyla selamlıyorum.
BAŞKAN
– Sayın Özdemir…
3.- İstanbul Milletvekili Sibel Özdemir’in, İstanbul
Büyükşehir Belediyesine bağlı Ulaşım Koordinasyon Müdürlüğünün yapısının
değiştirilerek Millî Eğitim, Aile, Çalışma
ve Sosyal Hizmetler ile Çevre ve Şehircilik Bakanlıklarının UKOME üyesi
yapıldığına ve İstanbul halkının irade gasbı anlamına gelen bu yönetmeliğin
iptal edilmesi gerektiğine ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan.
İstanbul
Büyükşehir Belediyesine bağlı olan ve büyükşehir içindeki kara, deniz, demir
yolu gibi tüm hatlar üzerindeki taşımacılık hizmetlerinin koordinasyon içinde
yürütülmesinden sorumlu Ulaşım Koordinasyon Merkezinin (UKOME) yapısı dün Resmî
Gazete’de yayımlanan yönetmelikle değiştirildi. UKOME’deki kamu görevlisi
sayısı 15’e çıkarılırken İstanbul Büyükşehir Belediyesi görevlisi sayısı 11’de
kaldı. Millî Eğitim, Aile, Çalışma ve Sosyal Hizmetler Bakanlıklarının ulaşımda
nasıl bir uzmanlıkları var ki UKOME’ye alındılar. Aslında yapılan bu siyasi
değişiklik seçim sonucunu hazmedemeyenlerin yerel yönetimlerin halkın
sorunlarının çözümü ve beklediği hizmetleri yapmasına engel olmaya devam
ettiklerini göstermektedir. İstanbul halkının irade gasbı anlamına gelen, yetki
gasbı olan kanuna aykırı bu yönetmelik bir an önce iptal edilmelidir. 
Teşekkürler
Sayın Başkan.
VI.- BAŞKANLIĞIN GENEL KURULA SUNUŞLARI
A) Çeşitli İşler
1.- Başkanlıkça, görüşmeleri izlemek üzere Genel Kurulu teşrif etmiş
bulunan Kuzey Kıbrıs Türk Cumhuriyeti Meclisi Ekonomi, Maliye, Plan ve Bütçe
Komitesi üyelerinden oluşan heyete "Hoş geldiniz." denilmesi
BAŞKAN
– Değerli milletvekilleri, ülkemizi ziyaret etmekte olan Kuzey Kıbrıs Türk
Cumhuriyeti Meclisi Ekonomi, Maliye, Plan ve Bütçe Komitesi üyelerinden oluşan
bir heyet şu anda Meclisimizi teşrif etmiştir, kendilerine Meclisimiz adına
“Hoş geldiniz.” diyorum. (Alkışlar)
Devam
ediyoruz değerli milletvekillerimizle.
Sayın
Zeybek…
V.- AÇIKLAMALAR (Devam)
4.- Antalya Milletvekili Rafet Zeybek’in, Hâkimler ve Savcılar Kurulunun Gezi Parkı davasına
beraat kararı veren mahkeme heyeti hakkında inceleme başlatma kararını bağımsız
şekilde mi verdiği yoksa sarayın hukuk tanımaz kurullarından gelen talimatla mı
yaptığını öğrenmek istediğine ilişkin açıklaması
RAFET
ZEYBEK (Antalya) – Teşekkür ederim Sayın Başkan. 
Gezi
Parkı davasına bakan mahkeme heyetine Hâkimler ve Savcılar Kurulu tarafından
inceleme başlatılıyor. Bu, açıkça yargıyı tehdittir ve anlamı “AK PARTİ’nin
beğenmediği hiçbir karar verilmemelidir.” demektir. Hâkimler ve Savcılar
Kurulu, inceleme kararını bağımsız bir şekilde mi vermiştir yoksa sarayın hukuk
tanımaz kurullarından gelen talimatla mı yapmıştır? Hukuk devletinin
vazgeçilmezi bağımsız yargıdır. Bunun için, iktidarın yargının üzerindeki elini
çekmesi zorunludur. Aksi takdirde, hukuk devletini yok eden bir iktidar olarak
tarihe geçecektir. 
BAŞKAN
– Sayın Filiz…
5.- Gaziantep Milletvekili İmam Hüseyin Filiz’in,
TÜRK-İŞ’in açıkladığı rakamlara göre her 100 işsizden 21’inin üniversite mezunu
olduğuna ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan. 
Ocak
ayında TÜRK-İŞ’in açıkladığı rakamlara göre, 4 kişilik bir ailenin açlık sınırı
2.219 TL, yoksulluk sınırıysa 7.229 TL’dir. İlaveten, ülkemizdeki işsizlik her
geçen gün artmaktadır. TÜİK verilerine göre, istihdam edilebilir nüfusun yüzde
14’ü işsizdir; bu, 4 milyon 650 bin kişi demektir. İşsizlerin yarısından
fazlası 15-34 yaş grubu arasındadır. Her 100 işsizden 21’i üniversite
mezunudur. Bu oran, ülke nüfusundaki artışın çok üzerinde olup işsizlik yakın
gelecek için alarm vermektedir. 
Sanayinin
özellikle ihtiyaç duyduğu alanlarda mesleki ve teknik eğitimin cazip hâle
getirilmesi gençlerimize istihdam imkânı sağlayarak genç işsiz sorununun
çözümüne katkı sağlayacaktır diyor, Genel Kurulu saygılarımla selamlıyorum. 
BAŞKAN
– Sayın Durmuşoğlu… 
6.- Osmaniye Milletvekili Mücahit Durmuşoğlu’nun, 19
Şubat Çanakkale Savaşı’nın 105’inci yıl dönümü vesilesiyle tüm şehitleri
rahmetle yâd ettiğine ilişkin açıklaması
MÜCAHİT
DURMUŞOĞLU (Osmaniye) – Teşekkürler Sayın Başkanım. 
19
Şubat 1915, Çanakkale efsanesinin başlangıcı. Çanakkale öyle bir mücadeledir ki
asırlardır yorgun düşmüş bir milletin varlığını, bağımsızlığını devam ettirme
savaşıdır. Kadın-erkek, yaşlı-çocuk demeden tüm insanlarımız bu savaşta bir
şekilde rol almış ve vatanımızı can pahasına savunmuştur. Çanakkale’de bir asır
önce neler yaşandığını bilmeyen, Çanakkale’de verilen mücadeleyi anlamayan,
kavrayamayan hiç kimseye bu ülkenin havası da suyu da ekmeği de helal olmaz.
Çanakkale’yi ruhunun derinliklerinde yaşatmayan hiç kimsenin bu ülkeyle ve bu
milletle ilgili tek bir cümle dahi kurmaya hakkı yoktur. 
Yaşadığımız
bu toprakları bizlere vatan yapan tüm şehitlerimizi rahmetle yâd ediyor,
gazilerimize acil şifalar diliyor, Genel Kurulu saygıyla selamlıyorum. 
BAŞKAN
– Sayın Taşkın… 
7.- Mersin Milletvekili Ali Cumhur Taşkın’ın, Gezi
Parkı davasında verilen beraat kararının vicdanları yaraladığına ilişkin
açıklaması 
ALİ
CUMHUR TAŞKIN (Mersin) – Teşekkür ederim Sayın Başkan. 
Gezi
Parkı davasında verilen beraat kararı vicdanları yaralamıştır. Ülkeyi yangın
yerine çevirmenin, seçilmiş Hükûmeti devirmeye çalışmanın en küçük bir masum
tarafı yoktur. Bu olaylarda 46 kamu binası, 231 polis aracı ve 44 ambulans
kullanılamaz hâle getirilmiştir; vatandaşlarımıza ait 326 iş yeri, 201 araç
tahrip edilmiş, yağmalanmıştır; 80 belediye otobüsü ve 85 otobüs durağı
yakılmıştır; 697 güvenlik görevlimiz yaralanmış ve 1 polisimiz de şehit
olmuştur. Gezi olaylarının Türkiye’ye doğrudan maliyeti 1,4 milyar dolar iken
dolaylı maliyeti ise yüzlerce milyar doları bulmuştur. 
Hukuk
karar verirken şiddetten başka söyleyecek sözü olmayan terör odaklarını ve
hainleri cesaretlendirmemeli, aksine vergisini veren sıradan vatandaşın ve
kamunun Gezi olayları sebebiyle uğradığı zararın hesabını sormasını diliyor,
Genel Kurulu saygıyla selamlıyorum. 
BAŞKAN
– Sayın Akın…
8.- Balıkesir Milletvekili Ahmet Akın’ın, akaryakıt
dağıtım şirketlerinin benzin ve motorin fiyatlarına yaptığı zamlarla ilgili
EPDK’nin görüşünün ne olduğunu öğrenmek istediğine ve bu konuda Enerji ve Tabii
Kaynaklar Bakanlığı ile EPDK’yi göreve davet ettiğine ilişkin açıklaması 
AHMET
AKIN (Balıkesir) – Sayın Başkan, teşekkürler. 
Son
on yılda benzin fiyatları 3 lira 66 kuruştan 7 liranın üzerine çıktı yani tam 2
kat arttı. İktidarın eli vatandaşın cebinde olmaya devam ediyor. Bu yetmezmiş
gibi bir de akaryakıt dağıtım şirketleri elini vatandaşın cebine sokuyor. Bazı
akaryakıt dağıtım şirketleri birkaç aydır benzin ve motorine 1’er ya da 2’şer
kuruşluk zamlar yapıyor. Bu zamlar kamuoyuyla paylaşılmıyor, gizli gizli zamlar
ortaya konuyor. Görevi, dağıtım şirketlerinin fiyatlarını anlık olarak takip
etmek olan EPDK’nin konuyla ilgili görüşü nedir? Vatandaşın cebindeki 1 kuruşa
dahi göz diken fırsatçılara karşı gereken önlemler alınıyor mu? Sessiz sedasız
yapılan bu zamlara karşı EPDK neden sessiz kalıyor ve göz yumuyor? Enerji ve
Tabii Kaynaklar Bakanlığını ve EPDK’yi göreve davet ediyorum.
BAŞKAN
– Sayın Sümer…
9.- Adana Milletvekili Orhan Sümer’in, İstanbul
Havalimanı’nda işçi kıyımı yaşandığına ve Ulaştırma ve Altyapı Bakanlığının
havaalanlarında ve Demiryollarına hizmet veren şirketlerde yaşanan gerekçesiz
işten çıkarmalar konusunda önlem alması gerektiğine ilişkin açıklaması
ORHAN
SÜMER (Adana) – Teşekkür ederim Sayın Başkan.
Bir
taraftan milyonlarca işsiz yurttaşımız kendilerine bir istihdam kapısı ararken,
hâlâ bir işte çalışanların ise işsiz kalma korkusu günden güne artıyor. İş
cinayetleriyle gündeme gelen İstanbul Havalimanı’nda şimdi büyük bir işçi
kıyımı yaşanıyor. Bizlere gelen bilgilere göre, havalimanını işleten şirket
yüzlerce işçinin işine son verdi ve vermeye devam ediyor, hiçbir haklı sebep
bildirmeden işlerine son veriyor. Türkiye’de işsizlik korkusu öyle bir boyuta
ulaştı ki işçiler “Belki ileride yine aynı şirkette işe girebilirim.” derdiyle
mahkemelere bile gitmekten çekiniyor. Özel şirketler tarafından işletilen
havaalanlarında bu sorunlar sıkça yaşanıyor. Ulaştırma ve Altyapı Bakanlığının,
özellikle havaalanlarında ve Demiryollarına hizmet veren şirketlerde sıklıkla
yaşanan bu gerekçesiz işten çıkarmaların önlemini almasını diliyor, teşekkür
ediyorum.
BAŞKAN
– Sayın Göker…
10.- Burdur Milletvekili Mehmet Göker’in, ithalattaki artışın sebebinin girdi maliyetlerinin
yüksekliği nedeniyle çiftçinin üretimden vazgeçmesi olduğuna ilişkin açıklaması
MEHMET
GÖKER (Burdur) – Sayın Başkanım, tarım sektöründe 2019 yılındaki devasa ithalat
artışına Bakanlık, ayçiçeği için Konya ve Adana’da hasadın yapılamayışını,
mısır için kanatlı ve büyükbaş hayvan sayısındaki artışı, pamuk sektöründeki
artış içinse tekstil sektöründeki gelişmeyi sebep olarak göstermekte ve hayatın
gerçeklerinden uzak olduğunu bir kez daha ortaya koymaktadır. Oysaki
ithalattaki artışın tek sebebi, girdi maliyetlerinin yüksek oluşu sebebiyle
çiftçimizin üretimden vazgeçmiş oluşudur. Bakanlığı, komik mazeretler üretmek yerine,
çiftçilerimizin sorunları için acil ve gerçekçi çözüm üretmeye davet ediyorum;
zira çiftçi biterse Türkiye biter.
Teşekkür
ediyorum.
BAŞKAN
– Sayın Bulut…
11.- Adana Milletvekili Burhanettin Bulut’un, sağlık
emekçilerinin emeklerinin karşılığını alamadığına ilişkin açıklaması
BURHANETTİN
BULUT (Adana) – Teşekkürler Sayın Başkan.
Yirmi
dört saat esasıyla vatandaşa hizmet veren sağlık emekçileri emeklerinin
karşılığını alamıyorlar. Adana’da sağlık çalışanları geçen yıl olduğu gibi bu
yıl da döner sermaye ödemelerinde hayal kırıklığına uğramıştır. Bilindiği gibi
hazinenin yüzde 15, Bakanlığın yüzde 5, Sosyal Hizmetlerin yüzde 1 pay aldığı
döner sermayeden sadece yüzde 39 ile 46 arası personele dağıtılmaktadır. Ayrıca
ek ödemeler ve performans vergisi kesilmekte ve emekli keseneğine gelir olarak
kaydedilmemektedir. Bu da sağlık emekçilerine emeklilik yıllarında yine düşük
ikramiye ve en düşük emekli maaşı olarak dönmektedir. Acil önlem alınmazsa
bundan sonra hekimler dâhil tüm sağlık çalışanları sadece sabit ek ödemeye
mahkûm kalacaktır. Sabit döner sermaye tutar ve oranının artırılması, emekten
ve emeklilikten sayılması, genel bütçeden ödenmesi ve sağlık çalışanlarına hak
verilmesini talep ediyoruz. 
BAŞKAN
– Sayın Köksal...
12.- Afyonkarahisar Milletvekili Burcu Köksal’ın,
Kütanya ili Zafer Havalimanı’nın gerektiği gibi çalışmadığı Sayıştay
raporlarına yansımışken garanti ödemeleri için hiçbir şey yapılmamasının hangi
hukuka ve hangi vicdana sığdığını öğrenmek istediğine ilişkin açıklaması
BURCU
KÖKSAL (Afyonkarahisar) – Teşekkürler Başkanım. 
“Afyonkarahisar’a
havaalanı açacağız.” deyip Afyonkarahisarlı hemşehrilerimi kandıran, sonrasında
yer seçimi konusunda kimseyi dinlemeyip dönemin Kütahyalı olan ancak
Afyonkarahisar’dan milletvekili seçilen AKP’li Sait Açba’nın köyü olan
Aykırıkçı köyünün yakınlarına yapılan Kütahya Zafer Havalimanı’nda 2012-2017
yıllarında beş yıllık garantili yolcu sayısına ulaşılamadığı için şirkete
toplam 26 milyon 892 bin euro ödenmiştir ve daha önümüzdeki yirmi dokuz yılda toplam
205 milyon 281 bin euro garanti bedeli taahhüt edilmiştir. Zafer Havalimanı’nın
gerektiği gibi çalışmadığı Sayıştay raporlarına dahi yansımışken hâlâ bu
garanti ödemeleri için hiçbir şey yapılmaması ve göz göre göre milletin
parasının çarçur edilmesi, garanti ödemelere resmen peşkeş çekilmesi hangi
hukuka, hangi ahlaka, hangi vicdana ve hangi hakkaniyete sığar?
BAŞKAN
– Sayın Kasap... 
13.- Kütahya Milletvekili Ali Fazıl Kasap’ın, Kütahya
ili Aslanapa ve Altıntaş ilçeleri başta olmak üzere orman arazisi veya
yaylalarındaki küçük ağıl, kışla ve ahırların müsadere gerekçesiyle yıkılmasına
ilişkin tebligata ilişkin açıklaması
ALİ
FAZIL KASAP (Kütahya) – Teşekkürler Sayın Başkan.
Orman
Genel Müdürlüğü, Kütahya Orman Bölge Müdürlüğü, Aslanapa, Altıntaş ilçelerimiz
başta olmak üzere Kütahya’da orman arazisi veya yaylalarda küçük ağıl, kışla ve
ahırların, müsadere gerekçesiyle, işgal diye yıkılmasıyla ilgili yüzlerce
tebligat gönderdi. Ve hayvancılığı bitirmek üzeresiniz, tarımı zaten
bitirdiniz. Bu kafa neyin kafasıdır? Bu küçük ağıllardan, kışlaklardan ne alıp
veremediğiniz var? Bu kafa Türkiye'yi de bitirmek üzere. Bu uygulamalardan
derhâl vazgeçilmesi gerekiyor. 2011’deki gibi küçük çiftçiye bunların
kiralanması daha uygun olur kanaatindeyim çok geç kalmadan.
Çok
teşekkürler.
BAŞKAN
– Sayın Kaya…
14.- Osmaniye Milletvekili İsmail Kaya’nın, Almanya’da
yaşanan saldırıyı kınadığına ve hayatını kaybeden vatandaşlara Cenab-ı
Allah’tan rahmet dilediğine, Gezi ayaklanmasının “terörizm, Vandallık ve
ihanet” demek olduğuna ilişkin açıklaması
İSMAİL
KAYA (Osmaniye) – Teşekkürler Sayın Başkan.
Almanya’da
yaşanan alçak saldırıyı kınıyor, hayatını kaybeden vatandaşlarımıza da Cenab-ı
Allah’tan rahmet diliyorum. 
Bugünlerde
yine gündeme gelen Gezi olaylarıyla ilgili Gezi davasından çekilenlerin,
Gezi’yle gurur duyanların, “Gezi onurumuzdur, Gezi’yi savunuyoruz.” diyenlerin,
şanlı bayrağımızı yakanları masum görenler ve göstermeye çalışanların bilmesi
gereken şudur: Gezi ayaklanması “terörizm” “Vandallık” ve “ihanet” demektir.
Seçilmiş Hükûmete karşı yapılan ve ülke ekonomisine büyük zarar veren Gezi,
Türkiye'de gerçekleşmiş en büyük ayaklanmalardan biridir. Şimdi “Bizlere
yapılanları hafızanızdan silin, unutun, yaşanmamış kabul edin, yok sayın.”
diyorsunuz. Sandığı değil, sokaktaki mücadeleyi meşru görenler bilsinler ki biz
dâhil milyonlarca insan Sayın Cumhurbaşkanımız Recep Tayyip Erdoğan’ın
yanındadır. Yaşanan Vandalizmi, saldırganlığı ve terörü unutmadık,
unutturmayacağız diyerek Genel Kurulu saygıyla selamlıyorum.
BAŞKAN
– Sayın Sancar…
15.- Denizli Milletvekili Haşim Teoman Sancar’ın, Osman
Kavala’nın kesinleşmiş mahkeme kararı yok sayılarak tekrar gözaltına
alınmasının siyasi zayıflık olduğuna ilişkin açıklaması
HAŞİM
TEOMAN SANCAR (Denizli) – Sayın Başkan, birkaç gündür yaşadığımız hukuk
trajedisi ülkemizde sağ sol gözetmeksizin herkesi zedelemiştir. Bugün Osman
Kavala’nın beraat ederek, tahliye edilerek ardından tekrar acilen gözaltına
alınması ve tutuklanması ve yine kesinlenmiş bir mahkeme kararını hâlâ yok
saymak bir siyasi zayıflıktır. Buradaki duruş, adaletin zedelenmesi, sadece
Türkiye'yi değil, dünyanın Türkiye'ye bakışını çok ağır bir şekilde
zedelemiştir. Yeniden tutuklama kararını verenler, verdirtenler Türkiye
Cumhuriyeti’ni içeride ve dışarıda bir hak mahrumiyetine, siyasi bir zayıflığa
uğratmışlardır. Bu facianın artık bir an evvel önlenmesi ve hukukun, adaletin
yerine gelmesi gerekmektedir. Mahkemelere baskıyı acilen bırakmalı ve Hükûmet
hukuku özgür olarak uygulamaya ve uygulatmaya bir olanak sağlamalıdır. Bunun da
en büyük temeli devletin hukuk anlayışıdır.
Teşekkür
ederim.
BAŞKAN
– Sayın Yılmaz…
16.- Düzce Milletvekili Ümit Yılmaz’ın, başta
Avusturya, Almanya ve Belçika olmak üzere artan ırkçılık ve İslamofobinin tüm
dünyayı tehdit ettiğine ilişkin açıklaması
ÜMİT
YILMAZ (Düzce) – Teşekkür ederim Sayın Başkan.
Avrupa’da
artan yabancı düşmanlığı, İslamofobi yani ırkçılık bugün yine çirkin yüzünü
göstermiştir. Almanya’nın Frankfurt şehri yakınındaki Hanau kasabasında ırkçı
bir Nazi önce, çoğunlukla Türklerin ve Müslümanların gittiği bir kafeye, sonra
da bir Türk’ün işlettiği markete silahlı baskın düzenleyerek 11 kişiyi
katletmiş, 1’i ağır olmak üzere 6 kişiyi de yaralamıştır. 
Son
yıllarda başta Avusturya, Almanya ve Belçika’da olmak üzere artan ırkçılık ve İslamofobi,
Avrupa’yı ve tüm dünyayı tehdit etmektedir. Dünyayı ve kendilerini demokrasi ve
insan hakları sözleriyle kandırmaya çalışan Avrupa izlediği göçmen politikasını
değiştirmediği sürece daha vahim olaylarla karşı karşıya kalmaya mahkûmuz.
Avrupa Birliği ilkelerini sadece bir inanç kulübü olarak oluşturan, ekonomi
sistemini emperyalist sömürü temellerine oturtan ülkelerin dünyayı da eninde
sonunda getireceği nokta vahimdir.
BAŞKAN
– Sayın Güzelmansur…
17.- Hatay Milletvekili Mehmet Güzelmansur’un, Rusya’ya
domates ihracat kotasının dolduğunun duyurulmadığı, İhracatçılar Meclisi ve
Nakliyeciler Derneği vasıtasıyla muhatap taraflar uyarılmadığı için mağduriyet
yaşandığına ilişkin açıklaması
MEHMET
GÜZELMANSUR (Hatay) – Sayın Başkan, Rusya’ya domates ihracatında yıllık 150 bin
ton kota var. Bu ihracatın çoğu da Hatay’ın özverili ihracatçıları tarafından
yapılıyor. Önceki yıllarda bu kota dolduktan sonra yapılan girişimlerle
arttırılır, ihracatçı, üretici, nakliyeci mağdur edilmezdi. Şimdi Rusya’yla
yaşanan siyasi gerginlik nedeniyle bu gerçekleştirilemiyor. Ticaret Bakanlığı
gümrükler vasıtasıyla kotanın dolduğunu duyurmamış, ne İhracatçılar Meclisi ne
de Nakliyeciler Derneği vasıtasıyla muhatap taraflar uyarılmamış; gelinen
noktada yüzlerce tır ve şoförümüz, tonlarca domates sınırda tıkanıp kalmış
durumda. Kısaca, Rusya’yla yaşanan gerginlik, sorumluların gereğini yapmaması,
ihracatçıyı, üreticiyi, nakliyeciyi, çalışanı mağdur ediyor. 
Buradan
Ticaret Bakanlığına sesleniyorum: Kotanın arttırılmasını bir an önce sağlayın,
bunu sağlayamıyorsanız en azından…
(Mikrofon
otomatik cihaz tarafından kapatıldı)
BAŞKAN
– Sayın Kılavuz…
18.- Mersin Milletvekili Olcay Kılavuz’un, polis
alımlarında gözetilen yaş, renk körlüğü, boy ve kilo şartlarının yeniden
düzenlenmesinin birçok genç için müjdeli haber olacağına ilişkin açıklaması
OLCAY
KILAVUZ (Mersin) – Teşekkür ediyorum Sayın Başkanım.
Vatanımıza
ve milletimize hizmet düsturuyla polis olmak isteyen on binlerce gencimiz kısmi
renk körlüğü, boy ve yaş şartı gibi sebeplerle hayallerine kavuşamamakta ve
bunalıma sürüklenmektedir. Kısmi renk körlüğü probleminin polislik mesleğine
engel olmayacağı düşüncesiyle, bu şartın yeniden düzenlenmesi binlerce
gencimizin beklentisidir. Boy şartı ise kadın ve erkeklerde ülkemiz boy standartları
göz önünde bulundurularak yeniden düzenlenmeli ve yaş şartı da polis
alımlarında ciddi bir sorun teşkil etmektedir. Yaş konusunun esnetilmesi birçok
gencimizi rahatlatacaktır. Gençlerimizi müjdeli haberle buluşturalım ve hepsini
rahatlatalım.
Teşekkür
ediyor, saygılar sunuyorum.
BAŞKAN
– Sayın Adıgüzel…
19.- Ordu Milletvekili Mustafa Adıgüzel’in, AKP Genel
Başkan Vekili Numan Kurtulmuş’un “Atıf Efendi’yi Türkiye ölçeğinde tanıtacağız.
Atıf Efendi’ye yapılan anıt mezar kıyamete kadar anlatılmasına vesile olur.”
ifadelerine ilişkin açıklaması
MUSTAFA
ADIGÜZEL (Ordu) – Gün geçmiyor ki bir AKP’li yetkili bir Millî Mücadele
düşmanını, vatan hainini takdim ve taltif etmesin. Fesli Kadir ve Mustafa Sabri
gibi örneklerden sonra geçtiğimiz günlerde AKP Genel Başkan Vekili Numan
Kurtulmuş yaptığı konuşmada İskilipli Atıf Efendi’yi yâd etmiş, onun üzerinden
cumhuriyete skandal ifadeler kullanmıştır. Kimdir bu Atıf Efendi? Başında
bulunduğu Teali İslam Cemiyetiyle İngiliz ve Yunanlılarla iş birliği yapan, Anadolu’da
cumhuriyete karşı isyanları destekleyen bir şahıs. Bu şahsın hazırladığı
bildirilerde, Mustafa Kemal “eşkıya” Kuvayımilliye “alçaklar, kudurmuş
haydutlar” olarak tanımlanıyor ve halkı, Mustafa Kemal’i ortadan kaldırmak için
yemin etmeye davet ediyor. Bu bildiri, 30 Ağustos 1920’de Yunan uçaklarıyla
Anadolu’ya atılıyor. 
Numan
Kurtulmuş diyor ki: “Atıf Efendi’yi Türkiye ölçeğinde tanıtacağız.” Tanıtın,
iyi tanıtın, biz de vatan hainlerini taltif edenleri millete tanıtalım. “Atıf
Efendi’ye yapılan anıt mezar, kıyamete kadar anlatılmasına vesile olur.” demiş,
siz Atıf’la kıyamete kadar değil, gitseniz gitseniz ancak ihanete kadar
gidersiniz.
BAŞKAN
– Sayın Fendoğlu…
20.- Malatya Milletvekili Mehmet Celal Fendoğlu’nun, 20
Şubat Fırat Yılmaz Çakıroğlu’nu ölümünün 5’inci yıl dönümünde rahmetle
andıklarına, Malatya ilinde yaşanan deprem nedeniyle kayısı üreticilerine
faizsiz kredi imkânı tanınması, önceden çekilen kredilerde sıfır faiz
uygulanarak yapılandırmaya gidilmesi ve sicil affı sağlanması gerektiğine ilişkin
açıklaması
MEHMET
CELAL FENDOĞLU (Malatya) – Teşekkür ederim Başkanım.
Tarih
okurken tarih yazan şehidimiz Fırat Yılmaz Çakıroğlu’nu rahmet, minnet ve
dualarla anıyoruz. Allah rahmet eylesin.
Malatya’mızda
50 bine yakın ailenin geçim kaynağı, 110 ülkeye ihraç edilen, Türkiye’nin
Avrupa Birliği nezdinde coğrafi işaret tesciline sahip olan ve ülkemizin
ekonomisine 250-300 milyon dolar her yıl ihracat sağlayan kayısı, Malatya
ekonomisinin can kaynağıdır. 
Doğanyol,
Pütürge, Kale, Battalgazi ilçelerimizin yoğun etkilendiği bir deprem yaşadık.
Bu bölgelerimizde yaşayan vatandaşlarımızın çoğu çiftçi ve kayısı üreticisidir.
Çiftçilerimiz mazot, gübre, zirai araç ve birçok girdiyle mücadele ederken
üzerine depremde de can kaybı yaşamış, köydeki evini yitirmiş, bahçesi zarar
görmüştür. Bölgemizdeki kayısı üreticisi olan çiftçilerimize, yaklaşan hasat
döneminde can suyu olacak faizsiz kredi imkânı acilen sağlanmalıdır. Yine,
çiftçilerimizin önceden çekmiş oldukları kredilerde sıfır faiz uygulamasıyla
yapılandırmaya gidilmeli ve sicil affı sağlanmalıdır. 
Teşekkür
ederim. 
BAŞKAN
– Sayın Erbay...
21.- Muğla Milletvekili Burak Erbay’ın, Muğla ili
Bodrum ilçesi Turgutreis beldesine askerî sahil güvenlik limanı ve komuta
merkezi yapılmasının doğaya, çevreye ve sosyal yaşama telafisi mümkün olmayan
zararlar vereceği düşüncesiyle bu projenin şehrin dışına yapılması konusunda
Çevre ve Şehircilik Bakanı, Millî Savunma Bakanı ve İçişleri Bakanına çağrıda
bulunduğuna ilişkin açıklaması
BURAK
ERBAY (Muğla) – Teşekkür ediyorum Sayın Başkanım. 
Dünya
cenneti Bodrum Turgutreis’te askerî sahil güvenlik limanı ve komuta merkezi
yapılmak istenmektedir. Proje, 150 bin metrekarelik inşaat alanı ve 750 metre
uzunluğunda dalgakıran ile idari ve lojistik binaları kapsamaktadır. Projenin
yapımı için sahil şeridi yaklaşık 1 milyon metreküp hafriyatla doldurulacaktır.
Her yıl binlerce yerli ve yabancı turistin geldiği 7 bin yatak kapasiteli
bölgede bu büyüklükte bir askerî limanın yapılması doğamıza, çevremize ve
sosyal yaşama telafisi mümkün olmayan zararlar verecektir. Bu projeyle sahil
şeridi kesintiye uğrayacak -yürüyüş ve bisiklet yolları- vatandaşlarımızın
denize ulaşımı kısıtlanacaktır. Güvenlik gerekçesiyle böyle bir projenin
yapılması doğru olsa da bu projenin yeri doğru değildir. Çevre ve Şehircilik
Bakanına, Millî Savunma Bakanına ve İçişleri Bakanına sesleniyorum: Bodrum
halkının beklentisi bu projenin şehrin dışında, turizmi ve doğal çevreyi
olumsuz yönde etkilemeyecek uygun bir yere taşınmasıdır.
BAŞKAN
– Sayın Serter...
22.- İzmir Milletvekili Bedri Serter’in, her sabah bir
felaket haberiyle güne başlandığına ilişkin açıklaması
BEDRİ
SERTER (İzmir) – Sayın Başkanım, teşekkür ederim. 
Her
sabah bir felaket haberiyle gözümüzü açıyoruz, ya bir işsiz vatandaşımız
intihar ediyor, ya bir kadın cinayeti, ya toplu katliam yapan şizofrenleri
duyuyoruz, ya tren kazalarını, ya çığdan insanlarımız ölüyor, ya Suriye’ye
gönderilen yiğitlerimizden şehit haberleri geliyor, ya deprem, ya enkaz ve hep
ölüm, ölüm, ölüm; ya ABD veya Rusya’dan bir nota ve tek adam rejiminin kapalı
kapılar ardında ne konuştuğunu, nerelere söz verildiğini ve nelerin
vadedildiğini bilmediğimiz pek çok nokta, merakla ve hayretle izlediğimiz
olaylar... Allah aşkına kendimize soralım: Biz nereye gidiyoruz?
Teşekkür
ederim. 
BAŞKAN
– Sayın Gürer...
23.- Niğde Milletvekili Ömer Fethi Gürer’in, Niğde
iline gerekli yatırımların yapılmadığı, üreticinin ürünlerinin değer bulmadığı
ve iş alanlarının daraldığına ilişkin açıklaması 
ÖMER
FETHİ GÜRER (Niğde) – Teşekkürler Sayın Başkan.
TÜİK
verilerine göre Niğde ilinde göç devam etmektedir. Niğde’ye gerekli yatırımlar
yapılmamaktadır. Üreticinin ürettiği ürün değer bulmamaktadır. Niğde-Bor Enerji
İhtisas Endüstri Bölgesi, beş yıl geçmiş, hâlen ihale edilmemiştir. YEKA
kapsamında söz verilen yatırımlar yapılmamıştır, temel olarak kalmıştır. BİRKO
gibi dev tesis ne yazık ki destek alamayıp kapanmıştır. 
Niğde
merkez ile Çiftlik ilçesi arasındaki 35 kilometre yol beş yıldır
bitirilememiştir. Söz verilen havaalanı yirmi yıldır temel olarak durmaktadır. Yüksek hızlı tren projesinde Niğde il
merkezi yoktur. Ankara-Niğde Otobanı bir türlü tamamlanmamaktadır. Niğde-Bor
arasındaki Akkaya Barajı çevre felaketi olarak yirmi yıldır temizlenmemektedir.
AKP’nin her seçimde “Petrol bulduk.” dediği Niğde’den yirmi yıldır bir türlü
petrol çıkmamaktadır. Hastanede yeterli branş doktorları yoktur. İş alanları
daralmaktadır. Suriyeliler Niğde’de iş yeri açarken Niğdeli esnaf ise iş yerini
kapatmaktadır. Niğde’de son dönemde 816 iş yeri kapanmıştır.
BAŞKAN
– Sayın Gökçel...
24.- Mersin Milletvekili Cengiz Gökçel’in, Mersin
ilinde sağlık alanında yaşanılan sorunlara ilişkin açıklaması
CENGİZ
GÖKÇEL (Mersin) – Teşekkür ederim Sayın Başkan.
Üç
ay önce “Mersinliler şehir hastanesinden randevu alamıyor, bu çile son bulsun.”
demiştim ama hâlâ hastalar randevu alamıyor. Hematoloji hastaları girişlerini
dâhiliyeden yapıyorlar, dâhiliye hastayı hematolojiye sevk ediyor. Ancak bunun
için vatandaşın 182’yi arayarak yeniden randevu oluşturması isteniyor. O kadar
yoğun talep var ki hastalara on beş gün içinde randevu verilemiyor.
Büyüklüğüyle övünülen şehir hastanesinde yalnızca 1 hematoloji uzmanı var.
Mersin hastanelerine bir an önce yeterli sayıda uzman atanmalı, Mersinli
hemşehrilerimin sağlık çilesi sona ermelidir. Unutmayalım ki sağlık anayasal
bir haktır.
BAŞKAN
– Sayın Kabukcuoğlu...
25.- Eskişehir Milletvekili Arslan Kabukcuoğlu’nun, 21
Şubat Londra Konferansı’nın 99’uncu yıl dönümü vesilesiyle kurtuluş
mücadelesindeki Türk devlet adamlığına yaraşır onurlu duruşun örnek alınması
gerektiğine ilişkin açıklaması
ARSLAN
KABUKCUOĞLU (Eskişehir) – Teşekkür ederim Sayın Başkanım.
Birinci
İnönü Savaşı kazanılınca itilaf devletleri Sevr Antlaşması’nda değişiklikler
yaparak bunları Türk milletine dayatma arzusuyla 21 Şubat 1921’de Londra
Konferansı yapılmasına karar vermiştir. Türkiye Büyük Millet Meclisini
tanımayan itilaf devletleri Osmanlı Hükûmetini davet etmiş, Ankara Hükûmetine
ise 1 temsilci yollayabileceğini söylemişlerdir. Ankara Hükûmeti buna karşı
çıkınca, bu duruş sonucunda, İtalya aracılığıyla Türkiye Büyük Millet Meclisi
Hükûmeti konferansa resmî olarak davet edilmiştir. Konferansta Sevr’deki
değişikliklere karşı çıkan Ankara Hükûmetinin tutumu üzerine itilaf devletleri
istediklerini alamamış, onlar için konferans sonuç vermemiştir. Ankara Hükûmeti
ise bir diplomasi başarısı kazanmıştır. Kurtuluş mücadelesindeki Türk devlet
adamlığına yaraşır bu onurlu duruş akıllardan asla çıkartılmamalı ve daima
örnek alınmalıdır.
BAŞKAN
– Sayın Nuhoğlu…
26.- İstanbul Milletvekili Hayrettin Nuhoğlu’nun,
değerli sanatçı Bozkurt İlham Gencer’e “Devlet Sanatçısı” unvanının verilmesi
gerektiğine ilişkin açıklaması
HAYRETTİN
NUHOĞLU (İstanbul) – Türk müziğinin asırlık çınarı, büyük müzik insanı Bozkurt
İlham Gencer bugün 96 yaşındadır. Bu büyük Türk milliyetçisi, devlet
sanatçıları arasında yer alamamaktadır. Bir asırlık ömründe Türkçe sözlü ilk
pop müziğini seslendiren, Türk diline yaptığı katkılar ile Türkçe yazılmış şiir
ve şarkılara müzikal girişimleriyle katkı sağlayan ve hepsinden önemlisi marşçı
bir müzisyen olarak tanınan Sami Sefer Coşkun’un yazdığı sözlerle son “Türk
Marşı”nı anonim olarak uyarlayan Bozkurt İlham Gencer olmuştur. Bugüne kadar
çok sayıda ünlü müzik insanı yetiştiren ve çok sayıda ödül almış olan değerli
sanatçı Bozkurt İlham Gencer’in bundan sonraki hayatında “Türkiye Cumhuriyeti
Devlet Sanatçısı” unvanıyla anılması için gereğinin yapılmasını bekliyor, Genel
Kurulu saygıyla selamlıyorum.
BAŞKAN
– Sayın Tanal…
27.- İstanbul Milletvekili Mahmut Tanal’ın, Millî Eğitim, Aile, Çalışma ve Sosyal Hizmetler ile
Çevre ve Şehircilik Bakanlıklarının UKOME üyesi yapılmasındaki amacın
Cumhuriyet Halk Partili belediyeleri işlevsiz kılmak olduğuna ilişkin
açıklaması
MAHMUT
TANAL (İstanbul) – Teşekkür ederim Sayın Başkanım.
Değerli
milletvekilleri, hepinizi saygıyla selamlıyorum.
Türkiye’de
yapılan mahallî seçimlerde büyük illerdeki tüm belediye başkanlıklarını
Cumhuriyet Halk Partisi kazanmıştır. Ancak, bu seçimlerden sonra bakanlığın
yapmış olduğu yönetmelik değişikliğiyle büyükşehirlerde UKOME’ye üye veren AK
PARTİ’li bakanlıkların sayısının artması nedeniyle şehirlerdeki ulaşım ve
benzeri zamların hepsinden bakanlıklar sorumludur. Buradaki amaç, Cumhuriyet
Halk Partili belediyeleri işlevsiz kılmak, halkın mağduriyetini CHP’ye mal
etmek. Aslında bunların hepsinin mağduriyetine bu yönetmelik değişikliğiyle AK
PARTİ Hükûmeti sebep olmuştur. Kamuoyunun bilgisine arz olunur.
Saygılarımı
sunarım.
BAŞKAN
– Sayın Turan…
28.- Mersin Milletvekili Rıdvan Turan’ın, Mersin ili
Finike, Demre ve Kaş ilçelerini birbirine bağlayacak olan duble yol projesine
ilişkin açıklaması
RIDVAN
TURAN (Mersin) – Teşekkürler Sayın Başkan.
Finike,
Demre, Kaş ilçelerinin birbirine bağlanması amacıyla yeni bir duble yol
projesinin hazırlandığını öğrenmiş bulunuyoruz. Tamamı verimli ve dikili 3 bin
dönüm narenciye bahçesi geri döndürülemez bir şekilde yok edilecektir.
Planlanan yol, soğuk aylarda rüzgârı belirli nispette önleyeceği için don
tehlikesine karşı meyveleri daha korunaksız bırakacaktır. Finike portakalına
kendine has tat ve aromayı veren makroklimanın bozulacağından endişe
duyulmaktadır. Ayrıca, yol çevresindeki tarım arazilerinin imara açılma
ihtimali de söz konusudur. Birleşmiş Milletler Gıda ve Tarım Örgütü (FAO)
Finike portakalını 450 ürün içerisinden seçerek çalışma yapılacak 5 stratejik
üründen 1’i olarak ilan etmiştir. 
Finike
sahili boyunca geçen D400 yolu yakın zaman içerisinde yenilenmiş, duble yol
olup yan yolları ve bisiklet yolu da uluslararası standarttadır, yeni bir yolun
yapılmasına gerek yoktur.
BAŞKAN
– Sayın Erel…
29.- Aksaray Milletvekili Ayhan Erel’in, şehadetinin 5’inci yılında Fırat Yılmaz Çakıroğlu ile
kutlu davanın ülkücü şehitlerini rahmet ve minnetle andığına ilişkin açıklaması
AYHAN
EREL (Aksaray) – Teşekkürler Sayın Başkanım.
Hani
bazı yaralar vardır bir türlü kapanmaz, aklınıza geldikçe kanar, hep kanar,
acısı bir türlü dinmez; katran karası vicdanlar uyansın diye Ege’de bir yiğit
düştü yere, tarih okurken tarih yazan yiğidimiz. Öğrenim gördüğü Ege
Üniversitesinde eli kanlı, hain, alçak PKK’lı teröristlerce şehit edilen Fırat
Yılmaz Çakıroğlu, Anadolu’daki bozkurtların şanıydı, duruşuyla bu ülkenin
yarınıydı, Alparslan ve Melikşah’ın torunuydu. Canlarını adadıkları kutlu
davamızın ilk şehidi Ruhi Kılıçkıran’dan… Şehadetinin 5’inci yılında
kahramanımız, yiğidimiz, vatan gülüşlü son şehidimiz Fırat Yılmaz Çakıroğlu ve
kutlu davanın ülkücü şehitlerini rahmet, minnet, özlem ve dualarla anıyorum;
ruhları şad, mekânları cennet olsun.
BAŞKAN
– Sayın Bülbül…
30.- Aydın Milletvekili Süleyman Bülbül’ün, Aydın ili
Efeler ilçesi Kuyucular Mahallesi’nde yapılmak istenen jeotermal elektrik
santraline tepki gösteren hemşehrileri ile JES şirketinin güvenlik elemanları
arasında yaşanılan hadiseye ilişkin açıklaması
SÜLEYMAN
BÜLBÜL (Aydın) – Sayın Başkan, teşekkür ederim.
Aydın’ın
Efeler ilçesi Kuyucular Mahallesi’nde zeytin ağaçlarına ve su kaynaklarına çok
yakın bir yerde, yasaya aykırı bir şekilde yapılmak istenen jeotermal elektrik
santraline tepki gösteren ve çalışmaların durdurulmasını isteyen hemşehrilerimize
JES şirketinin güvenlik elemanları tarafından müdahale edilmiş, müdahale
esnasında bir köylü vatandaşımız yaralanarak hastaneye kaldırılmıştır. Ayrıca,
iddiaya göre, bölgeye gelen silahlı bazı kişiler havasını, suyunu, toprağını
JES’lerden korumak isteyen, yaşam hakkını savunan vatandaşlara tehditlerde
bulunmuştur. İçişleri Bakanına sormak istiyorum: Bu ciddi bir iddiadır, bu
iddialar araştırılmış mıdır? Silahlı oldukları öne sürülen kişiler hakkında
işlem başlatılmış mıdır? Devletin görevi yaşam hakkını savunan vatandaşını
korumak değil midir? 
Teşekkür
ederim. (CHP sıralarından alkışlar) 
BAŞKAN
– Sayın Budak…
31.- Antalya Milletvekili Çetin Osman Budak’ın, Antalya
ili Serik İlçesi Belek ve Kadriye sahillerindeki günübirlik ve kamping alanlarda
yapılacak imar planı değişikliğine ilişkin açıklaması
ÇETİN
OSMAN BUDAK (Antalya) – Teşekkürler Sayın Başkan.
Kültür
ve Turizm Bakanlığının planlama yetkisinde olan ancak halkın kullanımı için AK
PARTİ’li Serik belediyesine tahsis edilen Belek ve Kadriye sahillerindeki 2
adet günübirlik ve 1 adet kamping alanında yapılacak imar plan değişikliğiyle
halkın zaten denize sınırlı eriştiği bir bölgede 2 yeni otel yapılmaya
çalışılmaktadır. Belek’teki yaklaşık 400 dönüm olan günübirlik tesisten 80
dönüm ve Kadriye sahilimizde 160 dönüm olan günübirlik tesisten sadece 90 dönüm
yer bırakılması, yaz nüfusu 150 bini geçen Serik’i ve Seriklileri cezalandırmak
demektir. Kuş uçuşu 22 kilometre sahil şeridi olan Serik’te halkın denize
erişiminin Belek’te 280 metreye, Kadriye sahilinde ise 260 metreye düşürülmeye
çalışılması tek kelimeyle insafsızlıktır. Buradan AK PARTİ’li milletvekillerini
verdikleri sözlere sahip çıkmaya davet ediyorum.
(Mikrofon
otomatik cihaz tarafından kapatıldı) 
BAŞKAN
– Sayın Aydın…
32.- Bursa Milletvekili Muhammet Müfit Aydın’ın,
Almanya’da yaşanan katliamı lanetlediğine, Gezi Parkı davasında verilen beraat
kararının vicdanları sızlattığına ilişkin açıklaması
MUHAMMET
MÜFİT AYDIN (Bursa) – Teşekkürler Sayın Başkan.
Almanya’da
meydana gelen, vatandaşlarımızın da içinde bulunduğu katliamı lanetliyorum.
Avrupa’daki ırkçılığın geldiği noktayı ibretle seyrediyoruz. Dünyada insanlık
dışı yapılan bütün muamelelere seyirci kalan Almanya’nın özellikle de Suriye’de
1 milyon insanın ölümüne bugüne kadar seyirci kalması ve oradan göç ederek
Almanya’ya, Avrupa’ya gitmek isteyenlere yaptığı muameleleri de doğrusu
unutmuyoruz, hafızalarımızda sağlam ve canlı bir şekilde kalıyor. 
Gezi
Parkı davasında verilen beraat kararı vicdanlarımızı sızlatmıştır. Gezi olaylarının
Türkiye’ye maliyeti 1,5 milyar dolar. Dolaylı maliyet ise yüzlerce milyar
doları bulmuştur. Hukuk, karar verirken terör odaklarını ve hainleri
cesaretlendirmemeli; vergisini veren sıradan vatandaşın da…
(Mikrofon
otomatik cihaz tarafından kapatıldı) 
MUHAMMET
MÜFİT AYDIN (Bursa) – …kamunun da Gezi olayları sebebiyle uğradığı zararın
hesabını sormalıdır diyorum.
Teşekkür
ediyorum.
BAŞKAN
– Sayın Aycan…
33.- Kahramanmaraş Milletvekili Sefer Aycan’ın,
Milliyetçi Hareket Partisi olarak yerli ilaç sanayisini desteklediklerine ve
bilinçli ilaç kullanımının önemli olduğuna ilişkin açıklaması
SEFER
AYCAN (Kahramanmaraş) – Sayın Başkan, ilaç fiyatlarına yüzde 12 zam yapıldı.
İlaç stratejik bir üründür ve tamamen dışa bağımlı olduğumuz bir alandır.
Sağlık harcamalarımız hızla artmaktadır. 2019 yılında 110 milyar sağlık
harcamamız oldu. Bunun yüzde 30’u ilaç harcamasıdır. İlaç harcamalarımız diğer
Avrupa ülkelerine göre daha yüksektir ve bu ilaca yapılan harcamaların yüzde
90’ı SGK tarafından karşılanmaktadır. Bu veriler fazla ilaç kullandığımızı
göstermektedir. 
Biz,
Milliyetçi Hareket Partisi olarak yerli ilaç sanayisini destekliyoruz. Yerli
ilaç çalışmaları teşvik edilmelidir. Kişilerin daha bilinçli, daha tutumlu ilaç
kullanması önemlidir. İlaç israfı, SGK ve millî ekonomi için yüktür, para
hepimizin parasıdır. “Bilinçli ilaç kullanmalıyız.” diyorum.
Teşekkür
ediyorum.
BAŞKAN
– Sayın Yeneroğlu…
34.- İstanbul
Milletvekili Mustafa Yeneroğlu’nun, Almanya’nın Frankfurt kenti yakınlarındaki
Hanau kasabasında yaşanan terör saldırısıyla ilgili tüm partilerin ortak
açıklama yapmasının uluslararası arenada etkili olacağına ilişkin açıklaması
MUSTAFA
YENEROĞLU (İstanbul) – Sayın Başkan, çok değerli milletvekilleri; dün akşam
Hanau’da gerçekleştirilen terör saldırısıyla 11 kişinin öldüğü bir ortamda en
az 5 yurttaşımız da katledilmiştir. Tabii, Almanya Şansölyesi Sayın Merkel bu
konuyla ilgili “Irkçılık bir zehirdir ve toplumumuzda bu zehir mevcuttur.”
şeklinde bir açıklama yaparak olayı kınamıştır. Ancak bunun ötesinde de bu
meselelerin son zamanlarda Almanya’da ciddi manada arttığını biliyoruz ve bu
çerçevede de özellikle şunu istirham etmek istiyorum: Türkiye Büyük Millet
Meclisi olarak bizler de, bireysel kınamaların ötesinde, özel bir oturum
yapabilmeliyiz. Grup Başkan Vekillerimiz konuyla ilgili ortak bir açıklama
mümkünse, değilse ayrı ayrı grupları adına açıklama yapmak durumundalar. Tüm
partilerin ortak bir açıklama yapması ise uluslararası arenada çok daha fazla
dikkate alınacaktır diye düşünüyorum ve özellikle Almanya’da yaşayan 3 milyon
insanımızın yanında olduğumuzu ve Almanya’nın çok daha ciddi manada…
(Mikrofon
otomatik cihaz tarafından kapatıldı) 
III.- OTURUM BAŞKANLARININ KONUŞMALARI (Devam)
2.- Oturum Başkanı TBMM Başkan Vekili Levent Gök’ün,
Türkiye’nin Berlin Büyükelçiliğinden Almanya’da gerçekleşen terör saldırısında
5 Türk vatandaşın hayatını kaybettiğinin öğrenildiğine ve ölenlere Allah’tan
rahmet dilediğine ilişkin konuşması 
BAŞKAN
– Değerli milletvekilleri, bu Almanya’daki terör saldırısında Berlin Büyükelçiliğimiz,
5 Türk vatandaşımızın hayatını kaybettiğini açıkladı. Ben konuşmamın başında da
belirttim, bu olayı lanetliyoruz, kınıyoruz. Hayatını kaybeden hem Türk
vatandaşlarımıza hem de diğer vatandaşlara Allah’tan rahmet diliyorum. Umuyor
ve diliyorum ki bu konuda Almanya-Türkiye
arasında yapılacak görüşmelerle, bu olayların bir daha tekrarlanmaması ve buna
teşebbüs edeceklerin, bundan sonra etmeyi düşünenlerin bir daha cesaret
edemeyecekleri bir ortamın yaratılması konusunda her türlü tedbirin alınması
gerektiği görüşümü tekrar paylaşıyorum ve ölen bütün yurttaşlara, gerek Türk
yurttaşlarımıza gerekse diğer yurttaşların hepsine Allah’tan rahmet diliyorum.
Değerli
arkadaşlarım, son olarak 2 arkadaşımız kaldı, onlara da söz verip Grup Başkan
Vekillerimize geçelim. 
Sayın
Erdoğan…
V.- AÇIKLAMALAR (Devam)
35.- Ankara Milletvekili Asuman Erdoğan’ın, Millet
Kütüphanesinin bütün vatandaşların yirmi dört saat istifade edebileceği önemli
bir merkez olacağına ilişkin açıklaması
ASUMAN
ERDOĞAN (Ankara) – Teşekkürler Başkan. 
Kubbesinde
“O, kalemle yazmayı öğretendir, insana bilmediğini öğretendir.” ayetikerimesi
yazılı, Cumhurbaşkanımız Sayın Recep Tayyip Erdoğan’ın talimatlarıyla inşasına
başlanan, kültür ve medeniyetimizden aldığımız ilhamla ve beşeriyetin hafızasını,
bilgi ve birikimini yeni nesillere aktarma idealiyle yapılan muazzam eser
Millet Kütüphanemiz eşsiz mimarisiyle bugün açılıyor. Bir Ankara Milletvekili
olarak, şehrimize kazandırılan bu değer için ayrıca çok mutlu ve heyecanlıyım.
Araştırma, çocuk, gençlik, nadir eserler, süreli yayınlar, ses ve görüntü
kütüphaneleri, eğitim merkezi, konferans salonu, atölyeleri ve sosyal
mekânlarıyla bütün vatandaşlarımızın istifade edeceği önemli bir merkez olacak.
Yirmi dört saat açık olacak. 5 bin kişilik kapasiteyle, 134 farklı dilde
yayınla medeniyetimize yakışır bu güzel eseri ziyarete tüm milletvekillerimizi
davet ediyorum. 
BAŞKAN
– Sayın Kılıç… 
36.- Kahramanmaraş Milletvekili İmran Kılıç’ın,
Almanya’da yaşanan saldırıyı kınadığına, tarihte ve günümüzde ırkçılık yüzünden
nice katliamlar işlendiğine ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkanım.
Almanya’da
aralarında vatandaşlarımızın da bulunduğu, çok sayıda kişinin hayatını
kaybettiği ve yaralandığı silahlı saldırıyı kınıyorum. Irkçılık, insanlığın baş
belası müzmin bir hastalıktır; ırkçılık, bazı ırkların ötekilerden üstün
olduğunu savunan görüş ya da ön yargıdır. Bu görüşler, insanları derilerinin
rengine göre beyaz, siyah, sarı, esmer ve kızıl olarak ayıran sınıflandırmaları
temel almıştır. Irkçılar, kendi ırklarını üstün, diğer ırklardan olanları aşağı
görüp ayrımcılık uygular, onlara hak ve fırsat eşitliği tanımazlar. Tarihte ve
günümüzde ırkçılık yüzünden nice cinayetler ve katliamlar işlenmiş ve
işlenmektedir. Hâlbuki insanlar asaletlerinin değil, kabiliyet ve işlerinin
çocuklarıdır. "En büyük düşmanıdır ruh-u Nebi tefrikanın/ Adı batsın onu
aramıza sokan kaltabanın." 
BAŞKAN
– Değerli milletvekilleri, şimdi değerli Grup Başkan Vekillerimizin söz
taleplerini karşılayacağım.
İlk
söz, İYİ PARTİ Grubu adına Grup Başkan Vekili Sayın Dervişoğlu’nda. 
Buyurun
Sayın Dervişoğlu.
37.- İzmir Milletvekili Dursun Müsavat Dervişoğlu’nun,
Almanya’da gerçekleşen ırkçı saldırıyı kınadığına ve hayatını kaybedenlere
Allah’tan rahmet dilediğine, 20 Şubat
Fırat Yılmaz Çakıroğlu’nu ölümünün 5’inci yıl dönümünde rahmetle yâd ettiğine,
İdlib’den kötü haberler geldiğine ve konuyla ilgili Türkiye Büyük Millet
Meclisinin yetkilendirilmesi gerektiğine, İran Sağlık Bakanlığı tarafından 2
İran vatandaşının corona virüsü nedeniyle yaşamını yitirdiğinin açıklandığına,
coronavirüs tehlikesiyle ilgili alınacak tedbirlerin belirlenmesi amacıyla
verdikleri araştırma önergesinin iktidar tarafından reddedildiğine ilişkin
açıklaması
DURSUN
MÜSAVAT DERVİŞOĞLU (İzmir) – Teşekkür ederim Sayın Başkanım. 
Genel
Kurulu saygılarımla selamlıyorum. 
Almanya’daki
ırkçı saldırıyı şiddetle kınıyor ve hayatını kaybedenlere Allah’tan rahmet,
kederli ailelerine başsağlığı diliyorum; bu kabîl saldırıların da bir daha
yaşanmaması temennisini ifade ediyorum.
Beş
yıl önce Ege Üniversitesinde bölücü terör örgütü sempatizanları ve militanları
tarafından katledilen Fırat Yılmaz Çakıroğlu kardeşimi rahmetle yâd ediyorum.
2015 yılında, iktidarın sözde çözüm süreci sayesinde alan ve hâkimiyet kazanan
örgüt mensupları üniversitelere hâkim olma çabası içine girerken kendilerine
karşı çıkan milliyetçi, vatansever gençlere saldırmaya başlamışlardı. Ege
Üniversitesinde PKK propagandasına karşı çıktığı için açıkça hedef gösterilen
ve devlet kapısında terör örgütünün eylemlerine karşı çare aramasına rağmen
beklentisine karşılık bulamayan kardeşimi Cenab-ı Allah Peygamber’e komşu
eylesin. 
“Ten
fanidir, can ölmez/Çün gitti, geri gelmez/Ölür ise ten ölür/Canlar ölesi
değil.” Ruhu şad, mekânı cennet olsun.
İdlib’den
kötü haberler alıyoruz. Tabii, spekülatif de olabilir. Dolayısıyla iktidar
kanadını, konuyla ilgili, Türkiye Büyük Millet Meclisini yetkilendirmeye davet
ediyorum.
Ayrıca,
dün İran Sağlık Bakanlığından yapılan açıklamaya göre, Kum kentinde solunum
yetmezliği şikâyetiyle gözetim altında tutulan ve coronavirüs sonuçları pozitif
çıkan 2 İran vatandaşının yaşamını yitirdiği ifade edildi.
(Mikrofon
otomatik cihaz tarafından kapatıldı)
BAŞKAN
– Devam edin.
DURSUN
MÜSAVAT DERVİŞOĞLU (İzmir) – Coronavirüs tehlikesi sınırımıza kadar gelmiştir.
Bununla ilgili alınacak tedbirler için verdiğimiz araştırma önergesi de iktidar
tarafından reddedilmiştir. Siyasi bir konu olmamasına rağmen, tamamen sağlık
baz alınarak verilmesine rağmen önergemizin reddedilmesini doğrusunu isterseniz
anlamış değiliz. Virüs on beş gün içinde tespit edilirken, havaalanlarına
termal kamera yerleştirmekle tedbir alınamayacağının bilinmesi gerekir. Sağlık
Bakanlığımızın bu konuda kapsamlı tedbirleri kamuoyunu aydınlatacak bir şekilde
açıklaması hem partimizin hem de kamuoyumuzun bir beklentisidir. Allah
milletimize güç kuvvet versin. 
(Mikrofon
otomatik cihaz tarafından kapatıldı)
BAŞKAN
– Devam edin.
DURSUN
MÜSAVAT DERVİŞOĞLU (İzmir) – Teşekkür ederim.
Diler
ve umarım ki karşı karşıya bulunduğumuz sorunlar bir felakete dönüşmez. Türkiye
Büyük Millet Meclisinin görev ve sorumluluk duygusu içerisinde hareket
edeceğine olan inancımı tekrarlıyor, Genel Kurulu saygılarımla selamlıyorum
efendim.
BAŞKAN
– Söz sırası, Milliyetçi Hareket Partisi Grubu adına Grup Başkan Vekili Sayın
Bülbül’de. 
Buyurun
Sayın Bülbül.
38.- Sakarya Milletvekili Muhammed Levent Bülbül’ün, 20
Şubat PKK’lı teröristlerce katledilen Fırat Yılmaz Çakıroğlu’nun şehadetinin
5’inci seneidevriyesi vesilesiyle vatan, millet ve ülkü uğruna canından geçmiş
bütün şehitlere şükran ve minnet duygularını ifade etmek istediğine,
Türkiye’nin Berlin Büyükelçiliğinden yapılan açıklamadan Almanya’nın Frankfurt
kenti yakınlarındaki Hanau kasabasında yaşanan saldırının ırkçı bir terör
eylemi olduğunun anlaşıldığına ve Alman makamlarınca soruşturmanın bu minvalde
yürütülmesi gerektiğine, ırkçılığa ve aşırılığa karşı dünya çapında tedbirler
alınması gerektiğine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, değerli milletvekilleri; bugün, 20
Şubat 2015’te, öğrenim gördüğü Ege Üniversitesi Fen Edebiyat Fakültesi Tarih
Bölümünde, hain PKK’lı teröristlerce katledilen Fırat Yılmaz Çakıroğlu
kardeşimizin şehadetinin 5’inci seneidevriyesidir. Fırat, tahsil hayatındaki üstün
başarısının yanında güzel ahlakı yüzüne yansımış bir kardeşimizdi. Türk
milletini canı, Türk vatanını da mabedi bilen Fırat, milletimize ve
değerlerimize, bırakın düşmanlığı, yan gözle bakılmasını dahi kabullenemeyen
her ülkü eri gibi sinmemiş, yılmamış, son nefesine kadar bu şuurla yaşamış ve
bu değerler uğruna canını feda etmiştir. Allah bu memleketten Fıratları eksik
etmesin, sayılarını çoğaltsın. Bu vesileyle, ilk ülkü şehidimiz Ruhi
Kılıçkıran’dan Fırat Yılmaz Çakıroğlu’na kadar, vatan, millet ve ülkü uğruna
canından geçmiş bütün şehitlerimize şükran ve minnet duygularımızı ifade etmek
istiyoruz.
Sayın
Başkan, son iki gün Meclis Genel Kurulunda, sırasıyla, Belçika’da yaşanan bir
olay üzerinden ve Fransa’da bizzat Fransa Cumhurbaşkanının beyanları üzerinden,
Avrupa’da Türkofobik ve İslamofobik uygulamalarla ırkçılığa, Türk düşmanlığına
ve İslam düşmanlığına sağ parti-sol parti demeden nasıl geçit verildiğini ve bu
duyguların ne şekilde körüklendiğini ifade etmiştik.
(Mikrofon
otomatik cihaz tarafından kapatıldı)
BAŞKAN
– Devam edin. 
MUHAMMED
LEVENT BÜLBÜL (Sakarya) – Bugün Almanya’nın Hanau kentinden gelen haber
yüreğimizi yakmıştır. Alman makamlarından henüz resmî olarak ayrıntılı bir
açıklama yapılmadığını bilmekteyiz fakat Büyükelçiliğimiz tarafından yapılan
açıklamadan, saldırının ırkçı, Türk düşmanı bir terör eylemi olduğu
anlaşılmakta. Vefat eden 9 kişi içerisinde 5 Türk vatandaşımızın olduğu
açıklanmıştır. Almanya’da, bazı haber sitelerinde, saldırıyı gerçekleştiren
şahsın psikolojik sorunları olan biri gibi gösterilmeye çalışıldığına, bu
sayede saldırının bireysel bir eylem olduğu yönünde bir zemin hazırlanmaya
çalışıldığına da şahitlik etmekteyiz. Bu, bizzat, kafalarımızı kuma gömmekten
başka bir şey olmaz. Bu hadise, ırkçı, Türk düşmanı bir terör eylemidir ve
soruşturma, Alman makamlarınca öncelikle bu minvalde yürütülmelidir.
Bugüne
kadar, Avrupa tarihi, dünyada emperyalizmin ve ırkçılığın ne kadar büyük
acılara, kana, gözyaşına sebep olduğunu, nasıl kıyımlara sebep olduğunu en
çarpıcı şekilde gösteren bir tarihtir.
(Mikrofon
otomatik cihaz tarafından kapatıldı)
BAŞKAN
– Devam edin.
MUHAMMED
LEVENT BÜLBÜL (Sakarya) – Eğer ırkçılığın yaşattığı veya yaşatacağı acıları
konuşacaksak Avrupa’nın kendi tarihine baktığımızda yeterli delil, emare burada
fazlasıyla mevcuttur. Bunca acı, kan ve gözyaşından sonra, geçmişte yaşanan bu
kadar acıdan sonra, 21’inci yüzyılda bu fikirlerin, bu düşüncelerin yeniden
Batı’da hortlamış olması son derece vahim bir durumdur. Bugün katledilenler,
bugün hayatını kaybedenler Müslüman’dır, Türk’tür. Batı, bundan dolayı belki
bir eza, cefa içerisinde hissetmiyor olabilir fakat bu bela mutlaka onların
başlarına dolanacaktır diyorum. 
Bu
noktada, bütün dünya çapında ırkçılığa, aşırılığa karşı gereken bütün
tedbirlerin alınması gerektiğini ifade ediyor, saygılar sunuyorum.
BAŞKAN
– Söz sırası, Halkların Demokratik Partisi Grubu adına Grup Başkan Vekili Sayın
Kurtulan’da.
Buyurun
Sayın Kurtulan.
39.- Mersin Milletvekili Fatma Kurtulan’ın, Almanya’nın
Frankfurt kenti yakınlarındaki Hanau kasabasında yaşamını yitirenler arasında
Türkiye vatandaşlarının da olduğu saldırıyı nefretle kınadığına ve ölenlere
Allah’tan rahmet dilediğine, ırkçılığın lanetlenmesi gerektiğine, açıklanan
Uluslararası Af Örgütü yıllık raporuna, Türkiye’nin Suriye’de desteklediği kimi
güçler eliyle savaş suçu işlemeye devam ettiğine, Gezi davasından çıkan beraat
kararı sonrasında hakkında tahliye kararı verilen Osman Kavala’nın yeniden
tutuklanmasıyla bir hukuk garabeti yaşandığına ve benzer durumların daha önce
de görüldüğüne, Hâkimler ve Savcılar
Kurulunun beraat kararı veren mahkeme heyeti hakkında inceleme başlatmasının
yargının bağımlı olduğunu gözler önüne serdiğine, 21 Şubat Dünya Ana Dili
Günü’ne ilişkin açıklaması
FATMA
KURTULAN (Mersin) – Teşekkürler Sayın Başkan.
Ben
de Almanya’nın Hanau kentinde, aralarında Türkiye vatandaşlarımızın da olduğu 9
kişinin yaşamını yitirdiği saldırıyı nefretle kınıyorum. Yaşamını yitirenlere
Allah’tan rahmet, yakınlarına başsağlığı diliyorum. Kimi haber kaynaklarına
göre, saldırganın bıraktığı bir mektupta, Almanya’dan sınır dışı edilmesi
mümkün olmayan kişilere yöneldiği görülüyor. Bu, aslında, yabancı
düşmanlığının, ırkçılığın, üstün ırk algısına hapsolmanın yarattığı bir
sonuçtur. Her yerde ırkçılık kötüdür. Irkçılığı her zaman lanetlemek, uzak
durmak gerekiyor diye belirtmek isterim. 
Sayın
Başkan, değerli milletvekili arkadaşlar; Uluslararası Af Örgütü yıllık raporunu
açıkladı. Raporunda, Türkiye’nin 9 Ekimde Rojava’nın Serekaniye ve Gire
Spi kentlerine yönelik saldırısında 180 sivilin yaşamını yitirdiğine yer
verdi. Yine, Türkiye’nin de desteklediği kimi paramiliter güçlerle birlikte,
kamu alanları, okullar, ekmek fırınları ve sivil yerleşim yerlerine dahi hedef
gözetmeksizin saldırılar gerçekleştirdiği raporda yer aldı. Suriye Gelecek
Partisi Genel Sekreteri Hevrin Halef’in yaşamını yitirdiği saldırıyı burada
dile getirdiğimizde yer yer gergin ortamlara neden olmuştu. Bu raporda Hevrin
Halef’in saldırıya uğradığına “Kaçırmalar ve Yargısız İnfaz Olayları”
bölümünde, başlığında yer verildiği görülüyor. Ayrıca, raporda, Türkiye'nin, 20
Ocak 2018 tarihinde Özgür Suriye Ordusu gibi Selefi gruplarca denetimine aldığı
Afrin’de de, Selefi gruplara yetki verilerek, sivillerin evlerine geçmesini
engellediği, sivillere ait evlere el konulduğu ve kimi evlerin askerî üs olarak
kullanıldığı belirtildi.
(Mikrofon
otomatik cihaz tarafından kapatıldı) 
BAŞKAN
– Devam edin.
FATMA
KURTULAN (Mersin) – Sonuç olarak, orada yaşanan -uzunca bir zamandır burada
dile getirdiğimiz gibi, bu raporda da tekrar altı çizilmiş- bir savaş suçudur.
Türkiye, orada desteklediği kimi güçler eliyle de savaş suçu işlemeye devam
ediyor. Oradan bir an önce çıkmak Türkiye'nin ortak çıkarıdır diyorum.
Yine,
değinmek istediğim bir başlık, bir durum, Osman Kavala’nın durumu. Dün yine bir
hukuk garabetine tanıklık ettik. İnsan hakları savunucusu ve iş insanı Osman
Kavala maalesef yeniden tutuklandı. Önceki gün Gezi davasından çıkan beraat
kararı sonrasında hakkında tahliye kararı verilen, ancak aradan sadece altı saat
geçtikten sonra savcılık tarafından 15 Temmuz darbe girişimi gerekçesiyle
gözaltı kararı verilen Kavala ne yazık ki dün akşam saatlerinde yeniden
tutuklandı.
(Mikrofon
otomatik cihaz tarafından kapatıldı) 
BAŞKAN
– Devam edin.
FATMA
KURTULAN (Mersin) – Buna benzer durumları biz daha önce de yaşamıştık. Örneğin,
önceki dönem Eş Başkanlarımız Demirtaş ve Yüksekdağ’ın tutuklu iken tekrar,
gece yarısı oluşturulan bir mahkemeyle yeniden tutuklanması gibi bir durumu,
bir hukuk katliamını burada yaşamıştık; şimdi de Osman Kavala şahsında yaşanan,
biraz bu durum. Sormak lâzım: Ne oldu o altı saatte? Üstelik, beraat kararı
veren, Gezi davasında beraat kararı veren hâkimlerin soruşturmaya alınması,
sorgulanması sürecini de biraz sormak lâzım. Özellikle AKP Genel Başkanının
beyanından sonra bu durumların yaşanmasının da oldukça tartışılması gereken,
yargının ne kadar bağımlı olduğunu gözler önüne seren bir durum olduğunu
vurgulamak isterim. 
Son
olarak, yarın 21 Şubat yani Dünya Ana Dili Günü’dür.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
FATMA
KURTULAN (Mersin) – Tabii ki.
Dil,
bir yandan bütün insanlığın deneyimlerini kendinden sonraki nesillere aktardığı
canlı bir varlıkken, bir yandan da farklı kültürlerin, kimliklerin yaşamına
devam etmesini sağlar. Özellikle de ana dilde eğitim, kimlik, kültür
aktarımının en önemli ayaklarındandır. Türkiye de çok çeşitli dillerin varlık
gösterdiği ülkelerden biridir ancak bu dillerin anayasal güvenceye alınmaması,
kamu alanında hizmet alınıp verilmemesi ve eğitim dili olmaması nedeniyle kimi
diller yok olmuştur, kimileri de yok olmayla yüz yüze kalmıştır. Türkiye’de,
çeşitli kaynaklara göre 25 milyona yakın nüfusu oluşturan Kürt halkının
konuştuğu Kürtçe diline karşı -her zaman dediğimiz gibi- anayasal güvence
olmaması… Hatta yer yer ırkçılığa bile neden olan yaklaşımlara da maruz
kalınmaktadır.
(Mikrofon
otomatik cihaz tarafından kapatıldı)
BAŞKAN
– Bitirelim lütfen. 
FATMA
KURTULAN (Mersin) – Türkiye’de kardeşliğin gerçek anlamda tesisi için mutlaka
Kürtçenin ana dilde eğitimde olması, kamu alanında hizmet alınmasının ve
verilmesinin sağlanması gerekiyor diyorum, “…”(x) diyorum.
Teşekkürler
ediyorum.
BAŞKAN
– Söz sırası, Cumhuriyet Halk Partisi Grubu adına Grup Başkan Vekili Sayın
Altay’da.
Buyurun
Sayın Altay.
40.- İstanbul Milletvekili Engin Altay’ın, Almanya’nın Frankfurt kenti yakınlarındaki Hanau
kasabasında gerçekleştirilen ırkçı saldırıyı nefretle kınadıklarına ve ölenlere
Allah’tan rahmet dilediğine, ırkçılığın bir insanlık suçu olduğuna, gayriaskerî
statüde olduğu hâlde Yunanistan tarafından silahlandırılan 16 adanın
isimlerinin ne olduğunu, bu durumun ne zaman fark edildiğini ve fark edildiği
günden bugüne kadar neler yapıldığını, saray kabinesinin bütün üyelerinin bu
durumdan haberinin olup olmadığını Millî Savunma Bakanından öğrenmek
istediğine, Türk Silahlı Kuvvetleri destekli ÖSO unsurlarının Saragib ve Neyrab
kasabalarına taarruz başlattığına ilişkin haberlere, Türkiye’nin İdlib’de
Mehmetçik’imizin can güvenliğinin sağlanması için askerî ve diplomatik
girişimlere hız vermesi, Eylül 2018’de imzalan Soçi Anlaşması’ndaki
yükümlülüklerini revize etmesi, bölgesel ve uluslararası diplomasiyi
öncelemesi, İdlib’den Türkiye’ye gelmesi kuvvetle muhtemel 1 milyon
sığınmacının yükünün bölge ülkeleriyle paylaşılması noktasında hazırlık yapması
gerektiğine ilişkin açıklaması 
ENGİN
ALTAY (İstanbul) – Teşekkür ederim Sayın Başkan.
Sizi
ve yüce Genel Kurulu saygıyla selamlıyorum.
Efendim,
Almanya’da gerçekleştirilen ırkçı saldırıdan dolayı üzgünüz. Ölenlerin 5’inin
vatandaşımız olması ayrıca bizi üzen bir durum ama hiçbiri vatandaşımız olmasa
gene çok üzülürdük. Irkçılık bir insanlık suçudur, umarım bu son olur. Biz,
bütün dünyada insanlığın barış ve kardeşlik içinde yaşaması hayaliyle yaşıyor
ve siyaset yapıyoruz. Tekrar, ölenlere rahmet diliyorum, milletimizin başı sağ
olsun ve bu tür saldırıları nereden gelirse gelsin şiddetle ve nefretle
kınadığımızı belirtmek istiyorum.
Sayın
Başkan, Millî Savunma Bakanımıza -kendisi burayı izlemiyordur ama herhâlde Bakanlıkta
birileri izliyordur diye- 4 soruyu yinelemek istiyorum, şunun için istiyorum:
Bölgede çok sıcak bir süreç yaşanıyor. Millî Savunma Bakanı 23 Ocak Perşembe
günü bir değerlendirme yaptı ve Ege’de uluslararası anlaşmalarla belirlenen
gayriaskerî statüdeki 23 adanın 16’sının Yunanistan tarafından
silahlandırıldığını, asker konuşlandırıldığını ifade etti. Bu tablo karşısında
Türkiye’nin o günden bugüne ne yapıp ne yapmadığı Meclisin bilmesi gereken bir
husustur. Bu sebeple, ben, Türkiye Büyük Millet Meclisinde grubu bulunan bir
siyasi partinin Grup Başkan Vekili olarak, 82 milyon vatandaşımızın temsilcisi
olarak Sayın Bakanın şu sorulara cevap vermesini istiyorum, Mecliste vermesini
istiyorum: 
1)
Bu 16 adanın isimleri nelerdir?
(Mikrofon
otomatik cihaz tarafından kapatıldı) 
BAŞKAN
– Devam edelim Sayın Altay. 
ENGİN
ALTAY (İstanbul) – 2) Bu durumu ne zaman fark ettiniz? Zira, Sayın Genel
Başkanımız Kemal Kılıçdaroğlu iki yıl önce -isim de vererek- Bulamaç Adası’nın
-üstelik bize ait olduğu hâlde- Yunanlılar tarafından işgal edildiğini, asker
konuşlandırıldığını söylemiş ve Hükûmeti göreve davet etmiş idi. Sayın Bakanın
bu durumu ne zaman fark ettiğini de Meclisle paylaşmasını istiyorum. 
3)
O fark ettiği günden, andan ya da 23 Ocak 2020 tarihinden bugüne kadar
Türkiye’nin bu konuda neler yaptığını, hangi adımları attığını Meclisin bilmeye
hakkı vardır diye düşünüyorum.
4)
Bu konuyu saray Kabinesinde konuşabildi mi Sayın Bakan, konuştu mu? Saray
Kabinesinin bütün üyelerinin bu durumdan haberi var mı -ayrıntılardan tabii-
adaların isimlerinden haberi var mı? Bunu da soruyorum. Bu sorularla Millî
Savunma Bakanlığı yerleşkesinde bizi dinleyen yöneticilere de sesleniyorum: Bu
konuda Sayın Bakanı bu talebimizle ilgili haberdar etsinler ve bunlara cevap
bulmamız gerekiyor.
(Mikrofon
otomatik cihaz tarafından kapatıldı) 
BAŞKAN
– Devam edin Sayın Altay.
ENGİN
ALTAY (İstanbul) – Sayın Bakan, öte yandan, El Cezire ve diğer haber
kaynaklarına bir haber düştü, Türk Silahlı Kuvvetleri destekli ÖSO unsurlarının
Saragib ve Neyrab kasabalarına bir saldırı, taarruz başlattıkları, bu taarruzda
da Türk Silahlı Kuvvetlerine mensup tank ve ağır silahların kullanıldığıyla
ilgili. 
Şimdi,
karşılığında da Suriye Merkezî Hükûmeti Ordusunun ve Rus uçaklarının da ÖSO
mevzilerine hava saldırısı ve ağır tank saldırıları yaptığına, birtakım
tankların da imha edildiğine dair El Cezire dâhil birçok uluslararası haber
kaynağında haber var. 
Şimdi,
biz, İdlib’le ilgili, başından beri, yapıcı, samimi uyarılarımızı her vesileyle
dile getirdik. Hükûmetin, bölgede atacağı adımlarda, öncelikle Türkiye’nin hak
ve menfaatlerini korumayı öncelemesini; ikincisi de Türkiye’nin Orta Doğu’daki
ağırlığının, Amerika ve Rusya’ya havale edilmeden… Suriye sınırımızın bir
kısmında Rusya’yla, bir kısmında Amerika’yla güvenlik sağlama sevdasının çok
doğru olmadığını da belirttik. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Altay.
ENGİN
ALTAY (İstanbul) – Şimdi buradan, bu vesileyle tekrar etmek isterim ki İdlib’de
gözlem misyonunu sürdüren Mehmetçik’imizin can güvenliğinin sağlanması için
Türkiye’nin askerî ve diplomatik girişimlere sağlıklı bir şekilde hız vermesi
gerekir ve Türkiye’nin derhâl, Eylül 2018’de imzaladığı Soçi Anlaşması’ndaki
yükümlülüklerini revize etmesi gerekir. Bunu etmediği vakit, hem Rusya hem
Amerika Türkiye’den çok farklı ve olması, gerçekleşmesi imkânsız beklentiler
içine girmektedirler. 
Sayın
Başkan, üçüncü olarak, Türkiye’nin, Suriye’nin toprak bütünlüğünü tehdit eden
rejim değişikliğine odaklanmak yerine, cihatçı gruplarla ilişkiyi kesmesinde
bizce fayda vardır. Bu noktada, Türkiye’nin, bölgesel ve uluslararası
diplomasiyi öncelemesi gerekir. En mühimi ve vahimi, zaten 4 milyon sığınmacı
Türkiye’nin başında bir sorundur. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Altay.
ENGİN
ALTAY (İstanbul) – Bitirelim efendim.
İdlib’den
Türkiye’ye gelmesi kuvvetle muhtemel 1 milyon sığınmacının -ki bunun içinde 10
bini aşkın cihatçı teröristin olduğu da, olacağı da bir gerçek- yükünün bölge ülkeleriyle
-Birleşmiş Milletler, Avrupa Birliği, Amerika Birleşik Devletleri, Rusya’yla-
paylaşılması noktasında şimdiden Türkiye’nin hazırlık yapması ve adım atması
gerektiğinin altını çiziyoruz. 
Allah,
Mehmetçik’imizin burnunu kanatmasın diyoruz. Savaş zorunlu olmadıkça bir
cinayettir ama Türkiye, bölgedeki hak ve menfaatleri için nerede durması
gerekiyorsa orada da şüphesiz duracaktır. Anlayış ve yaklaşımımızın bu olduğunu
bir kere daha teyit ediyorum.
Genel
Kurulu ve sizi saygıyla selamlıyorum efendim.
BAŞKAN
– Söz sırası, Adalet ve Kalkınma Partisi Grubu adına Grup Başkan Vekili Sayın
Muş’ta.
Buyurun
Sayın Muş.
41.- İstanbul Milletvekili Mehmet Muş’un, Almanya’nın
Frankfurt kenti yakınlarındaki Hanau kasabasında gerçekleşen ve yabancı
düşmanlığından kaynaklandığı anlaşılan ırkçı saldırıda yaşamını yitiren
vatandaşlara Allah’tan rahmet dilediğine, Alman Hükûmetinin Türklere yönelik
saldırılara karşı gerekli tedbirleri alması yönünde her türlü girişimin
yapıldığına, 20 Şubat Fırat Yılmaz Çakıroğlu’nu katledilişinin 5’inci
seneidevriyesinde rahmetle andıklarına ilişkin açıklaması
MEHMET
MUŞ (İstanbul) - Sayın Başkan, değerli milletvekilleri; Almanya’nın Hessen
eyaletine bağlı Hanau kentinde gerçekleşen ve yabancı düşmanlığından
kaynaklandığı anlaşılan ırkçı saldırıda yaşamını yitiren vatandaşlarımıza
Allah’tan rahmet, yaralılarımıza acil şifalar diliyorum. Son yıllarda Avrupa’da
giderek artan ırkçı eğilimlerin sonucu olarak yapılan bu tip saldırıları net
bir şekilde kınadığımızı ifade etmek isteriz. Elbette Alman adli makamları bu
soruşturmayı yürütecektir fakat Alman Hükûmetinin de Türklere yönelik bu tip
saldırılara karşı gerekli tedbirleri alması gerektiğini özellikle ifade etmek
istiyoruz. Almanya’daki vatandaşlarımızın güvenliği Türkiye açısından önemlidir.
Oradaki Türklerin hukukunu korumak için her türlü girişimi yapmaktayız ve
yapmaya da devam edeceğiz. 
Bundan
birkaç yıl evvel İzmir’de üniversite öğrencisi Fırat Yılmaz Çakıroğlu
katledildi, şehit edildi. Onu öldüren PKK’lı teröristleri lanetliyorum. Fırat
Yılmaz Çakıroğlu’nu da rahmetle anıyoruz, acılı ailesine bir kere daha
başsağlığı dileklerimizi ve taziyelerimizi iletiyoruz.
Teşekkür
ederim. (AK PARTİ sıralarından alkışlar)
BAŞKAN
– Değerli milletvekilleri, şimdi gündeme geçiyoruz.
Başkanlığın
Genel Kurula sunuşları vardır.
İYİ
PARTİ Grubunun İç Tüzük’ün 19’uncu maddesine göre verilmiş bir önerisi vardır,
okutup işleme alacağım ve oylarınıza sunacağım.
VII.- ÖNERİLER
A) Siyasi Parti Grubu Önerileri
1.- İYİ PARTİ Grubunun, İstanbul Milletvekili Ümit Özdağ
ve 20 milletvekili tarafından, geçici koruma altındaki Suriyelilerin gelecek
yirmi yıl içerisinde ülkeye etkilerinin tüm yönleriyle araştırılarak alınması
gereken tedbirlerin belirlenmesi amacıyla 7/2/2020 tarihinde Türkiye Büyük
Millet Meclisi Başkanlığına verilmiş olan
(10/2498) esas numaralı Meclis Araştırması Önergesi’nin ön görüşmelerinin,
Genel Kurulun 20 Şubat 2020 Perşembe günkü birleşiminde yapılmasına ilişkin
önerisi
20/2/2020
Türkiye Büyük Millet Meclisi Başkanlığına
Danışma
Kurulu 20/2/2020 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19'uncu maddesi gereğince Genel Kurulun onayına
sunulmasını saygılarımla arz ederim.
 Dursun
Müsavat Dervişoğlu
 İzmir
 Grup
Başkan Vekili
Öneri:

İstanbul
Milletvekili Ümit Özdağ ve 20 milletvekili tarafından, geçici koruma altındaki
Suriyelilerin gelecek yirmi yıl içerisindeki ülkeye etkilerinin tüm yönleriyle
araştırılarak alınması gereken tedbirlerin belirlenmesi amacıyla 7/2/2020
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin diğer önergelerin önüne alınarak görüşmelerin 20/2/2020
Çarşamba günkü birleşimde yapılması önerilmiştir.
BAŞKAN
– Teşekkür ederim.
Değerli
milletvekilleri, şimdi, önerinin gerekçesini açıklamak üzere, İYİ PARTİ Grubu
adına İstanbul Milletvekilimiz Sayın Ümit Özdağ. (İYİ PARTİ sıralarından
alkışlar)
Süreniz
beş dakika Sayın Özdağ.
İYİ
PARTİ GRUBU ADINA ÜMİT ÖZDAĞ (İstanbul) – Sayın Başkan, değerli
milletvekilleri; bugün Orta Doğu’da, nüfus, yer isimleri, sınırlar ve siyasi
otoriteler gözümüzün önünde değişiyor, değiştiriliyor. Suriye’de de 2011
yılında başlayan iç savaş öncesi 22 milyon olan Suriye nüfusu, Şam’ın
banliyöleri ve kırsalı, Hama ve Humus kırsalı, Halep, İdlib gibi erleşim
yerleri, ağırlıklı olarak Sünni Arap yoğunluklu idi.
İç
savaş sonrası, milyonlarca insan ülkeyi terk etmiş ya da ülke sınırları
içerisinde yer değiştirmiştir. Milyonlarca Suriyeli de ülkelerini terk ederken
istikamet olarak ülkemizi seçmişler, Türkiye’ye gelmişlerdir.
Değerli
milletvekilleri, Suriye’nin kuzey kısmı Arap nüfus yoğunluklu olmakla beraber,
Arapların yanı sıra, bölgede Türkmen ve Kürt nüfus da mevcuttur. Bölgesel
olarak, tarihsel olarak Osmanlı Devleti’nin yıkılışından sonra demografi de,
yönetim de Türklerden Suriye devletine, Osmanlı-Türk Devleti’nden Suriye
devletine, iç savaş sürecinde de PKK/YPG’nin eline geçmiştir. Suriye’nin
kuzeyindeki bölgelerde PKK/YPG, Arap ve Türkmen nüfusu zorla göç ettirmiştir.
İç
savaş öncesi 22 milyon olan Suriye nüfusunun 6 milyonu, özellikle İdlib ile
Suriye’nin kuzeyi arasında ülke içerisinde yer değiştirmiştir. Şimdi de nüfusu
3 milyonu aşmış bulunan İdlib’e yapılan yoğun saldırılar sonucunda burada
bulunan Arap nüfus kuzeye, Türkiye’ye doğru hareket hâlindedir.
Türk
milletinin intihar vakalarıyla hatırlayacağı ekonomik kriz döneminde milletimiz
ekonomik problemlerle boğuşurken Suriyeli sığınmacılar politikası Türk
milletine daha şimdiden 80 milyar doları aşan bir maliyet ödetmiştir. AKP
iktidarının Suriye’de Beşar Esad rejiminin yıkılmasını hedefleyen politikasının
sonucunda da Türkiye’ye, kayıtlı 3,8 milyon, kayıtsız 1,5 milyon olmak üzere
toplam 5,3 milyon Suriyeli sığınmıştır. Türkiye’de hâlen bazı Avrupa
ülkelerinin nüfusundan daha fazla Suriyeli olduğunu biliyoruz.
Değerli
milletvekilleri, Suriye’den Türkiye’ye yönelik özellikle 2003 sonrasında
kitleler hâlinde gelen göç dalgası Türkiye’yi siyasi, ekonomik, kültürel ve
güvenlik açılarından önemli ölçüde olumsuz etkileyecektir. Tüm bunların yanı
sıra, tıpkı Suriye’nin içerisinde uygulanan demografi mühendisliği gibi,
Türkiye’ye yönelik bir stratejik göç mühendisliği yoluyla demografik değişim
gerçekleştirilmektedir ve Türkiye’nin demografisi değişmektedir. Eğer
Türkiye’de kayıtlı olan bu 3,8 milyon Suriyeli kalır ve vatandaşlık alırlarsa
2040 yılında, yirmi sene sonra 11,3 milyon Suriye kökenli insan Türkiye’de
yaşayacaktır. Özellikle Şanlıurfa, Gaziantep, Hatay, Kilis, Adana ve Mersin
gibi bölgelerde nüfus, kaldırılmaz ölçülere varacaktır. Bugün Şanlıurfa’da
kayıtlı ve kayıtsız 680 bin civarında Suriyeli var, 2040 yılında bu nüfus 1
milyon 958 bin olacak. Gaziantep’te 600 bin civarında -kayıtsızlarla birlikte
tam, kesin rakam 653 bin civarında- Suriyeli var, bu rakam 1 milyon 884 bin
558’e ulaşacak; Kilis’te 481 bine çıkacak; Hatay’da 1 milyon 847 bine ulaşacak
bir nüfustan bahsediyoruz. Keza, Adana’da kayıtlı, kayıtsız 352 bin Suriyeli
var, bu rakam 1 milyon 15 bine ulaşacak ve Mersin’de de rakamın 1 milyon 174
bine ulaşacağını görüyoruz. Az önce verdiğim Türk şehirlerinin demografik
yapıları 2040 yılında değişecek ve bu iller Türk şehri olmaktan çok Arap
nüfusun hâkim olduğu iller hâline dönecek. 
Değerli
milletvekilleri, sadece demografi değişmiyor, daha şimdiden işsizlik sayısında
da büyük artışlar var. Mesela Hatay’da, Kahramanmaraş’ta ve Osmaniye’de
Suriyelilerin henüz gelmediği 2012 senesinde işsiz sayısı 107 bin iken 2018’de
bu rakam 158 bine, 2019’da 200 bine çıkıyor. 15-64 yaş arası istihdama
katılabilecek toplam Suriyeli sayısı Kasım 2019 itibarıyla -kayıtlılar üzerinden-
2 milyon 161 bin civarında ve tabii, Suriyeliler istihdamda da yer alıyorlar
ama kayıtsız olarak; maliyet, şu ana kadar 48,5 milyar Türk lirası. 
Sağlık
sistemi üzerinde oluşturdukları yükü biliyoruz. İç savaştan geçmiş, travmatik,
uyumlu yaşama konusunda sıkıntılı, gettolaşan bu büyük Suriyeli sığınmacı
kitlesinin güney sınırımızda yoğunlaşması geleceğe yönelik çok büyük tehditler
içeriyor çünkü arada bir sınır olsa bile, bu insanlar hâlen Suriye’deki hayat
tarzlarını, değerlerini koruyorlar.
(Mikrofon
otomatik cihaz tarafından kapatıldı) 
BAŞKAN
– Tamamlayalım.
ÜMİT
ÖZDAĞ (Devamla) – Tamamlayacağım. 
Bu
durumun önümüzdeki yirmi yıl içerisinde devam etmesi hâlinde kültürel ve
ekonomik hak talepleriyle birlikte siyasal hak taleplerinde de bulunmaları
kaçınılmazdır ve bu da Türkiye için ciddi bir güvenlik sorunu hâline
gelecektir. Daha şimdiden Türk halkıyla sürtüşmelere ve yer yer gerginliklere
sebep olan bu nüfusun ileride ne gibi tehditlere yol açacağı bir millî güvenlik
konusudur ve Anayasa’nın 98’inci, Türkiye Büyük Millet Meclisi İçtüzüğü’nün 104
ve 105’inci maddeleri uyarınca Meclis araştırması açılarak konunun incelenmesi
gerekir. 
Genel
Kurulu saygıyla selamlarım. (İYİ PARTİ sıralarından alkışlar)
BAŞKAN
– Öneri üzerinde söz isteyen, Halkların Demokratik Partisi Grubu adına
Gaziantep Milletvekilimiz Sayın Mahmut Toğrul. (HDP sıralarından alkışlar)
Süreniz
üç dakika Sayın Toğrul. 
HDP
GRUBU ADINA MAHMUT TOĞRUL (Gaziantep) – Teşekkür ederim Sayın Başkan. 
Değerli
milletvekilleri, ben de Genel Kurulu ve Genel Kurulun sevgili emekçilerini
saygıyla selamlıyorum. 
Sayın
Başkan, Almanya’nın Hanau kasabasında yapılan ırkçı saldırıda yaşamını yitiren
yurttaşlarımıza Allah’tan rahmet, yakınlarına sabır ve başsağlığı diliyorum.
Suriyeli
mülteci meselesi, gerçekten, Türkiye’de önemli bir mesele işin doğrusu çünkü
Suriye iç savaşı başladıktan sonra, Türkiye, o zamanki siyasi iktidar,
Suriye'deki rejimi bir an önce devirmek adına Suriye iç savaşına müdahil oldu
ve önemli sayıda Suriyelinin topraklarını terk etmesine neden oldu. Tabii, o
dönemde açık sınır politikası izlendi, hiçbir kayıt tutulmadı, kim geliyor, kim
geçiyor; ciddi herhangi bir denetim dahi yapılmadı.
Değerli
arkadaşlar, şu anda, neticede, ülkemizde ciddi sayıda bir Suriyeli var ve
maalesef, bu Suriye, mülteci meselesi hem iç politikada hem dış politikada
iktidar tarafından bir araç olarak kullanılıyor ve politika geliştirmenin bir
aracı olarak sunuluyor; kamuoyunda da Suriyelilerle ilgili çok ciddi, yanlış
birtakım bilgilerin el altından yayılmasına neden olunuyor. Hatta, daha da
ötesi, bugün ülkemizde yaşanan işsizlik, ekonomik yoksulluk, yoksunluk
neredeyse Suriyeli mültecilere bağlanır dereceye getiriliyor.
Bakın,
kamuoyunda yer alan birtakım bilgilere göre, Suriyeliler ne haklara sahipmiş?
İşte, “mülteciler.org” sitesindeki bu yanlışlardan birkaç tanesini sizinle
paylaşacağım: “Suriyeliler su, elektrik, doğal gaz parası ödemiyor.” Değerli
arkadaşlar, bu, yanlış bir bilgi. Yine, “Suriyeliler devletten maaş alıyor.”
“Suriyeliler istediği üniversiteye sınavsız giriyor.” gibi özellikle toplumda
yaşanan ekonomik sorunların kaynağını başka bir yöne yansıtarak Türkiye'de
ciddi anlamda toplumsal bir meselenin de zemini hazırlanıyor.
Şimdi,
doğrudur, Türkiye'de, bir defa mültecilerin çok ciddi sorunları var, yarattığı
sorunlar da var tabii ki; hesapsız, plansız almanın getirdiği sorunlar var.
Aslında, sorunlar iki yönlü: Bir, Suriyelilerin, bu mültecilerin Türkiye'ye
girmesiyle beraber yarattığı sorunlar; iki, gelen mültecilerin de yaşadığı
ciddi sorunlar var. Bakın, yarattığı sorunlar: Dediğim gibi, plansız programsız
içeriye dâhil edilmeleri, ucuz iş gücü kullanımına gidilmesi sonucunda birçok
yurttaşımızın işsiz kaldığı doğrudur.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Toğrul.
MAHMUT
TOĞRUL (Devamla) – Hemen bitiriyorum Sayın Başkan. 
İşte,
kiraların arttığı vesaire gibi bilgiler, esnafın çeşitli zararlara uğradığı
bilgileri doğrudur ama aynı şekilde, Suriyelilerin de çok ciddi sorunlar
yaşadığı, özellikle en kırılgan kesim olan Suriyeli kadınlar ve çocukların
birçok sorun yaşadığı, ucuz iş gücü olarak kullanıldığı ve bunun için çoğunun
binbir zorluğu göze alarak Avrupa’ya gitmeye çalıştığı da bir gerçektir. Bunun
neticesinde, her gün, özellikle Ege’de birçok cinayetin, birçok ölümün
yaşandığını da biliyoruz. Suriyeli meselesinin bu şekilde manipüle edilerek
toplumun karşı karşıya getirilmesinin doğru olmadığını düşünüyor, Genel Kurulu
saygıyla selamlıyorum. (HDP sıralarından alkışlar)
BAŞKAN
– Öneri üzerinde söz isteyen, Cumhuriyet Halk Partisi Grubu adına Bilecik
Milletvekilimiz Sayın Yaşar Tüzün. (CHP sıralarından alkışlar)
Süreniz
üç dakika Sayın Tüzün.
CHP
GRUBU ADINA YAŞAR TÜZÜN (Bilecik) - Sayın Başkan, değerli milletvekilleri; İYİ
PARTİ’nin vermiş olduğu grup önerisinin lehinde söz almış oldum. Genel Kurulu
saygıyla selamlıyorum. 
Almanya’da
yaşanan bu ırkçı saldırıda ölen vatandaşlarımıza Allah’tan rahmet, yaralılara
acil şifalar diliyorum. 
Değerli
arkadaşlar, grup önerisinin içeriğine baktığımızda, yüce Meclisimizin, mutlak
surette, böyle önemli bir konuyu denetlemesi, böylesine önemli bir konuda
komisyon kurulması ve Türkiye’ye böylesine maddi ve manevi maliyeti olan bu
konuyu araştırmasında fayda var. O nedenle, Cumhuriyet Halk Partisi Grubu
olarak İYİ PARTİ’nin vermiş olduğu bu grup önerisinin lehinde olacağımızı
belirtmek istiyorum. 
Sevgili
arkadaşlar, özellikle 2011 yılından bugüne kadar, Türkiye’de 3 milyon 571 bin
Suriyeli bulunmaktadır. Bu sayı, diğer kayıtlı olmayanlarla birlikte 5 milyon
300 bine çıkmaktadır. Ülkemizde bunca işsizlik sorunu varken, bunca ekonomik
sıkıntı varken buralara yapılan masrafların 40 milyar dolar olduğu söyleniyor
ama bununla ilgili elimizde resmî bir tespit, resmî bir kayıt yok. Türkiye
Büyük Millet Meclisine, bugüne kadar, bunun araştırılması noktasında verilen
tüm öneriler, maalesef, AKP Grubu tarafından onaylanmamıştır, AKP Grubu
tarafından desteklenmemiştir dolayısıyla böylesine bir komisyon kurulamamıştır.

Sevgili
arkadaşlar, bakınız, eğer bu şartlar bu şekilde devam eder ise Suriyelilerin
ülkemizdeki yaş ortalaması 22, Türkiye'nin yaş ortalaması 32. Bugün Kilis’te
yaşayan Suriyelilerin nüfus oranı yüzde 81. Şanlıurfa’mızın Akçakale ilçesinde
115 bin yerli nüfus var, buna karşılık 140 bin Suriyeli nüfus bulunmaktadır.
Beş yıl sonra 100 kişiden 5’i Suriyeli olacak, maalesef -burası da çok önemli-
elli yıl sonra 4 kişiden 1’i Suriyeli olacak bu artış oranı bu şekilde devam
ettiği müddetçe. Gerçekten, böyle bir nüfus oranının gelecekte ülkemizi nereye
taşıyacağı büyük kaygı veriyor. 
Sevgili
arkadaşlarım, o nedenle, 40 milyar dolar harcandığı söylenen ve bugüne kadar
komisyon kurulmadığı için bunun ne noktada olduğunu bilmeyen parlamenterler ve
Parlamento durumundayız. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
YAŞAR
TÜZÜN (Devamla) – Gelin, bunu araştıralım, bu karma eğitimde ilköğretim
okullarında çocuklar hangi seviyede ders alıyorlar. Türkiye'de karma eğitim
olduğu için, bu çocuklar, sınıflarda, Türk öğrencilerin ortalamasını,
derecesini düşürüyorlar. Sağlık noktasında hangi sorunlar yaşanıyor,
Suriyelilere sağlık noktasında hangi öncelikler veriliyor; bunların
araştırılmasında bir sakınca yok. 
Biz,
İçişleri Komisyonu olarak, geçtiğimiz ay yapmış olduğumuz toplantıda
“Suriyelilerin kamplarını inceleyelim, burayı bir araştırma komisyonu olarak
değil de Komisyon üyeleri olarak ziyaret edelim, onların durumlarını bir gözden
geçirelim.” diye karar aldığımızda, maalesef, yukarıdan bir el dokundu, bu
ziyaret de iptal oldu. 
Dolayısıyla
yüce Parlamentonun bu yönde bir komisyon kurup araştırmasında bir sakınca
olmadığını belirtiyor, Genel Kurulu saygıyla selamlıyorum. (CHP ve İYİ PARTİ
sıralarından alkışlar)
BAŞKAN
– Söz sırası, Adalet ve Kalkınma Partisi Grubu adına İstanbul Milletvekilimiz
Sayın Ahmet Berat Çonkar’a aittir. (AK PARTİ sıralarından alkışlar)
Süreniz
üç dakika Sayın Çonkar.
AK
PARTİ GRUBU ADINA AHMET BERAT ÇONKAR (İstanbul) – Sayın Başkan, değerli
milletvekilleri; İYİ PARTİ’nin grup önerisi üzerine söz aldım. Hepinizi
saygıyla selamlıyorum. 
Öncelikle,
geçtiğimiz günlerde İdlib’de şehit olan 14 vatan evladımız da dâhil olmak
üzere, vatanımız ve kutsal değerlerimiz için can veren tüm şehitlerimizi
rahmetle anarak sözlerime başlamak istiyorum. Ayrıca, dün gece Almanya’da
gerçekleşen ırkçı saldırıda hayatını kaybeden vatandaşlarımıza da Cenab-ı
Allah’tan rahmet diliyorum. Almanya Hükûmetini ırkçı, İslam ve Türk düşmanı
terör eylemlerine karşı çok ciddi ve kararlı bir mücadele yürütmeye davet
ediyorum. 
Değerli
milletvekilleri, ülkemiz, İkinci Dünya Savaşı’ndan bugüne, dünyanın belki de en
dramatik mülteci hareketiyle karşı karşıya. Yüz binlerce insanın ölümü ve
milyonlarca insanın da evlerini terk etmesine sebep olan Suriye savaşının
ürettiği insani bir kriz var; bizi de ilgilendiriyor, aynı zamanda çok boyutlu
olarak da etkiliyor. Batılı ülkeler dikenli tel örgüleriyle sorumluluktan
kaçmaya devam ederken Türkiye olarak, bulunduğumuz zor şartlara rağmen 4
milyona yakın Suriyeli göçmene ev sahipliği yapmaya devam ediyoruz. Bu süreçte
Türkiye'nin sergilediği insani kriz yönetimi, uluslararası toplum için örnek
mahiyetindedir. Türkiye olarak, kendimizi bölgemizden soyutlama imkânına sahip
olmadığımız ortadır. Böylesine çalkantılı bir ortamda dış politikamızı doğru
vizyona ve manevra yeteneğine sahip, hedef ve ilkelerine bağlı nitelikte
yürütmek için büyük bir çaba göstermekteyiz. Diplomasi alanında Türkiye olarak
üzerimize düşen bütün görevleri layıkıyla yerine getirmenin gayreti
içerisindeyiz. Sahada da varız ve var olacağız. Ne insani sorumluluklarımızdan
ve değerlerimizden ödün vereceğiz ne de menfaatlerimizden taviz vereceğiz.
Sayın Cumhurbaşkanımızın da söylediği gibi, İdlib başta olmak üzere Suriye
halkının hayatta kalma ve onurunu koruma mücadelesine destek vermek hem tarihî
hem ahlaki hem de insani sorumluluğumuzdur. 
Bugün
Suriye’de mücadeleden imtina edersek yarın çok daha çetin mücadeleleri kendi
topraklarımızda yürütmek zorunda kalacağız. Suriye ve Libya halkının özgürlük
mücadelesi 83 milyon Türkiye Cumhuriyeti vatandaşının beka mücadelesinden ayrı
değildir. Elbette, içerisinde bulunduğumuz bu durumun ülkemize ve milletimize,
ekonomik, güvenlik, eğitim, kültür başta olmak üzere birçok alanda etkileri
vardır ve olacaktır. Ancak devletimizin bütün birimleri geçici koruma altındaki
Suriyelilerle yakından ilgileniyor, olumsuzluklara mahal verilmemesi için
gereken tedbirleri alıyor; bu noktada milletimiz de hoşgörü ve büyük bir
yardımseverlikle hareket ediyor. 
Şunu
ifade etmeliyim: Bu mesele siyaseten rant devşirilecek bir mesele değildir.
Böyle millî bir meselede tüm siyasiler olarak bizlerin, sorumlu davranmak,
provokatif tutumlardan uzak durmak, ülkemiz üzerinde, bulunduğumuz coğrafyada
birtakım hayaller kuranları sevindirmemek, onların her türlü insan hakkını
çiğneyerek hayata geçirmeye çalıştıkları kirli planlarına karşı durmak gibi bir
görevimiz var.
(Mikrofon
otomatik cihaz tarafından kapatıldı)
BAŞKAN
– Tamamlayalım.
AHMET
BERAT ÇONKAR (Devamla) – Muhalefet kanadındaki bazı yöneticilerimizin de bu
konularda dikkatli davranması ülkemizin ve milletimizin menfaatinedir.
Hükûmetimiz bu hususta yapıcı ve iyi niyetli olan her türlü katkıya açıktır.
Malumunuz, Türkiye olarak, özellikle siyasi sürecin neticeye ulaştırılması
noktasında çok önemli çabalar gösteriyoruz. Güvenli bölge uygulamalarımız, özellikle
ABD ve Rusya’yla yaptığımız anlaşmalar bu anlamdaki… Son dönemde, özellikle
Fırat Kalkanı Harekâtı bölgesine ve Afrin’de yaptığımız Zeytin Dalı Harekâtı
bölgesine 350 binden fazla sığınmacının geri dönüş yaptığını biliyoruz. Bu
süreci inşallah, İdlib’de ve uluslararası toplumun desteğiyle diğer bölgelerde
de hayata geçirmek için çabalarımıza devam edeceğiz ve göçmen hususlarıyla
alakalı da tüm kurumlarımız olarak duyarlı bir şekilde hareket etmeye devam
edeceğiz. 
Genel
Kurulu saygıyla selamlıyorum (AK PARTİ sıralarından alkışlar)
BAŞKAN
– İYİ PARTİ Grubunun önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir. 
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, Van Milletvekili Murat Sarısaç ve 19
milletvekili tarafından, ana dilde eğitim alamayan çocukların eğitim hayatında
yaşadıkları sorunların tespit edilerek gerekli önlemlerin belirlenmesi amacıyla
8/10/2018 tarihinde Türkiye Büyük Millet Meclisi Başkanlığına verilmiş olan
(10/174) esas numaralı Meclis Araştırması
Önergesi’nin ön görüşmelerinin, Genel Kurulun 20 Şubat 2020 Perşembe günkü
birleşiminde yapılmasına ilişkin önerisi

20/2/2020
Türkiye Büyük Millet Meclisi Başkanlığına
Danışma
Kurulu 20/2/2020 Perşembe günü (bugün) toplanamadığından grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Fatma
Kurtulan
 Mersin

 Grup
Başkan Vekili
Öneri:
8
Ekim 2018 tarihinde Van Milletvekili Sayın Murat Sarısaç ve arkadaşları
tarafından ana dilinde eğitim alamayan çocukların okullarda yaşadığı psikolojik
sorunların tespiti amacıyla Türkiye Büyük Millet Meclisine verilmiş olan (10/174)
esas numaralı Meclis Araştırması Önergesi’nin diğer önergelerin önüne alınarak
görüşmelerinin 20/2/2020 Perşembe günkü birleşiminde yapılması önerilmiştir.
BAŞKAN
– Değerli milletvekilleri, şimdi önerinin gerekçesini açıklamak üzere Halkların
Demokratik Partisi Grubu adına Mardin Milletvekilimiz Sayın Ebrü Günay
konuşacak. (HDP sıralarından alkışlar)
Süreniz
beş dakika Sayın Günay.
HDP
GRUBU ADINA EBRÜ GÜNAY (Mardin) – Sayın Başkan, değerli milletvekilleri;
partimin ana dilde eğitim önergesi üzerinde söz almış bulunmaktayım.
Türkiye
kültür ve dil çeşitliliği bakımından zengin olmasına rağmen, farkları tehlike
gören politikalar nedeniyle birçok otokton halk tarih sahnesinden silinmiş
gitmiştir. Mevcut dillerin varlığının korunup sürdürülmesinin dolayısıyla
sonraki kuşaklara aktarılmasının yolu ana dilin eğitim dili olarak
kullanılmasına bağlıdır. Ancak Türkiye’de ana dilde eğitimin önünde anayasal ve
politik engeller hâlâ devam etmektedir. Ana dilde eğitim üzerindeki
yasaklamalarla Türkiye, uluslararası hukuku ağır bir biçimde çiğnemektedir. 
Bugün
Birleşmiş Milletler üyesi 194 ülke içerisinde 113 ülke 1’den çok resmî dili
kullanmaktadır. İngiltere, İspanya, Almanya, İsveç gibi birçok ülkenin ana
dilde eğitime yer vermesi bilimsel, çağdaş ve demokratik değerler üzerine inşa
edilmiş bir eğitim sisteminin sonucudur. 
Türkiye’de
bugün canlılığını koruyan tek kimlik esasına dayalı politikalara karşı ana
dilde eğitim hakkı, başta Kürtlerin olmak üzere, Lazların, Çerkezlerin,
Asurilerin, Süryanilerin, Keldanilerin ve Mıhellemilerin siyasal ve toplumsal
alandaki en temel talepleridir. 
Değerli
arkadaşlar, çocukların ana dilleriyle eğitim yapmalarının yasaklanmasıyla,
çocuğun eğitim çağına erişinceye kadar doğal çevresinden öğrendikleriyle
oluşturduğu iç dil yıkıma uğrar; çocuğun o ana kadarki kelime dağarcığı, duygu,
düşünce, kavram ve imgelem dünyası, soyutlama becerisi tümüyle silinmiş olur.
Bu durum, çocuğun zihinsel gelişimine olduğu kadar, öğrenme yeteneğine de ciddi
anlamda zarar verir. Çocuğun kendi ana dilinde karşılığını bulan fikrî
kapasitesi, zihinsel birikimi ve evren tasavvuru yok edilip bilmediği bir dilde
eğitime tabi tutulması, onun bütün alanlarla olan ilişkisini koparmak demektir.
Hiç bilmediği ya da çok az bildiği, bilgi sahibi olduğu, yeni öğrenmeye
çalıştığı yabancı bir dille eğitime tabi tutulan bir çocuğun, istenilen düzeyde
bir eğitim alması ve başarı göstermesi maalesef mümkün değildir.
Nitekim,
dil bilimciler, eğitimciler, psikologlar ve pedagoglar tarafından
gerçekleştirilen güncel araştırmalar ile bu alana ilişkin ulusal ve ulusal üstü
ölçekte hazırlanan raporlar, ana dil dışındaki bir dille yapılan eğitimin
zorluklarını ve öğrenciler üzerinde yarattığı olumsuz sonuçları ortaya koymakta
ve ana dilinde eğitimin çocuklar üzerindeki pozitif etkisine vurgu yapmaktadır.
Ana dili öğrenme ve ana dilinde eğitim görme hakkı, kültürel haklardandır. Bir
dilin yok olmaması ve yeni nesiller tarafından etkin şekilde kullanılması, ana
dilin eğitim hayatında yer almasıyla mümkündür.
Türkiye’de
20 milyon nüfusa sahip bir halkın ana dili olan Kürt dilinin yalnızca ortaokul
seviyesinde, haftada sadece iki saat, seçmeli ders olarak okutulması, ana dilde
eğitim hakkına bir alternatif değildir ve bizim ana dil talebimizi
karşılamaktan uzaktır. Kaldı ki Kürtlerin ana dilde eğitim taleplerini
karşılamamakla birlikte, bu iki saatlik Kürtçe seçmeli ders dahi okullarda
fiilî olarak kaldırılmaya çalışılıyor. Okul idaresi yeteri bilgilendirmede
bulunmadığı için veliler yanlış yönlendiriliyor. Bunun dışında, okul müdürlerinin
öğrencilere Kürtçe seçmeli dersi seçtirmemesi, yine Bakanlık tarafından Kürtçe
öğretmenlerinin atamalarının yapılmaması ve ataması yapılan bir avuç Kürtçe
öğretmeninin de okullarda başka derslere girmeye zorlanması, Kürtçenin seçmeli
ders olarak verilmesi politikasının sonuçlarını ortaya koymaktadır. Kürtçe
öğretmenlerine sembolik olarak bazı yıllarda 2 veya 3 kişilik kontenjan
verilmesi ve bazı atama yıllarında ise hiç kontenjan ayrılmaması iktidarın
Kürtçeye olan yaklaşımını gösteren bir durumdur. 
Değerli
arkadaşlar, on yılda sadece 80 Kürtçe öğretmen atamasının yapılması, iktidarın
Kürt diline karşı yasakçı uygulamalarından vazgeçmediği ve yüz yıllık yok sayma
ve asimilasyon politikalarını devam ettirdiğinin kanıtıdır. Oysa Türkiye’de
20-25 milyon nüfusa sahip bir halkın ana dili olan Kürt dili, Türkiye
demokrasisinin turnusol kâğıdı durumundadır ve demokrasisinin eşiğidir. 
Ben,
bitirirken buradan, bu kürsüden -yarın 21 Şubat Dünya Ana Dili Günü- tüm dünya
halklarının Ana Dili Günü’nü kutluyorum ve aynısının Kürtçesini de buradan
ifade etmek istiyorum: “…”(x) (HDP sıralarından alkışlar)
MEHMET
MUŞ (İstanbul) – Sayın Başkan, kısa bir söz talep ediyorum.
BAŞKAN
– Sayın Muş, buyurun.
CEMAL
ENGİNYURT (Ordu) – Ya, Kürtçe bir de tercüman getirsinler Sayın Başkan. Ne
dedi? Türkçesini anlayalım bari.
GÜLÜSTAN
KILIÇ KOÇYİĞİT (Muş) – Söyledi ya!
EBRÜ
GÜNAY (Mardin) – Sayın Başkan, ikisini ayrı dilde söyledim zaten; Türkçesini de
Kürtçesini de.
CEMAL
ENGİNYURT (Ordu) – Türkçesini söylesin bari. Ne güzel ya!
EBRÜ
GÜNAY (Mardin) – Türkçesini de söyledim.
BAŞKAN
– Değerli arkadaşlar…
GÜLÜSTAN
KILIÇ KOÇYİĞİT (Muş) – Zoruna mı gitti?
CEMAL
ENGİNYURT (Ordu) – Ya, bırak bu işleri! Türkçe konuşun.
BAŞKAN
– Sayın Enginyurt…
CEMAL
ENGİNYURT (Ordu) – Türkçe konuşsunlar Başkanım. Burası Türkiye Büyük Millet
Meclisi.
BAŞKAN
– Sayın Enginyurt…
Buyurun
Sayın Muş.
SERPİL
KEMALBAY PEKGÖZEGÜ (İzmir) – Türkiye’de Kürtler de yaşıyor. 
CEMAL
ENGİNYURT (Ordu) – Ya, Kürtler varsa gidin Kürdistan’da kurun meclisi. 
BAŞKAN
– Sayın Enginyurt, lütfen…
EBRÜ
GÜNAY (Mardin) – Hayır, ben Türkçe de söyledim, dinleseydin.
MEHMET
MUŞ (İstanbul) – Sayın Başkan…
BAŞKAN
– Değerli arkadaşlar, lütfen… Tamam.
Buyurun
Sayın Muş.
CEMAL
ENGİNYURT (Ordu) – Burası Türkiye Büyük Millet Meclisi.
EBRÜ
GÜNAY (Mardin) – Olabilir. 
CEMAL
ENGİNYURT (Ordu) – Gelme o zaman!
EBRÜ
GÜNAY (Mardin) – Halkların Meclisi…
CEMAL
ENGİNYURT (Ordu) – Gelmeyin o zaman!
BAŞKAN
– Sayın Enginyurt… Lütfen…
EBRÜ
GÜNAY (Mardin) – Sana mı soracağız!
BAŞKAN
– Değerli arkadaşlar, karşılıklı konuşmayın lütfen.
Buyurun
Sayın Muş.
V.- AÇIKLAMALAR (Devam)
42.- İstanbul Miletvekili Mehmet Muş’un, Mardin
Milletvekili Ebrü Günay’ın HDP grup önerisi üzerinde HDP Grubu adına yaptığı
konuşmasındaki bazı ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; bütün diller bizimdir,
hepsi bizim için kıymetli. Dolayısıyla bizim, dillere karşı hiçbir dönemde bir
ön yargımız veya yasakçı bir yaklaşımımız olmamıştır, bunu da yaptığımız
uygulamalarda görmek mümkündür. Dolayısıyla diller toplumlarda doğarlar ve
yaşarlar, bunun önüne hiçbir zaman set koymak gibi bir anlayışa sahip olmadık,
bundan sonra da olmayacağız. 
Şunu
kabul etmediğimizi ifade etmek isterim: Hatip, konuşmasında iktidarın
asimilasyon politikalarını sürdürmek istediği ya da sürdürdüğü gibi bir şeyler
söyledi; bunu kabul etmemiz mümkün değildir. Hem bu ülkede konuşulan bütün
dilleri bizim dillerimiz olarak görürüz hem de bu ülkenin kültürlerinin tamamı
Türkiye’yi ortaya çıkarır, bir tanesi eksik olsa Türkiye olmaz, başka bir şey
olur bu. 
(Mikrofon
otomatik cihaz tarafından kapatıldı) 
BAŞKAN
– Tamamlayın.
MEHMET
MUŞ (İstanbul) – Dolayısıyla “asimilasyon” “inkâr” “ret” gibi kavramların bizim
parti politikalarımızda da siyaset kültürümüzde de insan olarak inancımızda da
anlayışımızda da yer bulması mümkün değildir diyorum. Zaten, bununla alakalı
bizim hatibimiz de konuşma yapacaktır.
VII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Van Milletvekili Murat Sarısaç ve 19
milletvekili tarafından, ana dilde eğitim alamayan çocukların eğitim hayatında
yaşadıkları sorunların tespit edilerek gerekli önlemlerin belirlenmesi amacıyla
8/10/2018 tarihinde Türkiye Büyük Millet Meclisi Başkanlığına verilmiş olan
(10/174) esas numaralı Meclis Araştırması
Önergesi’nin ön görüşmelerinin, Genel Kurulun 20 Şubat 2020 Perşembe günkü
birleşiminde yapılmasına ilişkin önerisi (Devam)
BAŞKAN
– Öneri üzerine söz isteyen, Cumhuriyet Halk Partisi Grubu adına Ankara
Milletvekilimiz Sayın Bingöl. (CHP sıralarından alkışlar)
CHP
GRUBU ADINA TEKİN BİNGÖL (Ankara) – Sayın Başkan, değerli milletvekilleri;
hepinizi saygıyla selamlıyorum.
Nazizm
iş başında. Dün yeni bir ırkçı saldırıyla maalesef, 11 kişi hayatını kaybetti.
Şu bir gerçek: Irkçılığa karşı tüm uluslar, bütün toplumlar ortak hareket
etmediği sürece maalesef, bu tür saldırılar herhâlde yeryüzünde ilanihaye
sürecektir.
Önergeyle
ilgili düşüncelerimizi açıklamak istiyorum. Bu ülkenin resmî dili Türkçedir,
anayasal güvence altına alınmıştır ve tartışılmayacak bir gerçektir. Bir başka
gerçeklik de şudur ki eşit yurttaşlık ilkesi sosyal devletin vazgeçilmezidir.
Her yurttaş kimliğini, inancını, yaşam tarzını, dilini özgürce
kullanabilmelidir. Zaten, toplumsal zenginlik buradan beslenir; ayrıştırmayla,
ötekileştirmeyle toplumlar asla zenginleşemez, farklılıklarla zenginleşir. Her
vatandaşın en temel eylemi kimliğini ve farklılığını ortaya koyabilmesidir. Bu
önemli bir haktır. 
Ülkemizde
3 üniversitede Kürt dili ve edebiyatı bölümü açılmıştır. Güzel. Peki, buradan
mezun olanlarla ilgili nasıl istihdam olanakları düşünülmüş de mezun olanların
mezuniyetten sonra nerelerde çalışacağıyla ilgili somut bir belirti var mıdır?
Yok. Peki, ne oluyor bu yüzlerce genç? O bölümleri bitiriyorlar ama hiçbirisi
iş bulamıyor. Deniyor ki: “Kürtçe seçmeli ders olursa bu öğretmenler orada
istihdam edilir.” Böyle bir şey yok. Ana dil bir haktır ama bunun da
tartışılması meşru zeminde mutlaka ama mutlaka olmalıdır. Bu tartışılmadığı
zaman, sorun her zaman karşınıza çıkacaktır. Ana dil eğitimi, ana dilde eğitim;
bu farklılıkları da ortaya koymak gerekir. İşte bu Parlamentonun asli
görevlerinden bir tanesi de budur.
Bakın
değerli arkadaşlar, Konfüçyüs’e soruyorlar: “Seni bir ülkeyi yönetmek üzere
çağırırlarsa ne yaparsın, ilk işin ne olur?” 
(Mikrofon
otomatik cihaz tarafından kapatıldı)
TEKİN
BİNGÖL (Devamla) – Süre verecek misiniz?
BAŞKAN
– Devam edin.
TEKİN
BİNGÖL (Devamla) – Konfüçyüs’ün cevabı çok ilginçtir, Konfüçyüs diyor ki: “İlk
işim, önce dili düzeltirim çünkü dil bozulursa kelimeler düşünceleri iyi
anlatamaz. Düşünceler iyi anlatılamazsa yapılması gereken işler yapılmaz,
görevler gereği gibi yapılamaz. Görevler gereği gibi yapılmazsa töre ve düzen
bozulur. Töre ve düzen bozulursa adalet yoldan sapar. Adalet yoldan çıkarsa
şaşkınlık içine düşen halk ne yapacağını, işin nereye varacağını bilemez. Bunun
için de hiçbir şey dil kadar önemli değildir.” Herkesin en doğal hakkı olan o
dili… O nedenle, kimliği ne olursa olsun; Kürt, Arap, Çerkez, Laz… 
ENGİN
ALTAY (İstanbul) – Gürcü de var.
TEKİN
BİNGÖL (Devamla) – …Gürcü ve onlarca etnik gruba mensup yurttaşlarımız -baş
tacı yurttaşlarımız- mutlaka dil konusunda özgürleştirilmeliler. 
Bakın,
değerli arkadaşlar, dil yok edilirse kültürler yok ediliyor. 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Bingöl.
TEKİN
BİNGÖL (Devamla) – Kültürel zenginlik yok edildiğinde bu kadim toprakların en
önemli, en büyük zenginliği olan halkların bir arada, özgürce, barış içinde
yaşamaları da ortadan kalkmış oluyor. 
Onun
için, bu araştırma önergesinin kabul edilmesinde hiçbir beis görmüyorum.
Parlamento tartışsın, ayrıntılar ortaya konulsun. Bu işin sosyolojik boyutu,
pedagojik boyutu ortaya çıkarsa çok net bir şekilde konu anlaşılır bir hâle
gelir diyorum, saygılar sunuyorum. (CHP ve HDP sıralarından alkışlar)
BAŞKAN
– Söz sırası, Adalet ve Kalkınma Partisi Grubu adına Konya Milletvekilimiz
Sayın Hacı Ahmet Özdemir’e aittir. (AK PARTİ sıralarından alkışlar)
Süreniz
üç dakika Sayın Özdemir.
AK
PARTİ GRUBU ADINA HACI AHMET ÖZDEMİR (Konya) – Teşekkür ederim Sayın Başkan.
Meclisi,
Genel Kurulumuzu, milletvekillerimizi ve milletimizi saygıyla selamlıyorum.
Bu
arada, Engin Bey’in de Gürcü kökenli olduğunu öğrenmiş olduk. Bu vesileyle ona
da ayrıca saygılar sunuyorum.
Çok
değerli milletvekillerimiz, bu, dil meselesine geldiğimizde: Biz, Osmanlı
Devleti’nin bakiyesi bir milletiz ve devletiz, bir imparatorluktan bir ulus
devlete dönüşmüşüz. Onun için, ülkede, Kurmancilerin olması, Zazaların olması,
Arnavutların olması, Arapların olması yani Türk unsuru dışında diğer unsurların
olması kaçınılmaz bir sonuçtur. Fatih’in kendisini Roma İmparatoru olarak filan
kabul etmesi de bu imparatorluk anlayışını pekiştiren bir husustur. Bu
bakımdan, bizim ana dillere saygısızlık gibi, hele hele Türk kültürü açısından
baktığımızda, İslam medeniyeti açısından baktığımızda böyle bir saygısızlık
içinde olmamız asla düşünülemez. Herkesin ana dilini öğrenmesi, ana dilini
konuşması en doğal hakkıdır, buna kimsenin itirazı olmadığı da bir gerçektir.
Fakat eğitim dilinin böyle imparatorluk bakiyesi toplumlarda tek bir dil olarak
belirlenmesi de yine doğal bir sonuçtur, tabii bir sonuçtur. Kaldı ki AK
PARTİ’nin bu kültür kodlarıyla, medeniyet kodlarıyla barışık siyasetinin
sonucu, biz, bugün ana dilde eğitim isteyen özellikle Kürtlere, Kurmancilere ve
Zazalara ama bakın onların dışındaki diğer dillere de birtakım iyileştirmeler
yapmışız; enstitüler kurulmuş, Doğu dilleri enstitüleri. Düne kadar aramızdaydı
-buradan kendisine saygılarımızı, selamlarımızı iletiyoruz- Kadri Yıldırım Bey;
kendisiyle ben o enstitüde görüştüm de, bu enstitü faaliyette. Şu anda Kürtçe
kurslarının önü açılmıştır.
EBRÜ
GÜNAY (Mardin) – Enstitüleri kapatıyorsunuz. Artuklu Üniversitesi Yaşayan
Diller Enstitüsü kapatılıyor.
HACI
AHMET ÖZDEMİR (Devamla) – İzninizle tamamlayayım.
EBRÜ
GÜNAY (Mardin) – Artuklu Üniversitesi Yaşayan Diller Enstitüsü şu an
kapatılıyor.
BAŞKAN
– Sayın Günay, rica ederim…
HACI
AHMET ÖZDEMİR (Devamla) – Sadece Kürtçe değil -izninizle- Zazacanın,
Kurmancinin yanında Lazcanın, Gürcücenin, Çerkezcenin -hatta Çerkezcenin
Adigecesi ve Abhazcası ayrı olmak üzere- Arnavutçanın, efendim Boşnakçanın önü
de açılmıştır; AK PARTİ bu noktada pek çok iyileştirmeler yapmıştır. Düne kadar
Kürt müziği dinlemek suç olarak kabul edilirken bugün rahatlıkla
dinlenebilmektedir. Hatta, biz bugün TRT Kürdî kanalının da resmî olarak
yayında olduğunu biliyoruz. Fakat böylesine çok dillerin konuşulduğu çok
kültürlü bir ortamda tek bir dilde eğitim yapılması kaçınılmaz bir sonuçtur. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
HACI
AHMET ÖZDEMİR (Devamla) – Tamamlıyorum. 
Dolayısıyla
önergenin kabul edilebilir bir tarafı olmadığı kanaatiyle tekrar sizleri
saygılarımla selamlıyorum. (AK PARTİ sıralarından alkışlar)
BAŞKAN
– Öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Değerli
milletvekilleri, Cumhuriyet Halk Partisi Grubunun İç Tüzük’ün 19’uncu maddesine
göre verilmiş bir önerisi vardır, okutup işleme alacağım ve oylarınıza
sunacağım.
3.- CHP Grubunun, Türkiye Büyük Millet Meclisi
Gündemi’nin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, elektrik ve doğal gaz fiyatlarındaki artışın incelenerek
millî bir enerji politikası oluşturmak için mevcut politikalarda yapılacak
revizyonların belirlenmesi amacıyla verilmiş olan (10/2489) esas numaralı
Meclis Araştırması Önergesi’nin ön görüşmelerinin, Genel Kurulun 20 Şubat 2020
Perşembe günkü birleşiminde yapılmasına ilişkin önerisi
20/2/2020
Türkiye Büyük Millet Meclisi Başkanlığına
Danışma
Kurulu 20/2/2020 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim. 
 Engin
Altay
 İstanbul
 Grup
Başkan Vekili 
Öneri:

Türkiye
Büyük Millet Meclisi Gündemi’nin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan, elektrik ve doğal gaz
fiyatlarındaki artışın incelenerek millî bir enerji politikası oluşturmak için
mevcut politikalarda yapılacak revizyonların belirlenmesi amacıyla verilmiş
olan (10/2489) esas numaralı Meclis Araştırması Önergesi’nin görüşmesinin Genel
Kurulun 20/2/2020 Perşembe günlü (bugün) birleşiminde yapılması önerilmiştir.
BAŞKAN
– Değerli milletvekilleri, şimdi önerinin gerekçesini açıklamak üzere,
Cumhuriyet Halk Partisi Grubu adına Zonguldak Milletvekilimiz Sayın Ünal
Demirtaş konuşacaktır. (CHP sıralarından alkışlar)
Süreniz
beş dakika Sayın Demirtaş.
CHP
GRUBU ADINA ÜNAL DEMİRTAŞ (Zonguldak) – Teşekkür ederim Sayın Başkan.
Genel
Kurulu ve ekranları başında bizleri izleyen değerli vatandaşlarımızı saygıyla
selamlıyorum. 
Öncelikli
olarak Almanya’da vatandaşlarımıza yapılan ırkçı saldırıyı da nefretle
kınadığımı ifade etmek istiyorum. Saldırıda ölenlere Allah’tan rahmet
diliyorum, yakınlarına ve sevenlerine başsağlığı diliyorum.
Değerli
milletvekilleri, hepimizin bildiği gibi Türkiye büyük bir ekonomik krizin
içinden geçiyor ve bu ekonomik kriz, sarayda yaşayan kayınpeder ve damadın
yanlış politikaları sonucu derinleşerek devam ediyor. Bu krizin ağır faturasını
da maalesef dar gelirliler ödemektedirler; emekliler, asgari ücretliler,
esnaflar, memurlar, çiftçiler ve daha da önemlisi işi olmayanlar ve özellikle
de genç işsizler.
Değerli
milletvekilleri, neden faturalardaki fahiş artışın araştırılmasını istiyoruz?
Çünkü vatandaşlarımız mağdur olmuşlardır çünkü vatandaşlarımız fahiş zamların
altında ezilmişlerdir çünkü faturalardaki artışlar maalesef soyguna dönmüştür.
Vatandaşlarımız bu soğuk kış gününde ısınamamaktadırlar. 
Değerli
milletvekilleri, 31 Mart seçiminden önce AK PARTİ’li yetkililer, başta Enerji
Bakanı olmak üzere, elektrik ve doğal gaz faturalarında artış yapmayacaklarını
ifade etmişlerdir. Seçim bitti, sözler unutuldu ve vatandaşlarsa maalesef zam yağmuruna
tutulmuşlardır, üst üste insafsızca hem elektriğe hem de doğal gaza zamlar
yapılmıştır. 
Değerli
arkadaşlarım, son iki yılda doğal gaza yüzde 62, elektriğe ise yüzde 71
oranında zam yapılmıştır. Bakıyoruz, emekliye ne kadar zam gelmiştir? Yüzde 5.
Memura yüzde 5 ve asgari ücretliye de yüzde 15 zam yapılmıştır. 
Değerli
arkadaşlarım, kandırılan, mağdur olan yine vatandaşlarımız olmuştur. Doğal gaz
faturaları ortalama 600-800 lira gibi rakamlara fırlamıştır, elektrik
faturaları da 200-300 lira gibi rakamlara fırlamıştır. 
Değerli
arkadaşlarım, halk ise çözümü başka şekillerde bulmaya çalışmıştır. Ne
yapmıştır? Vatandaşlarımız, çareyi doğal gaz peteklerini kapatmakta bulmuştur;
sadece bir odadaki doğal gaz peteğini açmakta, en düşük ısıda ve çoğu zaman da
geceleri açarak ısınmaya çalışmaktadırlar. Vatandaşlarımız elektrik
faturalarını değişik tasarruf tedbirleriyle düşürmeye çalışmaktadırlar çünkü
fahiş doğal gaz ve elektrik faturaları vatandaşlarımızın ellerini ve ceplerini
yakmaktadır. 
Bugün,
milyonlarca dar gelirli vatandaşımız açlık sınırının altında ücretlerle
geçinmeye çalışmaktadır. Ama asgari ücretlinin maaşının yüzde 25’i, emeklinin
maaşının yüzde 30’u, öğretmenin maaşının ise yüzde 13’ü doğal gaz ve elektrik
faturalarına gitmektedir. Peki, bu insanlar kirayı nasıl ödeyecekler,
karınlarını nasıl doyuracaklar ve diğer giderlerini nasıl karşılayacaklar,
faturalarını nasıl ödeyecekler? Ödeyemiyorlar da zaten. 
Değerli
arkadaşlarım, Enerji Bakanının yapmış olduğu açıklamaya göre, 2019’un ilk dokuz
ayında 3,5 milyon vatandaşımızın elektriği kesilmiş, 710 bin vatandaşımızınsa
doğal gazı kesilmiştir yani milyonlarca vatandaşımız, aile doğal gaz ve
elektrik faturalarını ödeyememektedir. 
Değerli
milletvekilleri, zam yapıldıkça da doğal gaz tüketimi düşmektedir. Yine, Enerji
Bakanlığının verilerine göre, 2019’un Kasım ayında doğal gaz ithalatı yüzde 17
azalmıştır, konutlardaki tüketim yüzde 29,4 düşmüştür ama doğal gaz tüketimi
düşmesine rağmen faturalar yine ödenememektedir. Doğal gaz kullanmak Türkiye’de
âdeta lükse kaçmıştır, lüks tüketime dönüşmüştür. İşte, bütün bunları
araştırmamız gerektiğini düşünüyorum. 
Değerli
milletvekilleri, ülkemizde maalesef enerjide yüzde 70 oranında dışa bağımlıyız,
doğal gazda ise rakam yüzde 99,5’tir. Doğal gaz Rusya, Azerbaycan ve İran gibi
ülkelerden gelmektedir. Bu ülkelerle hem uzun süreli hem de yüksek bedelli
doğal gaz alım kontratları yapılmıştır. Oysa Avrupa’ya satılan gazın bin
metreküpü 110-120 dolarlara düşmüşken bize satılan bin metreküp doğal gazın
fiyatıysa 250-280 dolar civarındadır.
(Mikrofon
otomatik cihaz tarafından kapatıldı) 
BAŞKAN
– Tamamlayın.
ÜNAL
DEMİRTAŞ (Devamla) – Avrupa son on yılın en ucuz doğal gazını kullanırken
maalesef Türkiye Avrupa’nın en pahalı doğal gazını kullanan ülkelerden biri
hâline gelmiştir. Bu sebeple doğal gaz kontratlarının lehimize güncellenmesi
gerekmektedir, aksi takdirde bu yapılan yanlışların faturasını bütün Türkiye
daha uzun yıllar ödemeye devam edecektir.
Değerli
milletvekilleri, tabii, doğal gaz faturaları kış aylarında daha fazla
artmaktadır çünkü doğal gaz şirketleri vatandaşlarımıza tüketmedikleri doğal
gazın bedelini yansıtmaktadırlar. BOTAŞ, sıcak günlerde 0,9 katsayısıyla
faturalandırma yapılması talimatı vermiş iken soğuk günlerde 1,21 katsayısıyla
faturalandırma yapılması talimatını vermiştir; bu da vatandaşımıza
yansıtılmaktadır. Yani vatandaşlarımız, kullanmadıkları doğal gazın
faturalarını ödemek zorunda bırakılmaktadırlar. Tabii ki bunu da kabul etmemiz
mümkün değildir.
Değerli
milletvekilleri, bir başka konu da BAŞKENTGAZ’dır. 
(Mikrofon
otomatik cihaz tarafından kapatıldı) 
ÜNAL
DEMİRTAŞ (Devamla) – Son kez toparlayayım. 
BAŞKAN
– Lütfen, bir dakikada toparlayalım.
ÜNAL
DEMİRTAŞ (Devamla) – Kartlı abonelere geriye yönelik olarak fiyat farkı
çıkarılmaktadır, bu da kabul edilemez bir durumdur. Bakın, Kızılay paravan
olarak kullanılarak Ensar Vakfına 8 milyon dolarlık bir bağış karşılığında
yönetmelik değiştirilmiştir ve ayrıca, bu 8 milyon dolarlık bağış önce Kızılaya
yapılarak vergi kaçırılmıştır. Kızılay gibi kuruluşundan beri gurur duyduğumuz
bir millî dernek, maalesef vergi kaçırmak için paravan olarak kullanılmıştır.
Bugün Ankaralılar BAŞKENTGAZ’ın önüne gitti ve geriye yönelik olarak çıkartılan
bu faturalarla ilgili eylem yaptı. Değerli arkadaşlarım, bunu da kabul etmemiz
mümkün değildir. 
Yanlış
ekonomi ve enerji politikaları halkımızı perişan etmiştir. Gelin, bu yanlıştan
dönün ve bu şekilde, vatandaşlarımızın daha ucuz doğal gaz kullanması için bu
önerimizi kabul edin.
Saygılarımızı
sunuyorum, iyi günler diliyorum. (CHP ve İYİ PARTİ sıralarından alkışlar)
BAŞKAN
– Öneri üzerine söz isteyen İYİ PARTİ Grubu adına Samsun Milletvekilimiz Sayın
Bedri Yaşar. 
Buyurun.
(İYİ PARTİ sıralarından alkışlar)
Süreniz
üç dakika Sayın Yaşar. 
İYİ
PARTİ GRUBU ADINA BEDRİ YAŞAR (Samsun) – Sayın Başkan, değerli milletvekilleri;
yüce heyetinizi saygıyla selamlıyorum. 
Bu
vesileyle, Almanya’da ırkçı saldırı sonucu hayatını kaybeden vatandaşlarımıza
Allah’tan rahmet, yakınlarına başsağlığı diliyorum ve bu saldırıyı şiddetle, nefretle
kınıyorum.
Değerli
milletvekilleri, ülkemizde kullanılan doğal gazın neredeyse tamamı, petrolün de
yüzde 93’ü ithal ediliyor yani enerjide neredeyse yüzde 100 oranında dışa
bağımlıyız. Son dönemde, özellikle boru hatlarıyla beraber Türkiye, enerji koridorları
üzerinde yer aldı; biz de bundan mutluluk duyduk. Mavi Akım Projesi olsun,
TürkAkım Projesi olsun, bu projelerle enerji koridorları üzerinde ciddi manada
yerimizi aldık ama bunları alırken biz ümit ettik, bekledik ki hiç olmazsa bu
hizmetlerin karşılığında kullandığımız doğal gazda da bir miktar indirim olur,
daha uygun şartlarda doğal gaz tedarik ederiz. Maalesef, bugün bizim
üzerimizden kullanılan, geçen doğal gazın bin metreküpünü Avrupa 110 ile 120
dolar mertebesinde kullanırken bizim kullandığımız değer 250 ile 280 dolar
civarında. Dolayısıyla bu aşamada hep fiyatlardan şikâyet ediyoruz. Bu
rakamları düşürmek mümkün. Bugün gaz tüketiminin, gaz arzının önemli bir
kısmını sadece Rusya’dan sağlıyoruz, belki bunu farklı alternatiflerle de zenginleştirmemizde
fayda var. Yoksa bu şartlar altında bizler pahalı enerji tüketmeye devam
edeceğiz. 
Özellikle,
Türkiye’de 7-8 milyon kişi asgari ücretle çalışıyor. Tabii, enerji fiyatları
artınca, bunların faturalarına baktığınız zaman doğal gaz faturası yaklaşık
450-500 lira mertebesinde, elektrik faturası 200 lira, su faturası 100 lira;
bunların hepsini topladığınız zaman 800 lira. Bunun 2.324 lira olan asgari
ücretteki payına baktığınız zaman insanların neredeyse yaşama hakkı ortadan
kalkıyor. İşte, rakamlara bakıyoruz, 2020 yılında Türkiye’de kullanılan doğal
gaz miktarı düştü. Neden düştü biliyor musunuz? Bu faturalar ödenemediği için.
İnsanlar bulundukları ortamda sadece tek odayı ısıtmak suretiyle asgari
şartları sağlayarak bu imkânlarda yaşamaya çalışıyorlar. Dolayısıyla belli
rakamların üzerindeki miktarın devlet tarafından finanse edilmesi lazım yani bu
da bir destektir. Bunların üzerindeki vergi yükleri en azından kaldırılabilir.
Dar gelirlilerin geçim standartları neyi gerektiriyorsa o miktar doğal gaz,
aynı şekilde kullandığı enerji miktarı kadar da devlet tarafından finanse
edilmeli.
(Mikrofon
otomatik cihaz tarafından kapatıldı)
BAŞKAN
– Tamamlayalım, buyurun.
BEDRİ
YAŞAR (Devamla) – Toparlıyorum Başkanım.
Suda
bir miktar bu finanse ediliyor; gazda ve elektrikte de bu kesinlikle finanse
edilmeli. 
Dolayısıyla
biz bu önergeyi destekliyoruz. Bu, toplumun 7 milyonunu, 8 milyonunu
ilgilendiriyor. Her gün sokaklarda elinde elektrik faturası, doğal gaz faturası
gördüğümüz binlerce, neredeyse milyonlarca hemşehrimiz var, vatandaşımız var.
Bunların dertlerine çare olmak da Parlamentonun birinci görevi. 
Bu
vesileyle tabii, bugün Şiran Akademispor, Voleybol 2. Ligi’nde şampiyon oldu.
Ben buradan da onları tebrik ediyorum. Belki sizler için çok anlamlı değil ama
nüfusu 6 bin civarında olan Gümüşhane’nin küçük bir ilçesi için, 65-70 yaşında
voleybol izleyicisi olan bir ilçe için bu çok önemli. Ben buradan tebrik
ediyorum, başarılar diliyorum. 
Aynı
şekilde, Samsunspor da şampiyonluk yolunda emin adımlarla gidiyor. İnşallah,
Samsunspor’un şampiyonluğunu da bu kürsüden kutlamak hepimize nasip olur
diyorum. 
Öneriye
olumlu oy vereceğimizi ifade ediyor, yüce heyetinizi saygıyla selamlıyorum.
(İYİ PARTİ ve CHP sıralarından alkışlar)
BAŞKAN
– Öneri üzerine söz isteyen Halkların Demokratik Partisi Grubu adına İstanbul
Milletvekilimiz Sayın Erol Katırcıoğlu. (HDP sıralarından alkışlar)
Süreniz
üç dakika Sayın Katırcıoğlu.
HDP
GRUBU ADINA EROL KATIRCIOĞLU (İstanbul) – Değerli Başkan, saygıdeğer vekiller;
hepinizi saygıyla selamlıyorum. 
Şimdi,
baştan, Cumhuriyet Halk Partisi Grubunun enerji fiyatlarıyla ilgili olarak
vermiş olduğu önergeyi desteklediğimi söyleyerek konuşmak istiyorum ama eksik
olduğunu düşünüyorum, eksikliği de konuşmamda belirtmiş olacağım.
Şimdi,
arkadaşlar, gerek elektrik fiyatlarının yüksekliği gerekse doğal gaz
fiyatlarının yüksekliği bir sonuçtur esas itibarıyla yani Türkiye’de bu, mal ve
hizmetleri üreten sektörlerdeki yapının bir sonucu olarak ortaya çıkmıştır. 
Şimdi,
arkadaşlar, biliyorsunuz, biz elektrik piyasasını bir vakitler özelleştirdik
fakat bu özelleştirme bütün itirazlara rağmen istediğimiz gibi olmadı. Şimdi,
bakın, elektrik piyasası, doğal tekel dediğimiz bir niteliğe sahiptir, doğal
gaz da aynı şekilde. Şimdi, bu türden sektörleri özelleştirmeye kalktığınız
zaman parçalamanız lazım, ayırmanız lazım. Neyle neyi? Üretim ile dağıtımı,
dağıtım ile perakendeyi ayırmanız lazım ancak öyle özelleştirilebilirdi. Bunlar
söylendi fakat elektrik piyasası özelleştirilirken hatırladığım kadarıyla Rekabet
Kurumunun bütün itirazlarına rağmen, özellikle dağıtım ile perakende arasındaki
ilişkiye dokunulmadı hatta teşvik edildi. Yani bugün Türkiye 21 tane bölgeye
ayrılmıştır, 21 tane dağıtım firması vardır fakat bu dağıtım firmaları aynı
zamanda perakende satışını da yapmaktadır. Dolayısıyla da bu yükselmiş olan
elektrik fiyatları, doğal olarak, tekelleşmiş olan bu yapının bir sonucudur,
aldığımız ithal fiyatlarıyla falan ilgisi yoktur; burada şişirilmiş fiyatlar
vardır ve bunun sonucunda elektrik fiyatları yükselmiştir. Baktığımızda da
zaten bunu görmeniz mümkün arkadaşlar. Bu sektöre biraz yakından bakın,
göreceksiniz ki hemen hemen 3-4 şirket elektrik fiyatlarını belirler hâle
gelmiştir.
Doğal
gaz piyasasıyla ilgili olarak da birkaç şey söyleyeyim, zamanım zaten çok
sınırlı. Doğal gaz piyasası da benzer bir durumdadır; BOTAŞ vardır. BOTAŞ,
yüzde 85 civarında doğal gaz üretmektedir. O arada SOCAR vardır; biliyorsunuz o
da piyasaya girip piyasada özellikle devlet desteğiyle önemli bir tekelci
olmaya yönelmiştir. Dolayısıyla da doğal gaz fiyatları da devletin özellikle
BOTAŞ üzerinden oluşturduğu bu fiyatlar üzerinden şişmektedir. 
Dolayısıyla
da arkadaşlar, Adalet ve Kalkınma Partisi -bana çok komik geliyor- ara ara
serbest piyasadan yana olduğunu söylüyor ama serbest piyasanın ne olduğuyla
ilgili olarak bir tartışmayı da kabul etmiyor; onun ötesinde, verdiği
kararlarla, benim görebildiğim kadarıyla, dünyayı da şaşırtacak kadar çarpık
bir piyasa mekanizmasını kabul etmiş oluyor.
(Mikrofon
otomatik cihaz tarafından kapatıldı)
BAŞKAN
– Tamamlayalım. 
EROL
KATIRCIOĞLU (Devamla) – Özetle, bugün eğer elektrik fiyatları artmışsa, doğal
gaz fiyatları artmışsa bu, doğrudan doğruya elektrik piyasasındaki ve doğal gaz
piyasasındaki tekelci yapının bir sonucudur arkadaşlar. Dolayısıyla da bu
tekelci yapıyı çözmeden herhangi bir şekilde halkımızın enerji ihtiyacını
karşılamak, anlamlı bir biçimde karşılamak mümkün değildir. Dolayısıyla da eğer
bir şey yapılacaksa, araştırma önergesi kabul edilecekse -ki edilmeyeceğini adım
gibi biliyorum ve boşuna konuştuğumuzu da adım gibi biliyorum ama insanoğlu
işte konuşmadan da edemiyor- sıra bana geldiği için de ben bunları size
söylemek istedim. Yapılan yanlıştır. Yanlışlıktan da iktidar sorumludur.
Dolayısıyla eğer sorunu çözmek gibi bir derdi varsa bu önergeye destek vermek
gerekir. 
Hepinize
saygılar sunuyorum. (HDP ve CHP sıralarından alkışlar)
BAŞKAN
– Öneri üzerinde söz isteyen Adalet ve Kalkınma Partisi Grubu adına İstanbul
Milletvekilimiz Sayın Nevzat Şatıroğlu. (AK PARTİ sıralarından alkışlar)
Süreniz
üç dakika Sayın Şatıroğlu.
AK
PARTİ GRUBU ADINA NEVZAT ŞATIROĞLU (İstanbul) – Sayın Başkan, değerli
milletvekilleri; CHP grup önerisi aleyhinde AK PARTİ Grubu adına söz almış
bulunmaktayım. Genel Kurulu saygıyla selamlıyorum.
Sözlerime
başlarken Almanya’daki ırkçı saldırıyı kınadığımı ve hayatını kaybeden
vatandaşlarımıza Allah’tan rahmet dilediğimi belirtmek istiyorum. 
Ülkemiz
için enerji ve doğal kaynaklar alanında artan enerji ihtiyacının karşılanması
noktasında; yerli ve yenilenebilir kaynaklardan maksimum faydanın sağlanması
noktasında enerjimizin millî ve yerli teknolojilerle üretilmesi için yapılan
çalışmalar yoğun bir şekilde devam etmektedir. Bu doğrultuda ortaya konan millî
enerji ve maden politikası kapsamında gerekli olan tüm adımlar hızla atılmakta,
öncelikli stratejiler hayata geçirilmektedir. Kararlılıkla yürütülen bu
çalışmaların amacı rekabetçi, şeffaf, tüketicinin korunduğu öngörülebilir bir
piyasa modelinin ortaya çıkarılmasını sağlamaktır. 
Millî
enerji ve maden politikası doğrultusunda, başta yerli kömür olmak üzere,
rüzgâr, güneş, hidrolik, jeotermal gibi yerli ve yenilenebilir enerji
kaynaklarımızın enerji portföyünde payının arttırılması yönünde çabalarımız
çevreci bir anlayışla devam etmektedir.
Sayın
Başkan, değerli milletvekilleri; söz konusu politikalarımız çerçevesinde 2019
yılında enerji ithalatımız bir önceki yıla göre yüzde 4,2 oranında azalarak
41,2 milyar dolar olarak gerçekleşmiştir.
ÖMER
FETHİ GÜRER (Niğde) – Pahalı olduğu için kullanan kalmadı.
NEVZAT
ŞATIROĞLU (Devamla) – Elektrik üretimindeyse yerli ve yenilenebilir kaynaklar
açısından çok başarılı bir yılı geride bıraktık. Yerli kaynaklarımızın payı
yüzde 62, yenilenebilir kaynaklarımızın payı yüzde 44 olarak
gerçekleştirilmiştir. Elektrik üretiminde yerli ve yenilenebilir kaynaklardan
üretmenin sonucu olarak 37 milyar kilovatsaat ilave yerli kaynakla enerji
üretilmiş ve bunun karşılığında da 2 milyar dolar civarında doğal gaz
ithalatının önüne geçilmiştir. 
Yine,
2002 yılında 12.305 megavat olan yenilenebilir enerji kaynaklarının kurulu güç
kapasitesi, 2019 sonu itibarıyla 44.700 megavata ulaşmıştır. Bu da bu
politikalarımızın ne kadar yenilenebilir olduğunu göstermektedir. Kurulu güçte
yerlilik oranımız yüzde 61’i, yenilenebilir oranımız ise yüzde 49’u aşmıştır. 
2002
yılından günümüze kadar hidrolik kaynaklarda 16.262 megavat, rüzgâr enerjisinde
7.572 megavat, güneş enerjisinde 5.995 megavat, jeotermal ve biokütlede 2.633
megavat kapasite olmak üzere, toplam 32.462 megavat ilave yenilenebilir kaynağı
işletmeye almış bir Hükûmetiz. 
Yerli
ve yenilenebilir kaynaklarımızı ekonomiye kazandırmak adına çalışmalarımız
hızla devam ederken 2017-2027 döneminde ilave 10 bin megavat rüzgâr, 10 bin
megavat güneş enerjisi kapasitemizi artırmayı hedeflemekteyiz. 
Dar
gelirli ve sosyal yardım alan 2,5 milyon aileye katkı olması anlamında elektrik
faturalarında ayda 150 kilovata yakın elektrik bedeli -ayda yaklaşık 100 lira
civarına denk gelmektedir- katkı olarak sağlanmıştır. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Şatıroğlu.
NEVZAT
ŞATIROĞLU (Devamla) – Burada doğal gaz tüketiminin düştüğünü ifade etti sayın
milletvekilleri, şu bilgiyi vermek isterim: 2020 yılı Ocak ayı, 6,7 milyar
metreküp doğal gaz tüketimiyle ülkemizde aylık bazda en yüksek doğal gaz
tüketilen ay olarak gerçekleşmiş bulunmaktadır ve bu konuda da doğal gaz
hizmeti veren bütün kuruluşlarımız kesinti ve kısıntı yapmaksızın bu hizmeti
sağlamaya devam etmektedir. 
BEDRİ
YAŞAR (Samsun) – Konutlarda düştü, konutlarda.
NEVZAT
ŞATIROĞLU (Devamla) – Vatandaşlarımızın 2002 yılında asgari ücret içerisinde
yüzde 32 olan doğal gaz payı 2020’de yüzde 9,2’ye; yine, yüzde 15 olan elektrik
faturası oranı da yüzde 4,5’e gerilemiştir. 
Sayın
Başkan, değerli milletvekilleri; AK PARTİ olarak milletimizin dertlerini
çözmeye devam ediyor, Genel Kurulu saygıyla selamlıyorum. (AK PARTİ
sıralarından alkışlar) 
ENGİN
ALTAY (İstanbul) – Sayın Başkanım, grup önerimizin oylanmasında karar yeter
sayısı talep ediyoruz. 
BAŞKAN
– Cumhuriyet Halk Partisi grup önerisini oylarınıza sunacağım ve karar yeter
sayısı arayacağım.
Öneriyi
kabul edenler... Kabul etmeyenler... Karar yeter sayısı yoktur.
Birleşime
on dakika ara veriyorum.
Kapanma Saati: 16.25
İKİNCİ OTURUM
Açılma Saati: 16.41
BAŞKAN: Başkan Vekili Levent GÖK
KÂTİP ÜYELER: İshak GAZEL (Kütahya), Mustafa AÇIKGÖZ
(Nevşehir)
-----0-----
BAŞKAN
– Değerli milletvekilleri, Türkiye Büyük Millet Meclisinin 59’uncu Birleşiminin
İkinci Oturumunu açıyorum. 
Cumhuriyet
Halk Partisi Grubu önerisinin oylamasında karar yeter sayısı bulunamamıştı. 
Şimdi
öneriyi tekrar oylarınıza sunacağım ve karar yeter sayısı arayacağım: Öneriyi
kabul edenler… Kabul etmeyenler… Öneri kabul edilmemiştir, karar yeter sayısı
vardır. 
Değerli
milletvekilleri, gündemin “Kanun Teklifleri ile Komisyonlardan Gelen Diğer
İşler” kısmına geçiyoruz. 
1’inci
sırada yer alan,Aydın Milletvekili Mustafa Savaş ile 88 Milletvekilinin
Bankacılık Kanunu ile Bazı Kanunlarda Değişiklik Yapılmasına Dair Kanun Teklifi
ile Plan ve Bütçe Komisyonu Raporu’nun görüşmelerine kaldığımız yerden devam
edeceğiz.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER
A) Kanun Teklifleri
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(´)
BAŞKAN
– Komisyon? Yerinde. 
Geçen
birleşimde, İç Tüzük’ün 91’inci maddesine göre temel kanun olarak görüşülen 176
sıra sayılı Kanun Teklifi’nin birinci bölümünde yer alan maddelerin oylamaları
tamamlanmıştı. 
Şimdi
ikinci bölümün görüşmelerine başlayacağız. 
İkinci
bölüm 22 ila 40’ıncı maddeleri kapsamaktadır. 
Şimdi,
ikinci bölüm üzerinde söz isteyen gruplarımızın değerli sözcülerine söz
vereceğim. 
Değerli
arkadaşlar, bu arada bir hatırlatma da yapalım.
Bildiğiniz
gibi, ben tüm arkadaşlarımın konuşmalarını mümkün olduğunca tamamlamaya gayret
ediyorum ama çok sayıda konuşmacı olduğunu dikkate alarak, yaklaşık 20 maddenin
ve bir bölümün de görüşüleceğini dikkate alarak arkadaşlarımızın süre konusunda
titiz davranmalarını ve bu hoşgörü içerisinde diğer arkadaşların da haklarına,
hukuklarına riayet etmelerini rica edeceğim çünkü mümkün olduğu kadar
arkadaşımızı televizyon yayın saati içerisinde konuşturmak istiyoruz, dolayısıyla
arkadaşlarımız bu çerçevede davranırlarsa iyi olur. 
Şimdi
ikinci bölüm üzerinde ilk söz, İYİ PARTİ Grubu adına Bursa Milletvekilimiz
Sayın İsmail Tatlıoğlu’na aittir. (İYİ PARTİ sıralarından alkışlar)
Süreniz
on dakika Sayın Tatlıoğlu.
İYİ
PARTİ GRUBU ADINA İSMAİL TATLIOĞLU (Bursa) – Sayın Başkan, Türkiye Büyük Millet
Meclisinin saygıdeğer mensupları; ilgili kanun teklifinin ikinci kısmıyla
ilgili genel bir değerlendirme yapmak üzere İYİ PARTİ’nin görüşlerini paylaşmak
amacıyla huzurlarınızdayım. 
Kanun
teklifinin 22’nci ile 40’ıncı maddeleri arasındaki düzenlemeler, genellikle
Bankacılık Düzenleme ve Denetleme Kurulu ve Sermaye Piyasası Kurulunun alanı
içerisine girmekte ve finansal piyasada bir düzenleme ve yeni aktörlerin
biçimlenmesi şeklinde tanımlayabileceğimiz bir teklifler dizisi. Ama bunun
evvelinde belirtmek gerekir ki finansal piyasaların etkin çalışabilmesi,
ekonominin etkin hedeflere ulaşabilmesi için temel unsur güvenin sağlanmasıdır.
Ekonomide esas yönetici güvendir ve siyasi atmosferin bunu sağlayıcı nitelikte
olması gerekir. Bu bağlamda, esas olan, sistemin şeffaflık içerisinde ve hukuku
önceleyen bir şekilde yürümesidir. Bu nedenle, talimatla adalet nasıl olmazsa
hukuksuz bir zeminde metinler ne kadar iyi düzenlense de metinler ne kadar
masum ve çağdaş olsa da bunların işlerliğinden beklenen sonuç alınmaz. Bu
bağlamda, temel olarak hukuk altyapısını inşa etmeden veya yeniden revize
etmeden, Türkiye finansal yapıda da istediği amaçlara ulaşamaz.
Bu
teklifin 22’nci, 23’üncü ve 24’üncü maddeleri factoringle ilgili, factoring
şirketlerinin sermayelerini ve ihlalleriyle ilgili sınırlamaları düzenliyor ve
bizim tarafımızdan da olumlu bulunmaktadır. 20 milyon liralık sermayenin 50
milyon liraya çıkartılması olumlu bir gelişmedir ve factoring piyasalarındaki
sınır aşımlarının cezalandırılması da olumludur.
25’inci
ve 27’nci maddeler gayet teknik, yine de olumlu bulduğumuz maddelerdir. Esas
olarak 28’inci ve 29’uncu maddelerde altyapısı düzenlenen ve 30’uncu maddeyle
beraber finansal piyasaya giren kitle fonlaması önemli bir konudur. Bu kitle
fonlaması, esasında 2017 yılında kanunlaşmış ve Ekim 2019’da da tebliğle
yayınlanmış bir enstrümandır. Dünyada da çok kullanılan bir enstrümandır. Bugün
itibarıyla dünyada aşağı yukarı kitle fonlaması 15 milyar dolar seviyesinde bir
hacme ulaşmıştır. 2025 yılı hedefi -Dünya Bankasının raporuna göre- 90 milyar
dolarlık bir yapıya, çizgiye ulaşacağı şeklindedir ve burada kitle fonlaması
konusunda temel olarak öncül ülkeler Çin, Orta Avrupa ve Doğu Asya gibi ülkelerdir.
Bunların gelişmekte olan ülkeler olması, Türkiye’de de böyle bir potansiyelin
varlığına ve bu düzenlemenin Türkiye için de olumlu olduğuna delalettir. 
Nedir
kitle fonlaması? Bir ürün, organizasyon ya da projenin dijital platformlar
aracılığıyla tanıtılması ve gerçekleştirilmesi için gerekli fonun doğrudan bu
platformlar üzerinden sağlanmasıdır. Zamanın ruhuna çok uygundur ve bu,
bankalardan beklentilerin biraz daha sermaye piyasasına aktarılması, daha ucuz
ve daha kolay bir fonlama alanının yakalanmasıdır. Esasında bununla ilgili
düzenlemeler yapılmış ama bu sistemde 3 önemli aktör var: 1’incisi proje
sahibi, 2’ncisi projeyi fonlayanlar, 3’üncüsü de bunu organize eden dijital
platform. 
Tabii,
burada ürün bazlı kitlesel fonlama var, hisse bazlı kitlesel fonlama var ve
borçlanma bazlı kitlesel fonlama söz konusu. Esas olarak, daha önceki düzenleme
kitlesel fonlama çerçevesinde ürün bazlı kitlesel fonlama, şimdi borçlanma
bazlı kitlesel fonlamada yeni bir düzenleme getirilerek bunun işlerlik
kazanmasının sağlanması arzu ediliyor çünkü kanun çıkmasından itibaren kitlesel
fonlamayla ilgili bir gelişme ve bir ilerleme yok. Aslında bu kitlesel fonlama,
Türkiye’de istismarı da söz konusu olan finansal olmayan fonlama yani deprem,
afet ve benzeri durumlar için yardım toplama, kampanyalar yapma süreçlerini de
organize edebilir ve bunların da sermaye piyasasının kontrolünde
gerçekleşmesini sağlayabilir. Bu nedenle, vicdan yolsuzluğunun ve vicdan
sömürüsünün önüne esasında geçilebilir ve insanları, bu anlamda, vicdanları
koruma ve ahlakın aşınmasını önleme konusunda da gerçekten faydalı bir gelişme
olarak bunu da tanımlıyoruz.
Bir
başka önemli konu proje finansmanı, 31’inci ve 34’üncü maddelerde. Bu proje
finansmanıyla ilgili konu kamuoyunda da tartışıldı ve özellikle de Kanal İstanbul paralelinde tartışılan bir
finansman modeli. Tabii ki bu proje finansman modeli esasında Batı’da uygulanan
ve teminata bağlı olmadan, fizibiliteye dayalı kredi ve fon sağlama sistemi
üzerine kurulan bir süreçtir ve bulunduğu her yapıda çok ciddi bir fayda sağlar
çünkü normalde bu, para piyasaları üzerindeki baskıları kaldırır ve daha düşük
maliyetli bir fonlamayı getirir. Tabii ki foncular açısından riskler de
barındırır. 
Burada
da bu sistemin de faydalı olduğunu ve doğru bir düzenleme olduğunu söylememiz
gerekiyor. Fakat burada belirsizliklerin de varlığından söz etmemiz gerekiyor.
Aynı zamanda birçok belirsizliğin de beraberinde taşındığını görmekteyiz.
Mesela, fon için alınacak projenin hangi şartlarda alınacağı, fonlara kaynak sağlanmasının
nasıl yapılacağı, nitelikli yatırımcıya mı yoksa küçük yatırımcıya mı menkul
kıymetleştirme gibi bir satış şeklinde yolun belirlenmesi gerekmektedir? Bu
sorulara cevap verilmesi gerekmektedir. Burada, eğer fonlar menkul
kıymetleştirilip küçük yatırımcıya satılacaksa proje finansmanının sürelerinin
ve gelirlerinin uzun dönemli olması ve bu sebeple bu fonları alanların ne tür
haklara sahip olacağı, fon paylarını satıp satmayacağı, bu kapsamda bir al-sat
pazarı olup olmayacağı açıklığa kavuşturulmalıdır. 
Bu
çerçevede, ekonomik krizde gelir akışlarının nasıl garanti altına alınacağı,
projeye başlangıçta müteahhit riskinin nasıl aşılacağı, proje sahibi eğer fon
ve ona yatırım yapan yatırımcı olacaksa projenin işletmecisini belirleme
yetkisinin olup olmayacağı, eğer projeyi sponsor müteahhit alırsa daha sonra
müteahhidin devletten alacağı hakların tamamının projede yeni ortaklara aynen
devredilip devredilmeyeceği bir belirsizlik içerisindedir. Bu belirsizliklerin
açıklıkla tanımlanması ve anlatılması, açıklıkla vurgulanması gerekmektedir.
Bu
teklifle ilgili birinci bölümde genel değerlendirme yaparken de vurguladım;
metinler masumdur, önemli olan uygulamadır. Gerçekten bu metinlerin
uygulanması, doğru ve şeffaf uygulanması ülke ekonomisine ciddi katkılar
yapacaktır. Ancak referanslara baktığımızda ileriye çok da olumlu bakma
imkânımız kalmıyor çünkü geriye doğru olumlu bir referans yok. Özellikle
yolsuzluk iddiasının bulunduğu hiçbir yere bir denetim gelmemesi ve bu alanda
çok ciddi de yolsuzluk iddialarının olması, bu tür yeni projelerin başarılı
olmasının önünde en büyük engel. Ben, bu sorunun da aşılacağını düşünüyorum. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Tatlıoğlu.
İSMAİL
TATLIOĞLU (Devamla) - Bu düzenlemeyi, teklifi getirenlerin beraberinde
arkasından gelecek adalet ve hukuk reformuyla beraber adalete bir adalet
kazandırmamız gerekir ve bu sistem bu şekilde yürür. Aksi takdirde hiçbir güzel
projenin, hiçbir güzel kanunun hedefini bulması mümkün değil. 
Biz,
dolayısıyla, bu düzenlemeleri metin olarak olumlu buluyoruz. Belirsizliklerin
giderilmesini ve şeffaflığın vurgulanmasını ve tesis edilmesini temenni
ediyoruz. 
Teşekkür
ederim. Saygılar sunarım. (İYİ PARTİ sıralarından alkışlar) 
BAŞKAN
– Söz sırası Halkların Demokratik Partisi Grubu adına Diyarbakır
Milletvekilimiz Sayın Garo Paylan’da. (HDP sıralarından alkışlar) 
Süreniz
on dakika Sayın Paylan.
HDP
GRUBU ADINA GARO PAYLAN (Diyarbakır) – Sayın Başkan, değerli milletvekilleri;
hepinizi saygıyla selamlıyorum.
Yarın
Ana Dili Günü, bir de ana dilimde selamlayayım hepinizi. “…”(x)
Değerli
arkadaşlar, bir torba yasayla daha karşı karşıyayız ve ben yaklaşık beş yıldır
milletvekiliyim; maalesef henüz “reform” diyebileceğimiz herhangi bir yasa Plan
ve Bütçe Komisyonuna gelmedi. Hep günlük arkadaşlar, palyatif, duruma göre
vaziyet alan yasalar. Bu yasaların bir kötü özelliği daha var arkadaşlar; hep
yüzde 1’in yasaları oldular arkadaşlar, yüzde 1; sarayın, sarayın yandaşlarının
ve sermayenin yasaları oldular. Maalesef, halkın yararına, yoksulların
yararına, işsizlerin yararına yasalar görüşemedik; varsa yoksa saray ve
yandaşları. 
Değerli
arkadaşlar, bakın, torba yasa önünüzde. 40 madde var torba yasada değil mi?
Hani, ne görüşüyoruz? Bankacılık alanını düzenliyoruz değil mi? Bankalar var,
elbette olmalı; onlarla ilgili düzenlemeler yapılabilir. Memlekette 55 tane
banka var, bu bankaların patronları var ve saray var; bunların talepleri var,
bunlar bu torbaya yansımalı, doğaldır ama bu bankaların bir de müşterileri var
değil mi? O bankalara borçlu olan milyonlarca vatandaşımız var değil mi? 32
milyon vatandaşımızın bireysel kredi borcu var, kredi kartı borcu var; bunların
1,5 milyonu icrayla karşı karşıya, milyonlarcası borcunu ödeyemiyor, yalnızca
borcunu çeviriyor ve faizlerle bu borçlar kat kat katlanıyor. Vatandaşlarımız
buhran içinde, geleceğini göremiyor. 
Şimdi,
vicdanlı bir meclisin vicdanlı milletvekilleri böyle bir durumda ne yaparlar?
Ya, der ki: “Vatandaşlarımız borçlu ya, zor durumda.” Her gün intihar ediyor
vatandaşlarımız, bakın, her gün, borç altında intihar ediyorlar. Böyle bir
durumda vicdanlı bir meclis ne yapar, vicdanlı milletvekilleri ne yapar? “Ya,
önce şu borç altında olan, intihar eden vatandaşlarımızla ilgili düzenlemeleri
bu torbaya koyalım.” der. Var mı? Yok arkadaşlar. 40 maddede, bu borç altında
inim inim inleyen, intihar eden vatandaşlarımızı rahatlatacak 1 madde dahi yok
maalesef; bundan dolayı utanç duyuyorum, maalesef yok. 
Bakın,
arkadaşlar, ne yapmamız lazımdı? Ya, elbette bankacılık alanını düzenleyelim
ama şu borç altında olan vatandaşlarımızın da icralarını durduracak, faizlerini
silecek, anaparayı da uzun vadeli, onu rahatlatacak şekilde yapılandıracak bir
düzenlemeyi neden bu torbaya koyamıyoruz ya, neden? Neden bunu öne alamıyoruz?
Size nedenini söyleyeyim: Çünkü saray, sarayın yandaşları başka dertlerde. Ne
istiyor? Sarayını büyütmek istiyor. “Ahlat’a saray yapayım; yazlık saray,
kışlık saray yapayım.” Başka ne istiyor? Patronları rahatlatmak istiyor. Başka
ne istiyor? Suriye’de savaş çıkarmak istiyor, bütün kaynakları silaha yatırmak
istiyor. Başka ne istiyor? 5 yandaşını ihya etmek istiyor. Vatandaşın hâlinden
uzaklar, saraylarda başka bir dünyada yaşıyorlar. Vatandaş başka âlemde, artık
vatandaşımızın sesini duyma zamanı.
Gelelim
bu 40 maddeye. Ne içeriyor? Hükûmet getirmiş, bazı vekillerimiz imzalamış.
Sayın Bakan Yardımcımız Komisyona geldi; tutanaklardan söylüyorum, aynen şunu
söyledi arkadaşlar: “Biz, bankacılık düzenini, sistemini zapturapt altına almak
istiyoruz.” Aynen böyle söyledi. “Biz, bankacılık düzenini, bankaları zapturapt
altına almak istiyoruz.” dedi. Ha, bir orası kalmıştı; memleketi zapturapt
altına aldılar, şimdi de bankaları zapturapt altına alacaklar. Neden? Çünkü
bankalar kendi talimatlarını yerine getirmiyor. Diyorlar ki: “Kredi ver.” Bazı
bankalar diyor ki: “Arkadaş, piyasada kriz var, şirketler batıyor; ben nasıl
kredi vereyim?” Diyelim ki şirketin kredisini ödememiş, bankaya telefon
açılıyor “Yapılandır.” diye. Banka yapılandırmıyor. Şimdi eğer bu torba geçerse
arkadaşlar, telefonlar gidecek, Demokles’in kılıcı havada, zapturapt yasası
devrede; bundan sonra cezalar devreye girecek “Eğer benim telefon açtığım
şirketin borcunu yapılandırmazsan sana bu zapturapt yasasıyla her türlü
müeyyideyi yaparım.” denilecek arkadaşlar.
“Bakın,
bu düzenlemeler başka ülkelerde de var.” diyeceksiniz. “Avrupa’da da var.”
Evet, var ama orada bir demokratik gelenek var. Hiçbir cumhurbaşkanı, hiçbir
başbakan, hiçbir partili yetkili, o ülkede bir bankayı arayıp da “Şu şirkete
borç ver, bu şirkete verme.” demez ama burada öyle olacaktır maalesef, o sistem
de zapturapt altına alınacaktır. Ama sonucu ne olacaktır? Maalesef o sistem
daha da çökmeye mahkûm hâle gelecektir. Bakın, HSBC Bank terk etme kararı aldı.
Başka yabancı sermayeli kuruluşlar da terk etme kararı alacaklar ve sermaye
kaçmaya devam edecek. Arkadaşlar, sermaye piyasası, finansal piyasalar güven
üzerine kuruludur; eğer bir ülkeye, bir sisteme, bir hükûmete, o ülkenin
kurumlarına güveniyorsa gelir. Şimdi, BDDK’miz burada, SPK’miz burada.
Allah’ınızı severseniz, SPK ve BDDK bağımsız mı ya! Çıksın bir AK PARTİ’li
vekil, desin ki: “Onlar bağımsız. Onlar regülasyon görevlerini hakkıyla yerine
getiriyorlar; siyasetin, vesayetin üzerinden de değil.” Yani gerçekten bunu
derseniz ben kendimi inkâr edeceğim çünkü o durumda değil; arkadaşlar, vesayet
altındalar, görevlerini yapamıyorlar, regülasyon görevlerini yapamıyorlar. 
Bakın,
yasa ne diyor, biliyor musunuz arkadaşlar? Yasa, aynen şöyle söylüyor: Diyelim
ki bir banka analisti gelecek yıl doların yükseleceğini öngördü, “Ben doların 7
lira olacağını öngörüyorum.” dedi. Şimdi, madde vatandaşları ve yatırımcıları
gerçeğe aykırı yönlendirmek diye bir ceza ortaya koyuyor. Şimdi, eğer ki gerçek
dediğimiz şey Tayyip Bey’in kafasındaki “Dolar yükselmeyecek.” ve Berat Bey’in
kafasındaki “Dolar yükselmeyecek.”se ve Tayyip Bey’in önerdiği “Faiz neden,
enflasyon sonuçtur arkadaş.” göndermesine karşı “Hayır, faiz neden değildir,
enflasyon sonuç değildir.” gibi bir ifade, bir yönlendirme olursa -ki benim
iktisat bilgim onu gerektiriyor; faiz neden, enflasyon sonuç değildir ama- bir
analist bunu söylerse, Tayyip Bey’in belirlediği gerçek de buna aykırıysa
arkadaşlar, vay o bankanın hâline, o bankacının hâline; cezalar yağacak. 
Bakın,
arkadaşlar, siyasette eleştirilemiyorsunuz çünkü medya göstermiyor, medya sizi
eleştiremiyor. Ne oluyor? Daha çok hata yapıyorsunuz, daha çok hata
yapıyorsunuz eleştirilemedikçe. Eleştirilmekten değil, eleştirilmemekten
korkun. Şimdi, finansal sistemde de kimse eleştiri yazamayacak. Herkes diyecek
ki: “Güllük gülistanlık, her şey muhteşem.” Hani Berat Bey diyor ya -Alice
Harikalar Diyarı’nda- “Her şey çok güzel, Türkiye uçuyor.” Vatandaş da diyor
ya: “Türkiye nereye uçuyor acaba? Ben açım arkadaş, faturamı ödeyemiyorum.” Hani
böyle bir gerçeklik ayrışması var ya, şimdi bir bankacı eğer ki çıkıp da o
gerçeğe aykırı analiz yazarsa hemen cezalar devreye geçecek. İşte sorun burada
arkadaşlar; sorun yasalarda değil, sorun uygulamacıda. 
Bakın,
arkadaşlar, olumlu rüzgârlar var. ABD, Avrupa Merkez Bankası bol para dönemini
yaşattı; bundan faydalandık ama bu böyle devam etmeyecek. Rüzgâr tersine
döndüğünde, maalesef ayazda kalacağız. Bunun için bir an önce çatımızı sağlam
hâle getirmemiz gerekiyor. 
Torbada
ne var arkadaşlar? Varlık Fonu düzenlemesi var değil mi? Varlık Fonu
düzenlemeleri niçin var biliyor musunuz? Kanal İstanbul için var arkadaşlar.
Bakın, bir Meclisin, vicdanlı bir Meclisin önceliği ne olur? İstanbul gibi
depremi bekleyen bir şehri depreme hazırlamak olur değil mi? Ama orada rant
yok, orada yandaşlara akıtılacak kaynak yok. Kanal İstanbul’un çevresindeki
araziler kapatılmış, Kanal İstanbul yapılmak zorunda çünkü angajman var ve
kaynaklar oraya aktarılacak. Varlık Fonuyla ilgili iki düzenleme var, diyor ki:
Bir, Varlık Fonuna sınırsız borçlanma yetkisi vereceğiz. Hani varlık olacaktı
ya, Norveç torunlarına Varlık Fonuyla varlık bırakacak. Biz ne bırakacağız
çocuklarımıza, torunlarımıza Varlık Fonuyla? Sınırsız borçlanmayla borç
bırakacağız arkadaşlar. Başka ne yapacağız? Büyük bir risk altına giriyoruz.
Hani evimizde annemizin son bilezikleri vardı ya, onlar saklanırdı kara gün
için, bizim de son bileziklerimiz kaldı artık. Her şeyi sattınız, her şeyi
özelleştirdiniz, geriye kaldı Ziraat Bankası, Halk Bankası, BOTAŞ, Türk Hava
Yolları. Şimdi ne yapacaklar biliyor musunuz sınırsız borçlanmayla? İşte, bu
altın bilezikleri, evde kalan son bilezikleri satmayacaklar, teminat
gösterecekler ve kredi alacaklar. Kredi batacak çünkü Kanal İstanbul batacak
eğer girerlerse, yapabilirlerse, yapmamaları için mücadele edeceğiz ama batarsa
bu altın bilezikler de gidecek. 
Bakın,
arkadaşlar, bu yeni rejim maalesef kendi etini yiyen bir canavara dönüşmüş
durumda. Kendi etini yiyor artık çünkü dışarıdan kaynak gelmiyor, kendi etini
yiyor. Aynı zamanda, evlatlarını yiyen bir canavara dönüşmüş durumda,
evlatlarımız intihar ediyor. Bir an önce vatandaşlarımızın çıkarına
düzenlemeler yapmazsak bu canavar etini yemeye, evlatlarını yemeye devam
edecek. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Paylan.
GARO
PAYLAN (Devamla) – Değerli arkadaşlar, adrese teslim bir düzenleme var biliyor
musunuz burada? Ne diyor biliyor musunuz Mustafa Bey getirdiği teklifte?
“Yatırımcının genel riskine az maruz kalması için Proje Finansman Fonu’nu
getirdik.” diyor. Kime yapılmış bu biliyor musunuz? Cengiz, Kolin, Limak,
Kalyon. Cengiz, Kolin, Limak, Kalyon, İstanbul Havalimanı’ndan dolayı
borçlarını ödeyemiyorlar biliyor musunuz? Hep erteliyorlar. Başka borçları da
var. Şimdi, bu ihale onlara adrese teslim verilecek, bu projeye girecekler;
diğer borçlarından dolayı, İstanbul Havalimanı borçlarından dolayı Kanal
İstanbul Projesi’ndeki borçları haczedilemeyecek.
Değerli
arkadaşlar, işte böyle bir vahim düzenlemeyle karşı karşıyayız. Eğer buna dur
demezsek arkadaşlar, emin olun altın bilezikler de gidecek, evlatlarımız da
intihar etmeye devam edecek.
Sayın
Başkan, müsaadeniz olursa bir dakika daha alabilir miyim?
BAŞKAN
– Kısa bir şey, bir dakika değil de siz tamamlayın, ben bitireyim hemen çünkü
süre sıkıntımız var.
GARO
PAYLAN (Devamla) – Değerli arkadaşlar, bakın, gerçeğe aykırı yönlendirmeyle
ilgili size bir örnek vermek istiyorum. Dün Sayın Cumhurbaşkanı ne dedi?
“Soros’un Türkiye ayağı içerideydi, onu bir manevrayla beraat ettirmeye kalktılar.”
dedi. 
(Mikrofon
otomatik cihaz tarafından kapatıldı)
BAŞKAN
– Tamamlayın, buyurun.
GARO
PAYLAN (Devamla) – Bakın, ben size bir fotoğraf gösteriyorum burada. Bu kim?
Recep Tayyip Erdoğan. Bu kim? Egemen Bağış. Bu kim? Ömer Çelik. Karşısındaki
kim? George Soros. 2003 yılında “Bana destek olun.” diye George Soros’tan
ricacı olan Tayyip Erdoğan, geldi Osman Kavala’yı Soros’un Türkiye ayağı
olmakla önce Gezi’den mahkûm etmeye kalktı, şimdi de -oradan beraat etti
arkadaşlar- 15 Temmuz darbesini planlamaktan dolayı yargılamaya kalkıyor. İşte
böyle bir ülkeye hiç kimse yatırım yapmaz arkadaşlar. Hukuk devleti olmadığımız
sürece, anayasal düzeni savunmadığımız sürece bankacılık düzeni de kendi
kendini yemeye devam eder, hem huzurumuz kaçar hem de refahımız kaçar
arkadaşlar.
Hepinize
saygılar sunarım.
Teşekkür
ederim Sayın Başkanım. (HDP sıralarından alkışlar)
MEHMET
MUŞ (İstanbul) – Sayın Başkan, yerimden bir söz talebim var.
BAŞKAN
– Buyurun Sayın Muş.
V.- AÇIKLAMALAR (Devam)
43.- İstanbul Milletvekili Mehmet Muş’un, Diyarbakır
Milletvekili Garo Paylan’ın 176 sıra sayılı Kanun Teklifi’nin ikinci bölümü
üzerinde HDP Grubu adına yaptığı konuşmasındaki bazı ifadelerine ilişkin
açıklaması
MEHMET
MUŞ (İstanbul) – Sayın Başkan, değerli milletvekilleri; kanunla ilgili,
konuşmacıları dikkatle dinliyoruz. Burada dün de yaptığım konuşmalarda şunu
söyledim: Her partinin bankacılık sektörüne, ekonomik aktivitelere, ekonomik
politikalara yönelik farklı bakışları olabilir, bu doğal bir şeydir.
Dolayısıyla, her parti aynı baksa farklı partiler olmazdı. Bu anlamdaki bakış
açılarına bir itirazımız olmaz. Fakat burada “Buna sipariş yasa yapılıyor, şuna
peşkeş çekiliyor, fon özel olarak bunun için kuruluyor…” bunlara
katılmadığımızı ifade etmek isterim. Bunlar doğru değildir. Yapılan düzenleme,
sermaye piyasalarının genişletilmesi, derinleştirilmesiyle alakalı olan bir
çalışmadır. Arzu eden vatandaşlar proje finansmanına katılırlar, arzu
etmezlerse katılmazlar. Bu, onların takdir edeceği bir şeydir. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
MEHMET
MUŞ (İstanbul) – Bizim, savaş falan çıkarmak gibi bir isteğimiz, bir arzumuz
söz konusu olamaz. Türkiye’de savunma sanayisinin, yerli sanayinin
geliştirilmesi konusunda zaten çabamız, çalışmalarımız var. Bunu savaşla
ilişkilendirmek, savaşla bağdaştırmak doğru değildir. Bizim, Suriye’de ya da
diğer bölgelerde, ülkemizin etrafındaki gelişmelere karşı yaklaşımımız Türkiye
Cumhuriyeti devletinin güvenliğini sağlamak maksadıyladır, başka hiçbir
niyetimiz söz konusu değildir. 
Hiç
kimsenin iradesiyle buralara gelmedik; milletimizin desteği, milletimizin
gücüyle geldik. Şimdiye kadar milletimizden aldığımız güçle buralara kadar
geldik, bundan sonra da millet yetki verdiği müddetçe buralardayız. İktidarı
başka alanlarda, başka yerlerde hiçbir dönemde aramadık, bundan sonra da
aramayız.
Genel
Kurula saygılarla sunarım. (AK PARTİ sıralarından alkışlar)
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Değerli milletvekilleri, ikinci bölüm üzerinde söz sırası, Cumhuriyet Halk
Partisi Grubu adına Muğla Milletvekilimiz Sayın Süleyman Girgin’e aittir. (CHP
sıralarından alkışlar)
Süreniz
on dakika Sayın Girgin.
CHP
GRUBU ADINA SÜLEYMAN GİRGİN (Muğla) – Sayın Başkan, değerli milletvekilleri;
hepinizi saygıyla selamlıyorum. 
Arkadaşlar,
bu yasa teklifi, iktidarın ekonomi üzerinde yorum yapanlar için tahakküm
kurduğu bir yasadır. Biliyorsunuz, bekçilerle ilgili yeni düzenleme Komisyondan
geçti. Pazartesi günü de yine bir torba yasa -Dernekler Yasası- Plan ve Bütçe
Komisyonunda konuşulacak. Üzerinde konuştuğumuz bankacılık düzenlemesiyle
birlikte bekçiler düzenlemesi ve torba yasadaki dernekler düzenlemesi bir
bütündür arkadaşlar. Bu düzenlemeler fiilî bir OHAL rejiminin kalıcılaştırılmak
istenmesinin bir ürünüdür. Yaşamın bütün alanları üzerinde bir kontrol
kurulmaya çalışılıyor, lütfen bunu görelim. 
Bugün
tartıştığımız Bankacılık Yasası, iktidarın yumuşak karnı ekonomiyi
eleştirenleri hedef alıyor. Bekçilerle ilgili yeni düzenleme, bekçilerin
mahalle mahalle görevlendirilmesi, iktidarın, günlük hayatın bütün
gözeneklerine girmesi amacını açık ediyor. Bekçiler âdeta bir monitör gibi
yerelin bilgisini iktidara aktaran araçlar olarak düşünülüyor. 
Torba
teklifteki -pazartesi günü görüşülecek olan- dernekler düzenlemesi ise
vatandaşlarımızı fişleyerek örgütlenme hakkını gasbediyor. Bütün bunlar
iktidarın üzerinde yükseldiği zeminin kaydığını göstermektedir. İktidarın buna
olan tepkisi ise halkın her yaptığını kontrol altına alarak kendisine tehdit
gördüğü bütün demokratik örgütlenmeleri ve eleştirel fikirleri yok etmek. 
Değerli
arkadaşlar, elimizdeki bankacılık teklifi, hiçbir kurumun görüşü alınmadan
saray koridorlarında talimatla hazırlanmıştır. Sayın Albayrak “Ekonomi kötü
diyenlerin, terör eylemlerinkinden farkı yok.” diyerek zaten bu yasanın
sinyallerini 2019 Kasım ayında vermişti. Bu kanun teklifi iktidarın,
düşürülemeyen işsizlik, yoksulluk yüzünden yaşanan intiharlar, bir türlü belini
doğrultamayan ülke ekonomisi, kamu bankalarının yandaş şirketleri kurtarma
operasyonları ve Varlık Fonunun gizlenen işlemleri gibi devasa sorunlar
hakkında gerçeklerin söylenmesinin önüne geçmesi içindir. 
Teklif,
çok açıktır ki bir yağma düzeni öngörüyor. Neden mi? Çünkü Varlık Fonuna tabi
olan bankalara sınırsız kredi kullanma yetkisi veriliyor. Oysa, bankacılık
sorunlarını konuşmaya, banka çalışanlarının dertlerinden, bankalara borcu olan
milyonlarca kredi borçlusundan, batık kredisi olan esnaf ve çiftçiden
başlamalıydık. Emekçinin mutfağının böyle bir düzenlemeye ihtiyacı yok; üreten,
hakça bölüşen, vergi vereni koruyan bir ekonomiye ihtiyacı var.
Değerli
arkadaşlar, Komisyonda söyledim, bu kürsüden bir kez daha söylüyorum, Varlık
Fonuna sınırsız borçlanma hakkı getiren bu düzenlemenin anlamı şudur: Bir,
yağmaya sınır yok. İki, sınırsız borçlanacağız. Vatandaş açısından ise bu ne
demek? Varlık Fonu, öde öde bitmez borcu. Varlık Fonu bütçe fazlası olan
ülkelerde olur. Bu ülkelerde bütçe fazlası, kamu yararına olan çeşitli
yatırımlara yönlendirilir. Türkiye gibi bütçe fazlası olmayan ülkelerde Varlık
Fonu olmaz; olursa, kaynaklarını peşkeş çekip gelecek nesilleri borçlandırma
fonu olur. Bunun adı vatandaş için “yokluk fonudur” iktidar içinse Varlık Fonu,
borcu gizlemek için iyi bir araçtır, denetimi zayıf, hazine dışı borçlanma
kanalıdır yani paralel bir bütçedir. Hazinenin bile 4749 sayılı Kanun’la
borçlanması sınırlandırılmıştır arkadaşlar. Yaptığı işlemleri kamuoyuna
açıklamayan Varlık Fonuna hiçbir sınırlama getirmeksizin borçlanma yetkisi
verilmesi hukuka aykırıdır. Bu düzenleme yerine ne yapmalıydık? Önce, ekonomiyi
yabancı sermayeye bağımlı, kırılgan hâlden kurtarmalıydık; üreten, hakça
bölüşen, vergi vereni koruyan bir düzen kurmalıydık ancak bu şekilde ekonomi
vatandaşın penceresinden geçer not alırdı. Bunu da adaletine güvendiğimiz
halkımızın teveccühüyle Cumhuriyet Halk Partisi iktidarında bizler
gerçekleştireceğiz dostlar.
Değerli
arkadaşlar, madde 31’e ve madde 34’e bakalım: Kamunun yaptığı bazı projelerde
yeni bir fon toplama yöntemi getiriliyor. İktidar yandaşlara ödeme garantili
projeler dağıtmıştı, o zaman nedense böyle bir fonlama yöntemi aklına
gelmemişti muhtemelen. Unutmayalım, sadece 2020 yılında garantili ödemeler için
bütçeden 18 milyar liradan fazla para aktarıldı; şimdiyse, Kanal İstanbul gibi
akıl ve bilimle çelişen ve aynı zamanda ekonomik getirisi olmayan projeler
gündemde. Bu projelere finansman bulunamadığı ve yandaşlara verilecek geçiş
garantisi ve kaynak olmadığı da ortada, o yüzden zorlama bir finansman yöntemi
icat ediliyor. Bu yöntemle bu projelere doğrudan vatandaşı ortak ederek
muhtemel yüksek zararlar toplumun sırtına yıkılmaya çalışılıyor.
Değerli
arkadaşlar, madde 32’yle getirilen düzenlemeyse şunu öngörmektedir: Girişim
sermayesi yatırım ortaklıkları aracılığıyla bazı şirketleri fonlar üzerinden
kurtarmak. Nasıl mı? Ziraat Bankasının görevi, öncelikle çiftçiye, üreticiye
destek olmaktır. Oysa ne olmuştu hatırlayalım: Bu banka, batık Simit Sarayını
kurtarmak için yüz milyonlarca dolar kamu kaynağını kullanmaya çalışmıştı,
halkımızın tepkileri üzerine vazgeçtiğini de hepimiz biliyoruz. Yapılan bu
düzenlemeyle, zor durumdaki yandaş şirketler girişim sermayesi yoluyla
kurtarılmaya çalışılıyor arkadaşlar, Simit Sarayı örneğinde olduğu gibi.
Ziraata üç kuruş borcu olan çiftçi bile hacze uğrasın, siz gidin, Simit
Sarayını kurtarın, el insaf!
Değerli
arkadaşlar, bu düzenlemeyle yargı sopa gibi kullanılmak isteniyor. Ekonominin
gidişatı hakkında yapılacak her türlü olumsuz yorum, suç kapsamına alınmak
isteniyor. Ekonomik krizden bahseden vatandaşlar, fiilî OHAL kıskacına alınmak
isteniyor. Kanun teklifinde yer alan hususlar yoruma açık ve muğlaktır.
Böylelikle, Hükûmetin ve Sayın Bakanın hoşuna gitmeyen her yorum “gerçeğe
aykırı bilgi ve manipülasyon” olarak görülecektir. Hangi işlemlerin manipülatif
olduğu, yanıltıcı işlemin ne olduğu, bankacılık sistemini tehlikeye düşüren
işlemleri yapmanın ne anlama geldiği nasıl belirlenecek arkadaşlar? Bunlar, ucu
açık bırakılarak iktidara fikirlere doğrudan müdahale etme şansı tanımakta, bir
otosansür mekanizması canlı tutulmak istenmektedir. Yasalarımızda, örneğin,
Sermaye Piyasası Kanunu’nun 107’inci maddesinde, Bankacılık Kanunu’nun 74’üncü
maddesinde manipülasyonu engelleyici düzenlemeler zaten mevcuttur. Yürürlükte
olan bu yasalar neyi engellemiyor da şimdi, karşımıza böyle ucu açık, belirsiz,
muğlak bir düzenleme getiriliyor? 
Tabii
ki gerçek anlamıyla manipülasyon suçtur. Farz edelim ki bir grup borsadaki bir
şirketin değerini yüksek göstermek için bu şirketin hayalî bir yabancı şirketi
satın alacağı haberini yayıyor. Bu şekilde, yapay yolla hisselerin değerini
yükselterek haksız bir şekilde kazanç elde ediyor. İşte bu, manipülasyondur.
Peki, gelelim size, gelelim iktidar yetkililerine, onlara sormak isterim:
İşsizliğin kapsamını değiştirip işsizlik rakamlarıyla oynarken, enflasyon
sepetindeki ürünleri değiştirerek enflasyonu düşük gösterirken, kamu
kurumlarının verileri birbiriyle tutarsızken, istihdam hedefleri açıklanırken,
bahsedilen projelerin hiçbiri hayata geçirilmezken, ekonomiye ilişkin gerçek
dışı verilerle bir dediği diğerini tutmayan ve ekonomiyi yanlış yorumlayan
iktidar yetkililerinin açıklamalarını da manipülasyon kapsamına alacak mıyız?
Manipülasyon suçtur ve cezası vardır ama ekonomi iyi olmadığı hâlde “İyidir.”
demek suç değil, manipülasyon değil, “Kötüdür.” demek manipülasyon, öyle mi? 
Değerli
arkadaşlar, ceza tehdidiyle ekonomiyi iyi göstererek vatandaşlarımızın hukuk
devletine olan güveninin biraz daha yaralanmasına yol açıyorsunuz. Şunu çok iyi
biliyoruz ki bu yasadaki muğlaklık ilerleyen dönemlerde iktidar tarafından
istismar edilecektir. Bu yasayla “Yaşasın kral!” demenin serbest, “Kral
çıplak!” demenin yasak edildiği bir düzene bir çivi daha çakılacaktır.
Değerli
milletvekilleri, iktidar istiyor ki ekonomik kriz konuşulmasın, Kızılayı
paravan şirket olarak kullananlar konuşulmasın, deprem paralarının, şehitler
için toplanan paraların nereye harcandığı konuşulmasın, TÜİK’in rakamlarla
oynayıp işsizliği, enflasyonu düşük göstermesi konuşulmasın, son iki yılda 2
bin şirketin konkordato ilan etmesi, 25 bin şirketin kapanması konuşulmasın.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Girgin.
SÜLEYMAN
GİRGİN (Devamla) – Tamamlayacağım Başkanım.
Avrupa’da
gelir dağılımı adaletsizliğinin en yüksek olduğu 2’nci ülke olduğumuz konuşulmasın,
kapanan kepenkler, tarlada kalan ürünler, artan icra sayıları, kabaran
faturalar, kaynamayan tencereler konuşulmasın, “Çocuklarım aç!” diye kendini
yakan baba, borcu varken iş bulamadığı için intihar eden üniversite öğrencisi
konuşulmasın. Yani ekonomi kötü ama “kötü” denmesin yani aç gezmek serbest,
dile getirmek yasak; ne diyeyim arkadaşlar, kötülüğün de bir dozu olmalı
diyorum.
Hepinizi
saygıyla selamlıyorum. (CHP ve HDP sıralarından alkışlar) 
BAŞKAN
– İkinci bölüm üzerinde söz isteyen, Milliyetçi Hareket Partisi Grubu adına,
Kayseri Milletvekilimiz Sayın Mustafa Baki Ersoy. (MHP sıralarından alkışlar)
Sayın
Ersoy, şahsınız adına da söz talebiniz var; sürenizi on beş dakika olarak
belirliyoruz.
MHP
GRUBU ADINA MUSTAFA BAKİ ERSOY (Kayseri) – Sayın Başkan, değerli
milletvekilleri; Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi’nin ikinci bölümü üzerine Milliyetçi Hareket Partisi Grubu
adına konuşma yapmak üzere söz hakkı almış bulunmaktayım. Genel Kurulumuzu ve
ekran başında bizleri izleyen yüce Türk Milletinin tüm fertlerini saygılarımla
selamlıyorum.
Teklifle,
kamu kurum ve kuruluşlarımızın ihtiyaçları ile son dönemlerde
vatandaşlarımızdan gelen taleplerin karşılanması amacıyla çeşitli kanunlarda
kanuni düzenlemelerin hayata geçirilmesi amaçlanmaktadır. Söz konusu teklifin
ikinci kısmında Banka Kartları ve Kredi Kartları Kanunu’nda yer alan idari para
cezalarının güncellenmesi söz konusudur. Böylece, idari para cezası
tutarlarının güncellenmesi ve aykırılığın birden fazla işlenmiş olması veya
idari para cezasının uygulanmasından itibaren iki yıl içerisinde tekrarlanması
durumlarında cezanın 2 katına kadar artırılması öngörülmektedir. Özellikle de
son dönemlerde insanların kredi kartlarını bilinçsiz bir şekilde kullanması ve
bunun nihayetinde kendilerinin ve ailelerinin mağdur olması göz önünde
bulundurulduğunda uygulamanın caydırıcı olabileceği ve olası mağduriyetlerin
önüne geçebileceği kanaatindeyiz. 
Bir
diğer düzenleme, factoring şirketleriyle ilgili. Kanunda yapılan düzenlemeyle
factoring şirketlerinin kuruluşunda sermaye artışının aranması öngörülmektedir.
Böylece, factoring şirketlerinin kuruluşunda nakden ödenecek sermaye tutarı 20
milyon Türk lirasından 50 milyon Türk lirasına çıkartılacaktır. Ayrıca,
teklifle Finansal Kiralama, Faktoring ve Finansman Şirketleri Kanunu’nda yer
alan idari para cezaları güncellenecektir. İdari para ceza tutarlarının
güncellemesi ve aykırılığın birden fazla işlenmiş olması veya idari para
cezasının uygulanmasından itibaren iki yıl içerisinde tekrarlanması durumunda
cezaların 2 katına kadar artırılması öngörülmektedir. 
Bir
diğer düzenleme ise factoring şirketlerinin sermaye artırmaları için verilecek
süreyle ilgilidir. Bu süre bir yıldır. Söz konusu teklifle, halka açık
ortaklıkların önemli nitelikte işlemlerinin yeniden düzenlenmesi
öngörülmektedir. Yapılacak düzenlemelerle, halka açık ortaklıkların birleşme,
bölünme işlemlerine taraf olması, tür değiştirmesi, imtiyaz öngörmesi veya
mevcut imtiyazların kapsam veya konusunu değiştirmesi gibi yatırımcıların
yatırım kararlarının değişmesine yol açacak ortaklığın yapısına ilişkin temel
işlemler, önemli nitelikte işlem sayılacaktır. Mal varlığının devredilmesi,
faaliyet konusunun değiştirilmesi ve borsa kotundan çıkılması, önemli nitelikteki
değişiklik kapsamından çıkarılmaktadır. Görüşülen teklifle, önemli nitelikteki
değişim sonucu pay sahiplerinin ayrılma hakkına ilişkin esasların yeniden
belirlenmesi söz konusudur. Mevcut düzenlemede, önemli nitelikteki değişim
sonucu pay sahipleri ayrılma hakkını kullanmak istediklerinde, ortaklık,
işlemin kamuya açıklandığı tarihten önceki otuz gün içindeki ortalama fiyat
üzerinden payları almakla yükümlüydü; öngörülen düzenlemeyle, halka açık
ortaklığın satılacak payları, Sermaye Piyasası Kurulu tarafından belirlenecek
esaslara göre adil bir bedel üzerinden satın alması öngörülmektedir.
Bir
diğer düzenleme ise halka açık anonim ortaklıklarla ilgili. Teklifle, halka
açık anonim ortaklıklarda hâkim ortağın değişmesi durumunda gerçekleşen pay
alım teklifi zorunluluğunun, payın ya da oy hakkının iktisabına ilişkin
bilginin kamuya açıklandığı tarihte pay sahibi olan yatırımcılara tanınması
sağlanmaktadır. 
Teklifle,
borçlanma aracı sahipleri kurulu müessesesinin oluşturulması amaçlanmaktadır.
Böylece, ihraççının tedavülde bulunan borçlanma araçlarının sahiplerinden
müteşekkil bir borçlanma aracı sahipleri kurulu oluşturulmaktadır. Kurul
kararlarını, borçlanma araçlarının nominal bedelleri toplamının en az yarısını
temsil eden borçlanma aracı sahiplerinin veya tedavülde bulunan tüm borçlanma
araçlarının nominal tutarının en az yarısını temsil eden borçlanma aracı
sahiplerinin olumlu oyuyla alabilecektir. Ayrıca, borçlanma araçlarının
ödenmesinde temerrüde düşülmesi durumunda yatırımcılar ve ihraççının yeniden yapılandırma
konusunda mutabakata varmaları hâlinde, daha önce başlatılmış takiplerin
durması, zaman aşımı ve hak düşürücü sürelerin işlememesi ve borçlanma
araçlarının ifasıyla takiplerin düşmesi öngörülmektedir. Ayrıca, teklifle
Sermaye Piyasası Kurulu tarafından belirlenecek sermaye piyasası araçları
teminat altına alınabilecek ve teminata konu varlıkların mülkiyeti teminaten
ve teminat yönetim sözleşmesi kapsamında teminat yöneticisine
devredilecektir. Düzenlemede, teminat yöneticisi tarafından yükümlülüklerin
yerine getirilmesi, teminat yönetim sözleşmesine aykırılık durumunda Serbest
Piyasa Kurulu tarafından alınabilecek tedbirler ve teminata konu varlıkların
amaç dışı kullanımının cezai yaptırıma bağlanması yer almaktadır.
Sayın
Başkan, değerli milletvekilleri; söz konusu teklifle kitle fonlamasının
borçlanmaya dayalı yapılabilmesi öngörülmektedir. Düzenlemeyle kitle fonlama
platformları üzerinden yürütülecek kitle fonlaması faaliyetlerinin ortaklığa
veya borçlanmaya dayalı olarak halktan para toplanması suretiyle yapılması
konusunda Serbest Piyasa Kuruluna yetki verilmesi ve borçlanmaya dayalı kitle
fonlaması faaliyetlerine bankacılık mevzuatı hükümlerinin uygulanması
sağlanacaktır. Ayrıca, payları kayden izlenen girişim şirketlerinin genel
kurullarına elektronik ortamda katılma imkânı tanınmakta ve kitle fonlaması
işlemlerine ilişkin hazırlanan bilgi formunu imzalayan gerçek ve tüzel
kişilerin bilgi formunda yer alan yanlış, yanıltıcı veya eksik bilgilerden
kaynaklanan zararlardan sorumlu olması düzenlenmektedir. Teklifle yatırım
kuruluşları ve portföy yönetim şirketleri tarafından proje finansmanı
faaliyetleri kapsamında kredi veya ödünç verilmesi ya da döviz hizmeti
sunulması yan hizmet olarak belirlenmektedir. Bununla birlikte, tüzel kişiliği
bulunmayan yatırım fonları, tapu, ticaret sicili ve diğer resmî sicillerde
tescil, değişiklik, terkin ve düzeltme talepleri dâhil olmak üzere her türlü
sicil işlemlerinde tüzel kişiliği haiz sayılacaktır. Ayrıca, yatırım fonlarının
tapu işlemlerinin bu kuruluşları temsil eden birer yetkilinin müşterek
imzalarıyla gerçekleştirilmesi öngörülmektedir. Ayrıca, tüzel kişiliği
bulunmayan konut finansmanı fonları ve varlık finansmanı fonlarının her türlü
sicil işleminde tüzel kişiliği haiz sayılması ve sicillerde fon adına yapılacak
olan bu işlemlerin, fon kurucusu ve fon kurulunu temsilen birer yetkilinin
müşterek imzasıyla gerçekleştirilmesi öngörülmektedir. 
Proje
finansmanı fonu kurulmakta ve bu yolla, uzun vadeli büyük kredi gerektiren
altyapı, enerji, sanayi, teknoloji yatırımları ve buna benzer projelere
münhasıran, proje bazında fon sağlanması amacıyla projeye dayalı menkul kıymet
ihraç imkânı sağlanacaktır. 
Yapılan
düzenlemelerle, izahname, ihraç belgesi ve kamuyu aydınlatma belgelerinde
belirtilen taahhütleri zamanında yerine getirmeyen, bu aykırılık için Sermaye
Piyasası Kurulunun belirttiği süre içerisinde geçerli bir ekonomik ya da
finansal neden göstermeyen ilgililerin ihraçtan elde ettikleri gelirlere
Sermaye Piyasası Kurulu tarafından ihtiyati tedbir ve ihtiyati haciz isteme
yetkisi ile aykırı işlemin iptali için dava açma yetkisi verilmektedir. 
Kanunda
belirtilen emredici hükümlere aykırı hareket eden tüzel kişilere, brüt satış
hasılatının yüzde 1’i ile vergi öncesi kârının yüzde 20’si arasında yüksek
olanına kadar idari para cezası öngörülmektedir. 
Denetim
personelinin talep ettiği her türlü bilgi ve belgenin verilmesi zorunluluğunu
yerine getirmeyen kişi ve kurumlara, gerçeğe aykırı bilgiler vermek suretiyle
denetime başlanmasına neden olan kişilere idari para cezası getirilmektedir. 
Sermaye
piyasası araçları ya da ihraççılar hakkında ilgili sermaye piyasası araçlarının
fiyatlarını, değerlerini veya yatırımcıların kararlarını etkileyebilecek
nitelikteki ve henüz kamuya duyurulmamış bilgilere dayalı olarak sermaye
piyasası araçları için alım ya da satım emri veren, verdiği emri değiştiren
veya iptal eden, bu suretle kendisine veya bir başkasına menfaat temin eden
kişilere verilen hapis cezasının alt sınırı iki yıldan üç yıla çıkarılmakta,
üst sınır olan beş yıl ise değiştirilmemektedir. 
Son
olarak, sermaye piyasası araçlarının fiyatlarına, fiyat değişimlerine, arz ve
taleplerine ilişkin olarak yanlış veya yanıltıcı izlenim uyandırmak amacıyla
alım veya satım yapan, emir veren, emir iptal eden, emir değiştiren veya hesap
hareketleri gerçekleştiren kişilere hapis cezasının alt sınırı iki yıldan üç
yıla çıkarılmakta, üst sınır olan beş yıl ise değiştirilmemektedir. 
Kanun
teklifinin ikinci bölümüne değindikten sonra değerli milletvekilleri, seçim
bölgem olan Kayseri’mizin çok önemli bir sorunundan bahsetmek istiyorum.
Kayseri, İç Anadolu Bölgesi’nin ticaret ve sanayi merkezidir. Kayseri’mizde 3
merkez, 13 taşra olmak üzere toplam 16 ilçemiz bulunmaktadır. Özellikle de
Akkışla, Bünyan, Develi, Felâhiye, Hacılar, İncesu, Özvatan, Pınarbaşı, Sarız,
Sarıoğlan, Tomarza, Yahyalı ve Yeşilhisar ilçelerimizde son yıllarda taşradan
büyük şehre göç probleminin yaşandığı, merkezlere büyük bir göç akımının olduğu
bir gerçektir. Ülkemizin cumhuriyetin ilk yıllarından itibaren kalkınmasında
büyük rolü olan tarım sektörünün temel iş gücü rolü oynadığı bu ilçelerde
tarımsal üretimin zayıflaması ve özellikle de genç nüfusun işsizlikle mücadele
edememesi, göç vermenin en büyük sebebidir. Üretken ve genç nüfusun
topraklarını terk etmesi, tüm sektörlerde sıkıntıların artacağına yönelik
öngörüleri kuvvetlendirmektedir. Nüfus dengesinin sağlanması, yerli üretimin
devamlılığı, şehir merkezlerindeki hava kirliliğinin ve trafik probleminin
önüne geçilmesi başta olmak üzere birçok problemin önlenmesi için taşradan
merkeze göçün önüne geçmek gerekmektedir. Bunun için ise öncelikle temel geçim
kaynağı tarım ve hayvancılık olan ilçelerimizin bu alanlarda desteklenmesi,
sağlıklı ve ihtiyaç merkezli devlet desteklerinin uygulanması gerekmektedir. Gerekli
teşvik ve desteklerin sağlanması durumunda yeni iş arayışına yönelmeye gerek
kalmayacak, özellikle de maddi sıkıntılar sebebiyle atıl ve terk edilmiş
topraklar yeniden değerlenecek ve üretim artacaktır, göç probleminin bir nebze
olsun önüne geçilmiş olacaktır. 
Taşra
ilçelerden bahsetmişken Kayseri’mizde çözülmesinin öncelikli olduğunu
düşündüğüm bir diğer problemimiz ise özellikle de Sarız ve Pınarbaşı
ilçelerimizdeki yayla problemidir. Bu ilçeler, coğrafi yapısı ve mera varlığı
nedeniyle hayvancılığa elverişli konumdadır. İklimin elverişli olması bu
bölgede hayvancılığı geliştirmiştir. Öyle ki bu ilçelerin temel geçim kaynağı
tarım ve hayvancılıktır. Burada yaşayan besicilerimiz, yaz aylarında
hayvanlarını otlatmak ve üretim faaliyetlerini gerçekleştirmek üzere, ortalama
üç aylık sürelerle Pınarbaşı ve Sarız ilçeleri sınırlarımızdaki yaylalara
çıkmaktadırlar. Bu süre zarfında temel ihtiyaçlarını karşılamak için kulübeler
ve hayvanların barınması amacıyla küçük ahırlar yapmışlardır fakat bu yapılara yıkım
emri çıkmıştır. Neredeyse tek geçim kaynağı hayvancılık olan, buralardan
kesinlikle hiçbir rant elde etmeyen yöre halkı mağduriyet yaşamaktadır. Söz
konusu yıkımların gerçekleşmesi, yörede hayvancılık sektörünün büyük oranda
gerilemesine, dolayısıyla da zorunlu göçe sebep olacaktır.
Benzer
bir durum, Develi ilçemizin Sindelhöyük Mahallesi’nde de söz konusudur.
Yetkililerden aldığımız bilgiye göre, bölgede 25 adet bina mera arazisine
yapılmış olup bu binalardan 3 tanesi yıkılmış, kalan 22 binanın da yıkılması
için çalışmalar başlatılmıştır. Mera vasfındaki bu arsaların hazine arazisine
dönüştürülüp üzerindeki maliklerine rayiç bedelleri üzerinden satışının
yapılması bu problemi çözecektir diye düşünüyorum.
Benim,
bu konuda, konunun muhatabı olan yetkililerden talebim, buralardaki yıkım
emirlerinin kaldırılması ve zaten ekonomik olarak zor dönemler geçiren
çiftçilerimizin ve besicilerimizin mağduriyetlerinin önüne geçilmesidir.
Üzerinde
durmadan geçemeyeceğim bir diğer husus ise Cumhurbaşkanlığı 2020 yılı yatırım
planıyla ilgili. Yatırım planında Kayseri’mize ayrılan bütçe için, başta
Cumhurbaşkanımız olmak üzere tüm ilgililere, yetkililere teşekkür ediyorum.
Fakat yatırım programında genel tabloya baktığımız zaman, Kayseri ilimize
ayrılan miktarın toplamda 460 milyon TL olduğunu görüyoruz. Bu meblağ,
özellikle de diğer illere kıyasla Kayseri’mizin potansiyelini de düşündüğümüz
zaman beklentilerimizi maalesef tam anlamıyla karşılayamamıştır. Özellikle de
yüksek hızlı tren hattının bir an önce faaliyete geçebilmesi için yeterli
ödenek maalesef bu sene de sağlanmamıştır. Bu konuda Kayserililer olarak
beklentimiz ve ısrarımız oldukça fazladır. Ben de tüm Kayserililer adına bir
kez daha buradan dile getirmek istiyorum: Yüksek hızlı tren Kayserililere
verilmiş bir sözdür, bir an önce bu sözün yerine getirilmesi Kayseri halkının
en büyük arzusudur. 
Değerli
milletvekilleri, geçtiğimiz yıl şubat ayında kaybettiğimiz, Kayseri’de ülkücü
camianın sevilen isimlerinden, dava ve yol arkadaşlarımız Cuma Uluçay ve Mehmet
Özet’e Cenab-ı Allah’tan tekrar rahmet diliyorum, yakınlarına başsağlığı
diliyorum, ruhları şad olsun diyorum. 
Evet,
bugün ise 20 Şubat; Fırat Yılmaz Çakıroğlu kardeşimizin, yiğidimizin şehadet
şerbetini içtiği gün. Kendisini şu sözlerle anmak istiyorum:
“Mustafalar
ölür belki onurla,
‘Allah
davası ölmez.’ dedi gururla,
Önkuzu
misali aynı şuurla,
Ege’de
bir yiğit şehidim Yılmaz,
Hainler
yılar da Fırat’ım yılmaz.” (MHP, AK PARTİ ve İYİ PARTİ sıralarından alkışlar)
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
MUSTAFA
BAKİ ERSOY (Devamla) – Bu duygu ve düşüncelerle teklifimizin milletimize ve
devletimize hayırlı sonuçlar getirmesini Cenab-ı Allah’tan niyaz ediyorum.
Genel Kurulumuzu ve ekranları başında bizi izleyen büyük Türk milletinin tüm
fertlerini saygılarımla selamlıyorum.
Sağ
olun. (MHP, AK PARTİ ve İYİ PARTİ sıralarından alkışlar)
BAŞKAN
– Değerli milletvekilleri, ikinci bölümde şahıslar adına son söz Aksaray
Milletvekilimiz Sayın Ayhan Erel’e aittir. (İYİ PARTİ sıralarından alkışlar)
Süremiz
beş dakika Sayın Erel. 
AYHAN
EREL (Aksaray) – Sayın Başkanım, değerli milletvekilleri, yüce Türk milleti;
Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi’nin ikinci bölümü üzerinde şahsım adına söz almış bulunmaktayım.
Hepinizi saygıyla sevgiyle selamlıyorum.
Değerli
milletvekilleri, görüşmekte olduğumuz kanun teklifinin ikinci bölümünde yer
alan Sermaye Piyasası Kurulu Kanunu’nda yapılan değişiklikleri kısmen olumlu
bulmakla beraber, bununla alternatif finansman kaynaklarına ulaşılması,
yatırımcıların tasarruf yapmaya teşvik edilmeleri, yatırım getirilerinin
artırılması ve yatırım maliyetlerinin düşürülmesi hedeflenmektedir. Örneğin, 28
ve 29’uncu maddelerde önerilen değişiklikle yurt dışında bulunan tröst benzeri
yapılanmaların borçlanma aracı sahipleri kurulu kapsamında oluşturulmasının
yasal dayanağı oluşturulmakta olup sermaye piyasalarının etkin olmasının önü
açılmak istenmektedir. Keza, 31’inci maddede Sermaye Piyasası Kurulu kapsamında
olan yatırım kuruluşları ve portföy yönetim şirketlerinin hisse senedi
işlemleriyle sınırlı tutulmuş olan kredi ve borç verme alanları
genişletilmektedir. Böylelikle yine, bankacılık kesiminin üstüne binmiş olan
finansman yükü yatırım kuruluşları ve portföy yönetim şirketlerine
kaydırılabilecek, başta proje finansmanı olmak üzere uzun süreli kredi
finansman ihtiyacı gerektiren yatırımların finansmanının sermaye piyasalarından
sağlanmasının önü açılacaktır. 
34’üncü
maddede önerilen en önemli olumlu değişiklik, bu maddenin devreye girmesiyle
projelere özel fonlar oluşturmak ve bu fonları yatırımcılara sunmak olanaklı
hâle gelecektir. Böylelikle hem alternatif finansman kaynakları yaratılmak
suretiyle, bankacılık sisteminin üstündeki finansman yükü azaltılacak,
yatırımcılara yeni yatırım araçlarına yatırım olanağı sağlanacak, faiz
hassasiyeti olan kimselere daha fazla yatırım ve getiri elde etme imkânı
sunulacaktır. Dolayısıyla Sermaye Piyasası Kanunu’nda önerilen değişikliklerle
hem yatırımcılar kâr faizinden daha yüksek getiri elde edecekler hem de
finansman ihtiyacı olan kurum, kuruluş ve proje sahipleri daha kolay, daha ucuz
fonlamaya ulaşma olanağına sahip olacaklardır. 
Teklifte
yer alan düzenlemelerin bazılarına, sebeplerini yukarıda açıkladığımız şekilde
lehte yaklaşmaktayız. Fakat 40 maddeden oluşan teklifin ruhuna baktığımızda,
şeffaflık ilkesini ihlal edecek, finans piyasasındaki rekabeti olumsuz
etkileyecek ve yeni dengesizlikler yaratacak düzenlemelerin de öne çıktığı
ortadadır. Bu kanun teklifi Komisyonda görüşülürken iktidar, burnundan kıl
aldırmama konumundan vazgeçip bu alanda deneyimi, bilgisi, birikimi Türkiye
tarafından bilinen muhalefet milletvekillerinin görüş ve düşüncelerini dikkate
alarak metne şeklini vermiş olsaydı bu kanun teklifi daha verimli, daha uygun
olacaktı diye düşünüyoruz. 
Tabii
ki konu banka ve para olunca da Türkiye’de yaşayan insanlarımızın bu alanda,
ekonomik alanda, parasal alanda, bankaların uyguladığı düzlemsel alanlarda ne
kadar sıkıntıda olduğu hepimizce bilinmektedir. İhtiyaç kredisindeki ve diğer
kredilerdeki borçlu kişi sayısı günümüzde 25 milyonu aşmıştır. Buna bağlı
olarak da son beş yıl içerisinde icraya verilen vatandaş sayısı da bu alanda 4
milyonu aşmıştır. Yine, çiftçilerimizin Ziraat Bankasına, Tarım Kredi
Kooperatiflerine olan borçları artık çiftçiler tarafından ödenemez hâle
gelmiştir. Dolayısıyla, bugüne kadar borcunu ödeyemeyen vatandaşlarımız -varsa
elinde- taşınmazlarını, motorlu taşıtlarını satmak zorunda kalmaktadır, bundan
mahrum olanlar ise borcu borçla kapatma yoluna gitmektedirler. 
Dolayısıyla,
ekonomik sıkıntılar Türkiye’de yaşayan insanlarımızı artık canından bezdirir
hâle gelmiştir. Keşke bu teknik kanunlar arasına vatandaşlarımızın nefes
almasını sağlayacak, onların yarınlarından endişe etmelerini ortadan kaldıracak
düzenlemeleri de koyabilseydik diyorum, yüce heyetinizi saygıyla selamlıyorum.
(İYİ PARTİ sıralarından alkışlar)
BAŞKAN
– Sayın Şahin, sisteme girmişsiniz, size bir söz vereyim, ondan sonra devam
edelim. 
Buyurun.

V.- AÇIKLAMALAR (Devam)
44.- Hatay Milletvekili Suzan Şahin’in, Hatay ilinde
yaşayan 600 bin Suriyelinin yük olmaya başladığına ancak AKP’nin Hataylıların
taleplerini görmezden geldiğine ilişkin açıklaması
SUZAN
ŞAHİN (Hatay) – Teşekkür ederim Sayın Başkan. 
Hatay’da
yaşayan 600 bin Suriyeli, misafir olmaktan çıktı, vatandaşın omuzlarına yük
olmaya başladı. Kapımıza yine binler dayandı, birini kaldıracak maddi ve manevi
gücümüz yok. Birlikte yaşıyoruz, ekmeğimizi bölüşüyoruz ancak Hatay’a ne ek
ödenek veriliyor ne de beşinci teşvik bölgesine alınıyor. Ne hastane talepleri
ne lojistik köy ne Amanos Tüneli ne narenciyeye soğuk hava deposu ne hızlı tren
ne turizm yatırımı; bir buçuk yılda bir arpa boyu yol alınmadı. Halkın
çığlığını yüce Meclise taşıyoruz ancak nafile; AKP, Hataylının çığlığını duymuyor.
Hatay halkı bu görmezden gelinmeyi, ilgisizliği, cezalandırılmayı hak etmiyor.
Üç beş yandaşı zengin ettiğiniz mega projelerinizden istemiyoruz; sadece huzur,
refah, istihdam alanları istiyoruz. En yüksek vergiyi veren Hatay’dan al ama
yatırımı yapma. AKP, Hatay’a üvey evlat muamelesi yapmakta. Artık yeter, millet
aç, kendini yakıyor. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Değerli milletvekilleri, soru-cevap işlemi bulunmadığından ikinci bölüm
üzerindeki görüşmeler tamamlanmıştır.
III.- OTURUM BAŞKANLARININ KONUŞMALARI (Devam)
3.- Oturum Başkanı TBMM Başkan Vekili Levent Gök’ün,
Suriye’nin İdlib bölgesine düzenlenen hava saldırısında şehit olan 2 askere
Allah’tan rahmet dilediğine ilişkin konuşması 
BAŞKAN
– Değerli milletvekilleri, şu anda aldığımız bir habere göre, Millî Savunma
Bakanlığının yaptığı bir açıklamada İdlib’de hava saldırısı sonucu 2
askerimizin şehit olduğunu, 5 askerimizin de yaralandığını büyük bir üzüntüyle
öğrenmiş bulunuyoruz. Hayatını kaybeden kahraman askerlerimize, şehit olan
askerlerimize Allah’tan rahmet diliyorum, ailelerine ve Türk ulusuna başsağlığı
diliyorum. Yaralanan diğer asker kardeşlerimizin hepsine de acil şifalar
diliyorum. Ulusumuzun başı sağ olsun.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Değerli milletvekilleri, şimdi ikinci bölümde yer alan maddeleri, varsa o
maddeler üzerindeki önerge işlemlerini yaptıktan sonra ayrı ayrı oylarınıza
sunacağım.
22’nci
madde üzerinde 3 önerge bulunmaktadır. Önergeleri aykırılık sırasına göre
okutup işleme alıyorum.
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi’nin 22’nci maddesinin aşağıdaki şekilde yeniden düzenlenmesini arz ve
teklif ederiz.
MADDE
22- 21/11/2012 tarihli ve 6361 sayılı Finansal Kiralama, Faktoring ve Finansman
Şirketleri Kanununun 5 inci maddesine birinci fıkrasından sonra gelmek üzere
aşağıdaki fıkra eklenmiş ve mevcut ikinci fıkra üçüncü fıkra olarak teselsül
ettirilmiştir.
“(2)
Birinci fıkranın (e) bendinde öngörülen tutar faktoring şirketleri için elli
milyon Türk Lirası olarak uygulanır.”
 Dursun
Müsavat Dervişoğlu Ayhan Altıntaş Yasin Öztürk
 İzmir Ankara Denizli
 Feridun
Bahşi Ahmet Kamil Erozan Şenol Sunat
 Antalya Bursa Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Katılamıyoruz Sayın Başkan.
BAŞKAN
– Önerge üzerinde söz isteyen Ankara Milletvekilimiz Sayın Şenol Sunat. (İYİ
PARTİ sıralarından alkışlar)
Süreniz
beş dakika.
ŞENOL
SUNAT (Ankara) – Sayın Başkan, değerli milletvekilleri; İdlib’te şehit düşen 2
vatan evladına Allah’tan rahmet diliyor, kederli ailelerine başsağlığı diliyor
ve milletimizin başı sağ olsun diyorum.
Evet,
teklifin 22’nci maddesi üzerine İYİ PARTİ Grubu adına söz aldım, Gazi Meclisi
saygılarımla selamlıyorum.
Sayın
milletvekilleri, ekonomimiz günübirlik, günü kurtarmaya yönelik saray
bürokratlarının hazırladığı yasalarla krizden çıkarılmaya çalışılıyor.
Yaptığınız kanunlara bile uymayıp yenisini yapıyorsunuz. Banka kredileriyle
yandaş müteahhitlerin borçlarını kapatanlar, karşımıza geçmiş “Bankacılık
sektörünü ayağa kaldırmak istiyoruz.” diyorlar. Tuz koktu sayın
milletvekilleri. Bu topraklarda yıllarca milletimizin kötü gün dostu olmuş, yüz
elli yıllık Hilal-i Ahmer’i yani Kızılayı naylon şirkete dönüştürüp yandaş
vakıflara para aklatanlar “Her şey yolunda.” diyorlar. Evet, bir de yüzleri
kızarmadan çıkıp “Her şey yolunda.” diyorlar sayın milletvekilleri. Kriz
nedeniyle güzel memleketimizde her gün insanlarımız yokluktan, yoksulluktan
intihar ediyor ve gençlerimiz bunalımda. 
Evet,
sayın milletvekilleri, “Varlık fonu nedir?” diye sorulduğunda, yabancı
ülkelerde bu fon, aşırı üretimden ve kazanç fazlasından biriken gelirin
toplandığı ve gelecek nesillerin ihtiyaçlarının karşılanması için biriktirilen
bir fondur yani gelecek nesillerin teminat altına alınmasıdır. Varlık fonlarına
sahip olan ülkeler petrol, doğal kaynaklar, dış ticaret fazlası ve finansal
işlemlerden sağlanan gelirlerle fonlarına kaynak sağlarlar. Bizde ise durum tam
tersi. Bizde petrol yok, dış ticaret fazlası yok, üretim yok. Bu iktidarın,
cumhuriyetin kazanımlarını, sata sata bitiremedikleri elde kalan kamuya ait
kurum ve kuruluşlarını Varlık Fonu altında paralel bir hazine gibi elde topladıkları
bir fon. Özetle, bizim ülkemizin elde kalan kurumlarını aldılar, saraya
bağladılar, denetimi kaldırdılar, aile şirketi yaptılar. Garip gurebanın
hakkını yediler, yetmedi, hâlâ daha da fazla borçlanma yetkisi istiyorlar.
Doğmamış çocuklarımızın, evlatlarımızın haklarını da gasbetmenin peşindeler.
Yakında Hazineyi de fona bağlar, memleketi açık artırmayla satışa sunarlarsa
hiç şaşırmayacağız.
Sayın
milletvekilleri, biz böyle konuştuğumuz zaman bazı vekiller kızıyor,
celalleniyor “Biz burada neciyiz, izin vermeyiz.” diyorlar. Biz, sizlerin
görmek istemediği acı gerçekleri söylüyoruz.
Sayın
milletvekilleri, bizim, milletvekilleri olarak, bu ucube Cumhurbaşkanlığı
hükûmet sistemi sayesinde ne bir ağırlığımız ne de bir yetkimiz kaldı. Gazi
Meclisin itibarı zedelendi, yerle bir edildi. Denetim Hak getire, sorularımıza
bile cevap verilmiyor. İktidar grubu, saray bürokratları tarafından ellerine
tutuşturulan kanun tekliflerinin altında “İmzalarımız var.” diye yasama
faaliyeti yaptığını zannediyor. Saray tarafından belirlenen gündem dışına
çıkmadan yaptığınız konuşmalarla sayın milletvekilleri, bazen de boşa
düştüğünüz konuşmalarla milletin sesi olduğunuzu mu zannediyorsunuz? Yasama ve
denetleme görevlerinin göstermelik hâle geldiği Gazi Meclisin sıralarında otururken
hiç mi vicdanınız sızlamıyor diye sormak istiyorum. Keşke size muhalefet
edenler olmasa sayın milletvekilleri, tüm muhalefeti istediğiniz gibi dizayn
edebilseniz ama bunun mümkün olmadığını buradan hatırlatmak istiyorum. 
Arkadaşlar,
değerli milletvekilleri; bu Meclis, yedi düvele meydan okuyan kahramanların
kurduğu Meclistir. Bu Meclis, yandaş müteahhitlere para aktaran, hazineyi
soyanların değil, canını da malını da ülkesi için feda edenlerin kurduğu
Meclistir. Bu Meclis, İngiliz’inden Rus’una, yobazından ajanına her türlü
hainin oyununu bozmuş, düşmanı bu topraklardan kovmuş ecdadımızın Meclisidir. 
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Sunat. 
ŞENOL
SUNAT (Devamla) – Bu Meclis “Padişahım çok yaşa.” diyenlerin değil, Türk
milletinin istiklali ve istikbali için padişaha boyun eğmeyen, Mustafa Kemal
Atatürk’ün ve silah arkadaşlarının kurduğu Meclistir. 
Bizlere
düşen görev sayın milletvekilleri, tarihi şan ve şerefle dolu olan Gazi
Meclisimize tekrar eski itibarını kazandırmaktır. Bunun yolu ise iyileştirilmiş
ve güçlendirilmiş parlamenter sistemden geçmektedir. Bu, bizim ecdadımıza olan
borcumuz, gelecek nesillerimize olan sorumluluğumuzdur. Böyle giderse tek
adamın her şeye karar verdiği, demokrasinin olmadığı, hukuk devletinin ortadan
kaldırıldığı, kuvvetler ayrılığı yerine kuvvetler birliğinin yaşandığı bu
ülkenin geleceği yok. Bir gün çıkardığınız bu yasalar sizleri de vuracak. Bir
gün adalet size de lazım olacak. 
Hepinizi
saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 22’nci maddesinin aşağıdaki şekilde
değiştirilmesini arz ve teklif ederiz. 
Saygılarımızla.

MADDE
22 - 21/11/2012 tarihli ve 6361 sayılı Finansal Kiralama, Faktoring ve
Finansman Şirketleri Kanunu’nun 5inci maddesine birinci fıkrasından sonra
gelmek üzere aşağıdaki fıkra ilave edilmiş ve mevcut ikinci fıkra üçüncü fıkra
olarak teselsül ettirilmiştir.
"(2)
Birinci fıkranın (e) bendinde yer alan tutar faktoring şirketleri için elli
milyon Türk Lirası olarak uygulanır."
 Cavit
Arı Abdüllatif Şener Neslihan Hancıoğlu
 Antalya Konya Samsun
 Mahmut
Tanal Sibel Özdemir Atila Sertel
 İstanbul İstanbul İzmir
 Emine
Gülizar Emecan Burhanettin Bulut
 İstanbul Adana
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılamıyoruz. 
BAŞKAN
– Önerge üzerinde söz isteyen Adana Milletvekilimiz Sayın Burhanettin Bulut.
(CHP sıralarından alkışlar) 
Süreniz
beş dakika. 
BURHANETTİN
BULUT (Adana) – Sayın Başkan, değerli milletvekilleri; öncelikle hepinizi
saygıyla selamlıyorum. 
İdlib’de
şehit olan askerlerimize Allah’tan rahmet diliyorum, ülkemizin başı sağ olsun.
Yine, aynı şekilde, Almanya’da yaşanan şiddetle ilgili gerek vatandaşlarımızın
gerekse orada yaşayanların hepsine Allah’tan rahmet diliyorum. Bu tür ırkçı
saldırıları kınıyoruz. 
Değerli
arkadaşlar, dönemin özelliğine uygun yine bir torba yasayla karşı karşıyayız,
sarayın torba yasası. Yine yeni vergiler, yine yeni borçlanmalar, yine yeni güç
talepleri üzerine kurulu bir torba yasa; halkın gündemi yok burada. “Halkın
gündemi nedir?” diye sorarsanız halkın gündemi boş tenceredir, halkın gündemi
boş cüzdandır, halkın gündemi algı değildir en azından. Algıyla halk
yönetilemiyor. Halk pazara gittiğinde cebinde ne kadar var, onunla hayatını
devam ettiriyor. Bununla ilgili daha bugün Berat Albayrak, Sevgili Bakan şöyle
bir ifade kullanmış Antep’te: “Enflasyonda, kurda, faizde başarının devamını
sağlıyoruz.” Bu nasıl bir yönetim şeklidir, bu nasıl bir ifadedir, anlamakta
zorluk çekiyoruz. Sadece bir şey söyleyeyim: Bakan olduğunda kur 4,61; şimdi
dolar kuru 6,10. 
Tabii,
bu algı yönetimleriyle ülkeyi yönetmeye çalışıyorlarsa da biz de rakamlarla
bunun gerçekliğini ifade etmeye çalışıyoruz. Örneğin, son beş yılda kredi kartı
ve tüketici kredisi kullananlardan 3 milyon 687 bin kişi icra takibine uğramış.
Son yılda, 2019 yılında kredi kartı ve tüketici kredisi borcundan dolayı icra
takibine uğrayan kişi sayısı 1 milyon 403 yani bunu 5’le çarptığınızda geçmiş
dönemin neredeyse 2 katı kadar 2019’da icra takibine uğrayan vatandaşımız var. 
Yine,
tüketici kredisi ve tüketici borçlarına baktığımızda, 2002 ile bu yılı mukayese
ettiğimizde tam 93 katına çıkmış. Bu oran 2002’de 6,6 milyarken şimdi 611
milyar lira. 
Yine,
bu rakamlar yetmiyor ise başka rakamlar da verelim: Örneğin, Türkiye’deki resmî
işsiz sayısı 4 milyon 308 bin, resmî olmayan işsiz sayısı ise 8 milyonlara
yaklaşıyor. Tabii, bu oran sadece rakamlardan ibaret değil; bu oran cumhuriyet
tarihinin en yüksek oranı, en yüksek işsizlik oranı. Neredeyse savaş
dönemlerindeki işsizlik oranlarını yaşıyoruz şu anda Türkiye’de. Örneğin genç
işsizlerde oran yüzde 25 yani genç nüfusun neredeyse dörtte 1’i işsiz durumda. 
Yine,
bir başka rakam: Son üç yılda elektriği kesilen abone sayısı 18 milyon. 
Tüm
bu rakamlar belki yetmeyebilir, size bir başka rakam daha vereyim: Son bir
haftada, geçim sıkıntısı nedeniyle intihar girişiminde bulunanlar, intihar
edenler Şırnak’ta, Konya’da, Hatay’da, İstanbul’da… Bunların 2018 sonrası TÜİK
verileri yok ama 2002 ile 2018 arasındaki yani on yedi yıldaki rakamları var:
50 bin. Yine bu dönemde günde 8 kişi intihar ediyor; daha nasıl bir ifade
lazım, daha nasıl bir gösterge lazım, açıkçası anlamak da mümkün değil. 
Ekonomiye
ilişkin bu veriler varken bu tedbirleri alması gereken kurumlar var; işte, bir
tanesi elbette yürütme ama diğeri de yasama yani bizler. Ama yasamaya
baktığınızda, maalesef halkın gündemine ilişkin değil, biraz önce ifade ettiğim
gibi, sarayın ihtiyaçlarına ilişkin yasa çıkartıyor. Burada bu görev, bunları
ifade etmek sadece bize düşmüyor, 2’nci partiye, 3’üncü partiye düşmüyor,
5’inci partiye düşmüyor; iktidar partisine de düşüyor çünkü bu yeni sistem,
iktidar partisine yani 1’inci partiye de denetleme görevi veriyor. Burada,
yasama, hüviyetini sadece yürütmenin ihtiyacına göre karşılamaz; vatandaşın
ihtiyacına göre de karşılaması gerektiğini ifade ediyoruz çünkü bu sistemin
amacı, gayesi, vatandaşın ihtiyaçlarına göre yasama hizmetlerinin yapılması,
yasama görevinin yerine getirilmesi ama bakıyoruz, yürütmede Tayyip Erdoğan;
hukukta, yargıda Tayyip Erdoğan. Bari yürütmeyi de Tayyip Erdoğan’a bırakalım,
vatandaşın ihtiyaçlarını karşılayan yasalar çıkartalım. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Bulut.
BURHANETTİN
BULUT (Devamla) – Saygıdeğer milletvekilleri, biraz önce ifade ettiğim gibi
bugünkü iktidara ilişkin birçok söz söylenebilir, ama ekonominin temeli
güvendir. Eğer güven o ülkede yoksa ekonomi dip yapar; yabancı yatırımcılar
gelmez, insanlar birbirine güvenmez, ekonomik olarak da herhangi bir yatırıma
girmez. Güven için de ne gerekir? Birincisi, adalet gerekir; ikincisi,
şeffaflık gerekir; üçüncüsü, denetleme gerekir; bireysel özgürlük gerekir,
bağımsız yargı gerekir, kaliteli yasama gerekir, özgür basın gerekir ama
bakıyorsunuz, bunların hiçbiri bu ülkede yok. O nedenle ekonominin dip yapması
kadar da doğal bir şey yok. 
Son
söz olarak, yürütmeye ve Meclisin 1’inci partisine önerim, yirmi aydır ne
yapıyorsanız onu yapmayın. 
Hepinize
saygılar sunuyorum. (CHP ve İYİ PARTİ sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
MEHMET
MUŞ (İstanbul) – Sayın Başkan… 
BAŞKAN
– Buyurun Sayın Muş.
V.- AÇIKLAMALAR (Devam)
45.- İstanbul Milletvekili Mehmet Muş’un, Adana
Milletvekili Burhanettin Bulut’un 176 sıra sayılı Kanun Teklifi’nin 22’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; görüştüğümüz kanun
teklifi, müzakerelerini yaptığımız teklif Bankacılık Kanunu ile Sermaye
Piyasası Kanunu’nda bazı değişiklikleri öngörüyor. Amacımız ne? Amacımız,
Türkiye'deki finansal piyasaların genişlemesini, derinleşmesini sağlamak,
işletmelerin finansmana rahat ulaşımını sağlamak. Amacımız bunu içeriyor. Bu
neyi getirecektir? Bu, ekonomik aktivitelerin finansmanında firmaların daha
ucuz maliyetli bu kaynağa ulaşma imkânını getirecektir ki bunlar ekonomik
büyümeye katkı sağlayabilsin. Bu düzenleme içerisinde yeni bir vergi söz konusu
değildir, burada bir vergi maddesi yok. Sarayın ihtiyaçlarını karşılamak için
bu kanun çıkmamaktadır, burada Külliyeyle alakalı herhangi bir düzenleme
bulunmamaktadır. Bunların altını özellikle çizmek isterim.
Bir
de eleştirileri anlayabiliyoruz fakat burada “Kul hakkı yiyorsunuz.” “Tüyü
bitmemiş yetimin hakkını yiyorsunuz.” diyorsunuz, bunlar hoş ifadeler değil. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Muş. 
MEHMET
MUŞ (İstanbul) – Burada iktidar ya da muhalefet, 1’inci parti ya da 5’inci
parti, burada hiçbir partinin milletvekillerinin ya da millî iradeyle seçilmiş
olan arkadaşların böyle bir şeye müsaade edeceğine biz inanmıyoruz. Biz müsaade
etmedik. Şimdiye kadar en hassas olduğumuz konulardandır. Ama bu ifadeleri
kullanıyorken bunlar, “Kullandık gitti. Konuşma yaptık gitti.” olmuyor. Bunlar
ağır izler bırakan ifadeler. O açıdan herkes kullandığı kelimeleri özenle
seçerse daha iyi olur. Bu hak yeniyorsa, böyle bir durum olmuş olsa o zaman en
büyük tokadı zaten millet bu iktidara atar. Şimdiye kadar da iktidarları bu
nedenle değiştirmiştir. 
Genel
Kurulu saygıyla selamlıyorum. 
YAŞAR
TÜZÜN (Bilecik) – Sayın Başkan, hatibimizin konuşmasını maksadı dışına
çıkartmıştır, yerinden bir dakikalık söz istiyoruz.
MEHMET
MUŞ (İstanbul) – Böle bir usul yok Sayın Başkanım ya!
BURHANETTİN
BULUT (Adana) – Bir kelimeyle...
MEHMET
MUŞ (İstanbul) – Ne demek “dışına” Sayın Başkan? Siz Meclis Başkan Vekilliği
yaptınız.
BAŞKAN
– Değerli arkadaşlar... 
MEHMET
MUŞ (İstanbul) – Kendi fikrimizi söyleyemeyecek miyiz ya? 
YAŞAR
TÜZÜN (Bilecik) – Hatibimize bir dakika yerinden söz istiyoruz. 
MEHMET
MUŞ (İstanbul) – Böyle bir şey var mı ya?
BURHANETTİN
BULUT (Adana) – Ama bir itham var Başkanım. 
BAŞKAN
– Sayın Bulut, şuraya gelin, bir açıklama yapın, kayıtlara geçsin. 
Buyurun.

BURHANETTİN
BULUT (Adana) – Sayın Grup Başkan Vekili şu ifadeyi kullandı: “Bugünkü yasa
maddelerinin içerisinde sarayla ilgili bir şey yok.” dedi ama biliyoruz ki bu
maddelerin en önemli özelliği, Varlık Fonunun yeni borçlanma yetkisini alması
ve bankacılık uygulamalarının da Varlık Fonuyla iliştirilmesi. Varlık Fonunun
başındaki kişi de Sayın Cumhurbaşkanı, doğal olarak da bağlantısı buradan
kuruluyor. 
Teşekkür
ediyoruz. 
BAŞKAN
– Peki, teşekkür ederim. 
(İstanbul
Milletvekili Mehmet Muş ve Adana Milletvekili Burhanettin Bulut arasında
karşılıklı laf atmalar) 
BAŞKAN
– Sayın Bulut, Sayın Muş; bir konuşmacı davet edeceğim. İsterseniz dışarıda
konuşmaya devam edin arkadaşlar. Bir sayın konuşmacıyı davet edeceğim. Sayın
Bulut, Sayın Muş; bir konuşmacı davet edeceğim. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 22’nci maddesinde bulunan “şirketleri
için” ifadesinin “şirketlerine” olarak değiştirilmesini arz ve teklif ederiz. 
 Meral
Danış Beştaş Garo Paylan Dersim Dağ
 Siirt Diyarbakır Diyarbakır
 Kemal
Peköz Rıdvan Turan Kemal Bülbül
 Adana Mersin Antalya
 Serpil
Kemalbay Pekgözegü Tulay Hatımoğulları Oruç
 İzmir Adana
BAŞKAN
- Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) –Katılamıyoruz Sayın Başkanım.
BAŞKAN
– Önerge üzerinde söz isteyen, Siirt Milletvekilimiz Sayın Meral Danış
Beştaş.(HDP sıralarından alkışlar)
Süremiz
beş dakika.
MERAL
DANIŞ BEŞTAŞ (Siirt) – Sayın Başkan, değerli milletvekilleri; evet, Bankacılık
Kanunu’yla ilgili görüşmelerimiz devam ediyor ve bu konudaki eleştirilerimizi,
ekonomik krizin gelmiş olduğu aşama, dolar ve altının engellenemez bir
yükselişte olduğunu ve bunun Türkiye’deki krizle, yoksullukla, açlıkla birlikte
değerlendirilmesi gerektiğini, aslında siyasi perspektiften, ideolojik
yaklaşımlardan, partisini koruma kaygısından hareket etmezse iktidar partisi
milletvekilleri, bu realiteyi görecektir.
Evet,
gerçekten şu anda on sekiz yılda damga vuran gelişmeler, Türkiye’de yaşanan
tartışmalar... Daha dün gözümüzün önünde bir davaya Cumhurbaşkanı hâkimlik
yaptı, beraat kararı veren hâkimler hakkında HSK soruşturma açtı. Daha önce
tahliye olduğu bir davadan Osman Kavala, aynı soruşturmadan tekrar tutuklama
kararıyla cezaevine gönderildi. Dediğim gibi, dolar ve altın yükselişte,
İdlib’den kötü haberler geliyor, Türkiye’nin birçok yerinden kötü haberler
geliyor ama bizim, hâlâ bu krizin yaşandığını nasıl örtebiliriz, bunun önündeki
engelleri, bankacılığı nasıl bunun önüne set olarak çekeriz diye uzun
yaptığımız tartışmalar var. Evet, gerçekten değişimin ve dönüşümün ellerimizde
olduğunu bir kez daha ifade etmek istiyorum.
Biz,
bu hafta sonu büyük kongremizi yapacağız, Ankara Arena’da. Halkların Demokratik
Partisi olarak, şu anda gelecek günlere hazırlıkların da tartışılacağı ve çok
güzel günlerin yakında olacağını bütün halklara, Türkiye yurttaşlarına
müjdelemek istiyoruz. 23 Şubatta karanlıkların aydınlığa dönüşme umudunu büyük
bir gururla ve inançla kongremizde göstereceğiz. Ve ne diyoruz her zaman? HDP
barıştır, kardeşliktir, sevgidir ve her gün kendisini yeniden, yeniden yeşerten
umuttur çünkü HDP, ben değil, bizdir. Emekçilerin, yoksulların, ezilenlerin,
kadınların, çocukların, öğrencilerin, gençlerin partisidir. HDP alın teridir,
emektir ve içinde bulunduğumuz karanlığı yırtacak güçtür. Bu vesileyle herkesi
kongremize davet ediyorum. 23 Şubatta Ankara Arena’da “Özgürlük halayında
buluşalım.” diyorum.
Şimdi,
başka bir mesele var. Yarın, Dünya Ana Dili Günü, 21 Şubat. Eşitliğin olmadığı
bir yerde Ana Dili Günü’ne dair, biraz önce de tartışıldı, dillere saygıdan söz
edildi. Tabii ki bu beyan önemli ama saygı yetmez, sözlü bir saygıdan söz
etmiyoruz. Biz dillerin önündeki yasakların kaldırılmasını istiyoruz. Yani
“saygı ve zenginlik” ifadesi ne demek? Bir dil var eğitimi yasak, kamuda
konuşulması yasak, kamuda hizmet verilmesi yasak, uçakta anons edilmesi yasak,
o dilde türkü söylenmesi yasak, o dilde afiş asılması yasak, o dilde ve ve ve
her şey yasak ama ben bu dile saygı duyuyorum; böyle bir şey yok. 
Dillerin
kardeşliği ve eşitliğinden söz ediyorsak Kürtçenin de, Lazcanın da, Urducanın
da, Süryanicenin de, Ermenicenin de, Zazacanın da aynı koşullarda değer görmesi
lazım ve yasalarda, Anayasa’da önündeki engellerin kaldırılması lazım. 
Şu
anda kamu hizmeti verilirken ana dilinde verilmesi yasak. Ben bunu binlerce
örnekten biliyorum. Türkçe bilmediği için sağlık sorununu anlatamayan
annelerimiz var, kardeşlerimiz var. Doktor yanlış teşhis koyuyor. Bundan daha
öte bir şey olabilir mi? Annemize tercümanlık yapıyoruz doktora giderken.
Diyoruz ki: Neren ağrıyor? Nasıl anlatsın, o dili bilmiyor. Gidiyor bir devlet
dairesine dilekçesini ya da talebini o dilde ifade edemiyor. 
Kamu
hizmetlerinin ana dilinde verilmesi için defalarca kanun teklifi verdik ama
maalesef burada garip bir şekilde reddedildi. “Garip” diyorum çünkü “Dile saygı
duyuyorum.” deyip buna ilişkin talepleri reddetmek de bir çifte standarttır,
bir iki yüzlülüktür. Dili kullanım özgürlüğü, en geniş anlamda aynı zamanda ifade özgürlüğüdür. Fakat uluslararası
hukukta kabul gören bu ilke, Türkiye’de maalesef yoktur. Örneğin, Kürtler vergi
vermiyor mu, askere gitmiyor mu? Peki, neden ana dilinde hizmet alamıyor? Neden
doktorlar ana dilini öğrenmiyor, öğretmenler neden bilmiyor? 20 milyon bir
nüfustan söz ediyorum.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Beştaş.
MERAL
DANIŞ BEŞTAŞ (Devamla) – Bir de şunu söyleyeyim: İstanbul Havalimanı’nda
-önerge de verdim, cevap alamadım- dünyanın bütün dillerinde anons var, Urduca
bile var ama Kürtçe yok. Her gün Kürtler biniyor o uçağa, o yok. Diller
arasında eşitlik yok. Bu vesileyle Dünya Ana Dili Günü’nü kutluyorum. Kürtçede
çevirisi şu, isteyenler için: “…”(x) diyorum. 
Eşitsizliğin
olduğu yerde ekonomik eşitlikten söz edilemez. İşte, önümüzdeki kanun da
ekonomik eşitsizliği derinleştirecek bir ortamda, bir atmosferde ve bir arka
planla yapılıyor. Sadece Ankara ve Gökova Okluk Koyu’ndaki yazlık saray için
harcanan paranın 3 milyar 280 milyon lirayı bulduğunu halkımıza söylemek
isterim. Evet, sizler açlık ve yoksulluk çekerken saraylara paralar harcanmaya
devam ediyor. 
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
22’nci
maddeyi oylarınıza sunuyorum: Kabul edenler… Kabul etmeyenler… 22’nci madde
kabul edilmiştir. 
Değerli
milletvekilleri, 23’üncü madde üzerinde 4 önerge bulunmaktadır; önergeleri
okutup aykırılık sırasına göre işleme alıyorum:
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi'nin 23’üncü maddesinin birinci fıkrasının aşağıdaki şekilde yeniden
düzenlenmesini arz ve teklif ederiz.
MADDE
23- 6361 sayılı Kanunun 44 üncü maddesi aşağıdaki şekilde değiştirilmiştir.
"MADDE
44- (1) Kurul kararıyla ve gerekçesi belirtilmek suretiyle şirketlere bu
Kanunun; 
a)
8’inci maddesine aykırılık durumunda yirmi beş bin Türk Lirasından elli bin
Türk Lirasına kadar,
 Dursun
Müsavat Dervişoğlu Yasin Öztürk Aydın Adnan Sezgin
 İzmir Denizli Aydın
 Şenol
Sunat Feridun Bahşi  Ahmet Kamil Erozan
 Ankara Antalya Bursa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılamıyoruz Sayın
Başkanım.
BAŞKAN
– Önerge üzerinde söz isteyen, Aydın Milletvekilimiz Sayın Aydın Adnan Sezgin.
(İYİ PARTİ sıralarından alkışlar) 
Süreniz
beş dakika Sayın Sezgin.
AYDIN
ADNAN SEZGİN (Aydın) – Sayın Başkan, değerli milletvekilleri; dün Almanya’da
gerçekleştirilen ırkçı saldırıyı şiddetle kınıyoruz. Hayatını kaybeden
vatandaşlarımıza Allah’tan rahmet diliyorum. 
Evet,
Batı Avrupa’da ırkçılık vardır. Milyonlarca vatandaşımızın yaşadığı bu
ülkelerde o ülkeler yönetimleriyle ve ana akım partileriyle iş birliğine
gitmeliyiz çünkü bu afet yok edilemiyor. Bunu, bu iş birliğini yeterli ölçüde
düşünmüyoruz ve yeterli ölçüde gerçekleştirmiyoruz maalesef. 
İdlib’de
bugün şehit düşen Mehmetçiklerimize de Allah’tan rahmet diliyorum, başımız sağ
olsun. Suriye politikasının yanlışlığının, çarpıklığının acısını ve tehdidini
yaşıyoruz milletçe. 
Değerli
arkadaşlar, bugün burada Aydın vilayeti açısından çok önemli, esasen ülkemizi
de yakından ilgilendiren büyük bir soruna yeniden değinmek istiyorum: Jeotermal
enerji santrallerinin zararları. Evet, bazı alanlarda yaptırımlar
ağırlaştırılıyor, bankacılık sektöründe mesela. Ancak nedense Aydın’da insan
sağlığı, çevre, tarımsal üretim, hayvancılık ve doğal kaynaklara çok ciddi
zararlar vermekte olan denetimsiz JES’lere herhangi bir yaptırım uygulanmaktan
imtina ediliyor. Denetimsiz JES’lerin yarattığı riskler giderek artarken Elâzığ
depreminin ardından şimdi bir de JES’ler nedeniyle Aydın’da ortaya çıkan deprem
riski daha kuvvetli şekilde hatırlanmalıdır. Uzmanlara göre, yer altı
kaynaklarına yönelik endüstriyel girişimler, örneğin büyük barajlara su
doldurma veya boşaltmanın yarattığı yük değişimi, derin maden kazıları ve
jeotermal enerji üretimi gibi çalışmalar nedeniyle depremlerin tetiklenmesi
mümkün hâle gelebilmektedir. Dünyada jeotermal alanlarda, büyük miktarda enerji
üretimi yapılan ülkelerde çok sayıda deprem gözlendiği bilinmektedir. 
Büyük
Menderes havzası da tarihte hasar ve can kaybına neden olmuş depremler
bakımından depremselliği yüksek bir alandır. Aydın’da da geçmişte yıkıcı
depremler meydana gelmiştir. 1970 yılından sonra bölgede yaşanan deprem
sarsıntısı sayısı hızla artmıştır. Uzmanlar, 70’lerde kurulmaya başlanan ve
sayısı giderek artan JES’lerin depremleri tetiklediğini öne sürmektedir.
Özellikle Germencik’te, yüz ölçümüne kıyasla dünyanın sayısal olarak en fazla
sayıda jeotermal santrali, en fazla sayıda jeotermal kuyusu, en uzun ve derin
jeotermal kuyuları bulunmaktadır. Aydın’da sayısal olarak en fazla depremin
Germencik ilçesi ve etrafında meydana gelmesi de tesadüf değildir. 
Çevre
ve Şehircilik Bakanlığını bu konuyu ivedilikle ele almaya ve JES’lerin
etkilerine ilişkin yapılan inceleme ve değerlendirmelere, JES’lerin deprem
üzerindeki etkilerini de eklemeye davet ediyorum.
Değerli
arkadaşlar, ülkemizin toplam sulak alan varlığı 2,5 milyon hektardır. Son kırk
yılda tarım amaçlı kurutmalar, doldurmalar, sanayi kirliliği, büyük baraj
inşaatları gibi müdahaleler nedeniyle yaklaşık 1 milyon 300 bin hektar sulak
alanımız, ekolojik ve ekonomik değerini yitirmiştir. Bir başka deyişle,
Türkiye, kırk yıl gibi kısa bir sürede sulak alanlarının yarısını kaybetmiştir.

Menderes
Nehri’nin durumu da maalesef vahimdir. Sulak alanlara yönelik diğer tehditlerle
birlikte JES’ler, Menderes havzasında durumu daha da berbat hâle getirmektedir.
JES’lerin denetimsizliği, bütün bu tehditlere ek olarak, ayrıca, yangın
felaketi gibi riskleri ihtimal dâhiline sokmaktadır. Ülkemizde ve başka bazı
ülkelerde kritik enerji ve sanayi tesisi yangınları yaşanmıştır. Maazallah, JES
tesislerinde yangın felaketi başımıza gelse nasıl bir müdahale yapılacaktır? Ne
tür tedbirler alınmıştır?
(Mikrofon
otomatik cihaz tarafından kapatıldı) 
BAŞKAN
– Buyurun, tamamlayın.
AYDIN
ADNAN SEZGİN (Devamla) – Teşekkür ederim Sayın Başkan.
İlgili
resmî makamların ve şirketlerin, böyle bir durumda hangi tedbirlerle kontrol
sağlanacağını kamuoyuyla geniş şekilde paylaşması gerekmektedir. Felaketler
yaşanmadan önlemlerin alınması ve bunların kamuoyuyla paylaşılması, çağdaş
devletlerin ve sorumluların yükümlülüğüdür.
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 23’üncü maddesiyle değiştirilen 21/11/2012
tarihli ve 6361 sayılı Finansal Kiralama, Faktoring ve Finansman Şirketleri
Kanunu’nun 44’üncü maddesine eklenen 
“(4)
Kurul, aykırılığın yaptırım kararı verilinceye kadar birden fazla işlenmiş
olmasını veya idari para cezasının uygulanmasından itibaren iki yıl içerisinde
aynı aykırılığın tekrarlanmasını dikkate alarak bu maddede yer alan tutarları
iki katına kadar artırarak uygulamaya yetkilidir.” 
ifadesini
içeren fıkranın madde metninden çıkarılmasını arz ve teklif ederiz.
Saygılarımızla.

 Cavit
Arı Abdüllatif Şener Neslihan Hancıoğlu
 Antalya Konya Samsun
 Mahmut
Tanal Sibel Özdemir Atila Sertel
 İstanbul İstanbul İzmir
 Emine
Gülizar Emecan Bedri Serter
 İstanbul İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılamıyoruz Sayın
Başkanım.
BAŞKAN
– Önerge üzerinde söz isteyen, İzmir Milletvekilimiz Sayın Bedri Serter. (CHP
sıralarından alkışlar) 
Süreniz
beş dakika.
BEDRİ
SERTER (İzmir) – Teşekkür ederim Sayın Başkanım.
Bankacılık
Kanunu’nda değişiklik yapılmasına dair kanuna ilişkin söz almış bulunuyorum.
Yüce Meclisi saygıyla selamlıyorum.
Memlekette
adalet yok, hukuk yok, para yok, banka yok, iş yok ve bu “yok”ları dile getiren
vatandaşa hapis çok; onlar için acı da çok.
Son
bir hafta içinde, İzmir’de 2 kişi, kendini metro raylarına atarak canına kıydı.
Memleketin dört bir yanından bu tür felaket haberlerinin gelmesi içimizi
yakıyor, değil mi sayın milletvekilleri? Halk, açlıktan çöpten ekmek
toplamakta. Emekli, marketin önünde avaz avaz bağırıyor, “Sadece gözümü
doyuruyorum, cebimde beş kuruşum yok.” diyor. Bunun yanında, 800 bine yakın
vatandaşım, iş bulamadığından, utancından evinden dışarı çıkamıyor; uyanın
sayın milletvekillerim. 
Yine,
yeniden, bankacılıkla ilgili, adı “düzenleme” mi yoksa “değiştirme” mi,
bilemediğimiz bir yasayı geçirmeye çalışıyoruz. Farkında mısınız, bu yasayla da
“Varlık Fonuna bunları da dâhil edelim.” diye tepeden gelen talimatların
peşinde koşuyorsunuz; uyanın sayın milletvekillerim. 
2003’te
“Halka hizmetkâr olmaya geldik.” dediniz, vatandaş inandı, oylarını verdi. Son
düzlükte, 2018 yılında “Varlık Fonu AŞ” dediğiniz bir kuruluşla tüm
milletimizin varlıklarını tek adam yetkisine getirip teslim ettiniz; uyanın
sayın milletin vekilleri.
Büyük
Atatürk’ün bu yüce Mecliste 1922’de yaptığı konuşmayı hatırlayalım: “Bugünkü
uğraşımızın amacı tam bağımsızlıktır. Tam bağımsızlık ise ancak mali
bağımsızlıkla gerçekleşir.” Biz bugün burada, bırakın mali bağımsızlığı, son
kertede, tek adam düzeniyle; cumhuriyet kurulduğundan bu yana kurulan mali
düzenin ortadan kaldırılması için Meclisin aracı yapıldığını maalesef acı bir
gerçek olarak yaşıyoruz. Uyanın sayın milletvekilleri! 
Şöyle
bir yakın geçmişe uzandım, 2018’in Aralık ayında “Hazinenin anahtarını damada
teslim ettiniz.” demiştim ama bugüne geldiğimde bakıyorum ki ne anahtar kalmış
ne kapı. (CHP ve İYİ PARTİ sıralarından alkışlar) Hazinenin önüne duvar
örülmüş, duvar. Uyanın sayın milletin vekilleri! 
“Nasıl?”
diye sorarsanız, işte, bugün konuştuğumuz bankacılığın gerçek fotoğrafını
sizlere sunayım: Şu anda ülkemizde 34 mevduat bankası var. Şaşkınım arkadaşlar,
bunun sadece 3 tanesi kamu bankası, 9 tanesi yerli sermayeli özel banka ve
-burada çok dikkat edin söyleyeceğim rakama- 21 tane banka yüzde 100 yabancı
sermayeli, yüzde 50’den fazlasının sermayesi onların elinde. Uyanın sayın
milletvekilleri! 
Hakikaten
büyük lidermiş Atatürk. İzmir İktisat Kongresi’nin açılış konuşmasında, bundan
doksan yedi yıl öncesinde “Burayı yabancıların sermayesine mahkûm, esir ülkesi
yaptırmayız.” demiş. Uyanın sayın milletin vekilleri! 
Sizlerle
bir şeyi paylaşmak istiyorum: Biliyor musunuz Avrupa Birliği ülkelerinde banka
kurmak isteyen yabancı sermaye sahiplerine ne yapıyorlar? Diyorlar ki: “Banka
kurarsın ama sadece yüzde 20’sine sahip olursun.” Neden acaba? Ülkemizin millî
sermayesiyle kurulmuş, ülkenin öz sermayesinden beslenen bankalar, bugün
Türkiye’mizde yabancıların eline teslim edilmiştir. Bu bankalar ne yaptılar
biliyor musunuz? Tarımla uğraşan köylümün arazilerini, traktörlerini, evlerini
ipotek alıp kredi kullandırdılar. Şu an itibarıyla o köylü kardeşim, aldığı
kredilerini ödeyemiyor ve icraya düşmüş durumda. Bunun sonucu ne demek
biliyoruz, değil mi? Araziler ipotekten yabancı menşeli bankaların eline
geçmekte yani cumhuriyet kurulmadan önceki kapitülasyonları biz yeniden canlı
canlı yaşıyoruz. Topraklarımız da yabancı sermayenin eline geçmiş durumda.
Uyanın sayın milletin vekilleri!
Cumhuriyet
Halk Partisinin bütün milletvekilleri, üstatlarımız bu kürsüden yasayla ilgili
teknik bilgileri tek tek anlattılar. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
BEDRİ
SERTER (Devamla) – Teşekkür ederim Başkanım. 
Benim
o kadar derin teknik detaylara girmeye zamanım yetmeyecek maalesef ama size bir
şey söyleyeyim: Ne BDDK bıraktınız, ne Merkez Bankası bıraktınız, ne de
Bankalar Birliği; her şeyi Varlık Fonu AŞ’ye teslim ederek tek adam düzenine
kamyon kamyon odun taşıdınız. Uyanın sayın milletin vekilleri! 
Şunu
da sizlerle paylaşmadan geçemeyeceğim: Hani var ya bir dönem bangır bangır
bütün bankalar, KGF kredileri verdi; üretim artacaktı, fabrikalar yükselecekti,
çoğalacaktı. Birçok yandaş ve tabela şirketine bu krediler verildi. Çok merak
ediyorum, bu kredilerin dönüşü ne oldu? Bildiğim bir şey var ki bu kredilerin
yüzde 80’e yakını, batık kredi olarak hazinenin elinde patladı. Şimdi, şöyle
düşünüyorum: Bizim gibi düşünen milletvekili arkadaşlarım da “Evet, gerçek bu.”
diyorlar ama maalesef ki düzene kendini teslim etmiş milletvekili,
söylediklerimi cankulağıyla dinlemektedir. Çünkü fikirlere kurşun işlemez,
gerçekler çok acıdır. Uyanın sayın milletin vekili arkadaşlarım!
Söyleyeceğim
bu kadar, teşekkür ederim. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 23’üncü maddesinde bulunan “Kurul
kararıyla ve gerekçesiyle belirtilmek suretiyle” ifadesinin “Gerekçesi
belirtilmek suretiyle kurul kararıyla” olarak değiştirilmesini arz ve teklif
ederiz.
 Dersim
Dağ Kemal Peköz Garo Paylan
 Diyarbakır Adana Diyarbakır
 Serpil
Kemalbay Pekgözegü Rıdvan Turan Kemal Bülbül
 İzmir Mersin Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılamıyoruz Sayın
Başkanım.
BAŞKAN
– Önerge üzerinde söz isteyen, Diyarbakır Milletvekilimiz Sayın Dersim Dağ.
Süreniz
beş dakika Sayın Dağ. (HDP sıralarından alkışlar)
DERSİM
DAĞ (Diyarbakır) – Sayın Başkan, değerli milletvekilleri; yine, Hükûmetin
önümüze apar topar getirdiği bir kanun teklifini görüşmekteyiz. Bu teklife
baktığımızda tabii ki halkın çıkar ve refahına yönelik düzenlemeleri bulmak
mümkün değil. İktidar, bu kanun teklifiyle sadece günü kurtarmaya ve finans
piyasalarını dizayn etmeye çalışmaktadır. Üstelik bunu BDDK üzerinden yapması,
ayrı bir tartışma konusudur. 
Bu
kanun teklifi, yine, sınırsız yetkiler, ucu açık ve her tarafa çekilebilecek,
istismara ve her türlü hukuksuzluğa açık kavramlar ve maddeler içermektedir.
Neredeyse “Kriz var.” diyen herkesin terörist ilan edildiği ülke hâline geldik.

MÜŞERREF
PERVİN TUBA DURGUT (İstanbul) – Diplomat katilleri, terörist mi?
DERSİM
DAĞ (Devamla) – Kendi politikalarınız ve siyasi vizyonsuzluğunuz nedeniyle
yarattığınız bu krizi dillendiren kişi, kurum, parti ve STK’leri hain ilan
etmekten başka yapabildiğiniz bir şey yok. 
MÜŞERREF
PERVİN TUBA DURGUT (İstanbul) – Diplomat katilleri, terörist mi?
BAŞKAN
– Lütfen… Hatibi dinleyelim. 
DERSİM
DAĞ (Devamla) – Ancak bu çabalar, beyhude çabalardır. Ne yazık ki ekonomik kriz
öyle bir hâl almış bulunmakta ki kanun değişikliğiyle düzelecek ya da görmezden
gelerek, baskı kurarak aşılacak gibi değildir. Yıllardır izlediğiniz
politikaların sonuçlarını bir bir yaşamaktayız. Bu krizin yaratıcısı, sorumlusu
sizlersiniz. Bu gerçeği asla değiştiremezsiniz. 
Çoğu
arkadaşımız, intihar konularına değindi ama tekrar vurgulamakta fayda var çünkü
siz ve sizin yandaş medyanız bu konuda üç maymunu oynamaktasınız. Bakın, daha
dün, Manavgat’ta Halil Yılmaz adlı yurttaşımız, bankaya olan 26.450 TL borcunu
ödeyemediği için yaşamına son verdi. 
Gençler,
geleceksizlik ve işsizlik yüzünden intihar ediyorlar. Sibel Ünlü, gencecik bir
üniversite öğrencisi “1 liram var, 1 lirayla karnımı doyurabilir miyim?”
dedikten sonra yaşamına son verdi. Hakan Taşdemir, İstanbul Üniversitesi 4’üncü
sınıf öğrencisi, işsizlik ve yoksulluktan kaynaklı, gencecik yaşında yaşamına
son verdi. Daha ismini sayamadığım onlarca yurttaşımız, ekonomik krizden
kaynaklı intihar etmektedir. 
Biliyoruz,
şimdi sizler ve yandaş medyanız kalkıp bu intihar eden kişiler hakkında “Akli
dengesi yerinde değil” “epilepsi hastası” “Zaten daha önce de intihar
girişiminde bulunmuştu.” “Devleti küçük düşürmeye yönelik hareketler”
“terörist” deyip algı yönetmeye çalışacaksınız. Gerçeklikten o denli kopup
uzaklaşmışsınız ki insanların kriz nedeniyle kendilerinin ve çocuklarının
yaşamına son vermesi gibi acı ve çarpıcı bir hakikati görmüyorsunuz veya görmek
istemiyorsunuz. Bu yarattığınız krizden en çok etkilenenler kuşkusuz,
gençlerdir. 3 milyon 516 genç ne istihdamda ne de eğitimde yer almaktadır. TÜİK
2019 verilerine göre 15-24 yaş grubundaki gençlerde işsizlik oranı yüzde
27,4’tür. Bu oran, cumhuriyet tarihinde rekor bir nitelik arz etmektedir. 
İşsizlik
ve düşük ücretlendirme nedeniyle öğrenci kredisini ödeyemeyen 5 milyona yakın
üniversite mezunu genç bulunmaktadır. Kredi borçlarının silinmesi yerine bugüne
kadar 250 bin gence e-haciz uygulanmıştır. Yandaş şirketlerin milyonluk vergi
borcunu sildiren bu Hükûmet, başta gençlerin olmak üzere yoksul halkın
cebindeki iki kuruşu gözünü kırpmadan almaktadır. 
İşsizlik
oranının ve rakamlarının her geçen gün arttığını görmekteyiz, ekonomik kriz ve
işsizlik etkilerini her zaman olduğu gibi varlığını en ağır biçimde işçiler,
emekçiler ve dar gelirli vatandaşlar üzerinde hissettirmektedir. İşsizliğin
rekor seviyelerde seyretmesi, aşılamayan enflasyon sorunu, asgari ücretin
yaşamaya elvermeyecek biçimde yetersiz oluşu ve milyonlarca kişinin açlık
sınırında yaşamak zorunda bırakıldığı bir yaşamdan muzdarip vatandaşlarımız bir
bir intihar etmektedir. 2020 yılı için brüt 2.943 TL olarak belirlenen asgari
ücret, kesintiler sonunda emekçinin cebine net 2.324 TL olarak girmektedir.
Türkiye'de açlık sınırı 2.017 TL, yoksulluk sınırı ise 6.976 TL’dir. Bu
verilere bile baktığımızda milyonlarca yurttaşın açlığa mahkûm edildiğini açık
bir şekilde görmekteyiz. İşte ülkenin hâli bu; bir tarafta açlık, yoksulluk, işsizlik
ve intiharlar; bir tarafta da lüks, şatafat ve talan. 
Son
olarak şunu belirtmek istiyorum: Gençlik meclislerimize yönelik baskılar ve
tutuklamalar, her gün artarak devam etmektedir. 
HABİBE
ÖÇAL (Kahramanmaraş) – Önce elinizdeki, Erbil’deki kanı yıkayın ya!
BAŞKAN
– Sayın Öçal, rica ediyoruz, hatibi dinleyelim lütfen.
MERAL
DANIŞ BEŞTAŞ (Siirt) – Niye tepki gösteriyorsunuz?
DERSİM
DAĞ (Devamla) – Gençlik meclisi üyemiz Hebun Sümeli on sekiz aydır hukuksuzca
tutuklu bulunmaktadır. 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen. 
DERSİM
DAĞ (Devamla) – Tamamlıyorum.
Hebun
Sümeli ve onunla birlikte tutuklanan 7 gencin iddianameleri on sekiz aydır
hazırlanmadı. Hebun Sümeli ve onunla aynı dosyadan tutuklu bulunan tüm
gençlerin yargı önüne çıkması için bir an önce iddianameleri hazırlanmalı ve
adil bir yargılanmaya tabi tutulmalıdırlar. Yasal dayanağı olmayan suçlamalar
sonucu tutuklu bulunan Hebun Sümeli ve tüm gençlik meclisi üyelerimiz derhâl
serbest bırakılmalıdır.
21
Şubat Dünya Ana Dili Günü sebebiyle konuşmamı ana dilim olan Kürtçeyle bitirmek
istiyorum: “…” (x) (HDP sıralarından alkışlar)
BAHAR
AYVAZOĞLU (Trabzon) – Size bu özgürlüğü sağlayan bu Hükûmete teşekkür edin.
MERAL
DANIŞ BEŞTAŞ (Siirt) – Neye itiraz ediyorsunuz, neye!
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
BAHAR
AYVAZOĞLU (Trabzon) – Dağdan gelip dağ kanunlarını burada uygulayamazsınız.
MERAL
DANIŞ BEŞTAŞ (Siirt) – Neye itiraz ediyorsunuz ya, neye itiraz ediyorsunuz! Bir
cümle Kürtçe konuştu ya! Çok ayıp gerçekten.
BAŞKAN
– Sessiz olalım değerli arkadaşlar.
HABİBE
ÖÇAL (Kahramanmaraş) – Katiller!
BAŞKAN
– Kanunun üzerinde işlem yapıyoruz, lütfen…
MERAL
DANIŞ BEŞTAŞ (Siirt) – “Cani” diyor ya!
MAHMUT
TOĞRUL (Gaziantep) – Sayın Başkan…
HABİBE
ÖÇAL (Kahramanmaraş) – Katiller. Katilsiniz, katil!
BAŞKAN
– Değerli arkadaşlar, lütfen…
MAHMUT
TOĞRUL (Gaziantep) – Sayın Başkan…
MERAL
DANIŞ BEŞTAŞ (Siirt) – Ya, oradan bize “caniler” diyor.
MAHMUT
TOĞRUL (Gaziantep) – Sayın Başkan, oradan bize “cani” diyor. 
HABİBE
ÖÇAL (Kahramanmaraş) – Katilsiniz tabii.
MERAL
DANIŞ BEŞTAŞ (Siirt) – “Cani” diyor Başkan, “cani” dedi. 
BAŞKAN
– Değerli arkadaşlar, lütfen… Lütfen susalım değerli arkadaşlar.
MAHMUT
TOĞRUL (Gaziantep) – Bunu kabul etmiyoruz Sayın Başkan, böyle bir şey olamaz!
HABİBE
ÖÇAL (Kahramanmaraş) – Niye bağırıyorlar bize!
MAHMUT
TOĞRUL (Gaziantep) – Bunu söyleyen özür dilesin!
BAŞKAN
– Değerli arkadaşlar…
MERAL
DANIŞ BEŞTAŞ (Siirt) – Sayın Başkan, oradan “cani” dedi, tutanaklara bakın
lütfen. “Cani” diyemez bize. 
MAHMUT
TOĞRUL (Gaziantep) – “Cani” kendileridir o zaman. 
MERAL
DANIŞ BEŞTAŞ (Siirt) – Kendisidir cani. 
BAŞKAN
– Değerli arkadaşlar, bir saniye, lütfen oturun…
MERAL
DANIŞ BEŞTAŞ (Siirt) – Lütfen, bakar mısınız?
BAŞKAN
– Değerli arkadaşlarım, bir saniye…
Değerli
arkadaşlarım, bakın, bir kanun işlemi yürütüyoruz. Partilerinizin sözcüleri
var. Yani kanun işlemini yürütürken de arkadaşlarımız özgürce burada
düşüncelerini ifade edecekler. (AK PARTİ ve HDP sıralarından gürültüler)
MERAL
DANIŞ BEŞTAŞ (Siirt) – “Cani” diyemezsiniz burada, haddinizi bileceksiniz!
BAŞKAN
– Sayın Beştaş, lütfen…
MERAL
DANIŞ BEŞTAŞ (Siirt) – Cani sizsiniz!
HABİBE
ÖÇAL (Kahramanmaraş) – Ne yapacaktınız!
BAŞKAN
– Sayın Öçal, lütfen…
MERAL
DANIŞ BEŞTAŞ (Siirt) – Ne bağırıyorsun arkadan, çık kürsüden konuş! (AK PARTİ
ve HDP sıralarından gürültüler)
BAŞKAN
– Sayın Muş, lütfen bir sükûneti temin edelim. 
MAHMUT
TOĞRUL (Gaziantep) – Varsa bir sözünüz, çıkın kürsüye, oradan ne konuşuyorsunuz
be!
BAŞKAN
– Sayın Toğrul…
MERAL
DANIŞ BEŞTAŞ (Siirt) – Sözün varsa çık konuş!
GARO
PAYLAN (Diyarbakır) – Sayın Başkan, tutanaklara bakın.
BAŞKAN
– Sayın Paylan…
Değerli
arkadaşlarım, söz isteyen herkese söz veriyorum. Lütfen, yerinizden söz
atmayınız. Buranın bir sükûnet içerisinde yürümesini temin etmeye çalışıyorum.
Yani ne oluyor? Niçin laf atıyorsunuz birbirinize? Rica ediyorum arkadaşlar,
birbirimizin hukukunu koruyarak burada bir işlem yapacağız. Bir kanun işlemi
yürütüyoruz, Meclisi çalıştırmaya çalışıyoruz, burada atılan sözlerle
birbirimizi incitmenin gereği yok ki. Lütfen, sükûnetli olalım ve teklifin
görüşmelerine devam edelim.
HAKKI
SARUHAN OLUÇ (İstanbul) – Sayın Başkan… 
MERAL
DANIŞ BEŞTAŞ (Siirt) – Sayın Başkan…
GÜLÜSTAN
KILIÇ KOÇYİĞİT (Muş) – Sayın Başkan, devam edemezsiniz…
BAŞKAN
- Diğer önergeyi okuyun.
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 23’üncü maddesinin ikinci fıkrasında
yer alan “Madde Görüşülmekte olan 44- (1) Kurul kararıyla ve gerekçesi
belirtilmek suretiyle şirketlere bu kanunun” ifadesindeki “belirtilmek
suretiyle” ibaresinin “belirtilerek“ olarak değiştirilmesini arz ve teklif
ederiz. 
 Nevin
Taşlıçay Halil Öztürk Arzu Erdem
 Ankara Kırıkkale İstanbul

 Saffet
Sancaklı Sefer Aycan
 Kocaeli Kahramanmaraş

BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılamıyoruz Sayın Başkan.

BAŞKAN
– Önerge üzerinde söz isteyen İstanbul Milletvekilimiz Sayın Arzu Erdem. (MHP
sıralarından alkışlar) 
Süreniz
beş dakika. 
ARZU
ERDEM (İstanbul) – Teşekkür ederim.
Sayın
Başkan, değerli milletvekilleri; 176 sıra sayılı Bankacılık Kanunu ile Bazı
Kanunlarda Değişiklik Yapılmasına Dair Kanun Teklifi’nin 23’üncü maddesi
üzerine Milliyetçi Hareket Partisi Grubum adına söz almış bulunmaktayım. Gazi
Meclisimizi ve ekranları başında bizi izleyen aziz Türk milletimizi
saygılarımla selamlıyorum. 
İdlib’de
ateşkesi sağlamak üzere bulunan askerlerimize düzenlenen hain hava saldırısı
sonucu 2 kahraman evladımız şehit olmuştur, 5 kahraman evladımız ise
yaralanmıştır. Şehitlerimize Allah’tan rahmet, yaralılarımıza acil şifalar
diliyorum. Dualarımız kahraman Türk ordusuyla. Rabb’im ayaklarına taş,
gözlerine yaş değdirmesin. Her kim ki vatanın bölünmez bütünlüğüne,
bayrağımıza, ezanımıza kastediyorsa Rabb’im kahreylesin. (AK PARTİ sıralarından
“Amin” sesleri) Rabb’im Türk ordumuzu muzaffer eylesin. (AK PARTİ sıralarından
“Amin” sesleri)
Almanya’nın
Hanau kentinde iki kafeye silahlı saldırı gerçekleştirilmiştir. Bu ırkçı
saldırıda 11 kişi yaşamını yitirmiştir, 5 kişi de ağır yaralanmıştır. Vefat
edenler arasında Türk vatandaşlarımız da vardır. Allah’tan rahmet diliyorum ve
orada bizi bayrak misali temsil eden tüm kardeşlerimize buradan selamlarımı
gönderiyorum, dualarımı gönderiyorum. 
Değerli
milletvekilleri, 20 Şubat 2015 tarihinde, tam beş yıl önce Ege Üniversitesinde
PKK’lı hainler tarafından şehit edilen Ege Üniversitesinde bayrak olup tüm
ülküdaşlarına bir destan bırakan ülkücü şehidimiz Fırat Yılmaz Çakıroğlu’nun
şehadetinin seneidevriyesinde kıymetli kardeşimi rahmetle anıyorum, ruhu şad,
mekânı cennet olsun. Başta yiğit evladımız Fırat Yılmaz Çakıroğlu olmak üzere
tüm şehitlerimizi rahmetle, minnetle anıyorum.
Değerli
milletvekilleri, söz konusu kanun teklifiyle ülkemizin finansal sektörünün
denetim ve düzenleme çerçevesinin uluslararası ilkeler ve standartlarla tam
uyumunun sağlanması, finansal piyasalarda güven ve istikrarın sağlanması, kredi
sisteminin etkin bir şekilde çalışması, tasarruf sahiplerinin hak ve
menfaatlerinin korunması, bankacılık sisteminin etkili ve ihtiyatlı kurallarla
düzenlenmesi ve mevzuata aykırılıkların caydırıcı cezalara tabi tutulması
amaçlanmaktadır. Teklifin ülkemiz ve milletimize hayırlı olmasını temenni
ediyorum.
Değerli
milletvekilleri, düzenlemeler yapılırken bazen o düzenlemelerin sonucunda
mağduriyetler ortaya çıkabilmektedir. İşte, bu konuyla ilgili e-haciz
uygulamasına ilişkin bir açıklamada bulunmak istiyorum ve bu konuyla ilgili
yapılacak olan iyileştirmeyi de gözden geçirmemiz gerektiğini düşünüyorum.
Vergi ve SGK borcu olan yüz binlerce işletmeye elektronik haciz yani e-haciz
işlemi uygulanmaktadır. Borcunu ödeyemeyen yaklaşık 2,5 milyon vergi
mükellefiyle, SGK borcunu ödeyemeyen 800 bin civarındaki şirket veya kişilere
e-haciz giderken, toplam mükellef sayısının 3,5 milyona ulaştığı
belirtilmiştir. Elektronik haciz sebebiyle hesaplarına bloke konulan
mükelleflerin mağduriyetlerini gidermek adına borcu kadarına bloke konulması ve
hesabın kalanının kullanıma açılmasının mutlaka sağlanması gerekmektedir.
Örneğin vergi borcu, SGK prim borcu, trafik cezası borçları gibi kamu borçları
olanlara… Söz konusu borç örneğin 50 bin lira olsun. Hesabındaki parasının 50
bin liralık kısmına haciz konduğu vakit kalan kısmını kullanabilmektedir ve
darboğaza düşmemektedir veya farklı bir mağduriyete yol açmamaktadır. Tüm
parasına bloke konulan iş insanları ödemedeki aksaklığı daha kısa yoldan
giderebilecekken böyle bir durumda hem ticari işlemleri sekteye uğramaktadır
hem de daha fazla maddi kayıp yaşanabilmesi söz konusu olmaktadır. Ayrıca, art
arda gelen e-hacizler sebebiyle çaresiz kalan esnafa e-haciz işlemi başlatmak
yerine yapılandırma yolu açılarak esnaflarımızın mağduriyetlerinin giderilmesi
faydalı olacaktır. Herkesin gelir düzeyine uygun, milletimizin geçimini zora
sokmayacak şekilde borçların geri ödenmesi hususunda alternatif bir
değerlendirme, bir çözüm yolu bulunması gerekmektedir. 
Son
olarak özellikle şunun üzerinde durmak istiyorum: Malatya Milletvekilimiz Sayın
Mehmet Fendoğlu Bey’in de altını çizerek üzerinde durduğu Malatya-Elâzığ
depremi ve Malatya’daki kayıplardan sonra orada bulunan esnafımızla ilgili
yapılması gereken kredi düzenlemesine ilişkin. Deprem sebebiyle Elâzığ ve
Malatya’da yaklaşık 87 binanın yıkıldığı, 1.287 binada ağır hasar, 56 binada
orta hasar ve 876 binada ise az hasar tespit edildiği belirtilmiştir. Depremden
etkilenen iş yerlerinin kredi borçlarının bir yıl süreyle ertelenmesi ve mağdur
iş yeri sahiplerinin faizsiz kredilerle desteklenmesi gerekmektedir. Bir
Malatyalı olarak ben de buradan Malatyalı hemşehrilerime tekrar geçmiş olsun
diyorum, Elâzığlı hemşehrilerime geçmiş olsun diyorum. 
(Mikrofon
otomatik cihaz tarafından kapatıldı) 
BAŞKAN
– Tamamlayalım.
ARZU
ERDEM (Devamla) – Yine, depremde kaybettiğimiz, vefat eden herkesi buradan
rahmetle tekrar anıyorum. Yaralılara acil şifalar diliyorum.
Hepinizi
tekrar saygılarımla selamlıyorum. (MHP ve AK PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Değerli
milletvekilleri, 23’üncü maddeyi oylarınıza sunuyorum: Kabul edenler... Kabul
etmeyenler... 23’üncü madde kabul edilmiştir. 
Sayın
Oluç, bir talebiniz oldu.
Buyurun.

V.- AÇIKLAMALAR (Devam)
46.- İstanbul Milletvekili Hakkı Saruhan Oluç’un,
Diyarbakır Milletvekili Dersim Dağ’ın 176 sıra sayılı Kanun Teklifi’nin 23’üncü
maddesiyle ilgili önerge üzerinde yaptığı konuşması sonrasında yaşanan
tartışmaya ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Sayın
vekiller, biraz evvel yaşanmış olanlarla ilgili tutanakları istedik, sizin de
tutanaklara bakmanızı rica ediyoruz Sayın Başkan. Onun için, kısa bir ara
verelim lütfen.
ENGİN
ALTAY (İstanbul) – Durum ciddi.
BAŞKAN
– Nedir konu, anlamadım Sayın Oluç? Yaşanan tartışmada geçen birtakım sözlerle
ilgili mi?
HAKKI
SARUHAN OLUÇ (İstanbul) – Bizim kulaklarımızla duyduğumuz kadarıyla ağır
hakaretler edildi.
HABİBE
ÖÇAL (Kahramanmaraş) – Ne hakareti!
HAKKI
SARUHAN OLUÇ (İstanbul) – Bu hakaretlerin tutanaklara geçip geçmediğini de
görmek istiyoruz. Siz de bakın, eğer böyleyse o konuda konuşmamız gerekiyor. 
BAŞKAN
– Peki. Tutanakların çıkması biraz zaman alıyor, bir madde daha görüşelim, o
arada tutanaklar da çıkmış olur. Arkadaşlar, tutanakları ben de talep ediyorum,
bana da getirin. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– 24’üncü madde üzerinde 5 önerge bulunmaktadır.
Önergeleri
okutup aykırılık sırasına göre işleme alacağım.
Türkiye Büyük Millet Meclisi Başkanlığına
Görüşülmekte olan Bankacılık Kanunu ile Bazı Kanunlarda
Değişiklik Yapılmasına Dair Kanun Teklifi'nin 24’üncü maddesinin aşağıdaki
şekilde yeniden düzenlenmesini arz ve teklif ederim.
MADDE
24- 6361 sayılı Kanuna aşağıdaki geçici madde eklenmiştir.
"Faktoring
şirketlerinin asgari ödenmiş sermayelerinin artırılması
GEÇİCİ
MADDE 6- (1) Faktoring şirketleri asgari ödenmiş sermayelerini bu maddenin
yürürlük tarihinden itibaren bir yıl içinde 5 inci maddenin ikinci fıkrasında
öngörülen tutar uyarınca zorundadır.
(2)
Kurulca uygun görülmesi halinde birinci fıkrada öngörülen süre Kurulca iki yılı
geçmemek üzere uzatılabilir.”
 Enez
Kaplan Ayhan Altıntaş Dursun Müsavat Dervişoğlu
 Tekirdağ Ankara İzmir
 Yasin
Öztürk Feridun Bahşi Ahmet Kamil Erozan
 Denizli Antalya Bursa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılamıyoruz Sayın
Başkanım.
BAŞKAN
– Önerge üzerinde söz isteyen Ankara Milletvekilimiz Sayın Ayhan Altıntaş. (İYİ
PARTİ sıralarından alkışlar) 
Süreniz
beş dakika.
AYHAN
ALTINTAŞ (Ankara) – Sayın Başkan, değerli milletvekilleri; Genel Kurulu
saygılarımla selamlıyorum.
İYİ
PARTİ Grubu adına, Bankacılık Kanunu Teklifi’nin 24’üncü maddesi üzerine söz
almış bulunuyorum.
Dün
Almanya’daki ırkçı saldırının ardından bugün de İdlib’de 2 şehidimiz olduğu
haberini aldık. Hayatını kaybeden vatandaşlarımıza ve şehitlerimize Allah’tan
rahmet diliyorum.
Arkadaşlar,
ekonomimiz şu an için kötü durumda. Tabii ki düzelir, Türkiye Cumhuriyeti güçlü
bir devlet fakat ekonomiyi düzeltmek mucizeyle olmaz, öncelikle yatırım
ortamını iyileştirmek lazım. Yatırımcı güven ister, yatırımcı demokrasi ister,
yatırımcı özgürlük ister. 
Türk
ekonomisine ve bugün geldiği noktaya baktıkça aklıma bir fıkra geliyor. Komik
değil ama bence durumumuzu yansıtıyor. 
Şöyle
ki: Su kenarındaki bir kasabada bir papaz yaşıyormuş. Kasabaya yaklaşmakta olan
sel ve fırtınaya karşı tüm kasabalı tedbir alırken, papaz “Tanrı bizi korur.”
diyormuş. Sular yükselmeye başlamış, halk kasabayı terk ediyormuş. Bir komşusu
papaza “Papaz efendi, gel seni de götürelim, arabamızda yer var.” demiş. Papaz
efendi yardımı hâlâ Tanrı’dan bekliyormuş. Neyse, bir süre sonra kiliseyi su
basmış, kayıkla gelenler olmuş “Papaz efendi, gel gidelim.” demişler. Israrlara
rağmen papaz efendiyi ikna edememişler; aksine, papaz onları inançsız ilan
etmiş “Ben her gün Tanrı’ya dua ediyorum, o beni kurtarır.” demiş. Su iyice
yükselmiş, papaz çatıya çıkmış, sulardan uzakta Tanrı’nın yardımını beklemiş.
En son helikopter gelmiş, merdiven sarkıtılmış “Papaz efendi, gel.” demişler.
Papaz efendi orada da Tanrı’yı beklediğini belirtmiş ve neticede boğulmuş.
Fıkra bu ya, Tanrı’yla buluşmuş ve ilk olarak “Ulu Tanrı’m, sana o kadar
inandım, güvendim, eksiksiz ibadet ettim ama senin yaptığına bak, beni
kurtarmadın.” demiş. Gür bir ses cevap vermiş: “Papaz efendi, önce haber
yolladım, sonra araba, sonra da kayık yolladım; bunları kabul etmedin, çatıya
çıktın; en son da helikopter yolladım, daha ne yapayım?”
İşte,
Hükûmetimize de Allah muhalefeti gönderiyor, vatandaşları gönderiyor. İkazları
ifade ediyoruz, şikâyetleri ifade ediyoruz ama ikazlara, şikâyetlere
aldırmıyorsunuz; kendi bildiğinizin tek doğru olduğunu düşünüp size yardımcı
olmaya çalışanları duymuyorsunuz, dinlemiyorsunuz. 
Üretim
olmayan ekonominin güçlenmesini nasıl beklersiniz? Fabrikaları kapatırsanız,
dışarıya karşı ekonomik olarak asimetrik bir bağımlılık yaratırsanız, gençlere
yeni iş sahaları açmazsanız ekonomi çökmeye başlar. Sonra “Nerede hata yaptık?”
diye düşünür durursunuz ya da suçu dış güçlere atıp kurtulmaya çalışırsınız. 
Örneğin,
İngiltere’nin vazgeçtiği kamu-özel iş birliğiyle yapılan şehir hastaneleri.
“Çok büyük, çok yeni, çok modern” diyerek vatandaşın semtine yakın hastaneleri
kapatıp hastaları şehrin öteki ucundaki şehir hastanesine mahkûm ediyorsunuz.
Madem çok büyük olunca çok iyi oluyor, o zaman size bir öneride bulunayım:
Türkiye’deki tüm hastaneleri kapatın, Türkiye'nin merkezine yani Yozgat’ın
Boğazlıyan ilçesine tek bir devasa hastane yapın -adına da “sağlık kent” mi
dersiniz, “şehr-i şifa” mı dersiniz, ne derseniz deyin- tüm Türkiye’deki
hastaları oraya getirip orada tedavi olmalarını bekleyin, Boğazlıyan’a da 16
şeritli yollar yapın. Büyük düşünün, şehir hastaneleri değil ülke hastanesi
kurun. (İYİ PARTİ ve CHP sıralarından alkışlar)
Değerli
milletvekilleri, işin şakası bir yana “bilimde optimum” diye bir kavram vardır.
Bir şeyin küçüğü verimli olmaz, büyüğü ise hantal olur, kullanışlı olmaz.
Dolayısıyla uygun olan yani optimum olan bu ikisinin arasındadır. Hastaneler
için de 200 ila 600 yatak büyüklüğünün optimum olduğuna dair bilimsel makaleler
var ama maalesef bunlar yeterince dikkate alınmadı. Bankacılık Yasası’nı da
uyarıları dikkate almadan, inatla, istediğiniz gibi Meclisten geçiriyorsunuz.
Bununla bankacılıkla ilgili sorunların biteceğini düşünüyorsanız çok
iyimsersiniz. Şu ana kadar pek çok konuda pek çok yasa geçirdik ama hâlâ halk
yoksul; çiftçi, köylü, memur, esnaf perişan; gençler işsiz.
Söylenecek
pek çok şey var ama tesiri yok. O nedenle sözü burada kesiyor, vatandaşlarımıza
iyi dileklerimle Genel Kurulu selamlıyorum. (İYİ PARTİ ve CHP sıralarından
alkışlar)
ENGİN
ALTAY (İstanbul) – Sayın Başkan, karar yeter sayısı talep ediyoruz.
BAŞKAN
– Peki.
Önergeyi
oylarınıza sunacağım ama karar yeter sayısı talep edildiği için karar yeter
sayısı arayacağım: Önergeyi kabul edenler… Kabul etmeyenler… Karar yeter sayısı
yoktur.
Birleşime
on beş dakika ara veriyorum.
Kapanma saati: 18.46
ÜÇÜNCÜ OTURUM
Açılma Saati: 19.04
BAŞKAN: Başkan Vekili Levent GÖK
KÂTİP ÜYELER: Rümeysa KADAK (İstanbul), Şeyhmus DİNÇEL
(Mardin)
-----0-----
BAŞKAN
– Sayın milletvekilleri, Türkiye Büyük Millet Meclisinin 59’uncu Birleşiminin
Üçüncü Oturumunu açıyorum. 
176
sıra sayılı Kanun Teklifi’nin görüşmelerine devam ediyoruz.
Komisyon
yerinde.
Ankara
Milletvekili Ayhan Altıntaş ve arkadaşlarının 24’üncü madde üzerindeki
önergesinin oylamasında karar yeter sayısı bulunamamıştı. Şimdi önergeyi tekrar
oylarınıza sunacağım ve karar yeter sayısı arayacağım. 
Önergeyi
kabul edenler… Kabul etmeyenler… Önerge kabul edilmemiştir, karar yeter sayısı
vardır. 
Sayın
Bostancı, bir söz talebiniz var. 
Buyurun.
V.- AÇIKLAMALAR (Devam)
47.- Ankara Milletvekili Mehmet Naci Bostancı’nın,
yaşanan tartışmada uygun görmedikleri, tasvip etmedikleri bazı ifadelerin
tutanaklarda yer aldığını gördüklerine ve itham edici ifadeleri tasvip
etmediklerine ilişkin açıklaması
MEHMET
NACİ BOSTANCI (Ankara) – Sayın Başkanım, teşekkürler. 
Biraz
önce arkada tutanaklara baktık. Tutanaklarda uygun görmediğimiz, tasvip
etmediğimiz bazı ifadeler olduğunu da gördük. Genelleştirilmiş, itham edici bu
tür ifadelerin doğru olmadığı, Meclisin müzakere diline, tarzına, tavrına uygun
düşmediği konusunda zaten Mecliste genel bir mutabakat olduğunu biliyoruz; bunu
bir kez daha bu vesileyle ifade etmek isterim. Bizim, elbette siyasi
eleştirilerimiz olacaktır. Bu eleştirileri yaparken kasıt, müzakere ortamını
muhafaza ederek dil üzerinden gidebilmektir; karşılıklı, en azından birbirimizi
anlayabildiğimiz bir zemin üzerinden gidebilmektir çünkü burası Meclistir. Dolayısıyla,
bu tür itham edici ifadelerin doğru olmadığı kanaatindeyiz, bunları tasvip
etmiyoruz; bunları bildirmek istedim.
Teşekkür
ediyorum.
(Uğultular)
BAŞKAN
– Değerli arkadaşlar, oturabilir miyiz yerlerimize lütfen, görüşmelere devam
edeceğiz.
ENGİN
ALTAY (İstanbul) – AK PARTİ Meclisin ahengini bozuyor Sayın Başkanım, müdahale
ederseniz... Şu hareketliliğe bak ya!
BAŞKAN
– Değerli arkadaşlar, yerlerimize oturalım.
III.- OTURUM BAŞKANLARININ KONUŞMALARI (Devam)
4.- Oturum Başkanı TBMM Başkan Vekili Levent Gök’ün,
milletvekillerinin Meclisin işleyişine riayet etmeleri ve özenli bir dil
kullanmaları gerektiğine ilişkin konuşması 
BAŞKAN
– Değerli arkadaşlar, ben de birkaç söz söylemek istiyorum. 
Bakın
değerli arkadaşlarım, bu kanun tekliflerinin görüşmelerinde ya da Meclisteki
görüşmelerde pek çok arkadaşımızın emeği var, konuşmaları var, Grup Başkan
Vekillerinin birbirleriyle olan diyalogları var. Yerlerinde oturup konuşmaları
izleyen arkadaşlarımızın, bir kere, Meclisin işleyişine, kendi Grup Başkan Vekillerine,
Grup Başkanlarına riayet ederek konuşmaları izlemeyi sürdürmeleri en doğru
yoldur. Onun dışındaki sataşmalar, söz atmalar, maksatları ve kastı aştığı
gibi, Meclisin işleyişini de engelliyor. 
Biz
de burada Divan olarak, önümüzdeki kanun teklifinin görüşülmesine, bir işin
bitirilmesine katkı sağlamaya çalışıyoruz. Dün gece bire kadar çalıştık, bugün
çalışmalarımızı sürdüreceğiz. Yani, önemli olan, mümkün olduğu kadar nazik bir
üslup içerisinde, kürsü özgürlüğünü de kullanarak konuşmaların sürdürülmesi.
Dışarıdan laf atmalarla kimse işi zorlaştırmasın. Buna hep beraber dikkat
edelim. Bütün herkes için söylüyorum. 
Sonuçta,
kanun teklifini sayın milletvekillerimizin büyük bir dikkatle izlemesinde
sayısız yarar var. Burada herkesin katkılarını almak mümkün, bu hakkı
tanıyoruz, konuşmak isteyen her arkadaşımıza da olabildiğince söz veriyoruz ama
Meclisin işleyişini -gruplar arasında görüşülüp işlenmesine karar verilen
konularda ve süreler konusunda da- bozucu davranışlar içerisinde
bulunulmamasını ben herkesten rica ediyorum. 
Sonuçta,
bu Meclisin açılmasının büyük bir maddi bedeli de var, bu bedeli de Türk
milleti olarak yurttaşlarımız ödüyor; onlara uygun davranmak durumundayız.
Özenli bir dil kullanmak konusunda hepimizin çok dikkatli olması gerektiğinin
altını bir kez daha çiziyorum. Birbirimizi incitmeyelim. 
Görüşmelerini
sürdürdüğümüz bu kanun teklifini, bugün, inşallah, arkadaşlarımızın çabalarıyla
bitirmeye çalışacağız. Bu gayret içerisinde olmanızı hepinizden rica ediyorum.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– 176 sıra sayılı Kanun Teklifi’nin görüşmelerine devam edeceğiz.
Komisyon
yerinde.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 24’üncü maddesinde yer alan “eklenmiştir”
ibaresinin “ilave edilmiştir” şeklinde değiştirilmesini arz ve teklif ederiz.
Saygılarımızla.
 Fikret
Şahin Cavit Arı Abdüllatif Şener
 Balıkesir Antalya Konya
 Neslihan
Hancıoğlu Sibel Özdemir Atila Sertel 
 Samsun İstanbul İzmir
 Mahmut
Tanal Emine Gülizar Emecan
 İstanbul İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Katılmıyoruz.
BAŞKAN
– Önerge üzerinde söz isteyen, Balıkesir Milletvekilimiz Sayın Fikret Şahin.
(CHP sıralarından alkışlar)
Süreniz
beş dakika Sayın Şahin. 
FİKRET
ŞAHİN (Balıkesir) – Sayın Başkan, değerli milletvekilleri; yüce heyetinizi
saygıyla selamlıyorum. 
Konuşmama
başlamadan önce, şehit olan Mehmetçiklerimize ve ırkçı saldırı sonrası hayatını
kaybeden vatandaşlarımıza Allah’tan rahmet, yakınlarına ve milletimize
başsağlığı diliyorum. 
Değerli
milletvekilleri, bankacılıkla ilgili bir yasayı konuşuyoruz ama vatandaşın
gerçek gündemi keşke banka olsaydı; vatandaşın gerçek gündemi işsizlik, geçim
sıkıntısı. Kötü yönetim nedeniyle cumhuriyet tarihinin en ağır ekonomik krizini
hep birlikte yaşıyoruz. Evine ekmek götüremeyen, çocuğuna harçlık veremeyen
babalar; evinde, mutfağında tenceresini kaynatamayan analar, mevcut iktidardan
çözüm bekliyorlar.
Ülkede
üretim bitmiş. Eskiden dünyada kendi kendine yeten 7 ülkeden 1’i iken bugün
neredeyse ithal etmediğimiz tarımsal ürün kalmamış. Çiftçi ürettiğinin, işçi
alın terinin karşılığını alamıyor; esnaf günü siftahsız kapatıyor, emekli
yaşamak için direniyor, sanayici onlarca yıllık tesisini elden çıkarıyor,
kepenk kapatıyor. 
İşsizlik
cumhuriyet tarihinin en üst düzeyine ulaşmış, 8 milyonu aşmış. Gençlerde
işsizlik yüzde 27 oranında, üniversite mezunu her 3 gençten 1’i maalesef işsiz.
Gençlerin ülkelerinin geleceğine dair umutları kalmamış, geleceklerini yurt
dışındaki başka ülkelerde arıyorlar, beyin göçü her geçen yıl artıyor. Herkes
borç batağında, 17 milyon vatandaş yoksulluk içinde, açlık sınırının altında
aylık ücretle yaşamını devam ettirmeye çalışıyor. 
Ekonomik
koşulların ağırlaşması, vatandaşların yaşadığı geçim derdi ve gelecek kaygısı
toplumun fiziksel ve ruhsal sağlığının da bozulmasına neden olmuş durumda.
Bakınız, AK PARTİ’nin iktidara geldiği 3 Kasım 2002 tarihinden bu yana
vatandaşlarımızın hastaneye başvuru oranı yüzde 376, kullanılan antidepresan
ilaç oranı yüzde 393, kanserden ölüm oranı yüzde 75 oranında artmıştır. Yani
özetle diyebiliriz ki AK PARTİ iktidarı -ileride muhtemelen tıp literatürüne de
geçecek- depresyona ve kansere sebep olan faktörler arasında sayılabilir. 
Yine
AK PARTİ’nin iktidarda olduğu süre boyunca intihar sayılarında da her geçen yıl
artma görüyoruz. On yedi yılda toplam 50.378 kişi intihar etmiş durumda.
Üstelik AK PARTİ yönetiminde intiharlar bireysel olmaktan çıkmış, ailesel
boyuta ulaşmış. Her geçen gün, her gün ortalama 9 kişinin intihar ettiği
günümüzde, intiharlar âdeta politik cinayetler hâline gelmiştir. Peki
“Vatandaş, sağlığını bozan bu ekonomik krizle baş etmeye çalışırken Sağlık
Bakanlığı ne yapıyor?” derseniz, Sağlık Bakanlığı da bocalıyor, Sağlık
Bakanlığının da sağlığı bozulmuş durumda. 
Bakınız,
Sayın Sağlık Bakanı, Plan ve Bütçe Komisyonuna geldiği 12 Kasım 2019 tarihinde
şöyle bir ifade kullandı: “Biz artık şehir hastanelerinin nasıl yapıldığını
öğrendik, bundan sonra genel bütçeden yapacağız hastaneleri.” dedi ve -verdiği
sayı- 10 tane şehir hastanesinin genel bütçeden yapılacağını söyledi. Bir ay
sonra, 14 Aralıkta Genel Kurula geldi, 10 dediği sayıyı 12’ye yükseltti. Sayın
Bakana hangi 2 hastaneyi eklediğini sorduğumuz zaman cevap gelmedi. Geçen
hafta, 12 Şubat 2020 tarihinde Cumhurbaşkanlığı 2020 Yılı Yatırım Programı’nı
açıkladı; burada, yine, genel bütçeden yapılacak şehir hastanesinin sayısı 10
olarak ifade edildi. Yani Bakanlıkta gelgitler oluyor. Öyle anlaşılıyor ki
Sağlık Bakanlığının da kafası çok karışmış, tutarsızlıklar içinde. 
Bu
konuda bir örnek daha vermek istiyorum: Bakınız, şu elimdeki, Sağlık
Bakanlığının 2020 yılı bütçe teklifi; burada, hizmetteki 10 tane şehir
hastanesinin kira ve hizmet bedelleri 10 milyar 415 milyon lira olarak
açıklanmış. Yine, şu da geçen hafta Cumhurbaşkanlığının yayınlamış olduğu 2020
Yatırım Programı, yapılacak olan 10 şehir hastanesi için ayrılan bütçe de 10
milyar 95 milyon lira. Bakın, değerli milletvekilleri, 10 hastane için kira ve
hizmet bedeli 10 milyar 415 milyon lira, aynı nitelikte 10 tane hastane
yapıyorsunuz, yine 10 milyar 95 milyon lira. Şunu demek istiyorum: Hizmetteki
her bir şehir hastanesi için her yıl ödediğiniz kira ve hizmet bedeliyle 1
hastane yapıyorsunuz ve bakın, yirmi beş yıl ödeme yapacaksınız.
(Mikrofon
otomatik cihaz tarafından kapatıldı) 
FİKRET
ŞAHİN (Devamla) – Tamamlamak üzereyim Sayın Başkan.
BAŞKAN
– Tamamlayın. 
FİKRET
ŞAHİN (Devamla) – Elinizi vicdanınıza koyun; vatandaş perişan, açlık sınırında
yaşamak zorunda kalıyor ama şehir hastaneleri üzerinden yabancılara döviz
bazında, oluk oluk kaynak aktarıyorsunuz. Gelin, bu işten vazgeçin.
Yüce
heyetinizi saygıyla selamlıyorum.
Sağ
olun Sayın Başkan. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 24’üncü maddesinde bulunan “artırmak”
ifadesinin “arttırmak” olarak değiştirilmesini arz ve teklif ederiz.
 Dersim
Dağ Garo Paylan Rıdvan Turan
 Diyarbakır Diyarbakır Mersin
 Kemal
Peköz Kemal Bülbül Serpil Kemalbay Pekgözegü
 Adana Antalya İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Katılmıyoruz.
BAŞKAN
– Önerge üzerinde söz isteyen, Mersin Milletvekilimiz Sayın Rıdvan Turan. (HDP
sıralarından alkışlar)
Süreniz
beş dakika Sayın Turan. 
RIDVAN
TURAN (Mersin) – Teşekkür ederim Sayın Başkan. 
Değerli
vekiller, hepinizi saygıyla selamlıyorum.
Dün
daha yoğunluklu olmak üzere, iki günden beri Gezi’ye ilişkin birtakım
değerlendirmeler yapılıyor. Değerli arkadaşlar, bu Gezi direnişi bizim açımızdan
önemlidir. 15-16 Haziran büyük, şanlı işçi direnişi bu ülkede ne kadar bir yer
edinmişse, bu ülkenin tarihine nasıl kazınmışsa Gezi direnişi de bizim
açımızdan kıymetlidir. Bunu kriminalize etme çabalarının, “Oraya katılanlar
teröristti, vatan hainiydi.” çabalarının siyaseten anlamı olmadığı gibi, kırıcı
bir konuşmayı da tetiklediğini ifade etmek istiyorum. Bakın, ben, hiç kızmadan,
bağırmadan, bu konuda AKP nerede duruyor, biz bu konuda nerede duruyoruz,
bunları ifade etmeye çalışacağım.
Değerli
arkadaşlar, Gezi direnişi, aslına bakılırsa iktidarın o zamana kadarki
siyasetine bir kitlesel karşı koyuştu, aslında, bir kamusal alan inşa
çabasıydı. Savaşa karşı barışın savunulduğu, monarşiye karşı demokrasinin
savunulduğu, erkek egemenliğine karşı toplumsal
cinsiyet eşitliğinin savunulduğu ve AKP’nin başaramadığı bir yeni kamusal alan
inşasıydı. Fakat iktidar bu kamusal alan inşası çabasına “otoriterizm”
inşasıyla karşılık verdi çünkü iktidarın elinde bundan başka bir şey yoktu.
Erdoğan’ın her televizyona çıktığında hakaret ettiği, aşağıladığı kitleler “Bu
biçimde yaşamaya mecbur değiliz; başka bir kamusal alan, bizim kuracağımız bir
kamusal alan, bizim demokratik olarak içinde var olabileceğimiz bir kamusal
alan...” şiarıyla sokağa çıktılar. 
Gezi,
kurucu bir felsefeye dayanıyordu. Ancak, kurucu bir felsefeye dayanmayan
fikirler, her zaman, kurucu olan ve yeniyi vadeden fikirler karşısında eğer
fikrî hegemonya kuramıyorlarsa, zoru egemen kılmaya çalışırlar. İşte, hiç
kimsenin burnunun kanamayacağı bir Gezi süreci, önce yakılan çadırlarla,
ardından olağanüstü bir iktidar şiddetiyle bildiğimiz noktaya taşındı.
AKP
Gezi’yi kavrayamadı; Gezi’yi kavrayacak entelektüel ve fikrî donanıma ne yazık
ki sahip değildi. Bir “kutlu dava” söyleminin etrafında yığılmış, aile,
tarikat, ticaret, cemaat zincirlerinden oluşan rejim, onun çekirdeği, âdeta
AKP’yi var eden bütün entelektüel dimağı, camiayı kara bir delik gibi içerisine
çekti. Cumhuriyetin kurulduğu zamandan bugüne kadar yıktığı hiçbir şeyin yerine
alternatifini koyamadı. Kindar ve dindar nesil yetiştirmek için yola çıkan
imamların her birinin aklında “Acaba nasıl Millî Eğitim müdürü olurum?” fikri
yer aldı. Eğitim sistemi yıkıldı ama yerine alternatif konulamadı.
Bakın,
Erdoğan rejimi alternatif bir entelektüel ideolojik hegemonyayı yaratacak
hiçbir ama hiçbir kavram ve eser üretemedi. Mimari ortada, şehirlerin ne hâle
geldiğini Sayın Cumhurbaşkanı söyledi. Sinemaya ilişkin, tiyatroya ilişkin,
felsefeye ilişkin, müziğe ilişkin, AKP iktidarı, yeni bir kültürel iklim
yaratmak noktasında, değerli arkadaşlar, sınıfta kaldı. Siyasal İslam önce
kendi evlatlarını yedi, az sayıda Müslüman
entelektüel ya iktidara yedeklendi ya da kendi içerisine kapandı ve sürecin
dışına düştü. Padişah sofrasında yemek yiyen âlimlerse “âlim olma” sıfatlarını
çoktan yitirdiler. Kanaat önderlerine dönüldü bakıldı; tarikat liderleri zaten
çoktan iktidardan pay kapma, kamu ihaleleri alma, yurtlar açma, okullar kurma
derdine ve sevdasına düşmüşlerdi. Türkiye’de gazeteler hep yalan yazardı, değil
mi? Hep öyle söylerdiniz. Hep yalan yazardı ama sizin medyanız önceki
yalancıların ruhuna rahmet okuttu. Kimdi? Şu Elif Çakır’ın Kabataş fantezisi,
“Camide içki içtiler.” hikâyesi… Erdoğan demişti ya “Bu cuma çıkartıyorum.”
diye. Yüzlerce haftadır kamuoyu bekliyor bunlar ne zaman çıkacak diye. 
Deniliyor
ki: “Ya mesele, ağaç meselesi değil.” Evet, arkadaşlar, mesele ağaç meselesi
falan değil. Bakın, başörtüsü talebi de zaten sadece başörtüsü talebi değildi.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Turan.
RIDVAN
TURAN (Devamla) – Onun arkasında bir toplumsal ve siyasal nizam fikriyatı vardı
ve bu doğaldır. Bütün siyasi talepler böyledir.
BAHAR
AYVAZOĞLU (Trabzon) – Benim adıma konuşma! Sen benim adıma konuşma! Ne
münasebet!
RIDVAN
TURAN (Devamla) – Ama MGK nasıl o zaman “Bunlar başörtüsü takmak değil, bunlar
şeriat istiyor.” diyorsa, şu anda AKP ileri gelenleri MGK ağzıyla konuşuyor.
Gezi de yalnızca ağaç meselesi değil, yeni bir kamusal, demokratik bir kamusal
nizam yaratma çabasıydı. 
Şimdi,
gelinen noktada… 
BAHAR
AYVAZOĞLU (Trabzon) – Gezi ile başörtüsünü nasıl kıyaslayabiliyorsunuz?
RIDVAN
TURAN (Devamla) – Bakın, Marx “Üretim araçlarını elinde tutanlar, entelektüel
üretim araçlarını da elinde tutarlar.” der. Siz hem maddi üretim araçlarını
elinizde tuttunuz hem fikrî üretim araçlarını ama yeniye ilişkin ne yazık ki
var olanı yemekten başka bir şey elde etmediniz. 
İLYAS
ŞEKER (Kocaeli) – Önergeniz neydi? 
RIDVAN
TURAN (Devamla) – Anadolu Müslümanlığı ile AKP İslamcılığı arasındaki fark beş
yıldızlı otellerde iftar açanlar ile zeytine, peynire talim edenler arasındaki
fark kadar çoktur. 
İLYAS
ŞEKER (Kocaeli) – Sayın Hatip, önergeniz neydi?
BAŞKAN
– Sakin olun değerli arkadaşlarım, sakin olun. Rica ediyorum. Grup Başkan
Vekilimiz burada, rica ediyorum.
RIDVAN
TURAN (Devamla) – Arkadaşlar, Çav Bella’ya İslami sözler yazarak, Grup Yorum
marşlarına İslami sözler yazarak yeni bir kültür oluşturulmuyor. Bunun için
başka bir şey yapmak gerekiyor. 
(Mikrofon
otomatik cihaz tarafından kapatıldı)
BAŞKAN
– Selamlayın lütfen.
RIDVAN
TURAN (Devamla) – Bu sebeple, sizden Gezi’yi anlamanızı beklemiyoruz değerli
arkadaşlar ve Gezi’ye ilişkin saldırgan tutumunuzun da bu entelektüel ufka
sahip olmamaktan, bu entelektüel ufku hızla kaybetmiş olmaktan kaynaklı olarak
bir kin davaları seti olduğunu düşünüyoruz. 
SELAMİ
ALTINOK (Erzurum) - Ne alakası var?
OSMAN
NURİ GÜLAÇAR (Van) – Gezi bir kalkışma.
İLYAS
ŞEKER (Kocaeli) – Önergenizin ne olduğunu anlatın.
BAŞKAN
– Arkadaşlar, sataşmayalım lütfen. Hatibi dinleyin.
RIDVAN
TURAN (Devamla) – Bu davalar, var olmanın tek koşulunu yalnızca kendi
karşısındakini yok etme siyasetine dayandıran davalardır. 
Türkiye’de
siyasi davaların niteliği, artık onların “kin davası” olmasıdır. Demirtaş’ın
içeride tutulmasının da, Osman Kavala’nın cezaevinde tutulmasının da
esbabımucibesi bunların “kin davası” olmasıdır ve ne yazık ki yargı da bu kin
davalarının aracıdır. Yargı, ne yazık ki Erdoğan ile muhalefet arasında kin
davalarının silahı hâline gelmiştir. 
Ben,
tekrar, Gezi’ye katılan bütün arkadaşlarımı bu büyük demokratik hedef için
kutluyorum.
Saygılarımı
sunuyorum. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun.
V.- AÇIKLAMALAR (Devam)
48.- İstanbul Milletvekili Mehmet Muş’un, Mersin
Milletvekili Rıdvan Turan’ın 176 sıra sayılı Kanun Teklifi’nin 24’üncü
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; burada kanunu müzakere
ediyoruz. Biz burada herhangi bir şeyi dile getirince Genel Kurul geriliyor.
Önergeyle hiçbir alakası yok konuşmanın, tamamen… Bizimle alakalı tanımlamayı
bırakın da biz kendimiz yapalım; siz çıkın, fikriyatınızı anlatın. 
AK
PARTİ Müslümanlığı… Müslümanlık, bir parti Müslümanlığı olmaz. Müslümanlık
vardır.
RIDVAN
TURAN (Mersin) – Müslümanlık demiyorum ben, İslamiyet’i diyorum, İslamcılığı
diyorum. 
MEHMET
MUŞ (İstanbul) – Müslümanlık vardır. İslamiyet dini vardır, ona inananlara da
Müslüman derler. Bunun A partisi, B partisi diye bir tanımı olmaz. 
Biz
bu Gezi darbesiyle alakalı kanaatlerimizin ne olduğunu söyledik. Siz öyle
bakarsınız, biz böyle bakarız. Siz farklı bakarsınız sanata, biz farklı
bakarız. Sizin yolunuz size, bizim yolumuz bize.
Teşekkür
ederim. (AK PARTİ sıralarından alkışlar) 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 24’üncü maddesinin son fıkrasında yer
alan “Kurulca” ifadesinin “Kurul tarafından” olarak değiştirilmesini arz ve
teklif ederiz.
 Sefer
Aycan Halil Öztürk Saffet Sancaklı
 Kahramanmaraş Kırıkkale Kocaeli
 Ayşe
Sibel Ersoy Arzu Erdem
 Adana İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Katılmıyoruz efendim. 
BAŞKAN
- Önerge üzerinde söz isteyen, Kocaeli Milletvekilimiz Sayın Saffet Sancaklı.
(MHP sıralarından alkışlar) 
Süreniz
beş dakika Sayın Sancaklı.
SAFFET
SANCAKLI (Kocaeli) – Sayın Başkan, değerli milletvekilleri; bir kanun
görüşüyoruz ama hem biraz atmosferi dağıtayım hem de hafta sonu oynanacak olan
2 tane derbi maçı var, onunla ilgili bir sükûnet ve sağduyu çağrısı yapmak
istiyorum buradan bütün futbolseverlere. Çünkü birileri bu işi fazla kaşımaya
başladı; bilerek, bilmeyerek alet olanlar da var. Ülkemizin zor günler
geçirdiği bu dönemde futbolun ve sporun ne manaya geldiğini bize unutturmaya
çalışıp başka mecralara çekmek isteyenler var. O yüzden, buradan büyük Türk
milletine ve spor camiasına, futbol camiasına hafta sonuyla ilgili bir sükûnet
çağrısı yapmak istiyorum. 
Bizler
sporun ve futbolun ne manaya geldiğini kavramaktan uzaklaştık. Aslında
biliyoruz ne olduğunu ama atmosfer ve bu gelişen olaylar öyle bir hâle geldi ki
biz sporu ve futbolu tamamen mecrasından uzaklaştırdık. Spor ve futbol,
insanları bir araya getiren, kaynaştıran, eğiten, bütünleştiren, güzel duygular
yaşatan, içinde estetik ve her türlü güzellikleri olan bir sanattır ve bir
kültürdür. Şimdi, bunu bizim böyle algılamamız gerekiyorken biz konuyu başka
taraflara götürdük, bunda da yöneticilerin demeçlerinin, futbol yorumcularının,
teknik direktörlerin, futbolcuların, biz siyasilerin -hepimizin- biraz payı
var. 
Tabii,
sporda rekabet var fakat sadece rekabet yok. Neden yok? Siz tek başına bir
ligde oynarsanız, eğer rakipleriniz olmazsa rekabet yapamazsınız. Aslında, bu
futbol ligi ve bu futbol bir iş birliğidir. Rekabet var, evet, doğru ama
rekabetin yanında bir iş birliği vardır. Nasıl? Bir tarafla yapmak zorundasın
bunu, taraflarla yapmak zorundasın ki rekabet olsun. Yani, bugün eğer karşı
taraf yoksa futbolda, siz de yoksunuz; tek başına bir ligde oynayamazsınız.
Demek ki diğer kulüpleri de yaşatmamız ve bunlara da saygı göstermemiz ve
beraber rekabet etmemiz gerekiyor. Bugün düşünün ki futbol kulüplerini
birbirlerine düşman etmek isteyenler, halkı sokağa dökmek isteyenler, bu
konuda, şunu bize unutturuyorlar: Bugün
Galatasaray olmazsa o ligde Fenerbahçe ne yapacak, Fenerbahçe olmazsa Beşiktaş
ne yapacak, Beşiktaş olmazsa Trabzonspor ne yapacak? Böyle bir lig
düşünebiliyor musunuz? O zaman demek ki, bütün bunlar bizim olmazsa
olmazlarımız. O yüzden de paydaşlarımıza, rakiplerimize biz saygı göstermek
zorundayız. 
Spor,
futbol, aynı zamanda, kuralları olan, içinde adalet ve hakkaniyet barındıran
eğlendirici bir oyundur. Tarifi böyle yapılıyor. İşte, Türkiye’de bu sarsıldı.
Hem kamuoyu hem demeçler hem hepimizin ortak hareketleriyle bu adalet duygusu
bizde sarsıldı. Yani ligin adaletli oynanmadığı, birilerinin kayrıldığı
şeklinde kamuoyunda bir atmosfer… Doğruluk payı olanlar da var tabii; bu
adaleti ve hakkaniyeti bozan, bozmak isteyen, bunun için çaba gösteren belli
gruplar da var. E bunu gören halk, bunu gören taraftarlar bu sefer diyor ki:
“Bu lig hakkaniyetli oynanmıyor, adaletli oynanmıyor.” Bu sefer karşı tarafa
husumet ve düşmanlık oluşuyor. E peki, biz futbolu tarif ettik, sporu tarif
ettik, bir eğlence olduğunu, bir sanat olduğunu söyledik; eğer bunu düşmanlık
aracı olarak kullanacaksak bunun adı “spor” olmuyor, “futbol” olmuyor; keyif
almıyorsak, seyrederken zevk almıyorsak bunun adı “spor” olmuyor.
Biliyorsunuz,
evde anne baba var, çocuklar var; baba başka takımı tutuyor, anne başka takımı
tutuyor, çocuklar başka takımı tutuyor. Maç seyrediliyor, eğleniyorlar,
birbirlerini kızdırıyorlar, güzel bir zaman geçiriyorlar ama biz bundan
uzaklaştık. Burada buna parmak basmak istiyorum. 
Bütün
kulüpler bizimdir. Hassas günler geçirdiğimiz bu dönemde, hangi takımı tutarsak
tutalım, biz spor yoluyla bütünleşip tekrar birlikte, ortak hareket edebiliriz.
Zaten sporun ve futbolun evrensel felsefesi de budur. 
Şimdi,
bir örnek vereyim: Elâzığ, Malatya depreminden hemen sonra -tahmin ediyorum
3’üncü gün olması lazım- Malatyaspor-Trabzonspor maçı vardı. Federasyon da
doğal olarak maçı erteledi. Neden erteledi? Enkazın altında insanlar var,
Türkiye seferber olmuş, ülke seferber olmuş, hava soğuk; o insanları, canlı insanları
kurtarmaya çalışıyoruz, ölülerimizi çıkarıp defnetmeye çalışıyoruz. Federasyon
da maçı erteledi. Kıyamet koptu Türkiye’de “Bu maç niye ertelendi?” O kulüp
demeç veriyor, öbürü demeç veriyor: “3 puan alacaktık, 5 puan verecektik,
şampiyon olacaktık.” 
Anlatmak
istediğim şu: Enkazın altında yüzlerce insanımız var, ölülerimiz var, canlı
çıkarmaya çalıştıklarımız var; burada 3 puanı, şampiyonluğu konuşuyorlar. Lanet
olsun o 3 puan da o şampiyonluk da. Yani biz insani değerlerimizi kaybetmeye
başladık. (MHP, AK PARTİ ve İYİ PARTİ sıralarından alkışlar) 
O
yüzden, bir örnek vereceğim: Rahmetli Metin Oktay’ın, Galatasaray’ın ve Türk
futbolunun efsanesinin jübile maçı var. Maçta ezelî rakibi ve dostu
Fenerbahçe’yle oynuyor. İlk yarı maç oynanıyor, ikinci yarı rahmetli Can Bartu,
Fenerbahçe’nin efsanesiyle…
(Mikrofon
otomatik cihaz tarafından kapatıldı)
BAŞKAN
– Sayın Sancaklı, ben size bir saat süre vereyim; bizi, Genel Kurulu iyice
rahatlatın böyle. 
Bir
dakika daha ekleyelim.
Buyurun.
SAFFET
SANCAKLI (Devamla) – Çok teşekkür ederim. (MHP sıralarından alkışlar)
Rahmetli
Metin ağabey ilk yarı Galatasaray’da oynuyor, Can ağabey de Fenerbahçe’de
oynuyor; 2’si de kendi takımlarının efsaneleri. Devre arasında Can Bartu ile
Metin Oktay formaları değişiyor; Can Bartu Galatasaray’da oynuyor, Metin Oktay
da Fenerbahçe’de oynuyor. Düşünün ki nezaketi, düşünün ki… İşte, burada biraz
daha yaşça büyük ağabeylerimiz var; eskiden ortak seyrediliyordu maçlar, tribün
ayrımı da yoktu, hep beraber maç seyredilip gidiliyordu. Şimdi, gelinen noktada
ise büyük bir kaos var. 
Hafta
sonundan tedirgin olmayan kimse var mı? Benim burnuma kötü kokular geliyor,
onun için bu konuşmayı yapmak istedim. 
TAHSİN
TARHAN (Kocaeli) – Hocam, kim getirdi bu duruma?
SAFFET
SANCAKLI (Devamla) – Birileri kaşıyor, bilerek kaşıyanlar var ama büyük
bölümümüz de bilmeden bu işe alet oluyoruz. Allah korusun, ben bir, bir buçuk
sene önce bu kürsüden dedim ki: “Bu futbol işini düzeltmezsek; bu kulüpleri, bu
anlayışı, bu sistemi kurmazsak futbol terörü geliyor.” Aslında söylemek
istemediğim kelimeler bunlar. “Futbol terörü geliyor.” dedim, çok anlaşılmadı
ama şu anda aldığımız duyumlar, kokular… 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Sancaklı.
SAFFET
SANCAKLI (Devamla) – Tamamlıyorum Sayın Başkanım. 
Ben
rahatsızım arkadaşlar; bir sporsever olarak, bir milletvekili olarak, bir
vatansever olarak, ülkesini seven birisi olarak ben bu işten tedirginim ve
rahatsızım. 
Türkiye
şu anda zor günler geçiriyor. Suriye’de, Libya’da, birçok coğrafyada beka
mücadelesi veriyoruz; bunu verirken birileri futbol üstünden bu terörü
kaşıyabilir ve bize sıkıntı yaratabilir. Onun için, herkes, kendi takımıyla
ilgili olsun, rakip takımla ilgili olsun, konuşurken ederken biraz daha
dikkatli olmalı.
Hafta
sonu oynanacak olan hem Fenerbahçe-Galatasaray hem Beşiktaş-Trabzonspor
maçlarında da bütün takımlarımıza başarılar diliyorum. Ek süre verdiğiniz için
de teşekkür ediyorum Sayın Başkanım. (MHP, AK PARTİ ve İYİ PARTİ sıralarından
alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin çerçeve 24’üncü maddesiyle 6361 sayılı
Kanun’a eklenen geçici 6’ncı maddeye aşağıdaki fıkranın eklenmesini arz ve
teklif ederiz.
“(3)
Bu maddede öngörülen sürelerde asgari ödenmiş sermayelerini artırmayanların
faaliyet izinleri iptal edilir.”
 Mehmet
Muş Mehmet Doğan Kubat  Ramazan Can
 İstanbul İstanbul Kırıkkale
 Fehmi
Alpay Özalan Oğuzhan Kaya Recep Özel
 İzmir Çorum Isparta
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Takdire bırakıyoruz.
MEHMET
DOĞAN KUBAT (İstanbul) – Gerekçeyi okutalım efendim.
(Uğultular)
BAŞKAN
– Değerli arkadaşlarım, biraz sessiz olalım lütfen.
BURCU
KÖKSAL (Afyonkarahisar) – Şuna bak! Burası Kızılay Meydanı’na döndü Sayın
Başkan. Bu ne yahu!
BAŞKAN
– Değerli arkadaşlarım, bazen sesler yükseliyor ve Meclisin de gerçekten düzenini
bozuyor. 
DURSUN
MÜSAVAT DERVİŞOĞLU (İzmir) – Bu ses değil Sayın Başkanım. Bu, mutat bir ses
değil yani. 
BURCU
KÖKSAL (Afyonkarahisar) – Adalet ve Kalkınma Partisinin kendi getirdiği
önergeye saygısı yok yahu!
BAŞKAN
– Arkadaşlarımızın dikkatli olmasını rica ediyorum. Sık sık uyarmaktan da büyük
bir üzüntü duyuyorum değerli arkadaşlarım.
Gerekçeyi
okutuyorum: 
Gerekçe:
Maddede
faktoring şirketlerinin asgari ödenmiş sermayelerinin 1 yıl içerisinde
artırılması ve Kurula bu süreyi iki yıl geçmemek üzere uzatabilme yetkisi
öngörülmüş olup önergeyle, bu süreler içerisinde sermaye artırımını
gerçekleştirmeyen şirketlerin faaliyet izinlerinin iptal edilmesi
düzenlenmektedir.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul edilmiştir.
Kabul
edilen önerge doğrultusunda 24’üncü maddeyi oylarınıza sunuyorum: Kabul
edenler… Kabul etmeyenler… 24’üncü madde kabul edilmiştir.
Değerli
milletvekilleri, 25’inci madde üzerinde 3 önerge bulunmaktadır. Önergeleri
okutup aykırılık sırasına göre işleme alıyorum.
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 25’inci maddesinin kanun teklifi
metninden çıkarılmasını arz ve teklif ederiz.
 Gülüstan
Kılıç Koçyiğit Dersim Dağ Garo Paylan
 Muş Diyarbakır Diyarbakır
 Serpil
Kemalbay Pekgözegü Kemal Peköz Kemal Bülbül
 İzmir Adana Antalya
 Rıdvan
Turan
 Mersin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Katılmıyoruz efendim.
BAŞKAN
– Önerge üzerinde söz isteyen, Muş Milletvekilimiz Sayın Gülüstan Kılıç
Koçyiğit. (HDP sıralarından alkışlar) 
Süreniz
beş dakika.
GÜLÜSTAN
KILIÇ KOÇYİĞİT (Muş) – Sayın Başkan, değerli milletvekilleri; bugün birkaç
üzücü olaya tanıklık ettik. Bunların başında, Almanya’da yaşanan, insanın
kanını donduran ırkçı saldırı geliyor. Almanya’nın ırkçılık üzerine yaşadığı bu
kadar acıdan sonra, 21’inci yüzyılda buna tanıklık etmemiz gerçekten çok üzücü.
Ama şunu iyi biliyoruz: Sonuçta, ırkçılık kendiliğinden ortaya çıkan bir şey
değil, ırkçılığı sistemler yaratır, sistemler besler. Irkçılık karşısında etkin
bir mücadele olmadığında da aslında hiç beklemediğiniz yerde, birden bire
karşınıza çıkabilir. 
Ülkemizde
de aslında ırkçı yaklaşımlar oldukça yaygın ve ne yazık ki bu ırkçı yaklaşımlar,
milliyetçilik kisvesi altında pazarlanıyor ve milliyetçilik olarak da topluma
anlatılmaya, yedirilmeye, toplumun ana karakteri hâline getirilmeye
çalışılıyor. Eğer toplumdaki farklılığı zenginlik olarak görmezseniz ve
farklılıkları birbirinin karşısına konumlandırırsanız en nihayetinde, o zaman
toplumsal barışı baltalar, ortak geleceği, ortak yaşam taahhüdünü de yok
edersiniz. 
Çok
dilli, çok kültürlü, çok inançlı ülkemizde hâlâ bu zenginliği kapsayacak bir
demokratik yapının kurulmamış olması, demokratik bir rejimi inşa edememiş
olmamız da trajik bir durumdur ve hepimizin bunda sorumluluğu olduğunu da ifade
etmemiz gerekiyor. 
Tabii,
bu karşıtlaştırma politikası en fazla da AKP eliyle yürütülüyor çünkü AKP, 7
Haziran 2015’ten beri yüksek dozda karşıtlaştırma, toplumu karşıtlık üzerinden
konsolide etme, seçmeni konsolide etme siyasetini birebir yürütüyor. Bu
ayrıştırma politikasının ve toplumun bir kesimini, özel olarak da Kürtleri yok
sayma politikasının bugün bizi getirdiği yer Suriye savaşındaki batak değerli
arkadaşlar. Evet, sırf Kürtler Suriye’de bir statü sahibi olmasınlar diye, sırf
Nusayri olan Esad iktidarda olmasın, onun yerine İhvancı bir iktidar gelsin
diye ya da ortalık toz dumanken sınırları defakto olarak genişletelim diye
Suriye savaşına girildi. Emevi Camisi’nde namaz kılma hülyası bugün için
İdlib’de bizi bir batağa saplamış durumda. Evet, bu batağı daha da derin olarak
görmemiz gerekiyor. 
Şimdi,
İdlib’ten haberler geldi. Rusya bir hava saldırısı gerçekleştirmiş, 2 asker
yaşamını yitirmiş, 5 asker yaralı. Tabii, bunlar henüz teyit edilmiş rakamlar
değil, belki de daha fazla. O zaman buradan bu Meclisin şunu sorma görevi yok
mudur? Bu askerler niçin ölüyor? Kimin için ölüyor? Bu askerler İdlib’de niçin
bulunuyor? Bu askerler İdlib’de neyi koruyor? Kimi koruyor? Bu soruları
sormadan, bu sorulara yanıt oluşturmadan, sanırım sadece burada başsağlığı ve
taziye dileklerinde bulunarak bu ülkenin sorunlarını çözemeyiz.
Meclisin
en önemli görevi, ülkenin sorunlarını tartışarak bir uzlaşı kültürüyle
çözmektir ama ne yazık ki şu anda adı konulmamış bir fiilî savaşın içerisinde
olan Türkiye, bugün burada bankacılık düzenlemelerini konuşuyor ve AKP’nin
finansını nasıl yapacağına dair bir tartışma yürütmek zorunda kalıyor. Sanırım,
bunun herkes açısından çok üzücü bir durum olması gerekir, en azından Türkiye
halkları ve bizim açımızdan gerçekten utanç duyulması gereken bir tablodur. 
Bir
de bu savaşın meşruluğuna dair bir tartışma yürütmemiz gerekir. Bakın, siz şu
anda İdlib’de çıkardığınız sınır ötesi operasyon tezkeresiyle bulunuyorsunuz.
Yani bu Meclis bir savaş kararı vermedi, bu Meclisten bir savaş tezkeresi
geçmedi ve defakto olarak, fiilî olarak yürütülen bir savaş var. Bu, hem
Anayasa’nın hiçe sayılmasıdır, hem de uluslararası sözleşmelerin hiçe sayılmasıdır.
O zaman, bir savaş mı yürütmek istiyorsunuz, buraya gerekçeleriyle beraber
getireceksiniz ve bütün Türkiye halkı sizin nasıl Suriye batağına girdiğinize,
bütün ülkeyi nasıl kan gölüne çevirmek istediğinize bir kez daha tanıklık
edecek. 
Şimdi,
Rusya sizin askerlerinizi, Türkiye'nin askerlerini vuruyor ama sizin buna karşı
hiçbir savunma gücünüz yok. Şimdi, ne istiyorsunuz? NATO’dan Patriot’ları
Hatay’a konuşlandırmasını istiyorsunuz. Peki, o zaman soralım: “Bir zamanlar
Putin’e yaranmak için aldığınız S-400’lere ne oldu?” Sanırım, sarayın müze
bölümünde sergilemeyi düşünüyorsunuz. Ya da Mersin Akkuyu’daki inşaatı,
Akkuyu’daki tesisin yapım işini nasıl yapacaksınız? 
(Mikrofon
otomatik cihaz tarafından kapatıldı)
BAŞKAN
– Tamamlayın lütfen.
GÜLÜSTAN
KILIÇ KOÇYİĞİT (Devamla) – Yani en nihayetinde, günün sonunda karşılaştığımız
tablo şudur: Bir taraftan siz ABD’nin, NATO’nun Rusya’yla olan çelişkilerini
kullanıp kâh Rusya’ya yanaştınız, kâh ABD’ye, NATO’ya yanaştınız ama en sonunda
bu ülkeyi bir savaşın içerisine çektiniz ve bu savaşın sahada durduğu gibi
olmayacağını; bütün ülkeye, bütün bölgeye yıkım getireceğini, acı getireceğini,
yeni göç dalgası getireceğini görmek için de kâhin olmaya gerek yok.
Son
bir sözü de Ana Dili Günü için söyleyelim: Bu ülkede keşke bütün diller özgürce
konuşulsaydı ve burada simultane tercümanlık sistemi olsaydı, hepimiz kendi ana
dilimizle birbirimize derdimizi anlatsaydık. Ben bu anlamda “…”(x)
diyorum yani Dünya Ana Dili Günü kutlu olsun diyorum ve 23 Şubat tarihinde
yapacağımız 4’üncü Büyük Olağan Kongremize bütün halklarımızı davet ediyorum.
Eşitlik, özgürlük, barış ve demokrasi; gelin, hep beraber yürütelim bu
mücadeleyi, omuz omuz verelim ve Türkiye’yi aydınlık geleceğe çıkaralım
diyorum.
Selamlar,
saygılar sunuyorum. (HDP sıralarında alkışlar)
ZÜLFÜ
DEMİRBAĞ (Elâzığ) – O bir cümleyi de kâğıttan okuyorsun.
BAŞKAN
– Önergeyi oylarınıza sunuyorum: Kabul edenler…. Kabul etmeyenler… Kabul
edilmemiştir.
Sayın
Muş, buyurun.
V.- AÇIKLAMALAR (Devam)
49.- İstanbul Milletvekili Mehmet Muş’un, Muş
Milletvekili Gülüstan Kılıç Koçyiğit’in 176 sıra sayılı Kanun Teklifi’nin
25’inci maddesiyle ilgili önerge üzerinde yaptığı konuşmasındaki bazı
ifadelerine ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; konuşmalarda ayrıştırma
üzerine bir politikamızın olduğundan bahsediliyor. Biz, Türkiye’de en fazla
vilayetten milletvekili çıkaran bir partiyiz yani ülkenin sadece doğusunda,
sadece batısında ya da sadece belli bir bölgesinde olan bir parti değiliz. Türkiye’de
79 ilden milletvekili çıkaran tek partiyiz. Dolayısıyla Türkiye’nin kuşatıcı
partisidir Adalet ve Kalkınma Partisi.
İkinci
konu: Kürt düşmanlığından bahsediliyor. Değerli arkadaşlar, bizim
milletvekillerimiz de var, parti teşkilatlarımız var, akrabalıklarımız var.
Bizim “Kürt düşmanlığı” diye bir tabiri kabul etmemiz asla mümkün değildir.
Düşmanlığımız var; düşmanlığımız hem Kürtlerin hem de Türklerin azılı düşmanı
PKK düşmanlığıdır, ona destek olanlara karşı olan hasmane tutumumuzdur. Bizim
tavrımız çok nettir. 
Bu
ülkenin 83 milyon vatandaşının -Kürt olmuş, Türk olmuş veya başka bir etnik
kökenden olmuş- bizim nazarımızda hiçbir ayrımı yoktur. Türkiye’nin yürüttüğü
operasyonların tek bir amacı vardır; Türkiye’nin birlik, beraberlik ve
bütünlüğünü muhafaza etmek, geleceğini, istikrarını ve güvenliğini sağlamak ve
bu ülkede yaşayan 83 milyon insanın -sadece bir bölgenin değil, sadece bir
şehrin değil, ülkenin tamamının- güven içinde yaşamasını temin etmek. 
Bir
de şu konu var: Sermaye piyasalarını bizim nasıl geliştireceğimizle alakalı bir
teklif bu; eleştirilebilir. Tabii ki ben şunu arzu ederim, denir ki: “Öyle
değil, siz bu şekilde geliştiremezsiniz, şöyle geliştirirsiniz.” Bunu beklerim.

Şimdi
“Teklif, AK PARTİ’nin finansını nasıl yapacağıyla alakalı bir kanun teklifi.”
Arkadaşlar, burada AK PARTİ’yle alakalı ya da başka bir partiyle alakalı en
küçük bir kelime geçiyorsa biz bu teklifi geri çekeceğiz ve Meclis
çalışmalarını sonlandıracağız.
Teşekkür
ederim. (AK PARTİ sıralarından alkışlar)
BAŞKAN
– Peki. 
Sayın
Bülbül, buyurun.
50.- Sakarya Milletvekili Muhammed Levent Bülbül’ün, Muş Milletvekili Gülüstan Kılıç Koçyiğit’in 176 sıra
sayılı Kanun Teklifi’nin 25’inci maddesiyle ilgili önerge üzerinde yaptığı
konuşmasındaki bazı ifadelerine ilişkin açıklaması
MUHAMMED
LEVENT BÜLBÜL (Sakarya) – Sayın Başkan, konuşmasını yapan HDP’li hatip,
Almanya’da gerçekleşen ve 5 vatandaşımızın hayatını kaybetmiş olduğu menfur,
ırkçı terör saldırısından dolayı üzüntülerini ifade ettikten sonra, ırkçılığın
Türkiye’de de oldukça yaygın olduğunu ifade etmiş ve bunun milliyetçilik kılıfı
altında yutturulmaya çalışıldığını dile getirmiştir. 
Bu
açıklamaları kesinlikle ve şiddetle reddediyoruz. Türkiye’de, Türk milletinde
ırkçılık denilen hastalık Allah’a şükürler olsun bugüne kadar zuhur etmemiştir.
Bu, önemli bir millî haslettir, millî bir özelliktir, bir vasıftır, yüksek bir
özelliktir. Şimdi bunun altını çiziyorum. 
Türkiye’de
“Irkçılık nedir?” “Ötekileştirme nedir?” diye sorulursa herhâlde, Türkiye’nin
belli bir bölümünü “kürdistan” olarak ifade etmektir; herhâlde, Türkiye’de 81
ilimizden hangilerinin olduğunun belli olmadığı hâlde, hangi iller olduğunu
söylemeden “Kürt illeri” diye belli illeri ayırarak belli bir etnik yapıya,
mezhepsel yapıya hasrederek Türkiye’yi parça parça, Türkiye’yi farklı bir
yapıda göstermeye çalışmaktır.
(Mikrofon
otomatik cihaz tarafından kapatıldı)
BAŞKAN
– Toparlayalım Sayın Bülbül.
MUHAMMED
LEVENT BÜLBÜL (Sakarya) – Veyahut da toplumumuzun içerisinde herhangi bir
düşmanlık olmadığı hâlde, kimin nereden, hangi etnik kökenden, hangi mezhepten
olduğu konusu hiç önemli olmamasına rağmen, toplumumuzda sanki bunlar çok
önemliymiş ve bu konuda ciddi bir ayrışma varmış gibi göstermeye çalışmaktır
herhâlde Türkiye’de ırkçılık yapmak. Bunu şiddetle reddediyoruz. 
Bizim
milliyetçiliğimiz insan sevgisine dayanır, ortak geçmişe, ortak dile, kültür
birlikteliğine ve mensubiyet şuuruna dayalıdır. Burada etnik, mezhepsel bir
ayrım veya bu noktada bir önceleme söz konusu değildir. Kendimizi bir başkası
üzerinden tarif etmeyiz, kendimize bir düşman yaratma hevesi içerisinde
değiliz, biz kendimizin ne olduğunu biliriz, başkasını ötekileştirme veya
ayrıştırma gibi bir tavır içerisinde olmayız. Türk milliyetçiliği, bu
memlekette, Türk milleti açısından birleştiricidir, bütünleştiricidir,
kucaklayıcıdır. Bunun böyle bilinmesini arzu ediyor, saygılar sunuyorum.
BAŞKAN
– Teşekkür ederim. 
Sayın
Altay...
ENGİN
ALTAY (İstanbul) – Sarfınazar ettim.
BAŞKAN
– Peki. 
Sayın
Oluç, buyurun.
51.- İstanbul Milletvekili Hakkı Saruhan Oluç’un,
Sakarya Milletvekili Muhammed Levent Bülbül’ün yaptığı açıklamasındaki bazı
ifadelerine ilişkin açıklaması
HAKKI
SARUHAN OLUÇ (İstanbul) – Teşekkür ederim Sayın Başkan.
Öncelikle
şunu söyleyeyim; Milliyetçi Hareket Partisiyle ilgili bir konuşma yapılmadı
hatibimiz tarafından.
MUHAMMED
LEVENT BÜLBÜL (Sakarya) – Milliyetçilikle ilgili olduğu için…
HAKKI
SARUHAN OLUÇ (İstanbul) – Tamam. Yani önce onu tespit edeyim. 
İkincisi:
Evet, milliyetçi bir tek Milliyetçi Hareket Partisi değil Türkiye’de, kendilerine
“milliyetçi” diyen başka gruplar da var. Dolayısıyla genel olarak bir eleştiri
yapıldığı zaman ya da bu kavram kullanıldığı zaman bunu doğrudan doğruya
üstünüze alınmanız gerekmiyor. 
MUHAMMED
LEVENT BÜLBÜL (Sakarya) – Siyasi program olarak bizde.
HAKKI
SARUHAN OLUÇ (İstanbul) – Tamam, siz öyle iddia ediyorsunuz ama sizin dışınızda
olanlar da var.
ZÜLFÜ
DEMİRBAĞ (Elâzığ) – Hiç kimse üstüne alınmasın mı? 
HAKKI
SARUHAN OLUÇ (İstanbul) – Dolayısıyla Türkiye’de zaman zaman ırkçı galeyanlar
ortaya çıkıyor, bu tür linç girişimleri oluyor, bunu hepimiz izliyoruz,
görüyoruz, bunların olmaması için hep birlikte bir mücadele veriyoruz ve
bunları sakinleştirmeye çalışıyoruz çünkü farklılıkların bir arada bulunmasının
hepimiz için bir zenginlik olduğunu biliyoruz. Dolayısıyla bu açıdan bakmak
gerekiyor meseleye. Ona bir kez daha işaret edeyim.
Bir
de polemiğini yapmak için değil ama kayıtlara geçsin diye son bir şey söylemek
istiyorum: Biz, evet “kürdistan coğrafyası” lafını kullanıyoruz, bunun
tarihsel, sosyolojik ve kültürel bir arka planının olduğunu düşünüyoruz ve
kullanmaya devam da edeceğiz ama -bu, şimdi tartışarak aşabileceğimiz bir konu
olmadığı için- Sayın Grup Başkan Vekili bunu bir ırkçılık kavramıyla birlikte
ele aldı, bunu tabii ki kabul etmiyoruz, bunun tarihsel, sosyolojik ve kültürel
bir arka planı vardır.
(Mikrofon
otomatik cihaz tarafından kapatıldı)
BAŞKAN
– Tamamlayın lütfen Sayın Oluç, ondan sonra devam edelim.
HAKKI
SARUHAN OLUÇ (İstanbul) – Tamamlıyorum efendim.
Bunu
da burada ya da bir komisyon kurarak da her yolla tartışmaya da hazırız sonuç
itibarıyla ama bunu bir ırkçılıkla değerlendirmeyi biz de asla kabul etmiyoruz.
BAŞKAN
– Peki.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
- Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte olan Bankacılık Kanunu ile Bazı Kanunlarda
Değişiklik Yapılmasına Dair Kanun Teklifi'nin 25’inci maddesinin aşağıdaki
şekilde yeniden düzenlenmesini arz ve teklif ederiz.
MADDE
25- 6/12/2012 tarihli ve 6362 sayılı Sermaye Piyasası Kanununun 23 üncü
maddesinin birinci fıkrası aşağıdaki şekilde değiştirilmiştir.
"(1)
Halka açık ortaklıkların birleşme, bölünme işlemlerine taraf olması, tür
değiştirmesi, imtiyaz öngörmesi veya mevcut imtiyazların kapsam veya konusunu
değiştirmesi gibi yatırımcıların yatırım kararlarının değişmesine neden olacak
ortaklığın yapısına ilişkin temel işlemler bu Kanunun uygulanmasında önemli
nitelikte işlem sayılır. Kurul, önemli nitelikteki işlemleri, önemlilik ölçüsü
de dâhil olmak üzere bu nitelikteki işlemlerde bulunulabilmesi veya kararların
alınabilmesi için uyulması zorunlu usul ve esasları, halka açık ortaklıkların
niteliğine göre belirlemeye yetkilidir."
 İmam
Hüseyin Filiz Yasin Öztürk Feridun Bahşi
 Gaziantep Denizli Antalya
 Dursun
Müsavat Dervişoğlu  Ahmet Kamil Erozan
 İzmir Bursa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Katılmıyoruz efendim.
BAŞKAN
– Önerge üzerinde söz isteyen, Gaziantep Milletvekilimiz Sayın İmam Hüseyin
Filiz. (İYİ PARTİ sıralarından alkışlar) 
Süreniz
beş dakika Sayın Filiz.
İMAM
HÜSEYİN FİLİZ (Gaziantep) – Sayın Başkan, değerli milletvekilleri; 176 sıra
sayılı Kanun Teklifi’nin 25’inci maddesi üzerinde İYİ PARTİ Grubumuzun vermiş
olduğu önerge üzerinde söz almış bulunmaktayım. Genel Kurulu saygılarımla
selamlıyorum.
25’inci
maddeyle, 6362 sayılı Sermaye Piyasası Kanunu’nun 23’üncü maddesinin birinci
fıkrası değiştirilerek ortaklıkların önemli nitelikteki işlemlerini düzenleyen
hüküm kapsamı daha sade ve anlaşılır hâle getirilmektedir, bu değişiklik
uygundur. 
Değerli
milletvekilleri, bugün İdlib’de şehit düşen 2 yiğidimize Allah’tan rahmet
diliyorum, ailelerine ve Türk milletine başsağlığı diliyorum, yaralı
askerlerimize acil şifalar diliyorum. 
Değerli
milletvekilleri, Diyanet İşleri Başkanlığının yayımladığı “Aile” dergisinde yer
alan “Tasarruflu pazar alışverişi nasıl yapılır?” başlıklı yazıda “Ucuza almak
için akşam saatlerini bekleyin.” tavsiyesinde bulunulmuş, dalga geçmiş gibi.
Hiç pazara gitmemişler anlaşılan. Gitseler zaten, fakir fukaranın, emeklinin,
dar gelirlinin, olabilecek indirim beklentisiyle akşam saatlerinde alışveriş
yaptıklarını görür, yine de filelerini dolduramadan ancak tadımlık miktarda
sebze meyve aldıklarına şahit olurlardı. 
Değerli
milletvekilleri, halkımız gerçekten zor durumda, yapılan zamların altında
geçimini zor temin etmekte, maksimum tasarrufla yaşamaktadır. Diyanetin
“Tasarruflu pazar alışverişi nasıl yapılır?” diye akşam saatlerini
göstermesini, kıt kanaat geçinen halkımız açısından doğru bulmuyorum. 
Ayrıca,
Diyanet İşleri Başkanlığının son zamanlardaki faizle ilgili çelişkili görüşleri
de kurumun saygınlığına gölge düşürmektedir. Yüz yıllık bir geçmişe sahip
bulunan bu kurumun, gereksiz ve çelişkili beyanlarla zayıflatılması yanlıştır. 
Değerli
milletvekilleri, “tasarruf” kavramı toplum hayatımızda, ülkemizin ekonomik
hayatında çok fazla önemsenmesi gereken bir anlayıştır. Varlıklı olanlarımız ve
kamudaki yöneticilerimiz bu kavrama, maalesef, fazla aşina olmasalar da
tasarruflu yaşamak ya da tasarruf etmek ülke ekonomisi için önemlidir.
Türkiye’de enerjide, meyve sebzede, ekmekte, suda israf öyle boyutlardadır ki
Türkiye İsrafı Önleme Vakfının hazırladığı rapora göre, bir yılda millî gelirin
yüzde 15’ine ulaşmaktadır.
Yine,
rapora göre günde 6 milyon ekmek de çöpe gitmektedir. Bu, korkunç bir rakamdır.

Değerli
milletvekilleri, ekonomisi gelişmiş, kişi başına düşen millî geliri çok yüksek
sıralarda olan ülkelerde israftan bahsedemezsiniz. Örnek vermek gerekirse, kişi
başına düşen millî geliri 54 bin dolar olan İsveç’te jileti bile çöpe
atmıyorlar, geri dönüşüme gönderiyorlar. Ha, bu arada Ankara Büyükşehir
Belediyesinin berberlere kullanılmış jiletleri toplamaları için kutu
dağıttığını duydum; çok güzel bir teşebbüs, Sayın Başkan Mansur Yavaş’ı tebrik
ediyorum, diğer belediyelerimize de örnek olmasını diliyorum. Tekrar İsveç’e
dönersek, bazı üniversitelerin binaları İsveç’te kiralıktır. Öğretim üyelerinin
odaları 1 masa, 2 sandalye ve 1 kitaplık sığar ölçüdedir.
Değerli
milletvekilleri, bir de bize bakın, tam tersi. Ekonomik ömrü dolmadan yıkılan
binalar, yöneticilerin zevklerine uymadığı için değiştirilen mefruşatlar, makam
araçları, kiralanan lüks arabalar, özellikle taşrada yapılanlar; insan çileden
çıkıyor. Soran yok tabii, “Sen bunu niye değiştirdin?” diyen de yok; Sayıştay
vardı, artık onun raporlarını da değerlendiren yok. O kadar çok alanda israf ve
tüketim yapmaktayız ki saymakla bitmez.
Gariban
vatandaşlarımıza tasarrufun nasıl yapılacağını öğütleyen Diyanet başka konulara
dokunsa, mesela sonuçları gerçekçi bir şekilde hesaplanmadan aceleyle
hazırlattırılan projelerle araç geçiş garantisi verilen köprüler, yolcu
garantili havalimanları ve hasta garantili şehir hastaneleri için hazineden
milyarlar ödenmesine sebep olan ilgililer ve yetkililere bir tavsiyede bulunsa;
devletin imkânlarını şahsi gelecekleri için kullananlara, yetim hakkını yani
kamunun parasını sanki birinin parasını başka birine harcıyormuşçasına tüketen
vurdumduymazlara bir tavsiyede bulunsa isabetli bir iş yapmış olur.
Değerli
milletvekilleri, israfı önlemenin en önemli yolu eğitimdir. Eğitimin düzeyi ile
israf ters orantılı olarak gitmektedir. “Eğitim, gerçeklerin öğretilmesi
değildir, düşünmek için aklın eğitilmesidir” diyor Einstein. Akıl, düşünmeye
yönlendiremiyorsa yapacak bir şey yok demektir. 
Değerli
milletvekilleri, bir toplumda kamunun parasını harcarken hâkim olan anlayış,
kendi paranızı kendinize harcamak şeklinde olmalıdır. Bunun için de liyakatli,
ahlaklı ve dürüst olmak ve aynı zamanda liyakatli, ahlaklı ve dürüst kadroları
iş başına getirmek şarttır; aksi takdirde, sorumluluktan kaçamazsınız.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Filiz.
İMAM
HÜSEYİN FİLİZ (Devamla) - Değerli milletvekilleri, “Küçük harcamalardan
sakının, ufak bir delik koskoca bir gemiyi batırmaya yeter.” diyor Benjamin
Franklin. Kur’an-ı Kerim’de Araf suresi 31’inci ayette “İsraf etmeyin çünkü
Allah israf edenleri sevmez.” denilmiştir.
Değerli
milletvekilleri, Sevgili Peygamber’imizin “Bir ırmaktan abdest alırken bile
suyu israf etmeyiniz.” sözüyle konuşmamı tamamlıyor, Genel Kurulu saygıyla
selamlıyorum.(İYİ PARTİ ve CHP sıralarından alkışlar)
BAŞKAN
– Önergeyi oylarınıza sunuyorum. Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum.
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 25’inci maddesinin aşağıdaki şekilde
değiştirilmesini arz ve teklif ederiz.
Saygılarımızla.

MADDE
25- 6/12/2012 tarihli ve 6362 sayılı Sermaye Piyasası Kanununun 23 üncü
maddesinde bulunan birinci fıkra aşağıdaki şekilde değiştirilmiştir.
"(1)
Halka açık ortaklıkların birleşme, bölünme işlemlerine taraf olması, tür
değiştirmesi, imtiyaz öngörmesi veya mevcut imtiyazların kapsam veya konusunu
değiştirmesi gibi yatırımcıların yatırım kararlarının değişmesine yol açacak
ortaklığın yapısına ilişkin temel işlemler bu Kanunun uygulanmasında önemli
nitelikte işlem sayılır. Kurul, önemli nitelikteki işlemleri, önemlilik ölçüsü
de dâhil olmak üzere bu nitelikteki işlemlerde bulunulabilmesi veya kararların
alınabilmesi için uyulması zorunlu usul ve esasları, halka açık ortaklıkların
niteliğine göre belirlemeye yetkilidir.”
 Cavit
Arı Abdüllatif Şener Emine Gülizar Emecan
 Antalya Konya İstanbul
 Neslihan
Hancıoğlu Sibel Özdemir Atila Sertel 
 Samsun İstanbul İzmir
 Mahmut
Tanal Suzan Şahin
 İstanbul Hatay
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ EKREM ÇELEBİ (Ağrı) – Katılmıyoruz efendim.
BAŞKAN
– Önerge üzerinde söz isteyen, Hatay Milletvekilimiz Sayın Suzan Şahin. (CHP
sıralarından alkışlar)
Süreniz
beş dakika.
SUZAN
ŞAHİN (Hatay) – Sayın Başkan, değerli üyeler; yine yüreğimiz dağlandı,
şehitlerimize Allah’tan rahmet, yaralılara acil şifalar diliyorum. Genel Kurulu
saygıyla selamlıyorum.
Türkiye
Varlık Fonu, 2016’da, Türkiye’de ekonomik büyümeye katkı ve kaynak sağlamak
amaçlarıyla kuruldu. Böylece, AKP Hükûmetinin Türkiye’ye dayattığı
bilinmezlerine bir yenisi daha eklenmiş oldu. Yabancı ülkelerden borç alması
çok zorlaşan Türkiye'de, Varlık Fonuyla Ziraat Bankası, ÇAYKUR gibi kamu
kuruluşlarının varlıkları sermaye olarak gösterilecek ve yeni faizle borç
alınacak, kamu kurumları ipotek sayılacaktı. Diğer ülkelerdeki varlık fonları,
genellikle cari fazla üreten veya ticari mal geliri olan, petrol üreticisi
ülkelerin sağladıkları döviz rezervindeki artışı değerlendirmek adına
işlettikleri fonlardır, kamu birikimlerini daha korunaklı yerlerde
değerlendirmek için kurulmuşlardır. Türkiye’de ise durum bunun tam tersidir.
Gelişigüzel hayata geçirilen ve zarar eden projelere bu kamu kuruluşlarının
sermayesini kullanıp batıracak yanlış fon politikanızla, Türkiye’ye yeni dış
borç bulmak adına millî varlıklarımızı ve cumhuriyet kazanımlarımızı rehin
bırakacaktınız. 
Arkadaşlar,
eğer ülkenin fazla kaynağı varsa, bu fazla kaynak Varlık Fonuyla geleceğe
aktarılır. Oysaki Türkiye’de cari açık var, tasarruf zayıf, kuruluşların
kârları ve vergileri bütçeye aktarılmayıp fona aktarılırsa bütçe açığımız daha
da artar ki öyle de oluyor; bu da gösteriyor ki Varlık Fonunun yönetiminde
ciddi sorunlar var. Bugün gelinen noktada, Varlık Fonuna devredilen şirketlerin
açıkladığı yüksek zararlar gözler önündedir. 
Sayıştay
raporlarına göre, fondaki bazı şirketlerin hesaplarında usulsüzlükler tespit
edilirken bazı ihalelerin ise adrese teslim yapıldığı ortaya çıktı. Varlık
Fonu, amaçlandığı gibi ilave finansman yaratamadı. AKP’nin iş bilmez, başarısız
dış politika hamleleri, ülkede bağımsız yargının kalmaması, totaliter baskıcı
tek adam rejimi ve özgürlük alanlarının daraltılması, Türkiye ekonomisine
kimsenin güvenmemesi sonucunu doğurdu. Yabancı yatırımcı Türkiye’den uzaklaştı.
Varlık Fonunda olan çok kıymetli varlıklarımıza rağmen kredi bulamaz hâle
geldik. Şimdi de kalkmış “Bari gidip bizim Ziraat Bankasından, Halk Bankasından
Fona sınırsız kredi alalım.” diyorsunuz. Hani dış kaynaktan gelen krediler?
ÇAYKUR, Fona devredildiğinden beri üst üste zarar etti. Hani Fondaki
şirketlerin kârlılığı? Hani kamu yararı? Tüm bunlar yoksa Varlık Fonunun
varlığına da gerek yok. Görüldüğü gibi, Varlık Fonu amacına ulaşamamıştır. 
Kara
delik hâline gelen bütçe açığını kapatmak için Merkez Bankasının, hazinenin
kaynaklarına el uzatan politikalarınız artık sınıra dayandı. Yolsuzluk ve
israflarınızla çıkardığınız ekonomik krizi çözmek yerine daha çok borç peşinde
koşarak yol almaya çalışmanız bir çözüm değildir. Varlık Fonunun sınırsız
borçlanmasını sağlamanız, bünyesindeki bankaları istediğiniz firmalara, yatırımlara
veya projelere yasal sınırları aşan borç kaynağına çevirmeniz yeni iktisadi ve
siyasi krizler doğuracaktır. 
Değerli
üyeler, Türkiye Cumhuriyeti, borçlanmalarını hazine üzerinden yapar ve
belirlenmiş limitlere uymak zorundadır. “Ülkeyi ben yönetiyorum, istediğim gibi
borçlanırım.” demek, Türkiye'nin bütün geleceğini ipotek altına almak demektir.
Özel kanunla korunan Fon sınırsızca borçlanacak, Sayıştay dahi denetleme
yapamayacak; bilanço yok, hesap verme yok, kâr-zarar veya harcadığı paralar gizlilik
kapsamında; niçin? Kurulduğundan bu yana yayınlanan bir rapor yok, şeffaflığa
da ihtiyaç duyulmuyor. Varlık Fonu değil, bildiğiniz örtülü ödenek. Boşuna
adına “Varlık Fonu” demiyorsunuz, şu kesin ki birilerini illa varlıklı
yapacaksınız. Borçlanacak, gelecek nesillere varlık yerine borç bırakacaksınız.
Bunu da siyasi ikballeriniz ve doymazlığınız nedeniyle günü kurtarmak için
yapacak, yarınları düşünmeyeceksiniz; yanlış ve yazık. Rant projeleriniz için
Fondan tahvil çıkaracak, bankalara koyacak ve yüzde 25’lik borçlanma limitine
takılmadan yüzde 100’üne kadar tahvil çıkarabileceksiniz. Bu düzenlemenin talan
ve keyfîliğinize perde olacağını sanıyorsunuz. Her şey ortada, bu millet rant
hırsınızı yönetemediğinizi de görüyor. Milleti kandırmaktan vazgeçin artık. 
Sayın
üyeler, Varlık Fonuna sınırsız kredi açabilir hâle getirilen kamu bankalarının
da Varlık Fonunun da sahibi aynı yani hazine.
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Şahin.
SUZAN
ŞAHİN (Devamla) – Yönetim Kurulu Başkanı Cumhurbaşkanı, Başkan Vekili Hazine ve
Maliye Bakanı damat. Ziraat Bankasının yüzde 100’üne sahip olan Varlık Fonu
sanki saraya bağlı bir holding ve holdingin sahibi kendi bankasından sınırsız
kredi alacak. Niçin? Kanal İstanbul gibi rant projelerini finanse etmek için.
Varlık Fonunu büyük bir borç yükü altına sokmaya, ülkeyi yeni bir Düyun-ı
Umumiye tehlikesi altına almaya kimsenin hakkı yoktur; artık yeter, kendinize
gelin. Vatandaşın sırtına bindirdiğiniz zam ve vergilerle beslenen kaynakları babanızın
malı gibi kullanamazsınız. Millet “açım” diye bağırıyor, kendini yakıyor;
vatandaş işsiz, borçlu; torba yasada millete bir şey yok. Bankaları da emrinize
alacaksınız; keyfî uygulamalarınıza dayanak yaratma peşinde olduğunuz gerçeğini
görüyoruz. 
(Mikrofon
otomatik cihaz tarafından kapatıldı)
SUZAN
ŞAHİN (Devamla) – Sayın Başkan, bitiriyorum, selamlayayım.
BAŞKAN
– Buyurun.
SUZAN
ŞAHİN (Devamla) – Kamu bankalarını örtülü olarak hortumlayan, varlıkları
artıran değil varlıkları yağmalayan, mali disiplin ve güveni yok eden,
şeffaflığı ortadan kaldıran bu yasa teklifinin siyasi ve ekonomik krizi daha da
derinleştireceğini görüyoruz. 
Hükûmeti
bir kez daha uyarıyor ve vatandaşın vergilerini siyasi ikballeriniz uğruna hiç
etmemeniz ümidiyle bu düzenlemeleri reddediyoruz.
Saygılarımı
sunuyorum. 
Teşekkür
ederim. (CHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge
kabul edilmemiştir.
25’inci
maddeyi oylarınıza sunuyorum: Kabul edenler… Kabul etmeyenler… 25’inci madde
kabul edilmiştir.
Değerli
milletvekilleri, 26’ncı madde üzerinde 3 önerge bulunmaktadır. Önergeleri
okutup aykırılık sırasına göre işleme alıyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 26’ncı maddesinin kanun teklifi
metninden çıkarılmasını arz ve teklif ederiz.
 Kemal
Bülbül Dersim Dağ Garo Paylan
 Antalya Diyarbakır Diyarbakır
 Serpil
Kemalbay Pekgözegü Kemal Peköz Rıdvan Turan
 İzmir Adana Mersin
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkan.
BAŞKAN
– Önerge üzerinde söz isteyen Antalya Milletvekilimiz Sayın Kemal Bülbül.
Buyurun.
(HDP sıralarından alkışlar)
Süreniz
beş dakika Sayın Bülbül. 
KEMAL
BÜLBÜL (Antalya) – Teşekkür ediyorum.
Sayın
Başkan, değerli milletvekilleri; herkese iyi akşamlar. 
Öncelikle,
Almanya’da gerçekleşen, ne yazık ki insanlarımızın katledilmesine yol açan
ırkçı, faşist saldırıyı kınıyorum. Avrupa hükûmetlerinin eğitim politikası, erdem
politikası, felsefe politikası üretememe politikası karşısında Avrupa’daki
insan hakları kuruluşlarını, sivil toplum örgütlerini Erasmus’ların, Da
Vinci’lerin, Giordano Bruno’ların, Jean-Paul Sartre’ların, Karl Marx’ların,
Sokrates’lerin mirasına sahip çıkmaya ve Avrupa’yı, yeni bir Rönesans’a, yeni
bir varoluşa ve bu kapitalist kuşatmadan kurtarmak için insan hakları ve
özgürlükler mücadelesine davet ediyorum. 
Değerli
milletvekilleri, İdlib’de ortaya çıkan sonuç: İdlib’de bulunmanın yanlış
olduğunu, Libya’da bulunmanın yanlış olduğunu… Ne yazık ki 2 eve yine ateş
düştü, ne yazık ki 2 asker can gitti; bu, İdlib’de, Libya’da, yurdun dışında
herhangi bir sebeple -hangi sebeple olursa olsun- bulunmanın meşru ve doğru
olmadığını gösteren acı bir sonuçtur, oradan çekilmeyi gerektiriyor. 
Bu
arada bizimkilerin dikkatinden kaçan çok ilginç bir şey oldu, Diyanet İşleri
Başkanlığının Fransa’daki Din Hizmetleri Ataşeliğiyle ilgili hesaplarının
tamamı donduruldu. Bu niye oldu acaba? Bu sorunun üzerine de gitmek lazım.
Biraz önceki bir milletvekili konuşmacımızın ifade ettiği şey çok önemli.
Bakınız, Diyanet İşleri Başkanlığı fetva veriyor, diyor ki: “Pazara akşam
gidin.” Şöyle bir fetva vermiyor: “Pahalılık kötüdür, yoksulluğa karşı mücadele
edin, dayanışma içinde olun, millî geliri iyi paylaşın, ekonomiyi düzeltin.”
fetvası vermiyor ya da açıklaması yapmıyor, pazara akşam gitme önerisinde
bulunuyor.
Şimdi,
dün burada sözleşmeli öğretmenlerle ilgili konuştuk. Millî Eğitim Komisyonu
üyesiyim; mesajlar geliyor, telefonum kilitleniyor, sözleşmeli öğretmenler ve
rehabilitasyonlarda çalışan öğretmenler “İmdat!” diyorlar; bunu tekrar dile
getirmek durumundayım. 
Bankacılık
Yasası’na gelince, Türkiye’de bir ekonomik model değişikliğine mi gidiliyor?
Yeniden bir devlet kapitalizmi mi inşa ediliyor? Yeniden bir tek adam
kapitalizmi mi inşa ediliyor? Vaktiyle Amerika’dan devşirilen ve ekonomist
olduğu iddia edilen bir Başbakan, Türkiye’deki ekonomik modele “sosyalist
model” demişti. Şimdi, Türkiye’de yeniden merkezî devlet eliyle yürütülen,
devlette tekelleşmiş ve devlet şahsında da tek adamda tekelleşmiş bir
bankacılık modeli ve bir ekonomik model mi uygulanmaktadır; bu mu
amaçlanmaktadır? Bunun yanında, yargıda teklik, eğitimde teklik, basında
teklik, inançta teklik, kamusal yaşamda teklik, yürütmede teklik, sarayda
teklik, partide teklik ve sonuç itibarıyla ekonomi de teklikle taçlandırılacak
gibi gözüküyor. 
Şimdi,
eskiden Türkiye’de zaman zaman ekonomik krizler olurdu, şimdi tüm zamanda
ekonomik krizi yaşıyoruz. Tüm zaman, ekonomik krizin olduğu bir hâle dönüşmüş
durumda. Kamusal yaşam, ekonomik iktisadi yaşam bunu kaldıracak dirençte
değildir; bu, bir felç olmaya; bu, giderek bir çökmeye yol açacaktır. O nedenle
bir an önce bu tutumun gözden geçirilmesi gerektiği kanısındayız. 
Şimdi,
tabii, bu tekçiliklerden söz ederken yine ısrarla dile getirmemiz gereken bazı
şeyler var. Bakın, dün söyledim, tekrar söylemek zorundayım: 68 yaşında sadece
kitap yazmak suçu nedeniyle -kitap yazmak niye suç oluyorsa- derdest edilen ve
adliye koridorunda tepesine çökülüp kelepçe takılan Mahmut Alınak’a karşı,
yazarlara karşı, edebiyata karşı, sanata karşı suç işlenmiştir ve Gezi direnişi
şahsında Gezi direnişine katılan -biraz önce Rıdvan Vekilimizin ifade ettiği
gibi- kamusal yaşamı düzenlemek, adaleti ve demokrasiyi hâkim kılmak dışında
hiçbir niyeti olmayan kesime yapılan saldırı ve hakaretler de bir suç unsuruna
dönüşmüş durumdadır.
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Bülbül.
KEMAL
BÜLBÜL (Devamla) – Teşekkür ediyorum Sayın Başkan.
Bakınız,
bu suç unsurunun İslami literatürdeki adı “tağutilik”tir
-lütfen, bu kavramı özellikle incelemenizi rica ederim- siyaset literatüründeki
adı “faşistlik”tir, Alevi literatüründeki adı da “Yezidlik”tir. Bu tutumdan bir
an önce vazgeçilmeli. Burası Meclistir, “meclis” kavramı “c-l-s” kökünden
gelir, “celse” de “cülus” da oradan gelir; cülus “oturum” demektir, meclis
“istişare etmek” demektir. Oturduktan sonra hepimizin, seçilmişlerin, halkın
iradesiyle gelmiş olan bizlerin düşünce belirtme, tartışma, konuşma, eleştirme
hakkımız vardır ve bu hak, hiçbir şekilde hiçbir kimse tarafından ihlal
edilemez. Bu da bir insan hakları ihlaline girmektedir. 
Osman
Kavala’ya yapılan, Gezi direnişi üzerinden yapılan spekülasyon insan haklarını
da aşan, uluslararası ölçekte evrensel bir insan hakları ihlaline dönüşmüş
durumdadır. Bunun da bir an önce düzeltilmesi gerekir. 
Saygılar
sunuyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi'nin 26’ncı maddesinin aşağıdaki şekilde yeniden düzenlenmesini arz ve
teklif ederim.
MADDE
26- 6362 sayılı Kanunun 24 üncü
maddesi aşağıdaki şekilde değiştirilmiştir.
"MADDE
24- (1) 23 üncü maddede belirtilen önemli nitelikteki işlemlere ilişkin genel
kurul toplantısına katılıp da olumsuz oy veren ve bu muhalefeti tutanağa
geçirten pay sahipleri, paylarını halka açık ortaklığa satarak ayrılma hakkına
sahiptir. Kurul, halka açık ortaklığın niteliğine göre, ayrılma hakkını,
ayrılma hakkına konu önemli nitelikteki işlemin kamuya açıklandığı tarihte
sahip olunan paylar için kullanılabilmesine ilişkin esasları belirlemeye
yetkilidir. Halka açık ortaklık bu payları pay sahibinin isteği üzerine,
Kurulca belirlenecek esaslara göre adil bir bedel üzerinden satın almakla
yükümlüdür. Kurul, ayrılma talebine ilişkin payların ortaklık tarafından satın
alınmasından önce diğer pay sahiplerine veya yatırımcılara önerilmesine ilişkin
usul ve esasları düzenleyebilir.
(2)
Pay sahibinin 23 üncü maddede belirtilen önemli nitelikteki işlemlere ilişkin
genel kurul toplantısına katılmasına veya oy kullanmasına haksız bir biçimde
izin verilmemesi, çağrının usulüne göre yapılmaması veya gündemin gereği gibi
ilan edilmemesi hâllerinde, genel kurul kararlarına muhalif kalma ve muhalefet
şerhini tutanağa geçirtme şartı aranmaksızın birinci fıkra hükmü uygulanır.
(3)
Ayrılma hakkının doğmadığı durumlar ile ortaklığa bu hakkın kullandırılması
yükümlülüğünden muafiyet verilmesine, bu hakkın kullanılmasına ve adil bedelin
hesaplanmasına ilişkin usul ve esaslar Kurul tarafından belirlenir. Kurul
ayrılma hakkının kullanılmasına ilişkin bu hususlarda ortaklıkların niteliğine
göre farklı usul ve esaslar belirleyebilir.”
 Ahmet
Kamil Erozan Dursun Müsavat Dervişoğlu Dursun Ataş 
 Bursa İzmir Kayseri
 Yasin
Öztürk Feridun Bahşi 
 Denizli Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkanım.

BAŞKAN
– Önerge üzerinde söz isteyen, Bursa Milletvekilimiz Sayın Ahmet Kamil Erozan.
(İYİ PARTİ sıralarından alkışlar) 
Süreniz
beş dakika Sayın Erozan. 
AHMET
KAMİL EROZAN (Bursa) – Sayın Başkan, değerli milletvekilleri; bu kanun
teklifine ilişkin en uzun önergeyi ben vermişim ama bu konuda konuşmayacağım,
sizi yormayacağım bu konuda. 
Sözlerime
şu şekilde devam etmek isterim: Biliyorsunuz, dün akşam bir ırkçı saldırıda 5
kardeşimizi kaybettik, bugün 2 şehit verdik İdlib’de. Bir defa,
kaybettiklerimizin hepsine Allah’tan rahmet diler, ailelerine de sabır niyaz
ederim. 
Ben
sizi şaşırtmayacağım, yine dış politikadan bahsedeceğim ve maalesef, bugün
verdiğimiz 2 şehit sonrasında da “kes-yapıştır” modelinde diyebileceğim bir
taziye mesajı duyduk. Ne diyor kes-yapıştır taziye mesajı? “Misliyle mukabele
edilmiş, şehitlerimizin kanı yerde bırakılmamıştır ve…” O “ve”den sonrası bence
önemli “…ileride de bırakılmayacaktır.” Hâlbuki ben başka bir şey duymak
isterdim. “Artık orada, İdlib’de bir daha şehit vermemek üzere elimizden geleni
yapacağız. Askerî yöntemlerden vazgeçeceğiz, konuyu siyasi arenaya taşıyacağız
ve çözümü üreteceğiz.” demesini beklerdim iktidardan. Ama bize hâlâ bir felaket
işareti geliyor “İleride de bırakılmayacaktır, ileride de şehitler vereceğiz.”
demişçesine. 
Soçi
Mutabakatı’nın ayrıntısına girmeyeceğim, neleri yapmadığımızı hepiniz
biliyorsunuz. Ama şunu hatırlatma gereğini duyuyorum: İdlib’de ne PKK var ne
PYD var ne YPG var ne FETÖ var. “Bunların hiçbiri yokken biz ne uğruna
oradayız?”ı bana kimse izah edemiyor maalesef, “Niye biz oradayız?”ı birisi
söylesin bize. Buna mukabil, HTŞ ve şürekası dediğimiz, uluslararası terörizmin
bayraktarlığını yapan, kendilerini ne uğruna olduğu meçhul bir savaş için
oralara getirmiş insanlar var. Ama aradan geçen süre içinde, maalesef… Biraz
evvel arkadaşlarımızdan “Bir İdlib bataklığına saplandık.” diyenler de oldu,
bana sorarsanız biz bugün saplanmış durumda değiliz, gömülmüş durumdayız ve
maalesef, nasıl çıkacağınızı da bilemiyorsunuz iktidar olarak. 
Bundan
bir buçuk sene evvel şöyle bir cümle sarf etti Rus Dışişleri Bakanlığı Sözcüsü:
“Türkiye'nin İdlib’deki çabalarını aktif hâle getirmesini ve üstlendiği
yükümlülükleri tamamen yerine getirmesini bekliyoruz.” bir buçuk sene evvel. Bu
hafta başka bir açıklama yaptılar, dediler ki: “İdlib’de ne olup bitiyorsa
bunun sebebi Türkiye'nin kronik yaklaşımlarıdır.” Bu akşam 2 şehit verdik. Rus
uçakları geldi, vurdu. Bu, bizi hızla nereye götürüyor, biliyor musunuz? Rus
uçağını düşürdüğümüz günlere gitmek üzereyiz biz şu anda. Bunun sonucunda…
Vatandaş, genelde dış politika konusunda oy kullanmıyor “dış politika iyi” veya
“kötü” diye bir oy kullanmıyor ama şu konularda oy kullanıyor: “Ben bu
domatesleri kime satacağım?” “Bu turistler niye gelmiyorlar artık?” “Bu
ihaleler niye bize verilmiyor?” Bunlar sokaktaki seçmeni, maalesef, A veya B
partisi lehinde veyahut aleyhinde oy kullanmaya sevk eden hususlar. 
Kaç
tane gözlem noktamız kaldı? 12 taneydi, ilave 3 tane yaptınız, 15 oldu; bugün
kala kala 4 tane kaldı. Ne oldu geri kalanlar? Hepimizin çocukluğunda
duyduğumuz bir söylem vardı: “Orda bir köy var, uzakta; o köy bizim
köyümüzdür.” Biz bugün İdlib’de ne diyoruz, biliyor musunuz? “Orada bir gözlem
noktası var uzakta; o gözlem noktası bizim gözlem noktamızdır.” Ama nerede o
gözlem noktası? Çatışma hattının 10, 15, 20, 30 kilometre gerisinde. Mehmeçik’i
dağ başında bıraktınız, koruma yeteneğiniz bile yok. Niye yeteneğiniz yok? Hava
desteğiniz yok. 
MUHAMMED
LEVENT BÜLBÜL (Sakarya) – Yahu, Türk ordusu seferde, sen ne konuşuyorsun
burada!
BAŞKAN
– Sayın Bülbül…
MUHAMMED
LEVENT BÜLBÜL (Sakarya) – Türk ordusu seferde, sen ne konuşuyorsun burada!
BAŞKAN
– Sayın Bülbül, rica ediyorum...
MUHAMMED
LEVENT BÜLBÜL (Sakarya) – Allah’tan korkun birazcık! Yazıklar olsun!
BAŞKAN
– Sayın Bülbül, rica ediyorum…
BURHAN
ÇAKIR (Erzincan) - Böyle bir şey yok ya!
MUHAMMED
LEVENT BÜLBÜL (Sakarya) – Yazıklar olsun size!
BAŞKAN
– Değerli arkadaşlar, rica ediyorum…
Sayın
konuşmacı konuşmasını yapıyor, itirazı olan konuşur daha sonra. Rica
ediyorum...
BURHAN
ÇAKIR (Erzincan) - Olmaz ama böyle ya! Oradakiler kahraman evlatlarımız.
ZÜLFÜ
DEMİRBAĞ (Elâzığ) – Gayet yumuşak bir şekilde millet ile devleti aşağılıyorsun!
BAŞKAN
– Rica ediyorum değerli arkadaşlar, rica ediyorum…
Buyurun
Sayın Erozan.
AHMET
KAMİL EROZAN (Devamla) – Yaralılarımızı bile Rusya’nın izniyle taşıyabiliyoruz
helikopterle. Bizim size söylediklerimiz belki sizi rahatsız ediyor olabilir
ama…
OLCAY
KILAVUZ (Mersin) – Her şeyin konuşulacağı bir yer, zaman var. Biraz vicdan,
merhamet ya!
BAŞKAN
– Değerli arkadaşlar, lütfen, sessiz, sakin olalım. Konuşmacı görüşlerini ifade
ediyor, siz de ifade edersiniz. 
AHMET
KAMİL EROZAN (Devamla) – Biz bu Mecliste, Genel Kurulda bir gizli oturum da
istedik, reddettiniz.
(Mikrofon
otomatik cihaz tarafından kapatıldı)
BAŞKAN
– Tamamlayın konuşmanızı. 
AHMET
KAMİL EROZAN (Devamla) – İstedik reddettiniz. Dolayısıyla bizim vazifemiz her
zaman olduğu gibi... Biz iktidar değiliz, bizde yürütme yetkisi yok ama bizim
görevimiz sizleri uyarmak, aklıselime davet etmek, İdlib’de ve Suriye’nin
bütününde akılcı bir çözümü sağlamanız için çağrıda bulunmaktan ibarettir. 
Teşekkür
ederim. (İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Diğer
önergeyi okutuyorum.
DURSUN
MÜSAVAT DERVİŞOĞLU (İzmir) – Sayın Başkan, müsaadenizle önergeye geçmeden önce bir
söz talebim var. 
BAŞKAN
– Buyurun Sayın Dervişoğlu. 
ZÜLFÜ
DEMİRBAĞ (Elâzığ) – Eski monşer!
BAŞKAN
– Değerli arkadaşlar, lütfen, rica ediyorum. 
V.- AÇIKLAMALAR (Devam)
52.- İzmir Milletekili Dursun Müsavat Dervişoğlu’nun, Bursa Milletvekili Ahmet Kamil Erozan’ın 176 sıra
sayılı Kanun Teklifi’nin 26’ncı maddesiyle ilgili önerge üzerinde yaptığı
konuşmasına müdahale edilmemesi, saygıyla dinlenmesi gerektiğine ilişkin
açıklaması
DURSUN
MÜSAVAT DERVİŞOĞLU (İzmir) – Şimdi, ağzımızdan çıkanı kulağımız duysun, şu
“monşer” laflarını falan bir tarafa bırakalım. Birbirimize de laf atmayalım,
önce birbirimizi dinlemeye ve anlamaya çalışalım; bu üslup, doğru bir üslup
değil. Yani muhataplarımız bir şey söyleyecek, biz önce onu bir dinleyeceğiz,
kavrayacağız, yorumlayacağız; ona göre şey yapacağız; görüşlerimizi beyan
edeceğiz. 
Şimdi,
sayın hatibimiz önergeyle ilgili söz talebinde zaten kendisinin önergeye dair
bir şey konuşmayacağını ve Genel Kurula da sürpriz olmayacak şekilde dış
politika anlatacağını ifade etti. Sevgili mevkidaşım da alınganlık gösterdi;
doğrudur, hassasiyetini anlamlı bulurum. Türkiye orada bir felaket durumla
karşı karşıyadır. Sayın hatibimizin de zaten ifade etmeye çalıştığı, orada
girdiğimiz felaket ve bataklıktır, onu anlatmaya çalışıyor. Ama Türkiye, böyle
bir durumla karşı karşıya olduğunda gerçekleri göz ardı edecek bir ülke de
değildir. Orada karşı karşıya bulunduğumuz bir sıkıntı var ise o sıkıntının
bertaraf edileceği yerdir Türkiye Büyük Millet Meclisi. 
(Mikrofon
otomatik cihaz tarafından kapatıldı) 
BAŞKAN
– Peki, teşekkür ederim. 
DURSUN
MÜSAVAT DERVİŞOĞLU (İzmir) – Yani buna bu hususta özen gösterilmesini hassaten
istirham ediyorum. 
BAŞKAN
– Devam ediyor musunuz? 
DURSUN
MÜSAVAT DERVİŞOĞLU (İzmir) – Müsaadenizle. 
BAŞKAN
– Buyurun. 
DURSUN
MÜSAVAT DERVİŞOĞLU (İzmir) – Şimdi “Ya, Türkiye bu hâlde de sen ne
konuşuyorsun!” E, burası Türkiye Büyük Millet Meclisi, bunu konuşmayacağız da
neyi konuşacağız biz? Yani bunu konuşacağız tabii ki. (İYİ PARTİ sıralarından
alkışlar) 
HALİS
DALKILIÇ (İstanbul) – Bilgileri nereden alıyorsunuz? 
BAŞKAN
– Sayın Dervişoğlu, Genel Kurula hitap edin siz. 
DURSUN
MÜSAVAT DERVİŞOĞLU (İzmir) – Efendim, ben Genel Kurula doğru hitap ediyorum.
Siz konuşurken ben ağzımı açıp kimseye laf
atmıyorum. 
ÜMİT
BEYAZ (İstanbul) – Alışkın Başkanım onlar, ondan yapıyorlar.
DURSUN
MÜSAVAT DERVİŞOĞLU (İzmir) – Bunu yapmayalım. Birbirimizi anlamaya çalışalım.
Türkiye zor bir durumla karşı karşıya arkadaşlar. Ama Türkiye her zor durumla
karşı karşıya kaldığında da “Büyük bir millî mesele var.” deyip hatalarınızın
üzerini örtemeyiz. Siz de bunu pek tabiidir ki saygıyla dinlemeye gayret sarf
edeceksiniz. 
Genel
Kurulu saygıyla selamlıyorum. (İYİ PARTİ sıralarından alkışlar) 
BAŞKAN
– Sayın Bülbül, siz de söz istediniz ama toparlayalım. Yani az önce tepkinizi
belirttiniz. 
53.- Sakarya Milletvekili Muhammed Levent Bülbül’ün,
İzmir Milletekili Dursun Müsavat Dervişoğlu’nun yaptığı açıklamasındaki bazı
ifadelerine ilişkin açıklaması
MUHAMMED
LEVENT BÜLBÜL (Sakarya) – Yo, bu önemli Sayın Başkan. 
Biz,
şu an ordumuz seferdeyken ve Rus hava unsurları tarafından bombardımanla
şehitlerimizin olduğunu öğrendiğimiz bir süreçte, meselenin her türlü ciddiyet
kesbettiği bir anda sizli bizli konuşarak o bölgeyi tarif etmek… Türkiye’nin,
Mehmetçik’in orada cansiparane bir mücadele verdiği bir anda Adalet ve Kalkınma
Partisi mi var İdlib’de şu an? Şu an orada Türk ordusu var, Mehmetçik’imiz var.
O zaman o Mehmetçik’e şu an itibarıyla yaptığı işin yanlış olduğunu veyahut da
bu noktada zarar ve ziyan içerisinde olduğunu hatırlatmak bile
dezenformasyondur bu memlekette. (MHP ve AK PARTİ sıralarından alkışlar) 
(Mikrofon
otomatik cihaz tarafından kapatıldı) 
BAŞKAN
– Peki, teşekkürler. 
MUHAMMED
LEVENT BÜLBÜL (Sakarya) – Bu, düşman beşinci kol faaliyetidir. Bunu asla ve
asla kabul etmiyorum!
BAŞKAN
– Sayın Bülbül, lütfen…
MUHAMMED
LEVENT BÜLBÜL (Sakarya) – Bu şuurda olacağız. Bu anlayışta olmak durumundayız. 
BAŞKAN
– Sakin bir dil… Sakin bir dille rica ediyorum, sakin bir dille…
MUHAMMED
LEVENT BÜLBÜL (Sakarya) – Tezkere görüşmeleri varken Sayın Erozan bütün
eleştirilerini dile getirmiştir. O dönemde de kalkıp çıt sesimizi çıkartmadık.
Bu, İYİ PARTİ’nin görüşü olabilir fakat şu an ordumuz orada canhıraş bir
mücadele veriyor. 
(Mikrofon
otomatik cihaz tarafından kapatıldı) 
MUHAMMED
LEVENT BÜLBÜL (Sakarya) – Türk milleti olarak ona sahip çıkmak bizim için şeref
borcudur, boyun borcudur! Başka bir şey yok. (MHP ve AK PARTİ sıralarından
alkışlar)
DURSUN
MÜSAVAT DERVİŞOĞLU (İzmir) – Sayın Başkan…
BAŞKAN
– Bir saniye Sayın Dervişoğlu, bir saniye…
Değerli
arkadaşlarım, bu kürsüde konuşmak isteyen herkesin kendisini ifade etme
özgürlüğünün olduğunu hepimiz kabul edelim. Konuşan kişinin konuşmalarına
katılınır, katılınmaz; o ayrı meseledir ama herkesin de grupların da ona bir
cevap hakkı olduğunu ben zaten geniş imkân tanıyarak bildiriyorum. Ama
konuşmaları sükûnet içerisinde dinleyerek cevap verme hakkınızı kullanmak
isterseniz de kullanırsınız. Lütfen buna riayet ederek görüşmeleri götürelim. 
Sayın
Dervişoğlu, siz de toparlayın meseleyi, artık diğer önergeye geçelim.
54.- İzmir Milletekili Dursun Müsavat Dervişoğlu’nun, Sakarya Milletvekili Muhammed Levent Bülbül’ün yaptığı
açıklamasındaki bazı ifadelerine ilişkin açıklaması
DURSUN
MÜSAVAT DERVİŞOĞLU (İzmir) – Bakın, genellikle hep toparlamak bana kalıyor da…
Şimdi ben toparlamaya gayret sarf ederken ithamla karşı karşıya bulunmayı da
istemiyorum. 
Şimdi,
orada olup bitenlerin içini kanattığı bir ruh hâlindeyim zaten ben. Yani
İdlib’den gelen kötü haberlere bağlı olarak sorumlu bir anlayışla “Bu,
spekülasyon da olabilir. Dolayısıyla iktidar grubu bu konuyla ilgili Türkiye
Büyük Millet Meclisini aydınlatıcı açıklamada bulunsun.” diyen kişiyim ben. Bir
dezenformasyona falan niyetim olsaydı…
(Mikrofon
otomatik cihaz tarafından kapatıldı) 
BAŞKAN
– Tamamlayın, bitirelim.
MUHAMMED
LEVENT BÜLBÜL (Sakarya) – Şahsınıza yönelik değil.
DURSUN
MÜSAVAT DERVİŞOĞLU (İzmir) – Hayır, ben biliyorum benim şahsıma
konuşmadığınızı. O konuyu gayet iyi biliyorum ama belki siz de bu hissiyat
içerisinde…
MUHAMMED
LEVENT BÜLBÜL (Sakarya) – Siz bizim hissiyatımızı anlamışsınızdır inşallah.
DURSUN
MÜSAVAT DERVİŞOĞLU (İzmir) – Ben anladım; benden iyi kimse anlamaz Muhammed
Başkan, elbette ki ben anlarım ama biz de birbirimizi anlamaya çalışalım. Ya
burada bir Genel Kurul faaliyetinde bulunuyoruz, çalışmasında bulunuyoruz. O
sebeple birbirimizi incitmeyelim, birbirimizi kırmayalım. Türkiye'nin karşı
karşıya bulunduğu her sorunda biz set oluruz sizlerle beraber, Türkiye Büyük
Millet Meclisiyle beraber. Bunun bilinmesini istiyor, biraz da hoşgörü
istiyoruz.
Genel
Kurulu tekrar saygıyla selamlıyorum.
BAŞKAN
– Peki, ben teşekkür ederim.
ENGİN
ALTAY (İstanbul) – Sayın Başkan…
BAŞKAN
- Sayın Altay, sizin de bir talebiniz oldu, buyurun.
55.- İstanbul Milletvekili Engin Altay’ın, ordunun Türkiye Büyük Millet Meclisinin ordusu
olduğuna ve sınırlar dışında sıcak çatışma hâlindeyken durumu hakkında Meclise
kapalı oturumda bilgi verilmesi gerektiğine ilişkin açıklaması
ENGİN
ALTAY (İstanbul) – Teşekkür ederim Sayın Başkan. 
Konu
önemli. Burada tartışan diğer 2 mevkidaşımın da iyi niyetli olduklarından şüphe
etmem, konuşan hatibin de iyi niyetli olduğundan şüphe etmem.
Şimdi,
yalnız, bir şeyi ortaya koymamız lazım; o şu: Ordu, Erdoğan’ın ordusu değil.
Ordu, Türkiye Büyük Millet Meclisinin ordusu. Anayasa’mıza göre de bu böyle;
bu, bir. 
İkincisi:
Elbette ordumuz sınırlarımızın dışında bir sıcak çatışma hâlindeyken Meclisin,
kendisine ait olan ordunun hâlini -hani eski tabirle- hâlinin nice olduğunu,
nasıl olduğunu bilmesi gerekir. Kurtuluş Savaşı’mız yapılırken bu Meclis,
başkomutanlık yetkisi verdiği Gazi Mustafa Kemal Atatürk’ü Meclise çağırıp
çağırıp hesap sormuştur. Elbette “çatışma
esnasında Meclis bu konuları konuşamaz” düşüncesi doğru değil. Ama tabii şu da
değil: O dönem, Birinci Meclis döneminde, evet, Meclis komutan olarak Mustafa
Kemal’den hesap soruyordu, cephelerdeki zafiyetlerle, başarılarla,
başarısızlıklarla ilgili ama o dönem böyle bir iletişim ağı yoktu. Yani Birinci
Mecliste konuşulanlar askerimizin çatıştığı, savaştığı Yunan karargâhına
intikal etmiyordu belki. Şimdi ne var? Şurada öksürüğümüz Rusya’nın,
Amerika’nın bilgisi dâhilinde oluyor. Onun için Cumhuriyet Halk Partisi olarak
biz başından beri ne dedik? Hükûmet, yürütme, Meclis adına orduya başkomutanlık
görevini üstlenmiş zat, Meclise bilgi vermeli dedik. Nasıl vermeli? Kapalı
oturumda vermeli. 
Şimdi,
Allah için ya… Evet, ben Levent Bey’in hassasiyetine de katılıyorum, konuşan
hatibin eleştirilerine da katılıyorum; manzara bu çünkü. Daha önce de ben,
şehidimizi helikopterle alamadık demiştim ilk saldırıda. Yani Meclisin işi ne?
Yaptığımız işe bak ya! Askerimiz ölüyor, gerekirse 80 milyon ölür deyip…
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Altay lütfen. 
ENGİN
ALTAY (İstanbul) - Askerimiz ölüyor; ordunun oradaki hâliyle ilgili sağlıklı
bilgi Mecliste, milletvekillerinde, hiçbirimizde yok arkadaşlar; birbirimizi
kandırmayalım, hiçbirimizde sağlıklı bilgi yok. Yabancı ajansların verdiği
bilgilerden fikir yürütüyoruz. Dolayısıyla bu konuların… Elbette Meclis,
kendisine ait olan ordunun saçının kılına halel gelmesini istemez; istemiyoruz
ama bilgi sahibi olmak istiyoruz kardeşim. Bunun da kapalı oturumlarda
yapılmasını istiyoruz. Doğru olan budur, yakışan budur. 
Teşekkür
ederim. 
BAŞKAN
– Sayın Muş, sizin de kısa bir söz talebiniz oldu, buyurun. 
56.- İstanbul Milletvekili Mehmet Muş’un, İstanbul
Milletvekili Engin Altay’ın yaptığı açıklamasındaki bazı ifadelerine ilişkin
açıklaması
MEHMET
MUŞ (İstanbul) - Sayın Başkan, değerli milletvekilleri; şu an Türkiye
Cumhuriyeti devleti… Suriye konusu tartışıldı; farklı boyutları ortaya kondu,
farklı yaklaşımlar ortaya kondu. Şunu demek bugün geldiğimiz noktada kolay:
“Şöyle yapsaydınız böyle olurdu, bu şekilde yapsaydık farklı olurdu.” Bugün
geldiğimiz noktada bunu söylemek tabii ki kolay ama şunu değerlendirmemiz
lazım: Ordumuzun orada verdiği bir mücadele var ve ordunun bu mücadelesi 780
bin kilometrekarelik vatan toprağı için yapılıyor. Tabii ki ordu ne AK PARTİ’nin
ordusudur ne başka bir partinin ordusudur. Ordu,
Türk milletinin ordusudur; bu devletin, bu milletin ordusudur ve mücadeleyi de
Türkiye Cumhuriyeti devletinin ve milletinin geleceği için yapıyor, bu ülkenin
gelecekteki güvenliği için yapıyor; bu ülke ileriki yıllarında, ilerleyen
yıllarında daha büyük problemlerle karşılaşmasın diye bugünkü mücadeleler
veriliyor. Biz başından beri bütün samimiyetimizle, sorumluluk noktasında
olan ilgili bakanlarımız, Hükûmet, Cumhurbaşkanımızla tek yaklaşımımız, ne Suriye’nin
bir karış toprağında bir gözümüz var dedik ne de orada başka bir amaçla
bulunuyoruz. Tek amacımız, ülkemizin birliğini, beraberliğini ve güvenliğini
sağlamaktır. Eğer bugün o mücadeleyi orada vermezsek yarın daha farklı şekilde
farklı bir mücadeleyle karşı karşıya kalacağımız aşikârdır. 
O
açıdan, ben şuna eminim: Parlamentomuzun tamamı Türk ordusunun arkasındadır,
burada bir şüphe duymuyorum ve yaklaşımın da bu yönde olacağına dair en küçük
bir kuşkum yok ama niyet budur. Tabii ki gelen haberlerle, yaklaşılan, ortaya
çıkan bazı gelişmelerle ilgili hepimizin canı sıkılabiliyor, sinirlerimiz
gerilebiliyor ama Türkiye bu haklı mücadelesinde buradan da kazanarak, bu
mücadelesini haklı şekilde ortaya koyarak çıkacaktır.
Teşekkür
ediyorum, hayırlı akşamlar diliyorum.
BAŞKAN
– Peki.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Değerli milletvekilleri, diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 26’ncı maddesiyle değiştirilmesi öngörülen
6362 sayılı Kanun’un 24’üncü maddesinin 1’inci fıkrasının üçüncü cümlesinden
sonra gelmek üzere aşağıdaki cümlenin eklenmesini arz ve teklif ederiz.
Saygılarımızla.
“Adil
bedel hesaplanması ile ilgili genel esaslar kurul tarafından çıkartılacak bir
yönetmelikle belirlenir.”
 Cavit
Arı Abdüllatif Şener Neslihan Hancıoğlu
 Antalya Konya Samsun
 Mahmut
Tanal Sibel Özdemir Atila Sertel
 İstanbul İstanbul İzmir
 Emine
Gülizar Emecan Abdurrahman Tutdere
 İstanbul Adıyaman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkan.
BAŞKAN
– Önerge üzerinde söz isteyen Adıyaman Milletvekilimiz Sayın Abdurrahman
Tutdere. (CHP sıralarından alkışlar) 
Süreniz
beş dakika Sayın Tutdere.
ABDURRAHMAN
TUTDERE (Adıyaman) – Sayın Başkan, değerli milletvekilleri; 176 sıra sayılı
Kanun Teklifi’nin 26’ncı maddesi üzerine grubum adına söz almış bulunmaktayım.
Yüce heyeti saygıyla selamlıyorum. Şehitlerimize de Allah’tan rahmet diliyorum.

Değerli
milletvekilleri, şu anda görüşmekte olduğumuz kanun teklifinin gerekçesine
baktığımızda, ekonomik sistemin iyi işlemesi, özellikle bankacılık sektörünün
önündeki engellerin kaldırılması, ekonomik krizin etkilerinin azaltılması için
bir yasa teklifinin geldiğini görmekteyiz. Ancak, iktidar sahipleri ve teklif
sahiplerinin gözünden kaçan bir husus var; özellikle, iyi işleyen bir ekonomik
sistem için iyi işleyen bir adalet sistemine ihtiyaç var. 
Peki,
ülkemizde adalet sistemi iyi işliyor mu? Son bir haftaya, şu anda içinde
bulunduğumuz haftaya bakalım. İlkin, Silivri Mahkemesi, yıllardır adalet özlemi
çeken Gezi sanıkları hakkında beraat kararı verdi ve bu beraat kararıyla
Türkiye’de adalet özlemi çeken insanların umutları tekrar yeşerdi. Akabinde
yaşananlara baktığımızda, İstanbul Cumhuriyet Başsavcılığı hemen, talimatla
harekete geçti ve bu sanıklardan biri hakkında yakalama kararı çıkararak
alelacele sulh ceza mahkemesine sevk edip tutuklattı. Akabinde ne oldu?
Hâkimler ve Savcılar Kurulu, bu kararı veren mahkeme hakkında soruşturma
başlattı. 
Değerli
arkadaşlar, Anayasa’mız burada, açık, hukuk devleti. Anayasa’nın 138’inci
maddesi açık, “Hiçbir makam, hiçbir merci mahkemelere talimat veremez, genelge
gönderemez.” diyor. Aynı şekilde, Hâkimler ve Savcılar Kurulunu düzenleyen
Anayasa’mızın 159’uncu maddesi “Hâkimler ve Savcılar Kurulu, mahkemelerin
bağımsızlığı ve hâkimlik teminatı esaslarına göre kurulur ve görev yapar.”
diyor. Peki, ben buradan soruyorum: Hâkimler ve Savcılar Kurulu, bu kararı
veren mahkeme hakkında hangi gerekçeyle soruşturma başlatıyor? Siz, Hâkimler ve
Savcılar Kurulu olarak Anayasa’nın bu hükmünü açıkça ihlal etmiyor musunuz?
Hâkimler ve Savcılar Kurulunun Başkanı kim? Adalet Bakanı. Adalet Bakanı,
Hükûmetin bir üyesi. Nasıl oluyor bu iş? Bunu bütün dünyaya nasıl
anlatacaksınız değerli arkadaşlar?
Siz,
bankacılık sektörünü güçlendirmek adına ne kadar kanun çıkarırsanız çıkarın,
ekonomiyi kurtarmak adına ne kadar mükemmel yasa getirirseniz getirin, Meclis
gece yarılarına kadar ne kadar çalışırsa çalışsın… Ekonomiyi düzeltmek için
Meclis çalışıyor, ekonomiyi batırmak için hâkimleriniz, savcılarınız maalesef,
Türk yargı tarihine kara leke olarak geçen kararlar veriyorlar. Artık bu işi
herkesin düşünmesi lazım. Bir ülkede hukuk yoksa, bir ülkede yargı bağımsızlığı
yoksa ekonomik krizi çözme şansınız yoktur. En mükemmel kanunu da getirseniz
hiçbir sermaye ülkenizde yatırım yapmaz, hiçbir sermaye buradaki piyasaya
güvenmez. Bu milletin vekilleri olarak, bu Meclisin üyeleri olarak, hepimizin
artık bu gerçeği görmesi gerekiyor. Birbirimizi kandırmaya gerek yok, gece
yarılarına kadar buralarda yasaları tartışmaya da gerek yok. Yasada var,
yazılı; CMK’de var, yazılı ama bunlar uygulanmadıktan sonra, kanun çıkarmanın
da bir anlamı yok.
Değerli
milletvekilleri, Türkiye’nin her tarafından esnafımız, çiftçimiz, köylümüz,
bütün halk kesimleri, yoksul insanlar ekonomik krizle boğuşuyor. Sizler, Varlık
Fonunun önündeki engelleri kaldırmak, onu desteklemek adına kanun
getiriyorsunuz. Halk sizden ne bekliyor biliyor musunuz? Esnaf, çiftçi, köylü,
emekçi, dar gelirli bütün insanlar, ekonomik krizden kurtulmak adına, sizlerden
bunları güçlendirecek yasa yapmanızı bekliyor. Getirin bu yasaları, halkımızı
rahatlatacak, ekonomik krizden kurtaracak yasaları getirin; bunları konuşalım.
Türkiye’nin gerçekleri bunlar. Vatandaş elektrik faturasını yatıramıyor, doğal
gaz faturasını yatıramıyor, çocuklarına harçlık veremiyor değerli arkadaşlar.
Bunlar Türkiye’nin bir numaralı gündem maddesi. 
Bakınız,
daha geçen hafta, seçim bölgem olan Adıyaman’da Esnaf Odasıyla bir toplantı
gerçekleştirdik. Esnafın hiçbiri BAĞ-KUR primini yatıramıyor, kepenk kapatma
aşamasına gelmiş.
(Mikrofon
otomatik cihaz tarafından kapatıldı)
BAŞKAN
– Tamamlayın Sayın Tutdere.
ABDURRAHMAN
TUTDERE (Devamla) – Değerli milletvekilleri, Adıyaman’daki esnaf neyse
Türkiye’deki esnaf da odur. Esnaflarımız bir taraftan ekonomik krizle
boğuşurken bir taraftan da Hükûmetinizin icadı olan bu zincir marketlerle
boğuşuyor. Türkiye’nin her tarafını zincir marketler işgal etmiş durumda.
Değerli milletvekilleri, artık esnaf zincir marketlerden çekiyor, ekonomik
krizden çekiyor; insanların hepsi iflas aşamasına gelmiş. Buna da bir çözüm
getirin, buna ilişkin de bir yasa teklifi getirin, ivedilikle getirin. 
Milletin
vekilleri olarak hep beraber bu sorunlara çözüm bulalım diyor, Genel Kurulu
saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
26’ncı
maddeyi oylarınıza sunuyorum: Kabul edenler… Kabul etmeyenler… 26’ncı madde
kabul edilmiştir.
Sayın
Filiz, sizin bir talebiniz oldu, önemli bir konu olduğu için söz veriyorum,
buyurun.
V.- AÇIKLAMALAR (Devam)
57.- Gaziantep Milletvekili İmam Hüseyin Filiz’in,
Suriye’nin İdlib kentinde rejim güçlerinin hain saldırısı sonucu şehit düşen
hemşehrisi Er Mustafa Ertürk’e ve tüm şehitlere Allah’tan rahmet dilediğine
ilişkin açıklaması
İMAM
HÜSEYİN FİLİZ (Gaziantep) – Teşekkür ederim Sayın Başkan.
İdlib’de
bugün rejim güçlerinin hain saldırısı sonucu hemşehrimiz Tankçı Sözleşmeli Er
Mustafa Ertürk şehit olmuştur. Şehidimize ve şehit düşen bütün yiğitlerimize
Allah’tan rahmet, ailelerine ve Türk milletine sabır ve başsağlığı diliyorum.
Yaralı askerlerimize de acil şifalar diliyorum.
Teşekkür
ederim.
BAŞKAN
– Ben de tekrar, şehit olan askerlerimize Allah’tan rahmet diliyorum.
Ailelerine ve ulusumuza tekrar başsağlığı dileklerimi iletiyorum. İnşallah
askerlerimizin saçının bir tek kılına dahi zarar gelmez.
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Değerli arkadaşlarım, 27’nci madde üzerinde 4 önerge bulunmaktadır.
Önergelerini aykırılık sırasına göre okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 27’nci maddesinin kanun teklifi
metninden çıkarılmasını arz ve teklif ederiz.
 Dersim
Dağ Mahmut Toğrul Kemal Peköz
 Diyarbakır Gaziantep Adana
 Garo
Paylan Serpil Kemalbay Pekgözegü Rıdvan Turan
 Diyarbakır İzmir Mersin
 Kemal
Bülbül
 Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkanım.
BAŞKAN
- Önerge üzerine söz isteyen Gaziantep Milletvekilimiz Sayın Mahmut Toğrul.
(HDP sıralarından alkışlar)
Süreniz
beş dakika Sayın Toğrul.
MAHMUT
TOĞRUL (Gaziantep) – Teşekkür ederim Sayın Başkan.
Sizleri
ve Genel Kurulu saygıyla selamlıyorum.
Sayın
Başkan, değerli milletvekilleri; AKP, yasama önceliğinden gerçekten bihaber.
Emekçinin ve yoksulun sorunlarını çözmek yerine Bankacılık Kanunu’yla
uğraşıyoruz. Oysa öncelik, sosyal politikalarda, istihdam politikalarında ve
işsizlikte olmalı; öğrenci borçlarında olmalı; ataması yapılmayan
öğretmenlerde, EYT’lilerde, çiftçilerin ve tarım çalışanlarının sorunlarında,
esnafın derdinde, asgari ücretle açlık ve yoksulluk sınırının altında
yaşayanların derdinde olmalıdır. Ancak AKP, tercihini yine halktan, emekçiden
ve işçiden yana değil, kendilerinden yana kullanmaya çalışıyor. AKP’nin
insanları açlığa ve yoksulluğa mahkûm ettiği yanlış politikalarındaki ısrarı,
artık halkın sofrasındaki lokmaya değil, canına göz diker noktaya gelmiştir.
AKP politikaları, yaşatmaktan ziyade can almaya devam eden bir noktaya
gelmiştir. İnsanların bugününe ipotek koyan iktidar artık yarınlarını da hayal
edemeyecek noktaya getiriyor. Umut edemeyen yoksullar, işsizler çaresizlikle
yaşamlarına son vermekte; aslolan yaşamak, yaşatmak olması gerekirken maalesef
insanlar intiharların eşiğine getirilmiş durumda. Bu ülkede insanlar nasıl
ölmekte ve ne şekilde gömülmektedir? Aslında Albert Camus’un daha önce
söylediği gibi: “Bir ülkeyi tanımak istiyorsanız o ülkede insanların nasıl
öldüğüne bakın.” Bir ülkede yoksulluktan insanlar ölüyorsa o ülkede doyumsuz,
açgözlü bir grup vardır ve bunların artık kim olduğunu herkes biliyor. İktidar,
ülkenin yoksulluk sorunuyla ilgilenmek, ekonomiyi düzeltmek için adımlar atmak
yerine suni gündemler yaratarak iktidarının biten ömrünü solunum cihazıyla
uzatmaya çalışıyor. Bugünkü iktidar da bunun kendi iktidarının sonu olduğunu
gayet artık görmeye başladı. Bugünlerde kendini intiharla açığa vuran açlık ve
yoksulluğun, mücadele fikriyle birleştiğinde taşıyıcı ve yıkıcı potansiyelinin
gayet farkındalar. Çaresizlik nedeniyle intiharın eşiğine gelen toplum, gün
gelecek kendi hayatlarına değil, sizin iktidarınıza artık son verecektir.
Değerli
arkadaşlar, bu ülkede artık hukuk kalmamıştır maalesef. Dün Osman Kavala iki
yılı aşkın bir süre boyunca, AİHM’nin hak ihlaline rağmen hukuksuzca cezaevinde
tutulduktan sonra beraat etti. Tahliye edilmesi gerekirken, her ihtimale karşı
yedekte bekletilen ve numarası dahi belli olmayan bir soruşturma nedeniyle
tekrar tutuklandı. Bu bir hukuk katliamıdır. Bizler bunu, Türkiye’deki hukuk
sistemini ortadan kaldıran bu nefret dolu yargı mühendisliğini, düşman hukuku
uygulamasını, Eş Genel Başkanımız Sayın Selahattin Demirtaş hakkında tahliye
kararı verilmesine rağmen kararın icrasını geciktirip yeniden bir soruşturma
dosyasıyla suç uydurarak tutuklama kararı verilmesinden biliyoruz. Hukuku,
adaleti ve insan haklarını her gün ayaklar altına alıp çiğneyen, demokratik
siyasete kelepçe vurmak isteyen bu iktidar, daha önce 9 defa tutuklanan Mahmut
Alınak’ı bir kez daha tutuklamıştır ve maalesef, o kelepçe görüntüleri aslında
tarihe bir not düşmüştür AKP zulmü hakkında. 
Türkiye’de
Kürtlere ve tüm muhaliflere karşı çılgınca kin güden, intikam peşinde koşan bu
iktidarın hukuksuzluklarının sonu yoktur. Bu iktidar, kamusal ve demokratik
meşruiyetini tamamen yitirmiştir. Yargıyı kendilerine bağlayarak ve çeşitli
komplolarla siyasetçileri rehin alarak ayakta tutmaya çalıştıkları düzenlerinin
artık sonu görünmektedir. Hiç lafı eğip bükmeden söyleyelim: Bu bir diktatörlük
uygulamasıdır ve literatürde bunun adı da faşizmdir. 
Değerli
arkadaşlar, söz konusu 27’nci madde, bilhassa halka arz oranı düşük olan
şirketler için ortaklık yapısının değiştirilmesinde ayrılma, teklifte bulunma
ve satın alma sürecinin hisse değerlendirmeleri bakımından spekülatif ve
manipülatif bir biçimde işletilebileceği riskini göz ardı etmiş durumdadır.
Halka arz oranı düşük olan şirketler, borsanın mevcut manipülatif etkisinden
çok daha fazla etkilenebilir durumdadır. Bu bahisle, söz konusu şirketlerden
pay almak isteyen yurttaşlar açısından mağduriyet yaratacak ihtimallerin
ortadan kaldırılmasını ve manipülatif etkilerin ortadan kaldırılmasını
sağlayacak tedbirleri içermediği sürece adil fiyat ilkesini gerçek anlamda
hayata geçirecek nitelikte de sayılmayacaktır. Sonuç olarak, AKP’nin toplumsal
meşruiyet sorunu, aynı zamanda bir kamusal rıza krizine dönüşmüş durumdadır. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Toğrul. 
MAHMUT
TOĞRUL (Devamla) – Gramsci’nin de vurguladığı gibi, iktidar sadece baskı ve zor
yoluyla değil, aynı zamanda kamusal rıza mekanizmalarını üreterek de iktidar
olup yönetme meşruiyetini sağlar ancak toplum artık AKP’nin pek çok icraat,
eylem ve projesine destek vermemekte, rıza göstermemektedir.
Genel
Kurulu saygıyla selamlıyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun. 
V.- AÇIKLAMALAR (Devam)
58.- İstanbul Milletvekili Mehmet Muş’un, Gaziantep
Milletvekili Mahmut Toğrul’un 176 sıra sayılı Kanun Teklifi’nin 27’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; hatip konuşmasında
bizden Kürtlere ve tüm muhalefete kin güden bir iktidar, bir parti olarak
bahsediyor. Bu, doğru değil. Biz ne Kürtlere karşı ne de bize karşı farklı
siyaset anlayışında olanlara karşı hiçbir zaman kin gütmedik, böyle bir
tavrımız olamaz. İnsanlar farklı görüşlerde olabilirler. Bakın, Parlamentoda
grubu olan 5 tane siyasi parti var. Dolayısıyla insanlar farklı düşünebilirler
ki bu, Türkiye’yi demokratik ülke yapan bir özelliktir. 
İkincisi:
Türkiye’de demokratik seçimler düzenli olarak yapılmaktadır. Daha birkaç ay
evvel yerel seçimleri yaptık. Orada, sizin de içinde olduğunuz blok, İstanbul,
Ankara seçimlerinde başkanlığı kazandı. Demek ki Türkiye’de demokratik
mekanizmalar işliyor. 
MAHMUT
TOĞRUL (Gaziantep) – İşlemiyor, el koydunuz ama.
MEHMET
MUŞ (İstanbul) – Eğer diktatörlük olsaydı, diktatörler hiçbir zaman seçim
kaybetmezler, her zaman kazanırlar.
MAHMUT
TOĞRUL (Gaziantep) – Hukuksuz bir şekilde el koydunuz. 
MEHMET
MUŞ (İstanbul) – Ve siz bu kürsüden yaptığınız eleştirileri diktatörlüğün
olduğu bir yerde yapamazsınız, size yaptırmazlar. Dolayısıyla, Türkiye
demokratik bir ülkedir, bunun altını çizelim. Eleştirilerinizi yapacaksınız ama
eleştirinizi yapıyorken bizimle ilgisi olmayan, alakası olmayan, hak
etmediğimiz şeyleri bize atfedemezsiniz.
MAHMUT
TOĞRUL (Gaziantep) – Aynı davadan 2…
BAŞKAN
– Sayın Toğrul…
MEHMET
MUŞ (İstanbul) - Teşekkür ederim. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Peki.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi'nin 27’nci maddesinin aşağıdaki şekilde yeniden düzenlenmesini arz ve
teklif ederiz.
MADDE
27- 6362 sayılı Kanunun 26 ncı maddesinin birinci fıkrasına "iktisap
edilmesi hâlinde" ibaresinden sonra gelmek üzere "söz konusu payların
veya oy haklarının iktisabının kamuya açıklandığı tarihte pay sahibi olduğu
belirlenen" ibaresi eklenmiştir.
 Zeki
Hakan Sıdalı Dursun Müsavat Dervişoğlu Yasin Öztürk
 Mersin İzmir Denizli
 Feridun
Bahşi Ahmet Kamil Erozan Muhammet Naci Cinisli
 Antalya Bursa Erzurum
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkanım.

BAŞKAN
– Önerge üzerinde söz isteyen, Mersin Milletvekilimiz Sayın Zeki Hakan Sıdalı.
(İYİ PARTİ sıralarından alkışlar) 
Süreniz
beş dakika Sayın Sıdalı. 
ZEKİ
HAKAN SIDALI (Mersin) – Sayın Başkan, değerli milletvekilleri; İdlib’den kötü
bir haber aldık, şehit düşen Mehmetçiklerimize Allah’tan rahmet, kederli
ailelerine de başsağlığı diliyorum.
Almanya’nın
Hanau kentinde gurbetçi vatandaşlarımızın işlettiği 2 kafeye gerçekleştirilen,
tamamen ırkçı saiklerle yapılan saldırıları da lanetliyorum. Saldırılarda
hayatını kaybeden 5 Türk vatandaşımıza Allah’tan rahmet, kederli ailelerine
başsağlığı diliyorum. Bu saldırı maalesef ilk değil ve gerekli adımlar
atılmadıkça son da olmayacak. Son yıllarda Avrupa’da yükselen popülizm ve
ırkçılığın sonucu olan ve birtakım medya kuruluşları üzerinden siyasi
partilerin de desteğiyle artarak devam eden bu saldırılar artık son bulmalıdır.
Avrupa Birliği ülkelerinde yapılan bir araştırmaya göre etnik kökene dayalı
ayrımcılık bugünlerde yüzde 64’lerle birinci sırada yer alıyor. Avrupa
Kıtası’na göçmen olarak gelen en kalabalık nüfusu teşkil eden gurbetçi Türk
vatandaşlarımız, söz konusu saldırılarda ilk ve ana hedef oluyor. Önceki
saldırılar inançlar üzerinden ibadethanelere, özel mülklere, şahsi araçlara
yapılıyordu ancak son saldırılar artık doğrudan gurbetçi vatandaşlarımıza
fiziki saldırılara dönüştü. Hanau’da yaşanan olaysa artık saldırıları münferit
olmaktan çıkarttı, âdeta toplu katliama dönüştürdü. Artık Avrupa ülkelerinin
güvenlik birimlerinin öncülüğünde, ilgili tüm devlet kurumlarının daha duyarlı
ve çok daha kapsamlı çözümler üretmesi ve konunun Avrupa Konseyi ve Avrupa
Parlamentosu dâhil her noktada gündeme getirilmesi şarttır. Bu bağlamda,
gurbetçilerimizin sorunlarının ilgili yabancı ülkede çözümü için, devlet olarak
taleplerimizin ciddiye alınarak dinlenmesi gerekir. Bu yüzden güçlü ülke ve
devlet olmalısınız. Güçlü devlet olmanın ilk ve temel şartı güçlü bir ekonomiye
sahip olmaktır. 
Sayın
milletvekilleri, ekonomiyle ilgili olan bu kanun teklifinizde, işte,
bahsettiğim güçlü ekonomiden eser yok. Şöyle ki: Eğer bir güç Türkiye’yi
ekonomik olarak batırmak isteseydi ne yapardı? Önce devleti borçlandırırdı;
sonra devletin elinde bulunan, ekonomik olarak katkı yapan üretim merkezlerini
satardı; sonra da özel şirketleri aşırı borçlandırır, kura hassas hâle
getirirdi; en son da en temel yetkinliğini, tarımını kendine bağımlı hâle
getirirdi; sonra finans kuruluşlarının içini boşaltmaya başlar, ülkeyi tamamen
ekonomik olarak ele geçirirdi. İşte, bahsettiğim bu kötü senaryo örneklerini şu
anda tam anlamıyla yaşamıyor muyuz, takdirlerinize bırakıyorum. Bakın, yaklaşık
yirmi yıllık iktidarınız döneminde mutlaka faydalı işler de yaptınız ancak
yapılan iyilerin yanında telafisi mümkün olmayan o kadar adımlar attınız ki
yaptıklarınızın anlamı kalmadı.
Dünyada
varlık fonları neden kurulmuştur sayın milletvekilleri, amaçları nedir? Varlık
fonları, bir ülkenin elindeki fazla tasarrufları, uzun dönemde istikrarı
sağlamak, öngörülemeyen global krizlere karşı ülkeyi hazır tutmak, ülkenin
gelecek nesillerinin refahını bugünkü tasarruflarla daha iyi planlamak adına
yapılan, kısaca, ülke zenginliklerinin en iyi şekilde değerlendirilmesiyle tam
bir devlet aklı hamlesidir. Mesela, Çin hazinesi döviz rezervi açısından o
kadar zengindir ki varlık fonu hamleleriyle elindeki bu rezervi maksimum
faydayla ve kârla yönetmeyi hedeflemektedir. Aynı şekilde, Norveç veya bazı
Körfez ülkeleri de varlık fonu mantığının kurulduğu öncü ülkelerdir. 
Peki,
siz ne yaptınız? Olmayan varlığın fonunu kurdunuz, tasarrufu değerlendirmek
için kurulması gerekirken daha çok borçlanmak adına varlıklarımızı
ipoteklendirdiniz. Bu şekilde, Hazinenin kontrollü borçlanmasını ortadan
kaldırarak, kontrolsüz borçlanma alanı yaratıyorsunuz. Kısaca, kamu Hazine
üzerinden belirli limitlerle borçlanacak, Varlık Fonu borçlanmasıyla her kurum
kendi başına sınırsız borçlanma yetkisine sahip olacak. Bu yüzden “Gelecek
nesilleri ipotek altına alıyorsunuz.” diyoruz. Önce devlet borçlandırıldı,
sonra özel sektör; üretmeden tüketen, borçlanmaya ve inşaat ekonomisine dayalı
ekonomik modeliniz bugün tıkandı kaldı. Şimdi de vatandaşın birikimleriyle bu
tıkanıklıktan kurtulmaya çalışmayın. Karneniz bu kadar zayıfken bırakın,
vatandaşımızın birikimleri, kara gün akçesi ceplerinde kalsın. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
HAKAN
ZEKİ SIDALI (Devamla) – Yüce Meclisi saygıyla selamlıyorum. (İYİ PARTİ
sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 27’nci maddesinin aşağıdaki şekilde
değiştirilmesini arz ve teklif ederiz. 
Saygılarımızla.

MADDE
27 – 6362 sayılı Kanunun 26’ıncı maddesinin birinci fıkrasına “iktisap edilmesi
hâlinde” ibaresinden sonra gelmek üzere “söz konusu payların veya oy haklarının
iktisabının kamuya açıklandığı tarihte pay sahibi olan” ibaresi eklenmiştir. 
 Cavit
Arı Abdüllatif Şener Neslihan Hancıoğlu 
 Antalya Konya Samsun
 Sibel
Özdemir Atila Sertel Mahmut Tanal
 İstanbul İzmir İstanbul
 Emine
Gülizar Emecan Deniz Yavuzyılmaz
 İstanbul Zonguldak

BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkanım.

BAŞKAN
– Önerge üzerine söz isteyen Zonguldak Milletvekilimiz Sayın Deniz Yavuzyılmaz.
(CHP sıralarından alkışlar) 
Süreniz
beş dakika Sayın Yavuzyılmaz.
DENİZ
YAVUZYILMAZ (Zonguldak) – Sayın Başkan, değerli milletvekilleri; öncelikle
İdlib’de şehit olan askerlerimize Allah’tan rahmet, yaralılara acil şifalar
diliyorum. Ayrıca, Almanya’daki ırkçı saldırıyı kınıyorum. 
Değerli
milletvekilleri, bugün, size, KİT’lerde yapılan usulsüzlükleri ve yapılan
yolsuzluklarla devletin ve dolayısıyla halkın nasıl soyulduğunu anlatacağım,
KİT’lerle kurulan saadet zincirini açıklayacağım.
Öncelikle,
KİT nedir? KİT, kamu iktisadi teşebbüslerinin kısaltılmış hâlidir. Ekonomik
alanda faaliyet gösteren devlet kuruluşlarına verilen isimdir. Örnek vermek
gerekirse, BOTAŞ, Devlet Demiryolları, Türkiye Kömür İşletmeleri, Eti Maden,
PTT, TEDAŞ, TEMSAN gibi kurumlar KİT kuruluşlarıdır. Aynı zamanda KİT’lerin bir
de iştirakleri vardır, bu iştirakler nedir? KİT kurumlarının ortak olduğu
şirketlerdir. Kimine yüzde 16 ortaktır, kimine yüzde 48 ortaktır. 
Peki,
KİT’lerdeki ihale sistemi neden önemli? İhaleler, devlet kaynaklarının en
verimli şekilde kullanılmasını ve devletin maksimum kâr elde etmesini amaçlayan
ve ihaleye giren şirketlerin eşit rekabet koşullarında katılımını sağlayan bir
sistemdir.
Evet,
şimdi gelelim KİT’ler nasıl soyuluyor? Sistem şöyle çalışıyor: Önce, bir KİT
kuruluşu diğer bir KİT kuruluşundan istisna kapsamında ihalesiz olarak bir işi
alır. Aldığı bu işi yine ihalesiz olarak kendisinin küçük ortağı olduğu bir
iştirake verir. Bu iştirak yine makam olurlarıyla ihalesiz bir şekilde işi
yükleniciye, yüklenici de işi ihalesiz bir şekilde alt yükleniciye aktarır.
Başından sonuna kadar bir komisyon sistemi çalışır, komisyonlar alınır.
İştiraklerin ve onların alt yüklenicilerinin hiçbirinde ne çalışan vardır ne
araç gereç vardır ne de bir emek vardır, tamamen bir sistem çalışır. Bir örnek
vermek gerekirse, EÜAŞ’tan bir maden sahasını ihalesiz olarak, Kamu İhale
Kanunu’na göre istisna olarak alan TKİ, kendi iştirakine yine ihalesiz olarak
bu sahayı verir, iştiraki bir kâr payı alır, yüklenicisine işi verir; yüklenici
bir kâr payı alır ama hiçbir şekilde emek üretmez, hizmet üretmez; o da alt
yüklenicisine verir, o da hiçbir şey yapmaz, o da alt yüklenicisine verir. Yani
aslında, Türkiye Kömür İşletmeleri Kurumu, işin başında ihale yapsa ve işi
yapacak firmaya verse 100 birim kâr edecekken 40 birim kâra razı olur ve büyük
bir gelir kaybına neden olur.
Şimdi,
gelelim bu konunun ispatına: Türkiye Kömür İşletmeleri Kurumu 2018 Yılı
Sayıştay Denetim Raporu bakın ne diyor: “Kurum tarafından kömür üretim
sahalarının çoğunlukla ihale yapılmaksızın, herhangi bir üretim faaliyeti
bulunmayan ve Sayıştay denetimi dışında bulunan kurum iştiraklerine verildiği,
iştiraklerin ise bu sahalarda üretimi başka şirketlere yaptırdığı, dolayısıyla
bu işlemlerin dolaylı yoldan kömür üretim sahalarının ihalesiz, kritersiz
olarak şirketlere verildiği tespit edilmiştir.” TKİ’de 2018 yılında 9 adet
zincir var ve bunun yıllık maliyeti 700 milyon TL gelir kaybıdır. 
Bitti
mi? Bitmedi. TEMSAN’dan örnek verelim. 2017 Yılı Sayıştay Raporu’nda bir
bulguda “Kamu kuruluşlarından ihalesiz alınan işlerin şirketin tabi olduğu KİT
mevzuatı hükümlerine aykırı olduğu değerlendirilen doğrudan makam olurlarıyla
yüklenici firmalara ihalesiz olarak verildiği anlaşılmaktadır. Nitekim, 2017
yılında 17 adet işten 13 adedi makam olurlarıyla ihalesiz olarak
yaptırılmıştır.” deniyor. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
DENİZ
YAVUZYILMAZ (Devamla) – Yine TEMSAN, yıl 2018, yine Sayıştay Raporu. Sayıştay
raporlarında en fazla geçen kelime “ihalesiz” kelimesi zaten. 2018 yılında
EÜAŞ’tan alınan 19 adet işten 17 adedi yüklenicilerle sözleşme imzalanmak
suretiyle ihalesiz olarak yaptırılmaktadır, burada da toplam 17 adet zincir
var. 
Yine,
bir KİT kuruluşu PTT örnek gösterilebilir; o da iştirakleri üzerinden derin,
kocaman bir delik açılmış bir KİT kuruluşudur, 2017 yılındaki kârı 641 milyon
TL’dir. İştirakleri üzerinden iş yaptıra yaptıra, yoluna yoluna, komisyoncu şirketler
oluştura oluştura geldiğimiz durum, 2019 yılı itibarıyla 1 milyar TL zarar eden
PTT’dir. 
(Mikrofon
otomatik cihaz tarafından kapatıldı) 
BAŞKAN
– Tamamlayın lütfen. 
DENİZ
YAVUZYILMAZ (Devamla) – Oysa bu komisyonculara giden paralarla yüzlerce okul,
yüzlerce hastane yaptırılabilirdi, fabrikalar yaptırılabilirdi ve burada genç
işsizliğe çözüm üretilebilirdi. Bu kaybedilen paralar, bu peşkeş çekilen
paralar nedeniyle doğal gaz, elektrik, su faturalarına zam üzerine zam geliyor.

Sayın
milletvekilleri, o nedenle, gelin, Kamu İhale Kanunu’nu hızlı ve etkin olacak
şekilde değiştirelim. Gelin, denetimi artırın, bu suça ortak olmayın.
Saygılar
sunuyorum. (CHP ve İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
MEHMET
MUŞ (İstanbul) – Sayın Başkan…
BAŞKAN
– Sayın Muş, buyurun. 
V.- AÇIKLAMALAR (Devam)
59.- İstanbul Milletvekili Mehmet Muş’un, Zonguldak
Milletvekili Deniz Yavuzyılmaz’ın 176 sıra sayılı Kanun Teklifi’nin 27’nci
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
MEHMET
MUŞ (İstanbul) – Sayın Başkan, değerli milletvekilleri; sayın milletvekilini
dikkatle dinledim, KİT raporlarından bahsetti. Bizim bildiğimiz, bunlar KİT
Komisyonunda müzakere edildi, cevapları verildi ama eğer sayın milletvekilinin
bu konuda içi rahat değilse -ki bu kadar detaylı izahat yapıyor- bu detaylı
izahatıyla birlikte ve anlattığına göre bunlar suç teşkil ediyor ve burada kamu
zararı ortaya çıkıyorsa, kendisinden istirhamımız, aynı bu şekilde, o elindeki
raporları da buna dayanak göstermek suretiyle cumhuriyet savcılığına ilgili
kurumlarla alakalı suç duyurusunda bulunmasıdır ki oradaki savcılık da bunun
gereğini yapsın, bununla alakalı tahkikat, soruşturma başlatsın. 
Teşekkür
ederim. 
DENİZ
YAVUZYILMAZ (Zonguldak) – Kılıfına uydurmuşsunuz. 
VIII.- KANUN TEKLİFLERİ İLE KOMİSYONLARDAN GELEN DİĞER
İŞLER (Devam)
A) Kanun Teklifleri (Devam)
1.- Aydın Milletvekili Mustafa Savaş ile 88
Milletvekilinin Bankacılık Kanunu ile Bazı Kanunlarda Değişiklik Yapılmasına
Dair Kanun Teklifi (2/2596) ile Plan ve Bütçe Komisyonu Raporu (S. Sayısı: 176)
(Devam)
BAŞKAN
– Değerli milletvekilleri, diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 27’nci maddesinde yer alan “iktisap
edilmesi hâlinde” ifadesinin “iktisap edilmesi durumunda” şeklinde
değiştirilmesini arz ve teklif ederiz. 
 Halil
Öztürk Saffet Sancaklı Arzu Erdem
 Kırıkkale Kocaeli İstanbul
 Sefer
Aycan Nevin Taşlıçay 
 Kahramanmaraş Ankara
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkanım.

BAŞKAN
– Önerge üzerinde söz isteyen Kahramanmaraş Milletvekilimiz Sayın Sefer Aycan. 
Buyurun
Sayın Aycan. (MHP sıralarından alkışlar) 
Süreniz
beş dakika. 
SEFER
AYCAN (Kahramanmaraş) – Sayın Başkan, sayın milletvekilleri; yüce Meclisi
saygıyla selamlıyorum. 
Bugün
şehit olan askerlerimize ve vatanı uğrunda şehit olan tüm şehitlerimize
Allah’tan rahmet diliyorum. 
Askerimizin
İdlib’de ne aradığını soranlara en hafif ifadeyle diyorum ki: Şehitlerimize
saygısızlık yapmayalım. Bizim İdlib’de ne aradığımız belli de Rusya’nın,
Amerika’nın, Fransa’nın ne aradığını sormamız gerekmez mi? Biz orada ülkemizin
güvenliği için bulunuyoruz. 900 kilometre sınır komşumuz Suriye’deki her olay
Türkiye’yi ilgilendirir. Ülkenin güvenliği sınır içinde değil, sınır dışında
başlar. 
Tabii,
bu arada Rusya’nın ikircikli davranışlarını da nefretle kınıyorum. Genel
Başkanımızın dediği gibi, biz Rusya’yı biliyoruz, Rusya’nın Rusluğunu,
kalleşliğini hep biliyoruz ama bu bir kez daha gösteriyor ki Türk’ün Türk’ten
başka dostu yoktur. Onun için, burada, Türkiye Büyük Millet Meclisi çatısı
altında bulunan, Türkiye Cumhuriyeti vatandaşı olan ve bu milletin aylığını
alan milletvekillerinin hepsinin en azından bugün için birlik ve beraberlik
içerisinde olması gerektiğini hatırlatmak istiyorum. 
Ayrıca,
Fırat Çakıroğlu şahsında, ülküleri uğruna şehit olan tüm ülkücü şehitlerimizi
de rahmetle, minnetle anıyorum. 
Değerli
milletvekilleri, bugün sermaye piyasasını konuşuyoruz, finansman konuşuyoruz,
ben aslında bu kapsamda, sağlık hizmetleri finansmanındaki sıkıntılar üzerinde
konuşmak için söz almıştım. Evet, bildiğiniz gibi ilaç fiyatlarına yüzde 12 zam
yapıldı ve bu da tabii ki sağlık harcamalarını daha da artırdı. Türkiye’de
yılda 110 milyar sağlık harcaması yapıyoruz ve bu harcamaların önemli bir kısmı
aslında tedavi harcamasıdır; yüzde 50’si tedavi harcamasıdır, yüzde 30’u ise
piyasadan alınan ilaç harcamalarıdır yani yüzde 80-85’i tedaviye gitmektedir.
Bu harcamaların yüzde 80’i zaten SGK tarafından karşılanmaktadır veya kamu
tarafından karşılanmaktadır. Şahıs adına yapılan harcama yüzde 20’dir. Bu şunu
gösteriyor ki sağlık harcamalarında esas yük kamunun üzerindedir, SGK’nin
üzerindedir. Fakat SGK’nin bu sağlık harcamalarını karşılamakta hakikaten ciddi
bir sorunu vardır çünkü Türkiye’de prim toplamada bir sorun yaşıyoruz. Genel
sağlık sigortası prim esaslı bir sistemdir ama nüfusumuzun önemli bir kesimi,
20 milyon insanımız prim ödeyemiyor, bunu devlet sübvanse ediyor. Bu da tabii
ki özellikle sağlık harcamalarında ciddi bir yük teşkil etmektedir; sorun
vardır. Bu sorun kendini özellikle kamu hastanelerinde, devlet hastanelerinde
ve üniversite hastanelerinde göstermektedir. Yıllardır SUT fiyatlarında, Sağlık
Uygulama Tebliği’ndeki fiyatlarda artış olmuyor. Yani devlet burada ciddi bir
fedakârlık yapıyor, özveride bulunuyor ve hakikaten çok düşük primlerle sağlık
hizmetlerini finanse etmeye çalışıyoruz. 
Dünyanın
her yerinde sağlık hizmetleri pahalıdır, belki de en ucuz olan yerlerden biri
Türkiye’dir. Fakat bu fiyatlarla sistem dönmüyor, özellikle devlet
hastanelerinde ve üniversite hastanelerinde ciddi bir sıkıntı vardır. Bütün
üniversite hastanelerinde, şehrim Kahramanmaraş’taki üniversite hastanesinde
de, kurum olarak çalıştığım Gazi Üniversitesi Tıp Fakültesi Hastanesinde de,
tüm hastanelerde de sorun vardır. Bundan şu yüzden kaygı duyuyorum: Bu, tabii
ki bütün hastanelerde ciddi bir borç yükü olduğu için hastanenin hizmetlerini
önemli bir şekilde etkilemektedir ve hizmet kalitesini etkilemektedir. 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Aycan.
SEFER
AYCAN (Devamla) – Tamamlıyorum.
Bu,
gelecek açısından ciddi bir sorundur. Aynı zamanda tıp fakülteleri eğitim yapan
kurumlardır. Evet, pahalı hizmettir tıp fakültesi hizmeti. Bunun sürekliliğini
sağlamamız lazım, ülkemizin geleceği için, tıp eğitimi için geleceğimizi
sağlamamız lazım. Burada şunu söylemek istiyorum: Bir şekilde sağlık
hizmetlerinin finansmanını sağlamamız lazım. 82 milyon insan kamunun verdiği
sağlık hizmetlerinden yararlanıyor ve sistemin dönmesi, sistemin devam etmesi
lazım. Onun için de mutlaka SGK’nin ya prim toplayarak ya da başka kaynaklardan
sağlık hizmetlerini sübvanse ederek bu işi sürdürmesi lazım. Vatandaş olarak da
kaynağın hepimizin kaynağı olduğuna dikkat edip tasarruflu kullanmak gerekir
diye düşünüyorum, hepinize saygılar sunuyorum. 
Teşekkür
ederim. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Arkadaşlar,
birazcık ellerimizi kaldıralım. Biz oturanlara göre saymıyoruz, kalkan ellere
göre sayıyoruz.
27’nci
maddeyi oylarınıza sunuyorum: Kabul edenler... Kabul etmeyenler... 27’nci madde
kabul edilmiştir. 
28’inci
madde üzerinde 2 önerge bulunmaktadır, önergeleri okutup aykırılık sırasına
göre işleme alıyorum. 
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 28’inci maddesinin kanun teklifi
metninden çıkarılmasını arz ve teklif ederiz. 
 Serpil
Kemalbay Pekgözegü Dersim Dağ Garo Paylan
 İzmir Diyarbakır Diyarbakır
 Kemal
Peköz Rıdvan Turan Kemal Bülbül
 Adana Mersin Antalya
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkan.
BAŞKAN
– Önerge üzerinde söz isteyen İzmir Milletvekilimiz Sayın Serpil Kemalbay. (HDP
sıralarından alkışlar)
Süreniz
beş dakika Sayın Kemalbay.
SERPİL
KEMALBAY PEKGÖZEGÜ (İzmir) – Teşekkür ederim Sayın Başkan.
Değerli
halklarımızı ve Genel Kurulu saygıyla selamlıyorum. 
Dün
Almanya’nın Hanau kentinde iki ayrı mekâna yapılan ırkçı saldırıda yaşamını
yitiren 9 kişiyi burada anmak istiyorum. Bunlardan 5’i Türkiye vatandaşı, Kürt,
hepsine başsağlığı diliyorum ve ailelerine sabır diliyorum.
Almanya
Sol Parti Eş Genel Başkanı Kipping, bu ırkçı saldırıyı kınarken 3 dilde bir
kınama yaptı ve “Yas tutuyoruz.” cümlesini 3 dilde söyledi. Kendisine teşekkür
etmek istiyorum. Ben de 3 dilde söylemek istiyorum: Yas tutuyoruz “…”(x)

Yine,
yarın Dünya Ana Dili Günü, Dünya Ana Dili Günü kutlu olsun. “…”(x) Dil
yaşamdır. 
Değerli
arkadaşlar, bu Meclisin ana dile saygı göstermesinin ve Türkiye’de ana dil
sorununun bütün ana diller için çözülmesinin en büyük dileğimiz olduğunu
söylemek istiyorum. Saygı, ana dilin hayatın her alanında hayata
geçirilmesiyle, eğitimden sağlığa kadar kamusal alanlarda hayata geçirilmesiyle
başlar. Saygı, burada, Mecliste “bilinmeyen dil ‘x’” olarak yazılan Kürtçenin,
Kürtçeye karşı saygısızca ifadenin ortadan kaldırılması ve Kürtçenin bu
Mecliste tanınmasıyla sağlanır. Yine, dünyanın pek çok ülkesinde 1’den fazla
resmî dil vardır. Resmî diller ülkeleri, toplumları bölmezler. Nasıl başka
ülkeler 1’den çok resmî dille yaşayabiliyorsa Türkiye de yaşayabilir. O yüzden
resmî dil talep etmek de bölücülük değildir, tam tersine, yeni bir yaşamı, yeni
bir Türkiye’yi var etmek için ana dilinde bir yaşamı herkes için sağlamalıyız
diye düşünüyorum ve bir kez daha 21 Şubat Dünya Ana Dili Günü’nü kutluyorum. 
28’inci
maddeye dair birkaç şey söylemek isterim: 28’inci madde kanuna eklenmesi
öngörülen 31/(A) maddesiyle borçlanma aracı sahipleri kurulu müessesini
yaratmaya çalışıyor. Böyle bir kurul yaratılarak aslında şirketlere,
ihracatçılara ve yatırımcılara bir imkân sağlanmak isteniyor. Herkes durduğu
yerden konuşurmuş, ben de çalışanlar açısından, işçiler, emekçiler açısından bu
yasa maddesine baktığım zaman şunu söylemek isterim: Eğer bir yerde -çünkü bu
maddenin içerisinde var, temerrüde düşülmesi hâlinde yeniden yapılandırmayı
öngörüyor- iflas varsa orada çalışanların haklarını korumak öncelikli olarak
ele alınmalıdır diyorum. Şöyle: Diyelim ki bir fabrika eğer iflas ettiyse hemen
o fabrikanın makinelerini, teçhizatlarını satıp fabrikayı ortadan kaldırmak,
dağıtmak bir çözüm değildir; fabrikada çalışan işçilerin çalışmalarına devam
edecekleri şekilde oradaki yaşamı düzenlemek gerekir ve işçilerin kolektif bir
şekilde o fabrikanın işletilmesinde rol almaları için bir kamusal hizmet hayata
geçirilebilir. Bu öncelikli olarak ele alınmalıdır. Aynı zamanda, işçi
alacakları da yine bu yasa maddesinde öncelikli olmalıdır diye düşünüyorum
çünkü genellikle, bu tür durumlarda bankalar sermayedarların, patronların,
işverenlerin zararlarını kapatmak için orada inisiyatif alıyorlar fakat işçiler
en sona bırakılıyorlar. Türkiye’de bugün büyük bir ekonomik kriz olduğunu
düşündüğümüzde, ağır çalışma koşulları ve işsizliğin ne kadar büyük olduğunu
düşündüğümüzde yasaları yaparken işçilerin, emekçilerin, işsizlerin, halkın,
ezilenlerin yanında durarak yasaları yapmak gerektiğini düşünüyorum. Bugün
eğer, Türkiye’de intihar vakaları arka arkaya yaşanıyorsa aslında, bunun anlamı
şudur: İntiharlar var çünkü siz varsınız. Çünkü intiharları ortadan kaldıracak,
ekonomik krizi ortadan kaldıracak, eşitsizlikleri, büyük gelir
adaletsizliklerini ortadan kaldıracak bir yönetim anlayışı burada hayata
geçirilmiyor… 
(Mikrofon
otomatik cihaz tarafından kapatıldı) 
BAŞKAN
– Tamamlayın Sayın Kemalbay. 
SERPİL
KEMALBAY PEKGÖZEGÜ (Devamla) – …tam tersine, nasıl sermaye biriktirilir,
yandaşlar nasıl sermaye biriktirir, bunun üzerine temellendiriliyor; işte,
Varlık Fonundan tutalım da bütün yasalar ve bütün kamu kaynakları buna göre düzenleniyor.

Son
olarak... İdlib’de yaşanan bir savaştır ve İdlib’deki bu çatışmayı ve savaşı
biz engellemeye çalıştık, burada tezkereye yönelik önergeler vererek, tezkereyi
olumlamayarak herkesin tezkerenin karşısında olması gerektiğini söyledik çünkü
bunun bir savaş tezkeresi olduğunu söyledik ama bunu dinlemediniz. Bugün, bu
Genel Kurulda ordunun seferde olduğu söylendi yani bizim “Savaş tezkeresidir.”
dediğimiz şey doğrulandı. Türkiye bugün İdlib’de operasyon için değil, savaş
için bulunuyor ve oradan tabutlar geliyor. Bu kabul edilemez. Derhâl müzakere
ve barış süreci işletilmeli; Suriye’de de, Türkiye’de de barış kazanılmalı
diyorum. 
Teşekkürler.
(HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi’nin 28’inci maddesinin birinci fıkrasında yer alan “eklenmiştir”
ibaresinin “ilave edilmiştir” ibaresiyle değiştirilmesini arz ve teklif ederiz.

 Ayhan
Erel Zeki Hakan Sıdalı Arslan Kabukcuoğlu
 Aksaray Mersin Eskişehir
 İmam
Hüseyin Filiz Ayhan Altıntaş
 Gaziantep Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan. 
BAŞKAN
– Önerge üzerinde söz isteyen Aksaray Milletvekilimiz Sayın Ayhan Erel. (İYİ
PARTİ sıralarından alkışlar)
Süreniz
beş dakika. 
AYHAN
EREL (Aksaray) – Sayın Başkanım, değerli milletvekilleri, yüce Türk milleti;
sözlerimin başında, İdlib’de şehit düşen askerlerimize Cenab-ı Hak’tan rahmet,
gazilerimize şifalar diliyorum. 
Yine,
Almanya’daki ırkçı saldırıda hayatını kaybeden vatandaşlarımıza Allah rahmet
eylesin diyorum. 
Bankacılık
Kanunu ile Bazı Kanunlarda Değişiklik Yapılmasına Dair Kanun Teklifi’nin
28’inci maddesinde verdiğimiz önerge üzerinde partim İYİ PARTİ adına söz almış
bulunmaktayım. Hepinizi saygıyla selamlıyorum. 
Teklifin
28’inci maddesiyle, yatırımcıların değişen şartlara göre toplu bir şekilde
hareket edebilmesine ve ihracatçılar ile yatırımcıların borçlanma araçlarının
hüküm ve şartlarının değişmesi yönünde mutabakata varılabilmesine imkân
sağlanması amaçlanmıştır. Ayrıca, yeniden yapılandırma hususunda mutabakata
varılması hâlinde takiplerin durması, zaman aşımı ve hak düşürücü sürelerin
işlememesi ve borçlanma araçlarının ifasıyla takiplerin düşmesi amaçlanmıştır. 
Sayın
milletvekilleri, devlet, milletin siyasi teşkilatlanmış hâlidir. Devlet ne için
vardır? Devlet, kendisinin siyasi teşkilatlanmasını sağlayan milletini mutlu
etmek, huzur içinde yaşatmak, yarınlarında umut içerisinde olmasını sağlamak ve
eğitimi, sağlığı, güvenliği sağlamak, onların her türlü talep ve isteklerine
imkânlar dâhilinde cevap vermek için vardır. Ama günümüze baktığımızda,
maalesef devletimiz, bırakın insanları mutlu etmeyi, onların mutsuz olması için
elinden ne geliyorsa yapıyor. Yani kendi imkânlarıyla bile maalesef -üzülerek
ifade etmek istiyorum ki- insanlarımızı mutsuz ediyoruz. Devlet memurları
kadrosuna bakıyorsunuz, içerisinde çok çeşitli sınıflarda kadrolar var,
“süresiz sözleşmeli” diye bir kadro var. Bu vatandaşların, bu kadroda bulunan
insanların ne tayin hakkı var ne eşleriyle bir arada yaşama hakkı var ne
çocuklarıyla aynı evde, aynı çatı altında yaşama hakkı var ne de mesleklerinde
yükselme hakkı var. Mademki devletimizin bu memurlara ihtiyacı var, mademki bu
memurlar devletimizin birçok görevini yerine getiriyor, bu ayrımı ortadan
kaldıralım, bu şartlarda çalışan bütün memurlarımız aynı hakta, aynı, eşit
statüde olsunlar. Yani devlet için bunu gerçekleştirmek çok mu zor?
İnsanlarımızın bu şekilde bir nebze de olsa mutlu olmalarını, bu güzel
insanlarımızdan, bu yüce milletimizden niçin esirgiyoruz? Devlet, eğer bu
memurlarla misyonunu, işlevini yerine getirecekse memurlar arasındaki bu
eşitsizliğe son vermelidir. “Süresiz sözleşmeli” diye bir kavram var. Bu
vatandaşlar, bu memurlar her yıl sözleşme imzalamak durumunda. Sözleşme zamanı
geldiğinde geceleri uykuları kaçıyor, rüyalarında “Acaba, sözleşmem yenilenir
mi, yenilenmez mi?” şeklinde hafakanlar basıyor diyebiliriz. Mademki devletin
bu insanlara ihtiyacı var, kaldırın bu süresiz sözleşmeyi, kadroya alın,
bunların korkularına son verin.
Yine,
yurt dışında yıllarca çalışıp Türkiye Cumhuriyeti devletine, memleketimize
döviz kazandıran insanlar, emekli olduktan sonra, yurt dışındaki özlük
haklarını kaybetmemek adına birinci adresleri olarak yurt dışındaki adreslerini
göstermek zorundalar, ikinci adresleri de Türkiye’de ikamet ettikleri yer. Ama
günümüzde bu vatandaşlarımızı aile hekimliği sisteminden, birinci adresleri
Türkiye olmadığı için, çıkarıyoruz. AK PARTİ’li arkadaşlarımızın baş tacı olan
Suriyeli göçmen kardeşlerimize bedava sağlık hizmeti verirken kendi vatandaşlarımıza bu hizmeti niçin vermiyoruz?
Niçin onların mutsuz olmasına sebep oluyoruz? Gelin yıllarca gurbet kahrı
çeken, yaban ellerde memleketimizin ekonomisine katma değer sağlamak için çile
çeken bu insanlarımızın bu derdine çözüm bularak kısmen de olsa onların
mutsuzluğunu giderelim. Başta da söyledim, devletin amacı insanlarımızı mutlu
etmektir ama maalesef son yirmi yıla yakındır insanlarımız mutlu değiller.
Bakın, çarşıda, pazarda, sokakta, metroda, herhangi kalabalık yerlerde yüzü
gülen insanı bulmak, neredeyse Sayısal Loto’da en büyük ikramiyeyi kazanmak
gibi bir şey oldu. 
Bu
duygular içerisinde hepinize saygılar sunuyorum. (İYİ PARTİ sıralarından
alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
Değerli
milletvekilleri, 28’inci maddeyi oylarınıza sunuyorum: Kabul edenler... Kabul
etmeyenler... 28’inci madde kabul edilmiştir. 
29’uncu
madde üzerinde 3 önerge bulunmaktadır, önergeleri okutup aykırılık sırasına
göre işleme alacağım. 
Türkiye Büyük Milet Meclisi Başkanlığına
Görüşülmekte
olan 176 sıra sayılı Kanun Teklifi’nin 29’uncu maddesinin kanun teklifi
metninden çıkarılmasını arz ve teklif ederiz. 
 Ebrü
Günay Dersim Dağ Garo Paylan
 Mardin Diyarbakır Diyarbakır
 Rıdvan
Turan Kemal Bülbül Kemal Peköz
 Mersin Antalya Adana
 Serpil
Kemalbay Pekgözegü Erol Katırcıoğlu
 İzmir İstanbul
BAŞKAN
– Komisyon önergeye katılıyor mu? 
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkanım.
BAŞKAN
- Önerge üzerinde söz isteyen İstanbul Milletvekilimiz Sayın Erol Katırcıoğlu.
(HDP sıralarından alkışlar) 
Süreniz
beş dakika Sayın Katırcıoğlu. 
EROL
KATIRCIOĞLU (İstanbul) – Teşekkür ederim Sayın Başkan. 
Sayın
Başkan, değerli milletvekilleri; ben bu 29’uncu madde üzerine konuşacağım.
29’uncu
maddede esas itibarıyla bir kurum ihdas ediliyor, bu kuruma “teminat
yöneticisi” deniyor. Niçin böyle bir kuruma ihtiyaç gösteriliyor? Komisyon
orada, onlar tabii dinliyorlar mı emin değilim ama neyse. Çünkü biliyorsunuz halka açık şirketlerin dışında da
şirketler tahvil çıkarabiliyorlar, borçlanabiliyorlar dışarıdan. Dolayısıyla da
bunun karşılığında ipotek ve teminat ya da teminat mektubu gibi bir karşılık
gösteriliyor. Nitekim 2019 yılı itibarıyla, aşağı yukarı, benim gördüğüm -rakam
olarak söyleyeyim- 300 milyar Türk lirası civarında tahvil ihraç edilmiş ve
burada aşağı yukarı 1 milyara yakın bir temerrüt gerçekleşmiş, söz konusu
olmuş. 
Şimdi
dolayısıyla da bu maddeyle esasında şu yapılmaya çalışılıyor: Bu temerrütte
düştüğü zaman bir şirket, onun alacakları ve sahipleriyle ilgili olumsuzlukları
giderebilmek açısından bir teminat yöneticisi, bir tür “trusty” diyebileceğimiz
bir kurum oluşturulmuş oluyor. Güzel, yani bunda bir sakınca yok doğrusu. Fakat
Komisyona şöyle bir soruyu -maalesef Plan ve Bütçe Komisyonunda sorma şansımız
olmadı- sormak lazım: Neden böyle bir kuruma ihtiyaç duyuyorsunuz? Sanırım
bunun cevabı şu: Teminat gösterilmiş olan ipotekler, teminat mektupları, her
neyse bunların nakde dönmesiyle ilgili bir yargı süreci ima ediyor bu ilişki ve
bu uzun sürüyor, dolayısıyla da bunu kısaltmak gerekiyor, kısaltmak için de
böyle bir kurum bir anlamda bir tür yediemin gibi, bir tür aracı bir kişi gibi
devreye giriyor ve sorunu çözüyor. Fakat arkadaşlar, buradan şunu anlamamız
lazım: Çünkü Türkiye’de yargı sistemi çok ağır çalışıyor, çok ağır çalıştığı
için özellikle ipotek karşılığı alınan krediler veya tahvil ihracı gibi
meselelerde nakde çevrilme imkânları son derece sınırlı oluyor veya çok
maliyetli oluyor dolayısıyla da bu maddeyle bu maliyetleri aşmaya çalışmak gibi
bir yol buluyoruz. Ama benim daha önceki konuşmalarımda söylediğim gibi, bu bir
palyatif tedbirdir. Bu, Türkiye ekonomisinin sorunlarını çözmekle ilgili olarak
köklü bir anlayışı ifade etmiyor. Köklü bir anlayış için, açıkçası, ekonominin
yanı sıra yargı sisteminin de etkin çalışır hâle getirilmesinin bir gereklilik
olduğunu unutmamamız lazım geldiğini düşünüyorum. Dolayısıyla da bu vesileyle
bunları söylemek ihtiyacı hissetim. Fakat kürsüye çıkmışken deminki tartışmalarla
ilgili birkaç cümle de ben etmek istiyorum doğrusunu isterseniz.
Biliyorsunuz,
Adalet ve Kalkınma Partisi sıralarından, bizim arkadaşlardan biri konuşurken
“cani” “katil” gibi laflarla bir saldırı oldu. Bir vekil arkadaşımız, Adalet ve
Kalkınma Partisi sıralarından, böyle bir çıkış yapmak ihtiyacı hissetti.
Şimdi,
arkadaşlar, çok açıktır ki birinin diğerine “cani” “katil” demesi için onu bir
tür düşman görmüş olması lazım. Eğer biz düşman değilsek niye birbirimizle
ilgili olarak -öfkelenebiliriz belki, aynı şekilde düşünmeyebiliriz belki-
“cani” “katil” ya da ona benzer cümlelerle bir ifade oluşturuyoruz, gerçekten
kabul edilebilir değil. Nitekim Naci Bostancı arkadaşımız da bunu teyit eden
bir konuşma yaptı. 
O
kadın arkadaşımızın bir özür dilemesi gerektiği düşüncesindeydim. Ama kendisi
de yok galiba gördüğüm kadarıyla, burada göremedim, Maraş Milletvekili.
HABİBE
ÖÇAL (Kahramanmaraş) – Buradayım.
EROL
KATIRCIOĞLU (Devamla) – Orada mıydınız? Peki.
Yani
sizden böyle bir özür dilemeyi bekliyorum ben açıkçası. Çünkü parlamentolar…
RECEP
ÖZEL (Isparta) – Niye açıyorsunuz ki kapanmış konuyu?
EROL
KATIRCIOĞLU (Devamla) – Nasıl?
RECEP
ÖZEL (Isparta) – Grup Başkan Vekilimiz konuştu.
EROL
KATIRCIOĞLU (Devamla) – Üstünü örtelim, konuşmayalım öyle mi?
BAŞKAN
– Arkadaşlar, lütfen… Biten bir tartışmayı devam ettirmeyelim.
Sayın
Katırcıoğlu, siz Genel Kurula hitap edin.
EROL
KATIRCIOĞLU (Devamla) – Arkadaşlar, şunu söylemeye çalışıyorum: Parlamentodaki
partiler düşman partiler değildirler, sadece rakip partilerdir. Dolasıyla da
birbirimize hitap ederken buna dikkat etmemiz lazım.
MÜŞERREF
PERVİN TUBA DURGUT (İstanbul) – Niye üzerinize alındınız?
EROL
KATIRCIOĞLU (Devamla) – Şimdi, benim bunu konuşmama itiraz ediyorsunuz oradan…
(Mikrofon
otomatik cihaz tarafından kapatıldı) 
BAŞKAN
– Sayın Katırcıoğlu…
EROL
KATIRCIOĞLU (Devamla) – Evet, neyse… Daha fazla konuşmama gerek yok, yeter.
Teşekkür
ederim.
BAŞKAN
– Peki.
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Değerli
arkadaşlarım, bir anlayış içerisinde götürüyoruz. Yani durup dururken bir anda
elektriklenme olmasının gereği yok. Kanunu hızlı bir şekilde bitirmek durumuna
geliyoruz. Rica ediyorum sizlerden…
Bakın,
herkes önemli bir çaba sarf ediyor ki bu kanunun işleyişinde bir süreyi öne
alalım diye. 
Lütfen,
konuşmacılara müdahale etmeyelim. Konuşmacılara cevap verecek olan Grup Başkan
Vekillerimiz son derece yetkin arkadaşlarımız. Onların da söyleyecek sözleri
olduğu zaman zaten ben her birine, ayrı ayrı söz veriyorum. 
Değerli
arkadaşlarım, diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan Bankacılık Kanunu ile Bazı Kanunlarda Değişiklik Yapılmasına Dair Kanun
Teklifi'nin 29’uncu maddesinin aşağıdaki şekilde yeniden düzenlenmesini arz ve
teklif ederiz.
MADDE
29- 6362 sayılı Kanuna, bu Kanunla eklenen 31/A maddesinden sonra gelmek üzere
aşağıdaki madde eklenmiştir.
"Teminat
yönetim sözleşmesi ve teminat yöneticisi
MADDE
31/B- (1) Kurulca belirlenecek sermaye piyasası araçları, bu araçlardan doğan
yükümlülüklerin vadesinde yerine getirilmesini temin etmek amacıyla Kurulun
uygun göreceği varlıklarla teminat altına alınabilir. Teminata konu varlıkların
mülkiyeti teminaten genel saklama yetkisine sahip yatırım kuruluşu niteliğini
haiz teminat yöneticisine devredilir veya bu varlıklar üzerinde teminat
yöneticisi lehine sınırlı ayni hak tesis edilir. Teminata konu varlığın,
teminaten devredildiği hususu ilgili sicilde beyanlar hanesine kaydedilir.
(2)
Teminat yöneticisi, sermaye piyasası araçlarından doğan yükümlülüklerin
teminatını teşkil etmek üzere mülkiyeti kendisine devredilen veya üzerinde
lehine sınırlı ayni hak tesis edilen teminat konusu varlıkların sevk ve
idaresinin sağlanması, korunması, muhafazası, hukuki yollara müracaat edilmesi,
temerrüt hâlinde ya da kanun veya sözleşme hükümlerinde öngörülen sebeplerle,
teminattan alacağın karşılanması söz konusu olduğunda; teminata konu varlığın
paraya çevrilmesi, teminata konu varlıkların satış tutarının yatırımcılar
arasında paylaştırılması, yatırımcıların alacağı karşılandıktan sonra arta
kalan değer olursa bunun teminat verene iadesi, borcun sona ermesi ile birlikte
teminat konusu varlıkların teminat verene iade edilmesi, yatırımcıların
menfaatlerinin korunması da dâhil diğer her türlü iş ve muamelelerin yerine
getirilmesi için ihraçtan önce, ihraççı ile yazılı olarak akdedilecek bir
teminat yönetim sözleşmesi ile yetkilendirilir. Teminat yönetim sözleşmesinin
tabi olduğu usul, esas ve asgari unsurları belirlemeye Kurul yetkilidir.
 Yasin
Öztürk Dursun Müsavat Dervişoğlu Hüseyin Örs
 Denizli İzmir Trabzon

 Feridun
Bahşi Ahmet Kamil Erozan 
 Antalya Bursa
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ NİLGÜN ÖK (Denizli) – Katılamıyoruz Sayın Başkan.
BAŞKAN
– Önerge üzerinde söz isteyen Trabzon Milletvekilimiz Sayın Hüseyin Örs. (İYİ
PARTİ sıralarından alkışlar) 
Süreniz
beş dakika Sayın Örs.
HÜSEYİN
ÖRS (Trabzon) – Sayın Başkan, çok değerli milletvekilleri; 29’uncu madde
üzerinde söz almış bulunuyorum. Hepinizi en derin saygılarımla selamlıyorum.
Bugün
acı haberler aldık. İdlib’de şehit olan kahramanlarımıza Cenab-ı Hakk’tan
rahmet diliyorum. 
Ayrıca,
Almanya’daki ırkçı saldırıda hayatını kaybeden vatandaşlarımıza da Allah’tan
rahmet diliyorum, ailelerine başsağlığı dileklerimi iletiyorum.
Değerli
milletvekilleri, 2018 Ağustos ayında yaşanan kur şokunun ardından Türk
ekonomisinde son on yıldır biriken yapısal problemler su üstüne çıkmış ve
neredeyse tüm makro göstergelerde bu durum gözlenir hâle gelmiştir. Enflasyon
ve dolayısıyla faizde yaşanan artışlar, krediye bağımlı hâle getirilen
ekonomide daralmayla sonuçlanmıştır. Bu daralmanın hangi şartlar ve hangi
politika uygulamalarına rağmen gerçekleştiğine baktığımızda önümüzdeki tablo
daha da netleşmektedir. Daha önce başvurulmayan bir yol olarak Merkez Bankası
ihtiyat akçesi 2019’da Hazineye aktarılmış, bu da yetmemiş gibi yine Merkez
Bankası değerleme hesabı da Hazineye aktarılarak ek kaynak yaratılmaya
çalışılmıştır. 2019 yılı, uzun zaman sonra ilk defa bütçenin faiz dışı açık
verdiği bir yıl olmuştur. Tüm bunları alt alta koyduğumuzda şunu söyleyebiliriz
ki Türk ekonomisinin uzun süredir içinde bulunduğu yapısal tıkanma daha da
derinleşmiştir.
Değerli
milletvekilleri, üzerinde konuştuğumuz 29’uncu maddeye baktığımızda, bu maddeyle
Türk sermaye piyasasına “teminat yönetim sözleşmesi” ve “teminat yöneticisi”
kavramları getirilmektedir. Yani gerçek ve tüzel kişiliği haiz teminat
yöneticileri oluşacaktır. Peki, bu kişiler ne yapacak ve piyasaya etkileri
nasıl olacaktır? Ona da bakacak olursak şöyle Teminat yöneticisi, sermaye
piyasası araçlarından doğan yükümlülüklerin teminatını teşkil etmek üzere
mülkiyeti kendisine devredilen veya üzerinde lehine sınırlı ayni hak tesis
edilen teminat konusu varlıkların sevk ve idaresinin sağlanması, korunması,
muhafazası, hukuki yollara müracaat edilmesi, temerrüt hâlinde ya da kanun veya
sözleşme hükümlerinde öngörülen sebeplerle, teminattan alacağın karşılanması
söz konusu olduğunda; teminata konu varlığın paraya çevrilmesi, teminata konu
varlıkların satış tutarının yatırımcılar arasında paylaştırılması,
yatırımcıların alacağı karşılandıktan sonra arta kalan değer olursa bunun
teminat verene iade edilmesi, borcun sona ermesiyle birlikte teminat konusu
varlıkların teminat verene iade edilmesi, yatırımcıların menfaatlerinin
korunması da dâhil diğer her türlü iş ve muamelelerin yerine getirilmesi için
ihraçtan önce, ihraççıyla yazılı olarak akdedilecek bir teminat yönetim
sözleşmesiyle yetkili olacaktır. 
Peki,
bu durum piyasalara ne getirecektir, bir de buna bakalım. Teminat yöneticileri,
şirket ve firmaların varlıklarında, mamul ve yarı mamul stoklarında yediemin
görevi yapacaklardır. Böylece, para ve sermaye piyasalarında kredi imkânı
oluşturulacaktır. Ülkemizdeki şirket ve firmaların birçoğunun bilanço verileri
olumsuz olduğu için, kullanacakları krediler için teminat sıkıntısı oluşmuştur.
Bu nedenle, şirket ve firmaların varlıkları, mal stokları yeni teminat
enstrümanı olarak karşımıza çıkmaktadır.
Değerli
milletvekilleri, dünyada buna benzer stok finansmanı yöntemi uygulanmaktadır,
doğrudur. Ülkemizde de uygulanması için bazı hukuki düzenlemelerin olması
gerekmektedir, aksi hâlde sorunların oluşması kaçınılmazdır. Öncelikle,
lisanslı depoculuk ve depo düzenlemeleri yapılmalı ve stokların güvenliği ve
ürünlerin piyasa fiyatını bozmayacak şekilde yönetilmesi sağlanmalıdır. Eğer bu
düzenlemeler yapılmazsa korkarım ki piyasa bozucu faaliyetlerin önüne de
geçemeyiz. Bu düzenlemeler yapılmazsa sadece kamu bankalarının belirli kişi ya
da şirketlere kredi aktarmasının yolu açılır ve yeni batak krediler oluşur
endişesiyle sözlerime son veriyor, yüce Meclisi en derin saygılarımla
selamlıyorum. (İYİ PARTİ ve CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
ENGİN
ALTAY (İstanbul) – Kabul eden parmak daha fazlaydı. 
BAŞKAN
– Değerli arkadaşlarım, kanun teklifinin sahibi olan arkadaşlarımızın salon
içerisinde biraz daha fazla olmalarını rica ediyorum. Hep beraber yakından
izleyelim, yavaş yavaş sona doğru geliyoruz. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi’nin 29’uncu maddesinin aşağıdaki şekilde
değiştirilmesini arz ve teklif ederiz.
Saygılarımızla.
MADDE
29- 6362 Sayılı Kanuna, bu Kanunla ilave edilen 31/A maddesinden sonra gelmek
üzere aşağıdaki madde ilave edilmiştir.
“Teminat
yönetim sözleşmesi ve teminat yöneticisi
MADDE
31/B- (1) Kurulca belirlenecek sermaye piyasası araçları, bu araçlardan doğan
yükümlülüklerin vadesinde yerine getirilmesini teminen Kurulun uygun göreceği
varlıklarla teminat altına alınabilir. Teminata konu varlıkların mülkiyeti
teminaten genel saklama yetkisine sahip yatırım kuruluşu niteliğini haiz
teminat yöneticisine devredilir veya bu varlıklar üzerinde teminat yöneticisi
lehine sınırlı ayni hak tesis edilir. Teminata konu varlığın, teminaten
devredildiği hususu ilgili sicilde beyanlar hanesine kaydedilir.
(2)
Teminat yöneticisi, sermaye piyasası araçlarından doğan yükümlülüklerin
teminatını teşkil etmek üzere mülkiyeti kendisine devredilen veya üzerinde
lehine sınırlı ayni hak tesis edilen teminat konusu varlıkların sevk ve
idaresinin sağlanması, korunması, muhafazası, hukuki yollara müracaat edilmesi,
temerrüt hâlinde ya da kanun veya sözleşme hükümlerinde öngörülen sebeplerle,
teminattan alacağın karşılanması söz konusu olduğunda; teminata konu varlığın
paraya çevrilmesi, teminata konu varlıkların satış tutarının yatırımcılar
arasında paylaştırılması, yatırımcıların alacağı karşılandıktan sonra arta
kalan değer olursa bunun teminat verene iade edilmesi, borcun sona ermesi ile
birlikte teminat konusu varlıkların teminat verene iade edilmesi,
yatırımcıların menfaatlerinin korunması da dâhil diğer her türlü iş ve
muamelelerin yerine getirilmesi için ihraçtan önce, ihraççı ile yazılı olarak
akdedilecek bir teminat yönetim sözleşmesi ile yetkilendirilir. Teminat yönetim
sözleşmesinin tabi olduğu usul, esas ve asgari unsurları belirlemeye Kurul
yetkilidir.
(3)
Teminat yöneticisi, teminatlara ilişkin tapuya tescil işlemleri, gemi sicili,
araç sicili ve taşınır rehin sicili dâhil ancak bunlarla sınırlı olmamak üzere
özel sicillerde yapılacak rehin, ipotek veya herhangi bir ayni hakkın, şerhin,
takyidatın, hak ve alacağın tescili, kaydı ve bunlar için gerekli olan her
türlü işlem dâhil olmak üzere teminatın tesisi, terkini, fekki, sona
erdirilmesi konusundaki tüm iş ve muameleleri kendi adına ve yatırımcılar
hesabına yerine getirmeye yetkilidir.
(4)
Kurulun onayladığı her teminat yöneticisinin ticaret unvanı, hangi ihraçla
ilgili olarak atandığı ve yetkileri, ihraççı tarafından ihraççının merkezinin
bulunduğu yerin ticaret siciline ayırt edici şekilde tescil ve Türkiye Ticaret Sicili
Gazetesi'nde ilan olunur.
(5)
Temerrüt hâlinde ya da kanun veya sözleşme hükümlerinde öngörülen sebeplerle,
teminattan alacağın karşılanması söz konusu olduğunda; herhangi bir ihbar veya
ihtarda bulunma, süre verme, adli veya idari merciden izin ya da onay alma,
teminatın açık artırma ya da başka bir yol ile nakde çevrilmesi gibi herhangi
bir ön şartı yerine getirme yükümlülüğü olmaksızın, teminat yöneticisi teminata
konu varlıkları satıp bedellerini yatırımcılar arasında paylaştırabilir.
(6)
Teminat konusu varlıklar, teminat yöneticisinin malvarlığından ayrıdır ve ayrı
izlenir. Teminat konusu varlıklar, teminat yöneticisinin borçları nedeniyle
kamu alacakları için olsa dahi haczedilemez, rehnedilemez, iflas masasına dâhil
edilemez ve üzerlerine ihtiyati tedbir ve ihtiyati haciz konulamaz.
(7)
Teminata konu varlıkların türleri ve nitelikleri, sermaye piyasası araçları ile
teminata konu varlıklar arasındaki teminat uyumu, teminata konu varlıklara
ilişkin kayıtların tutulması, hak ve yükümlülükler, teminat yöneticisinin
nitelikleri, ticaret siciline tescili, terkini ve teminat yöneticisine
hizmetleri karşılığında ödeme yapılmasına ilişkin usul ve esaslar ile sermaye
piyasası aracı ihracında teminat yapısına ilişkin diğer hususları belirlemeye
Kurul yetkilidir.
(8)
Teminat yöneticisinin sorumluluğunu hafifleten ya da kaldıran anlaşmalar, hüküm
veya ifadeler geçersizdir.
(9)
Sermaye piyasası kurumlarının teminat yöneticisi olarak atanması durumunda, bu
maddenin ikinci fıkrasındaki yükümlülüklerini gereği gibi yerine getirmeyen
teminat yöneticilerine 96 ncı maddenin birinci fıkrası; bu maddenin altıncı
fıkrasına aykırılık hâlinde ise 92 nci maddenin birinci ve üçüncü fıkraları
uygulanır.
(10) Teminat
yöneticisinin teminaten mülkiyeti devredilen varlıkları tasarruf amacı dışında
kullanması durumunda 5237 sayılı Kanunun 155 inci maddesinin ikinci fıkrasına
göre hükmedilecek ceza beş yıldan az olamaz.
(11) Kurul,
bu maddenin uygulanmasına ilişkin usul ve esasları belirlemeye yetkilidir.”
 Cavit
Arı Abdüllatif Şener Neslihan Hancıoğlu
 Antalya Konya Samsun
 Mahmut
Tanal Sibel Özdemir Atila Sertel
 İstanbul İstanbul İzmir
 Burcu
Köksal Emine Gülizar Emecan
 Afyonkarahisar İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkanım.
BAŞKAN
– Önerge üzerinde söz isteyen Afyon Milletvekilimiz Sayın Burcu Köksal. (CHP
sıralarından alkışlar)
Süreniz
beş dakika Sayın Köksal.
BURCU
KÖKSAL (Afyonkarahisar) – Sayın Başkan, sevgili Divan, değerli milletvekilleri;
öncelikli olarak Almanya’daki ırkçı saldırıda yaşamını yitirenlere Allah’tan
rahmet, yaralılara acil şifalar diliyorum. İdlib’de şehit olan askerlerimize de
Allah’tan rahmet, yakınlarına sabırlar diliyorum.
Bankacılık
Kanunu ile Bazı Kanunlarda Değişiklik Yapılmasına Dair Kanun Teklifi’ni
görüşüyoruz. Adalet ve Kalkınma Partisi diyor ki: “Biz sahada vatandaştan gelen
talepleri ivedilikle Meclise getiriyoruz.” Allah aşkına, sevgili AKP’liler
söyleyin: Şu an vatandaşın öncelikle bizden çözüm beklediği konulardan biri,
Bankacılık Kanunu’nun daha çok sertleşmesi ve bir bankanın mali analisti
“Önümüzdeki günlerde ekonomik kriz patlak verebilir.” şeklinde rapor sunduğunda
“Bankacılık sistemini tehlikeye atıyor.” gerekçesiyle savcının karşısına
çıkarabilecek bir teklif mi? Gerçekten merak ediyoruz. 1’inci maddede
yaptığınız değişiklikle bankacıları, ekonomik değerlendirmeleri nedeniyle
bankacılık sistemini tehlikeye sokuyor gerekçesiyle savcılığa şikâyet tehdidine
maruz bırakıp bankacılık sektörünü, yargıyı tepelerinde âdeta bir kılıç gibi
kullanarak tahakküm altına almak mı amacınız? Vatandaşın önceliği ve talepleri
ile AKP’nin önceliği ve talepleri ne zaman uyuşacak? “Sahada bizden beklenen
sorunlar…” diye getirdiğiniz sorunların kaçı vatandaşın önceliği? Yarın seçim
olduğunda Meclise getirdiğiniz tekliflerle ilgili vatandaşa ne diyeceksiniz?
Mesela, sürekli söz verip de sırtınızı döndüğünüz emeklilikte yaşa takılanlara
ne cevap vereceksiniz? “100 Günlük Eylem Planı’na aldık.” deyip de yüzlerce
gündür çözüm üretmediğiniz 3600 ek göstergeyle ilgili ne bahane üreteceksiniz?
Atama bekleyen yüz binlerce öğretmene ve KPSS’ye girdiği hâlde hâlâ atanamayan
engellilere, düşük ücretle, güvencesiz ve okul idarecilerinin keyfî
tasarrufları altında çalıştırılan ücretli öğretmenlere, tayin hakkı tanımayıp
aile bütünlüğünü âdeta yok ettiğiniz sözleşmeli öğretmenlere, dört kişilik bir
ailenin yoksulluk sınırının altında bir maaşla çalıştırdığınız kadrolu
öğretmenlerin yüzüne nasıl bakacaksınız? TÜİK verilerine göre 4 milyon 650 bin
olan, ancak biliyoruz ki gerçekte sayıları 8 milyon civarında bulunan işsiz
vatandaşlarımıza söyleyecek bir sözünüz kaldı mı? İcra dairelerinde 10 Şubat
2020 tarihi itibarıyla icra takibine düşmüş dosya sayısı 20 milyon 509 bin
olmuşken yani ülkedeki her 4 vatandaştan 1’i icralıkken siz kime, ne umut
vereceksiniz? 
Bankacılık
Kanunu’nu konuşuyorsunuz da vatandaşın bankalara olan borçlarını hiç ama hiç
konuşmuyorsunuz. Vatandaşın takibe alınan kredi kartı ve tüketici kredisi borcu
Ocak 2020 itibarıyla yaklaşık 21 milyar liraya dayanmış, umurunuzda mı peki?
Küresel Emeklilik Endeksi’ne göre 37 ülkeyi kapsayan en iyi emeklilik
araştırmasında sondan 3’üncü yaptığınız Türkiye’deki emeklilere, 100 milyarın
üzerinde borca batırdığınız ve hak ettiği desteklemelerin yüzde 55’ini
ödemediğiniz çiftçilere, açlık sınırının altında yaşamaya mahkûm ettiğiniz
asgari ücretlilere, kamuda esas işi yaptığı hâlde kadro dışı kalan taşeronlara,
yıllardır kadro alamayan geçici ve mevsimlik işçilere, statü değişikliği bekleyen
üniversiteli işçilere, üniversiteyle ilişiği kesilmiş ama hâlâ af bekleyen 470
bin öğrenciye, BAĞ-KUR primini ödeyemez hâle gelmiş esnafa, kredi sicil affı
bekleyen vatandaşa, iflas etmiş veya bir umut konkordatoyla toparlanmaya
çalışan iş insanına hâlâ mı vaat vereceksiniz? 
Yapılacak
birkaç değişiklikle gazilik hakkına kavuşacak olan ama sizin için nedense bir
türlü önceliğe alınmayan 19 bin malul sayılmayan gaziye, haklarını gasbedip
maaşını kestiğiniz 237 gaziye, sadece seçim döneminde hatırladığınız şehit
yakınlarına, 669 sayılı KHK’yle okullarını kapatıp hayatlarını kararttığınız
askerî öğrencilere ne deyip oy isteyeceksiniz? On sekiz yıllık “Üretiyoruz,
büyüyoruz, kazanıyoruz.” klasik yalanınıza mı sığınacaksınız? İşçi, memur,
emekli, esnaf, çiftçi büyümeden pay alamıyorsa büyümenin ne anlamı var Allah
aşkına? 
(Mikrofon
otomatik cihaz tarafından kapatıldı) 
BURCU
KÖKSAL (Devamla) – Toparlayacağım Sayın Başkan. 
BAŞKAN
– Tamamlayalım. 
BURCU
KÖKSAL (Devamla) – Gelecek nesillere varlık aktarırsan, borç azaltırsan,
işsizliği çözersen sağlıklı büyüme olur. Yani aldığın parayı betona
yatırmayacaksın, hırsızlıklarla çürütmeyeceksin, yeteneksiz yandaşlarına
aktarmayacaksın, kamu bankalarını özel kasan olarak görmeyeceksin. 
Gerçi,
ekonominin bu kadar kötü olduğu, milletin maddi sıkıntılar yüzünden canına
kıydığı ülkemizde berbat yönetiminiz gündemde konuşulmasın diye, sırf gündemi
değiştirmek için bir yalan atıp yırtmaya çalışırsınız, tıpkı Genel Başkanımız
Sayın Kemal Kılıçdaroğlu’na ve ekibine “FETÖ’nün siyasi ayağı” iftirasını
attığınız gibi. Ama artık vatandaş yemiyor çünkü herkes biliyor ki FETÖ’nün
siyasi ayağı, Pensilvanya’ya gidip onunla boy boy fotoğraf çektirip icazet
alanlardır, kürsülerde “Gel de bu hasret bitsin.” diye haykıranlardır, FETÖ’nün
Türkçe Olimpiyatları’nda ona methiye düzenlerdir, yine o ağlak FETÖ’nün sümüklü
mendilini bir şeref nişanesi gibi cebinde taşıyanlardır…
(Mikrofon
otomatik cihaz tarafından kapatıldı) 
BAŞKAN
– Bitirin artık, tamamlayalım. 
BURCU
KÖKSAL (Devamla) – …FETÖ’nün evlerinde maklubeye kaşık sallayanlardır. Biz o
kaşıkları sallamadık ki karnımız ağrısın. 
Genel
Kurula saygılarımla. (CHP ve İYİ PARTİ sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Değerli
milletvekilleri, 29’uncu maddeyi oylarınıza sunuyorum: Kabul edenler… Kabul
etmeyenler… 29’uncu madde kabul edilmiştir. 
Değerli
milletvekilleri, biraz daha sükûnetli olalım. 
Sizlerin
de önünüzü görmeniz açısından ne olacağıyla ilgili şöyle bir bilgi vereyim:
Arkadaşlar, 2 maddede 4 konuşmacımız var, ondan sonra hızlı gideceğiz, ona göre
yirmi-yirmi beş dakikalık bir zaman dilimini rica edeceğim. 32’nci maddeden
sonra beş dakika zorunlu bir ara vereceğim, Grup Başkan Vekilleriyle bir görüşme
yapmam gerekiyor. Ondan sonra hızlı hızlı bitireceğiz. 
Değerli
milletvekilleri, 30’uncu madde üzerinde, 2 önerge bulunmaktadır. Önergeleri
okutup aykırılık sırasına göre işleme alıyorum. 
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 30’uncu maddesinin kanun teklifi
metninden çıkarılmasını arz ve teklif ederiz.
 Tulay
Hatımoğulları Oruç Garo Paylan Dersim
Dağ
 Adana Diyarbakır Diyarbakır
 Kemal
Peköz Rıdvan Turan Kemal Bülbül
 Adana Mersin Antalya
 Serpil
Kemalbay Pekgözegü Filiz Kerestecioğlu Demir
 İzmir Ankara
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkanım.

BAŞKAN
– Önerge üzerinde söz isteyen, Ankara Milletvekilimiz Sayın Filiz Kerestecioğlu
Demir. (HDP sıralarından alkışlar) 
Süreniz
beş dakika Sayın Kerestecioğlu. 
FİLİZ
KERESTECİOĞLU DEMİR (Ankara) – Sayın Başkan, değerli milletvekilleri; 30’uncu
madde kitle fonlamasıyla ilgili. Böyle bir düzenleme elbette yapılabilir fakat
Çiftlik Bank, Süt Bank gibi, binlerce yurttaşın mağdur olduğu örnekler
ortadayken bu fonlama tipinin yasayla güvence altına alınmadan Sermaye Piyasası
Kurulunun kontrolüne bırakılmasının başka mağduriyetlere yol açacağını
düşünüyoruz. Bu nedenle, yine, torba kanun biçiminde değil, ilgili
komisyonlarda görüşülerek bu yatırım platformlarının düzenlenmesi gerekiyor.
Değerli
arkadaşlar, bugün Türkiye’de en ağır insan hakları ihlallerinin yaşandığı bir
alandan, hapishanelerden söz etmek istiyorum. Hapishaneler başından beri
devletlerin yeni düzenlemeleri ve aslında yönetim tekniklerini denedikleri ve
olgunlaştırdıkları yerler. Sömürgeci devletlerin sömürgelerde ilk inşa
ettikleri yerlerden birinin ceza kampları olması bir tesadüf değildi. 20’nci
yüzyılın totaliter ve faşist rejimleri kamplar ve hapishanelerde kuruldu. Bu
hakikat bugün de geçerli. Dünyanın her yerinde faşist ve otoriter rejimler
baskıcı güvenlik paradigmalarını hapishaneler yoluyla inşa ediyorlar. Dünyanın
bir kısmında hapishaneler kapatılırken, hapsetme dışı infaz yöntemlerine
yönelim artarken Türkiye’de 2005 yılında 55.870 olan mahpus sayısı bugün 280
bine ulaştı. Rejim otoriterleştikçe yeni hapishaneler yapılıyor ve yeni
hapishane demek, mahpuslar üzerindeki izolasyonun artması, asgari ihtiyaçların
dahi lüks görülmesi ve asgari sosyal ilişkilerin kurulmasının zorlaşması demek.
Aslında bu iktidar başından beri 19 Aralık katliamının mirasını sahiplendi. 
Dünyanın
bir kısmında bunlar olurken -dediğim gibi- hapishaneler azaltılırken Türkiye’de
keyfî, baskıcı rejimin en sert hüküm sürdüğü yerler yine hapishaneler. Örneğin,
Türkiye’de 557’si ağır, 1.334 hasta mahpus var. Hastalıkların ciddi bir kısmı
kötü hapishane koşullarından kaynaklanıyor ya da kötü koşullar nedeniyle
hastalıklar artıyor. Hasta mahpuslar af falan değil, yalnızca infaz ertelemesi
ya da infazın evde tamamlanması talebiyle başvuru yapıyor hem de birden fazla
başvuru yapıyor, Adli Tıp raporlarıyla yapılıyor bu başvurular ama hepsi
reddediliyor; gerekçe, güvenlik. 
Geçtiğimiz
yıl, ağır kanser hastası Koçer Özdal, yoğun bakımda iki ay kaldı, güvenlik
gerekçesiyle serbest bırakılmadı, kolunda kelepçeyle yatağa bağlı hâlde öldü.
Bunu güvenlikle nasıl izah edebilirsiniz? Bu, apaçık bir suçtur. Bu, işkenceyle
kasten ölüme sebebiyet verme suçudur. Keyfiyetin, hukuksuzluğun, insan onurunu
ve haklarını çiğnemenin, yok saymanın adı “güvenlik kaygısı” oldu. Tüm bunlara
bir de gayriciddilik hâkim ki aslında ürkütücü olan da o. 
Adalet
Bakanlığı, geçen hafta hapishane kütüphanelerinden 2019 yılında 1 milyon 102
bin kitabın ödünç alınmasıyla övündü ancak hapishane idareleri mahpuslara
gönderilen kitaplara el koyuyor, kitap sınırlaması getiriyor ve gazeteleri
yasaklıyor. 
OHAL
uygulamalarının hepsi geri dönmüş durumda. Yakınlarla görüştürme engellenebiliyor,
her şey soruşturma konusu olabiliyor kıyafetine ve yediğine kadar. Görüş,
haberleşme yasakları ve uzun hücre cezalarıyla mahpusların tüm hakları ihlal
ediliyor. 
Sincan
kadın hapishanesinde -yani burnumuzun dibindeki Sincan’da- örneğin iki yıldır
kirli su sorunu tam olarak çözülmüyor arkadaşlar. Devlet olarak insanları bazı
özgürlüklerinden mahrum bırakıyorsanız en azından, insanca bir yaşam için
gerekli temel hakları kusursuz biçimde sağlamanız gerekiyor. 
Yine
Sincan’dan bir örnek, mahpuslar yemeklerin yetersiz olduğunu anlatıyor. Çocuklu
kadınlar iaşe yetmediği için, süt almak zorunda kalıyor. Süt kantinde 5 liraya
satılıyor. Mahpusların çoğu, dışarıdan gelecek bir maddi destek dışında
kendileri bir imkâna sahip değiller ve bu 5 lirayı vererek süt alabilecek
durumda değiller. Biz, bebekli kadın mahpuslar için hapsetme dışında bir ceza
infaz yöntemini konuşmak yerine, erken ve zorla evliliklerin önünü açacak yasa
tekliflerini konuşabiliyoruz. 
(Mikrofon
otomatik cihaz tarafından kapatıldı) 
BAŞKAN
– Tamamlayalım. 
FİLİZ
KERESTECİOĞLU DEMİR (Devamla) – Size bir örnek vermek istiyorum bu korkunç
gayriciddilik konusunda: Geçen hafta bir gazeteciyle bir röportaj için
randevulaştım ve “Ankara İl Örgütü önünde buluşabiliriz, beş dakika orada
yaparız, sonra başka bir toplantıya geçeceğim zaten.” dedim. Ankara İl
Örgütümüzün önüne geldiğimiz zaman arkadaşlar dediler ki: “2 otobüs dolusu
polis güvenlik şubeden buraya geldiler.” Ve sormuşlar “Neden buradasınız?”
diye, onlar da demişler ki: “Vekil geliyormuş.” “Bir şey mi yapacaksınız, basın
toplantısı mı var burada?” “Biz bilmiyoruz.” demiş arkadaşlar. Yani
telefonlarımızı dinliyorsanız bari dinlediğinizi anlayın demek istiyorum. Bir
röportaj için oraya geliyorum ve 2 otobüs dolusu güvenlik şubeden polis
geliyor. Bu, kamu zararı aynı zamanda ve gerçekten bir suç, bir ihlal. Bunu
buradan aynı zamanda suç duyurusu olarak da ifade etmek isterim.
Son
olarak, sizleri 23 Şubattaki kongremize bekliyoruz, büyük bir coşkuyla orada
olacağız. Geleceğimize yürüyoruz. 
İyi
akşamlar. (HDP sıralarından alkışlar) 
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 176 sıra sayılı Bankacılık Kanunu ile Bazı Kanunlarda Değişiklik
Yapılmasına Dair Kanun Teklifi'nin 30’uncu maddesinin aşağıdaki şekilde
değiştirilmesini arz ve teklif ederiz.
Saygılarımızla.
MADDE
30- 6362 sayılı Kanunun 35/A
maddesinin birinci fıkrasına aşağıdaki cümleler, ikinci fıkrasına aşağıdaki
cümle ve maddeye aşağıdaki fıkra ilave edilmiştir.
"Kurul,
kitle fonlama platformları üzerinden yürütülecek kitle fonlaması
faaliyetlerinin; ortaklığa veya borçlanmaya dayalı olarak halktan para
toplanması suretiyle yapılması konusunda belirleme yapabilir. Borçlanmaya
dayalı kitle fonlaması faaliyetlerine bankacılık mevzuatı hükümleri
uygulanmaz.”
"Payları
kayden izlenen girişim şirketlerinin genel kurul toplantılarına 29 uncu madde
ile 30 uncu maddenin ikinci ve beşinci fıkraları kıyasen Kurulun belirleyeceği
esaslar çerçevesinde uygulanır.” 
"(6)
Kitle fonlaması işlemlerine ilişkin hazırlanan bilgi formunu imzalayan gerçek
ve tüzel kişiler bilgi formunda yer alan yanlış, yanıltıcı veya eksik
bilgilerden kaynaklanan zararlardan müteselsilen sorumludur.”
 Cavit
Arı Abdüllatif Şener Emine Gülizar Emecan
 Antalya Konya İstanbul
 Neslihan
Hancıoğlu Sibel Özdemir Atila Sertel 
 Samsun İstanbul İzmir
 Mahmut
Tanal Selin Sayek Böke
 İstanbul İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkanım.
BAŞKAN
– Önerge üzerinde söz isteyen, İzmir Milletvekilimiz Sayın Selin Sayek Böke.
(CHP sıralarından alkışlar) 
Süreniz
beş dakika Sayın Böke.
SELİN
SAYEK BÖKE (İzmir) – Değerli milletvekilleri, Genel Kurulu saygıyla
selamlıyorum.
Dünden
beri görüşüyor olduğumuz bu kanunla, finansal piyasalara yeni araçlar ve bir
kez daha yeni ve yine fonlar geliyor. Bu kanun, finansal piyasaları
derinleştirmeyi ve etkinleştirmeyi amaçlıyor ama bunun için yapılması gerekeni
yapmadığı gibi, ne yapılmaması gerekiyorsa da onu yapıyor. Çünkü esasında,
finansal piyasaların derinleşmesi veya etkinleşmesi için yapılması gereken iş
belli: Risklerin azaltılması gerekiyor yani hukuksuzluğa son vermek gerekiyor, yani
kuralsızlığa son vermek gerekiyor, yani politika istikrarsızlığına son vermek
gerekiyor. Şimdi, soru şu: Yarın, bir Cumhurbaşkanlığı kararnamesiyle
ekonominin kurallarının değişmeyeceğinin garantisi var mı? Yok, yok; hiçbirimiz
açısından yok. Peki, o kuralların piyasaların işleyişine ağır müdahaleler
anlamına gelmeyeceğinin bir güvencesi var mı? O da yok. Dolayısıyla sorun
buyken yeni finansal araçlarla piyasadaki bu sığlığın aşılması mümkün değil.
Yani azıcık yakından baktığınızda bunun mümkün olmayacağı, bilakis, riski
artıran bir unsura dönüşeceği çok açık.
Mesela
bu maddede kitle fonlaması, sonraki maddelerde proje finansman fonu kurulması,
sonrasında da o proje finansman fonunun projeye dayalı menkul kıymetler ihraç
etmesi bekleniyor. Sormak gerekiyor: Peki, bugün hukuksuzluk, keyfîlik,
istikrarsızlık nedeniyle öngörü yetisini kaybetmiş olan yatırımcılar açısından
bu yeni araçlar ne ifade edecekler? Soru şu: Bu yeni araçlar, hukuku mu tesis
edecek? Hayır. Bu yeni araçlar, tek adam rejiminin yol açtığı istikrarsızlığı
mı giderecek? Hayır. Bu yeni araçlar, keyfîliği bitirip kurumsallığı mı
getirecek? Hayır. Yanıt belli: Bu maddeyle getiriliyor olan sermaye ve
borçlanma kitle fonlamasının riski, geleneksel finansman araçlarının riskinden
yüksektir. Yüksek riskli bir araç getirmek için bu teklifte madde düzenlenmiş.
Yüksek çünkü geleneksel finansman araçlarında, bankalarda bu işi bilenler
aracılık yapıyor ve borçlanana gerekli noktalarda uyarıda bulunabilecekleri
mekanizmalar tasarlanmış. Oysa, kitle fonlamalarında Çiftlik Bankın elinde yok
edilmeye mahkûm bekliyorsunuz. Böyle bir garanti yok. Yani işletmeler açısından
risk ve yatırımcı açısından risk çok daha yüksek. Kitle fonlamaları, internet
üzerinde forumlarda ve sosyal medyada kullanılıyorlar, buradan işliyor. Yani
siber saldırılara açık, yani sahtekârlığa çok açık bir sistem. Dolayısıyla,
riski yüksek bir fonlama biçimi. 
Esasında
görüyoruz ki kedi, kuyruğunu kovalıyor. Diyoruz ki “Risk var, yatırımcı,
piyasaya girmediği için sığlık var.” sonra, dönüyoruz diyoruz ki “Yaşasın,
yüksek riskli yeni araçlar getirdik, şimdi bu sorunu çözeceğiz.” Kedi,
kuyruğunu kovalıyor, yakalaması mümkün değil.
Şimdi,
bu araçların riski azaltmayacağı açık, esasında, bilakis riski artıracaklar.
Nereden biliyoruz? Çünkü bu araçlarda riski ortadan kaldıracak olan güvenceyi
ve katı kuralları sağlayan bankaların altında değil, istisnaların olacağı esnek
mevzuatlara tabi tutuluyor. 
Bir
diğer deyişle, diyorsunuz ki “Kurallı işleyen bir ekonomik düzeni ortadan
kaldırdık, dolayısıyla bize borç verecek olanlara bir esneklik sağlamamız
gerekiyor ki gelsinler de bize yatırım yapsınlar.” 
Soru
şu: Neyin eksikliğini gideriyoruz bu mevzuat esnekliğini sağlayarak?
Eksikliğini gidermeye çalıştığınız şey, hukuksuzluğunuz; eksikliğini gidermeye
çalıştığınız şey, keyfîliğiniz. Bunu mevzuat esnekliğiyle gidermeye
çalışıyorsunuz. 
Şimdi,
diyorsunuz ki “Bunu, özellikle mega projelere, enerjiye, otoyola, hastaneye
-yani kara deliklere- biraz daha para aktarmak için kullanacağız.”
Şimdi,
böyle bir mevzuat esnekliğine niye ihtiyaç var? Çünkü bu projeler, ancak ve
ancak garantiler verilirse yatırımcının fonlamayı seçtiği projeler. Ne
garantisi veriliyor? Yolcu. Ne garantisi? Hasta. Ne garantisi? Ödeme. Şimdi de
mevzuat esnekliği garantisi veriliyor: “Dokunmayacağız, rahat olun, kurallara
falan tabi olmayacaksınız.” 
Bu
projeler, bugüne kadar kamu-özel iş birliğiyle yapıldı ve bugün bütün dünya
kamu-özel iş birliği projelerinden kaçıyor. Niye? Çünkü dünya, uluslararası
bulgularla şunu gördü: Kamu-özel iş birliği projeleri, yolsuzluk projeleridir.
Kamu-özel iş birliği projeleri, kamu yararına işlemezler. 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
SELİN
SAYEK BÖKE (Devamla) – Kamu-özel iş birliği projeleri, esasında halkın yararına
işlemezler; bunu uluslararası bulgular söylüyor. Bu nedenle kamu-özel iş
birliği projeleri modelinden dünya vazgeçiyor. Dünyanın vazgeçtiği modelden
bizim bütçeye, halkın omzuna sadece bu sene 19 milyar lira yük geliyor. Şimdi
soruyorum size: Henüz akademisyenlerin tam çalışmadığı, henüz işleyişi
konusunda bir uygulamanın ve pratiğin olmadığı Proje Finansman Fonu’nun,
kamu-özel iş birliğinin kara deliklerine dönüşmeyeceğinin garantisi var mı? Yok
çünkü kimse bilmiyor bu sistemin nasıl işleyeceğini.
Bu
kanuna göre, Proje Finansman Fonu bir de projeye dayalı menkul kıymet ihraç
edecek. Hatırlayın, 2008-2009 küresel ekonomik krizinin çıkışı, varlığa dayalı
menkul kıymetlerdendi. Şimdi diyorsunuz ki: “Bu krizdeki ekonomiye çare olarak
varlığa dayalı menkul kıymet ihracı getiriyorum.” 
(Mikrofon
otomatik cihaz tarafından kapatıldı) 
BAŞKAN
– Tamamlayalım Sayın Böke. 
SELİN
SAYEK BÖKE (Devamla) – Krizi büyüten, tek tipleştiren ve ülkeyi riske batıran
bu kanun teklifi eğer geçerse yarınlarımız bugünden karanlık olacaktır. Bu yasa
teklifinin bu hâliyle geçmemesi gerekmektedir. 
Hepinizi
saygıyla selamlıyor, teşekkür ediyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
30’uncu
maddeyi oylarınıza sunuyorum: Kabul edenler… Kabul etmeyenler… 30’uncu madde
kabul edilmiştir. 
31’inci
madde üzerinde önerge bulunmamaktadır. 
31’inci
maddeyi oylarınıza sunuyorum: Kabul edenler… Kabul etmeyenler… 31’inci madde
kabul edilmiştir.
32’nci
maddede 1 önerge vardır, önergeyi okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin 32’nci maddesinde bulunan “limited”
ifadesinin “limitet” olarak değiştirilmesini arz ve teklif ederiz. 
 Tulay
Hatımoğulları Oruç Dersim Dağ Garo
Paylan
 Adana Diyarbakır Diyarbakır
 Kemal
Peköz Rıdvan Turan Kemal Bülbül
 Adana Mersin Antalya
 Serpil
Kemalbay Pekgözegü
 İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ SALİH CORA (Trabzon) – Katılamıyoruz Sayın Başkan.
BAŞKAN
– Önerge üzerinde söz isteyen, Adana Milletvekilimiz Sayın Tulay Hatımoğulları
Oruç. (HDP sıralarından alkışlar)
Süreniz
beş dakika Sayın Oruç.
TULAY
HATIMOĞULLARI ORUÇ (Adana) – Teşekkürler Sayın Başkan. 
Değerli
milletvekilleri, yarın Dünya Ana Dili Günü. (x)
METİN
NURULLAH SAZAK (Eskişehir) – Hangi dilde konuşuyor Başkan?
TULAY
HATIMOĞULLARI ORUÇ (Devamla) – Değerli arkadaşlar, ülke adım adım savaşa
sürükleniyor dedik. Bugün gelen asker ölümleri ve haberlerle bunun
haklılığımızın…
CEMAL
ENGİNYURT (Ordu) – Şehit, şehit! 
MUSTAFA
BAKİ ERSOY (Kayseri) – “Ölüm” değil, şehit!
BAŞKAN
– Değerli arkadaşlarım, susalım lütfen. Değerli arkadaşlarım, hatibi dinleyin
lütfen. 
TULAY
HATIMOĞULLARI ORUÇ (Devamla) – …ne kadar doğru olduğunu ve bu konuda bütün
söylediklerimizin haklılığının nasıl açığa çıktığını bugün bir kez daha gördük.

Bugün
Mehmetçik’i seviyor olsaydınız o tezkereye evet demeyecektiniz. Bugün İdlib’de
yaşananlar… Dostunuz Putin… Eğer bugün sizler “Biz burada Putin’i kınıyoruz.”
diyorsanız ve Erdoğan’ı ve Hükûmeti Putin’le ilgili uyarmamışsanız, burada
sizler herkes kadar sorumlusunuz. İdlib’e “yardım tırları” adı altında
briketler gönderiyorsunuz. Şu soruyu biz artık bu Meclisten açık ve net sormak
zorundayız: Siz orada, binlerce askerle, tankla, topla, tüfekle Suriye
Hükûmetiyle mi savaşıyorsunuz, çetelerle mi savaşıyorsunuz? Orada kimi, niçin
korumak için bu kadar asker ölümüne göz yuman bir siyasi çizgiye nasıl
savruldunuz? Bu ülkeyi siz nasıl bu kadar uçurumun kenarına taşımayı
başardınız? Burada, Mecliste bu sorulara yanıt vermek zorundasınız. (AK
PARTİ ve MHP sıralarından gürültüler) 
ATİLLA
ÖDÜNÇ (Bursa) - Askerler ölmez, şehit olur!
BAŞKAN
– Arkadaşlar, sükûnetli olun lütfen.
TULAY
HATIMOĞULLARI ORUÇ (Devamla) - Bugün buradan öyle kolay tezkere çıkarıp
-tezkere ötesi bir yetkiyi- ülkeyi bir savaşa sürüklemenin hesabını bu
Mecliste bu halklara vermek zorundasınız.
OYA
ERONAT (Diyarbakır) – Sana mı vereceğiz?
BAŞKAN
– Sükûnetli olalım değerli arkadaşlar, rica ediyorum.
TULAY
HATIMOĞULLARI ORUÇ (Devamla) – Değerli arkadaşlar, bankacılık sistemi, finans
tartışılırken sadece şubat ayında yoksulluktan dolayı yaşamına son verenlerle
ilgili kısa bir sunum yapmak istiyorum. 7 Şubatta Hatay Valiliği önünde “Çocuklarım
aç, iş istiyorum, anlıyor musunuz?” diyen Adem Yarıcı, hayatına son verdi. 13
Şubatta Meclisin Çankaya kapısında “Açım, çocuklarım aç.” diyen bir yurttaş,
intihar girişiminde bulundu. Ankara Batıkent’te on beş yıllık matematik
öğretmeni, eğitimde yaşanan sıkıntıları protesto etmek için bir video çekiyor,
sosyal medyada paylaşıyor ve ardından yaşamına son veriyor. Antalya Manavgat’ta
“Borçlarımı ödeyemiyorum.” diye not bırakan Halit Yılmaz, yaşamına son veriyor.
İstanbul Üniversitesinde bir öğrenci; 4’üncü sınıfta, Radyo, Televizyon ve
Sinema Bölümünde okuyan Hakan Taşdemir, yaşamına son veriyor. Kamyonunu tamir
ettiremediği için kamyoncu Mevlüt Çankaya, kendini kamyonunda asarak yaşamına
son veriyor ve buna karşın yapılan açıklamalar; bakın, Yarıcı için Ağrı
Belediyesi AKP’li Meclis üyesi Selma Gökçen şunu diyor: “Kimse kendini aç
olduğu için öldürmez. Nijerya’da, Çad’da hiçbir insan yaşamını sürdüremezdi
ki.” diyor ve devam ediyor “Böyle ucuz siyasi manevraları millet yemez.” diyor.
Hangi siyasi manevra ya? İnsan canına kıyıyor, hangi siyasi manevra? Sonra, o
insan tekrar dirilip bunun muhasebesini, siyasi manevrasının sonuçlarını mı
analiz edecek? Bu kadar vicdansızlık olamaz. Ama balık, baştan kokmuş. Bu
ülkede eğer Cumhurbaşkanı ve damadı, Alice Harikalar Diyarında gibi bir ülke ve
ekonomi sunuyorsa bu millete, bu halklara; canlarını vermiş, yoksulluktan
dolayı yaşamlarına son vermiş insanların daha bedenleri toprakla buluşmamışken
eğer insanlar bunun propagandasını, bu açıklamaları capcanlı, dipdiri yapabiliyorsa
bu, vicdansızlığın ta kendisidir. 
Özetle
şunu söylüyoruz: Gerçekten yönetemiyorsunuz, yönetemediğiniz, her halinizle
artık ortaya çıkmaktadır; dış siyasette çıkmaktadır, iç siyasette çıkmaktadır,
ekonomiyi yönetmede çıkmaktadır. Ülke bu kadar uçurumdayken bankacılık
sistemini daha fazla denetim altına almak için yaptığınız girişimlerle bu,
daha fazla açığa çıkmaktadır. 
Biz
şunu iyi biliyoruz ki: Bu sorunun çözüm kaynağı ancak ekonomik krizin
işçilerle, yoksullarla ve tek adam rejimine hep beraber sesimizi çıkarmakla,
doğru düzgün bir muhalefet örgütlemekle mümkün olacaktır. 
(Mikrofon
otomatik cihaz tarafından kapatıldı) 
BAŞKAN
– Tamamlayın. 
TULAY
HATIMOĞULLARI ORUÇ (Devamla) – Ahmed Arif’in dediği gibi, binlerce yıldır
sağılıyor bu ülke, korkunç atlılarıyla parçalanıyor nazlı seher sabah uykuları.
Hükümdarlar, saldırganlar, haydutlar, haraç salmışlar üstüne. Fırsatçının,
zalimin, celladın karşısında Anadolu ve Mezopotamya topraklarının onurlu ve
namuslu gençleri, insanları var. Onlar ne İskender taktı ne şah ne sultan,
sarayı da, tek adam rejimini de takmayacaklar. Bu toplumsal sorunların çözümü
için, bu siyasal sorunların çözümü için köklü bir reçeteye ihtiyacımız var.
Köklü reçeteyi bu ülkenin Anadolu ve Mezopotamya topraklarının onurlu insanları
üretecektir ve hayata geçirecektir. 
Teşekkür
ediyorum. (HDP sıralarından alkışlar)
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
32’nci
maddeyi oylarınıza sunuyorum: Kabul edenler... Kabul etmeyenler... 32’nci madde
kabul edilmiştir. 
MEHMET
MUŞ (İstanbul) – Sayın Başkan...
ENGİN
ALTAY (İstanbul) – Sayın Başkan...
BAŞKAN
– Buyurun Sayın Muş. 
MEHMET
MUŞ (İstanbul) – Hatibin iddialarını kabul etmediğimizi, bu iddialara yönelik
cevaplarımızın Meclisin kayıtlarında mevcut olduğunu Genel Kurula hatırlatmak
isterim. 
Teşekkür
ederim.
BAŞKAN
– Peki.
Sayın
Altay, sizin de bir söz talebiniz oldu.
ENGİN
ALTAY (İstanbul) – Tedbiren almıştım, gerek kalmadı. 
BAŞKAN
– Değerli milletvekilleri, 33’üncü madde üzerinde önerge bulunmamaktadır. 
33’üncü
maddeyi oylarınıza sunuyorum: Kabul edenler… Kabul etmeyenler… 33’üncü madde
kabul edilmiştir.
34’üncü
madde üzerinde önerge bulunmamaktadır.
34’üncü
maddeyi oylarınıza sunuyorum: Kabul edenler… Kabul etmeyenler… 34’üncü madde
kabul edilmiştir.
35’inci
madde üzerinde önerge bulunmamaktadır.
35’inci
maddeyi oylarınıza sunuyorum: Kabul edenler… Kabul etmeyenler… 35’inci madde
kabul edilmiştir.
36’ncı
madde üzerinde 1 önerge bulunmaktadır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’nin çerçeve 36’ncı maddesinin aşağıdaki
şekilde değiştirilmesini arz ve teklif ederiz.
"MADDE
36- 6362 sayılı Kanunun 103 üncü maddesinin birinci fıkrasına aşağıdaki cümle
ve maddeye aşağıdaki fıkralar eklenmiştir.
"Tüzel
kişilere, aykırılığın ağırlığı ve etkilediği mağdur sayısı dikkate alınarak bu
fıkranın birinci cümlesinde yer alan asgari miktardan az olmamak üzere bağımsız
denetimden geçmiş yıllık finansal tablolarında yer alan brüt satış hasılatının
%1'i ile vergi öncesi kârının %20'sinden yüksek olanına kadar idari para cezası
verilir.”
"(7)
Kurul veya bu Kanuna göre görevlendirilenler tarafından ilgili gerçek ve tüze
kişilerden bu Kanun ve ilgili diğer mevzuatın sermaye piyasasına ilişkin
hükümleriyle ilgili olarak talep ettikleri bilgi, belge, açıklama ve kayıtları
(elektronik ortamda tutulanlar dâhil) süresi içinde hiç veya istenen şekliyle
vermeyen veya eksik, gerçeğe aykırı, yanıltıcı nitelikte veren veya açıklamalarda
bulunan kişiler ve Kurul veya bu Kanuna göre görevlendirilenlerin görevlerini
yapmalarını engelleyen veya zorlaştıran kişilere birinci fıkranın birinci
cümlesi uyarınca idari para cezası verilir.
“(8)
Kurula gerçeğe aykırı, yanıltıcı nitelikte bilgi, belge vermek veya
açıklamalarda bulunmak suretiyle gereksiz olarak Kanunun 88 inci maddesi
uyarınca denetim yapılmasına neden olan kişiler hakkında bin Türk Lirasından
yirmibeş bin Türk Lirasına kadar idari para cezası verilir.”
 Mehmet
Muş Mehmet Doğan Kubat Abdullah Güler 
 İstanbul İstanbul İstanbul

 Oğuzhan
Kaya Erol Kavuncu
 Çorum Çorum

BAŞKAN
– Komisyon önergeye katılıyor mu?
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Takdire bırakıyoruz efendim. 
MEHMET
DOĞAN KUBAT (İstanbul) – Gerekçe…
BAŞKAN
– Gerekçeyi okutuyorum:
Gerekçe:

Önergeyle
6362 sayılı Kanun’un 103’üncü maddesi uyarınca yükümlülüklerine aykırı hareket
eden kişilere verilecek cezaların belirlenmesi hususuna açıklık
getirilmektedir. 
BAŞKAN
– Değerli milletvekilleri, önergeyi oylarınıza sunuyorum: Kabul edenler… Kabul
etmeyenler… Önerge kabul edilmiştir. 
Kabul
edilen önerge doğrultusunda 36’ncı maddeyi oylarınıza sunuyorum: Kabul edenler…
Kabul etmeyenler… 36’ncı madde kabul edilmiştir. 
37’nci
madde üzerinde önerge bulunmamaktadır. 
37’nci
maddeyi oylarınıza sunuyorum: Kabul edenler… Kabul etmeyenler… 37’nci madde
kabul edilmiştir. 
38’inci
madde üzerinde önerge bulunmamaktadır. 
38’inci
maddeyi oylarınıza sunuyorum: Kabul edenler… Kabul etmeyenler… 38’inci madde
kabul edilmiştir. 
Değerli
milletvekilleri, sayın Grup Başkan Vekillerini beş dakikalığına odama
bekliyorum. Lütfen, sizler de ayrılmayın. Beş dakika sonra, kanunu bitirmek
için hep beraber burada olacağız.
Birleşime
beş dakika ara veriyorum. 
Kapanma Saati: 22.19
DÖRDÜNCÜ OTURUM
Açılma Saati: 22.26
BAŞKAN: Başkan Vekili Levent GÖK
KÂTİP ÜYELER: Rümeysa KADAK (İstanbul), Şeyhmus DİNÇEL
(Mardin)
-----0-----
BAŞKAN
– Sayın milletvekilleri, Türkiye Büyük Millet Meclisinin 59’uncu Birleşiminin
Dördüncü Oturumunu açıyorum. 
176
sıra sayılı Kanun Teklifi’nin görüşmelerine devam ediyoruz.
Komisyon
yerinde.
Değerli
milletvekilleri, yeni madde ihdasına dair bir önerge vardır. Önce, kısa bir
açıklamam olacak bu konuyla ilgili olarak, ondan sonra işlemimize devam
edeceğiz. 
Değerli
milletvekilleri, Sayın Mehmet Muş ve arkadaşlarının verdiği yeni madde ihdasına
dair önerge, şu anda 176 sıra sayılı Kanun Teklifi’yle görüştüğümüz maddelerin
içeriklerini değiştiren bir teklif değildir. Başka bir kanuna atıfta bulunan,
6502 sayılı Tüketicinin Korunması Hakkında Kanun’daki bir maddeyi değiştiren
bir tekliftir. İç Tüzük’ümüzün 87’nci maddesinin üçüncü ve dördüncü fıkralarını
beraber değerlendirdiğinizde “Görüşülmekte olan teklifin konusu olmayan sair
kanunlarda ek ve değişiklik getiren yeni bir kanun teklifi niteliğindeki
değişiklik önergeleri işleme konulmaz. 
Görüşülmekte
olan teklife konu kanunun, komisyon metninde bulunmayan, ancak teklif ile çok
yakın ilgisi bulunan bir maddesinin değiştirilmesini isteyen ve komisyonun salt
çoğunlukla katıldığı önergeler üzerinde yeni bir madde olarak görüşme açılır.”
hükmünü haizdir. 
Ben,
yaptığım değerlendirmelerde şu anda görüştüğümüz kanun teklifinin yani 176 sıra
sayılı Kanun Teklifi’nin Komisyonda görüşülmesi sırasında Tüketicinin Korunması
Hakkında Kanun’daki bir yetkinin Merkez Bankasına devredilmesinin unutulduğu
sonucunu çıkarıyorum. Görüştüğümüz kanun teklifinde BDDK’nin bir kısım
yetkilerinin Merkez Bankasına devrini amir hükümler vardır. Bu hususun gerek
kanun teklifinin hazırlanmasında ve gerek Komisyon tartışmaları sırasında
unutulduğunu düşünüyorum.
Değerli
arkadaşlarım, yasama kalitemizin artırılması bakımından komisyon çalışmalarına
özen gösterilmesinin öneminin bir kez daha altını çiziyorum. Daha sonra bir
unutkanlık fark edilebiliyor ama o unutkanlığın telafisi de İç Tüzük’ün ne
yazık ki zorlanmasıyla mümkün olabiliyor.
Ben,
az önce, görüştüğümüz 176 sıra sayılı Kanun Teklifi’nde hiç yer almayan 6502
sayılı Kanun’da değişiklik getiren bu önergeyle ilgili olarak 5 siyasi parti
grubunun görüşünü aldım, onların herhangi
bir itirazı olup olmadığı konusunda kendilerinin görüşlerini aldım. Eğer bir
tanesi dahi itiraz etseydi bu önergeyi işleme almayacaktım. Ancak, İç
Tüzük’teki usule uygun olmamakla beraber, 5 siyasi parti grubumuzun itirazına
uğramayan ve bir dahaki sefere de emsal teşkil etmemek kaydıyla bu önergeyi şu
anda işleme alacağım; bunun özellikle kayıtlara, zabıtlara hepinizin huzurunda
geçirilmesini arzu ediyorum.
Şimdi,
bu ihtirazi kayıtla ve emsal teşkil etmemek kaydıyla, açıklamalarını yaptığım
önergeyi işleme alıyorum.
Değerli
milletvekilleri, şimdi önergeyi okutup Komisyona soracağım. Komisyon önergeye
salt çoğunlukla -16 üyesiyle- katılırsa önerge üzerinde yeni bir madde olarak
görüşme açacağım. Eğer Komisyon salt çoğunlukla önergeye katılmaz ise önergeyi
işlemden kaldıracağım. 
Şimdi,
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 176 sıra sayılı Kanun Teklifi’ne aşağıdaki maddenin eklenmesini ve diğer
maddelerin buna göre teselsül ettirilmesini arz ve teklif ederiz. 
MADDE
39 – 7/11/2013 tarihli ve 6502 sayılı Tüketicinin Korunması Hakkında Kanunun
4’üncü maddesinin üçüncü fıkrasının ikinci cümlesinde yer alan “Bankacılık
Düzenleme ve Denetleme Kurumu” ibaresi “Türkiye Cumhuriyet Merkez Bankası”
şeklinde değiştirilmiştir. 
 Mehmet
Muş Mehmet Doğan Kubat Ramazan Can
 İstanbul İstanbul Kırıkkale
 Fehmi
Alpay Özalan Oğuzhan Kaya Recep Özel
 İzmir Çorum Isparta
 Rümeysa
Kadak
 İstanbul
BAŞKAN
– Sayın Komisyon, önergeye salt çoğunlukla katılıyor musunuz? 
PLAN
VE BÜTÇE KOMİSYONU BAŞKANI LÜTFİ ELVAN (Mersin) – Sayın Başkan, salt
çoğunluğumuz vardır, önergeye katılıyoruz. 
BAŞKAN
– Komisyon önergeye salt çoğunlukla katılmış olduğundan önerge üzerinde yeni
bir madde olarak görüşme açıyorum. 
Söz
isteyen? Yok. 
Değerli
arkadaşlarım, soru-cevap işlemi de bulunmadığından, Komisyonun salt çoğunlukla
katılmış olduğu, söz talebinin bulunmadığı ve soru-cevap işleminin de
bulunmadığı yeni maddeyi oylarınıza sunuyorum: Kabul edenler… Kabul etmeyenler…
Kabul edilmiştir.
Böylelikle
yeni bir madde kabul edilmiş ve teklife yeni bir madde eklenmiştir. 
Herhangi
bir karışıklığa mahal vermemek için bundan sonra maddeler üzerindeki önerge
işlemlerine mevcut sıra sayısı metnindeki madde numaraları üzerinden devam edilecek,
kanunun yazımı esnasında madde numaraları teselsül ettirilecektir. 
Değerli
milletvekilleri, Başkanlık Divanımızın bu konulardaki titizliğinin, özellikle
Meclisimizin yasama faaliyetleri konusunda ne kadar hassas olduğunun
sergilenmesi açısından da bütün üyelerimiz tarafından bilinmesinde yarar
vardır. Biz, her gelen önergeyi, kanun metnini kılı kırk yararak inceliyoruz ve
özellikle İç Tüzük’ümüze, yasalarımıza, Anayasa’mıza uygun bir şekilde
görüşmelerin yürütülmesine naçizane katkıda bulunmaya çalışıyoruz. 
Değerli
arkadaşlarım, 39’uncu madde üzerinde önerge yoktur.
39’uncu
maddeyi oylarınıza sunuyorum: Kabul edenler… Kabul etmeyenler… 39’uncu madde
kabul edilmiştir. 
40’ıncı
madde üzerinde önerge yoktur.
40’ıncı
maddeyi oylarınıza sunuyorum: Kabul edenler… Kabul etmeyenler… 40’ıncı madde
kabul edilmiştir. 
ENGİN
ALTAY (İstanbul) – Sayın Başkan…
BAŞKAN
– Bir talebiniz mi vardı Sayın Altay?
ENGİN
ALTAY (İstanbul) – Sayın Başkan, benim yorumuma göre, bu oylamanın açık
oylamaya tabi iş olduğu kanaatindeyim ancak takdir yüce makamınızındır. Bunun
tutanaklara geçmesinde fayda gördüm.
BAŞKAN
– Değerli arkadaşlarım, bütçeye ek yük getiren yani bütçenin mali külfetini
artıran konular olduğu zaman açık oylamaya gidiyoruz. Bu getirilen kanun
teklifinde kimi mali hükümler olmakla beraber bunların hiçbiri bütçe kanununa
ek külfet getiren maddeler değildir.
İç
Tüzük 86’ncı maddeye göre de talepte bulunan arkadaşımız olmadığından teklifin
görüşmeleri tamamlanmıştır.
Değerli
milletvekilleri, teklifin tümünü oylarınıza sunuyorum: Kabul edenler… Kabul
etmeyenler… Teklif kabul edilmiş ve kanunlaşmıştır; hayırlı olsun.
Değerli
milletvekilleri, gündemimizde başka bir konu bulunmadığından, alınan karar
gereğince, kanun teklifleri ile komisyonlardan gelen diğer işleri sırasıyla
görüşmek için 25 Şubat 2020 Salı günü saat 15.00’te toplanmak üzere birleşimi
kapatıyorum.
Hepinize
iyi geceler diliyorum.
Kapanma Saati: 22.36




(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(´) 176 S. Sayılı Basmayazı 18/2/2020
tarihli 57’nci Birleşim Tutanağı’na eklidir.



(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde hatip tarafından Türkçe
olmayan kelimeler ifade edildi.


(x) Bu bölümde Hatip tarafından Türkçe
olmayan kelimeler ifade edildi.


(x) Bu bölümlerde hatip tarafından Türkçe
olmayan kelimeler ifade edildi.





(x) Bu bölümde hatip tarafından Türkçe
olmayan kelimeler ifade edildi. 




