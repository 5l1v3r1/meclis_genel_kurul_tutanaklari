



TBMM Tutanak Müdürlüðü




 TÜRKİYE BÜYÜK MİLLET MECLİSİ
 TUTANAK DERGİSİ

 68’inci
Birleşim
 8
Mart 2018 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)

 İÇİNDEKİLER

I.- GEÇEN TUTANAK ÖZETİ
II.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bursa Milletvekili Emine Yavuz Gözgeç’in, 8 Mart Dünya
Kadınlar Günü’ne ilişkin gündem dışı konuşması
2.- Bursa Milletvekili Nurhayat Altaca Kayışoğlu’nun, 8 Mart
Dünya Emekçi Kadınlar Günü’ne ilişkin gündem dışı konuşması
3.- Erzurum Milletvekili Kamil Aydın’ın, 12 Mart Erzurum’un
düşman işgalinden kurtuluşunun 100’üncü yıl dönümüne ilişkin gündem dışı
konuşması

III.- AÇIKLAMALAR
1.- İstanbul Milletvekili Filiz Kerestecioğlu Demir’in, 8
Mart Dünya Emekçi Kadınlar Günü’ne ilişkin açıklaması
2.- İstanbul Milletvekili Sibel Özdemir’in, 8 Mart Dünya
Emekçi Kadınlar Günü’ne ilişkin açıklaması
3.- İstanbul Milletvekili Serap Yaşar’ın, 8 Mart Dünya
Kadınlar Günü’ne ilişkin açıklaması
4.- Lütfiye İlksen Ceritoğlu Kurt’un, Afrin’de hayatını
kaybeden şehitlere Allah’tan rahmet, gazilere şifalar dilediğine ve 8 Mart
Dünya Kadınlar Günü’nü kutladığına ilişkin açıklaması
5.- Adana Milletvekili Zülfikar İnönü Tümer’in, uzman
jandarmaların sorunlarına ilişkin açıklaması
6.- İzmir Milletvekili Mustafa Ali Balbay’ın, 8 Mart Dünya
Kadınlar Günü’nü kutladığına ve Hükûmetin MESAM’ın yönetiminden elini çekmesi
gerektiğine ilişkin açıklaması
7.- Bursa Milletvekili Erkan Aydın’ın, 8 Mart Dünya Emekçi
Kadınlar Günü’ne ilişkin açıklaması
8.- Kayseri Milletvekili Sami Dedeoğlu’nun, 8 Mart Dünya
Kadınlar Günü’ne ilişkin açıklaması
9.- Denizli Milletvekili Kazım Arslan’ın, 8 Mart Dünya
Emekçi Kadınlar Günü’nü kutladığına ve MESAM’a kayyum atanması kararının acil
kaldırılması ve hukuksuzluğa son verilmesi gerektiğine ilişkin açıklaması
10.- Niğde Milletvekili Ömer Fethi Gürer’in, 8 Mart Dünya
Emekçi Kadınlar Günü’ne ilişkin açıklaması
11.- Edirne Milletvekili Okan Gaytancıoğlu’nun, emeklilik
hakkı elde etmiş ancak prim borcu bulunan yurttaşların sorunlarına ilişkin
açıklaması
12.- Mersin Milletvekili Aytuğ Atıcı’nın, resmî ilanların
yerel basına verilmemesi uygulamasından derhâl vazgeçilmesi gerektiğine ilişkin
açıklaması
13.- Mersin Milletvekili Ali Cumhur Taşkın’ın, 8 Mart Dünya
Kadınlar Günü’ne ilişkin açıklaması
14.- Mersin Milletvekili Hüseyin Çamak’ın, 8 Mart Dünya
Emekçi Kadınlar Günü’ne ilişkin açıklaması
15.- Giresun Milletvekili Sabri Öztürk’ün, 8 Mart Dünya
Kadınlar Günü’ne ilişkin açıklaması
16.- Kahramanmaraş Milletvekili İmran Kılıç’ın, 8 Mart Dünya
Kadınlar Günü’ne ilişkin açıklaması
17.- Adana Milletvekili İbrahim Özdiş’in, Gıda, Tarım ve
Hayvancılık Bakanından, kadın çiftçilere pozitif ayrımcılık ve destek verme
konusunda ne gibi çalışmaları olduğunu öğrenmek istediğine ilişkin açıklaması
18.- Afyonkarahisar Milletvekili Hatice Dudu Özkal’ın, 8
Mart Dünya Kadınlar Günü’ne ilişkin açıklaması
19.- Samsun Milletvekili Erhan Usta’nın, 8 Mart Dünya
Kadınlar Günü’nü kutladıklarına ve kadınların istihdamı konusunda yaşanan
ayrımcılık sorununun araştırılması amacıyla verdikleri önergeye siyasi
partilerin desteğini beklediklerine ilişkin açıklaması
20.- Mardin Milletvekili Erol Dora’nın, 8 Mart Dünya Emekçi
Kadınlar Günü’ne ilişkin açıklaması
21.- İstanbul Milletvekili Engin Altay’ın, 8 Mart Dünya
Kadınlar Günü’nü kutladığına ve kadının özgürlüğü, eşitliği ve saygınlığının cumhuriyet
değerlerinin korunmasına bağlı olduğuna ilişkin açıklaması
22.- Kayseri Milletvekili Mustafa Elitaş’ın, 8 Mart Dünya
Kadınlar Günü’ne ilişkin açıklaması
23.- Konya Milletvekili Leyla Şahin Usta’nın, 8 Mart Dünya
Emekçi Kadınlar Günü’nü kutladığına, Afrin’de mücadele içerisinde olan
askerlerin ailelerine milletvekilleri ve kadınlar olarak büyük destek
verdiklerine ve bugünün, kadınların acılarıyla değil, mutluluklarıyla ve
iyilikleriyle anıldığı bir gün olmasını temenni ettiğine ilişkin açıklaması
24.- İzmir Milletvekili Ertuğrul Kürkcü’nün, Elâzığ
Milletvekili Ömer Serdar’ın sataşma nedeniyle yaptığı konuşmasındaki bazı
ifadelerine ilişkin açıklaması 
25.- Sağlık Bakanı Ahmet Demircan’ın, Antalya Milletvekili
Ahmet Selim Yurdakul’un 533 sıra sayılı Kanun Tasarısı’nın 13’üncü maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
26.- Kahramanmaraş Milletvekili İmran Kılıç’ın, Mersin
Milletvekili Hüseyin Çamak’ın 533 sıra sayılı Kanun Tasarısı’nın 14’üncü
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
27.- Mersin Milletvekili Hüseyin Çamak’ın, Kahramanmaraş
Milletvekili İmran Kılıç’ın yaptığı açıklamasındaki bazı ifadelerine ilişkin
açıklaması
28.- Maliye Bakanı Naci Ağbal’ın, İstanbul Milletvekili Garo
Paylan’ın 533 sıra sayılı Kanun Tasarısı’nın 16’ncı maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
29.- Maliye Bakanı Naci Ağbal’ın, İstanbul Milletvekili Garo
Paylan’ın sataşma nedeniyle yaptığı konuşmasındaki bazı ifadelerine ilişkin
açıklaması
30.- İstanbul Milletvekili Garo Paylan’ın, Maliye Bakanı
Naci Ağbal’ın yaptığı açıklamasındaki bazı ifadelerine ilişkin açıklaması
31.- İstanbul Milletvekili Sibel Özdemir’in, ön lisans
muhasebe bölümü mezunlarının sorunlarına ilişkin açıklaması
32.- İstanbul Milletvekili Mehmet Muş’un, İzmir Milletvekili
Ertuğrul Kürkcü’nün 533 sıra sayılı Kanun Tasarısı’nın ikinci bölümü üzerinde
HDP Grubu adına yaptığı konuşmasındaki bazı ifadelerine ilişkin açıklaması
33.- İstanbul Milletvekili Engin Altay’ın, görüşülmekte olan
533 sıra sayılı Kanun Tasarısı’nın sakıncalı hususlarıyla ilgili Hükûmete
yapıcı önerilerini sunduklarına ve iyi niyet göstergesi olarak sorun
barındırmayan maddelerdeki önergeleri geri çektiklerine ilişkin açıklaması

IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, 8
Mart Dünya Emekçi Kadınlar Günü’nü kutladığına ilişkin konuşması

V.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan, kadınların istihdamı konusunda yaşanan ayrımcılık sorununun
araştırılarak alınması gereken önlemlerin belirlenmesi amacıyla Türkiye Büyük
Millet Meclisi Başkanlığına verilmiş olan, İstanbul Milletvekili Arzu Erdem ve
arkadaşlarının (10/1013) esas numaralı Meclis Araştırması Önergesi’nin ön
görüşmelerinin, Genel Kurulun 8 Mart 2018 Perşembe günkü birleşiminde yapılmasına
ilişkin önerisi
2.- HDP Grubunun, Diyarbakır Milletvekili Sibel Yiğitalp
tarafından, ceza infaz kurumlarında yaşanan hak ihlali iddialarının
araştırılması ve bu ihlallerin bir an önce giderilmesi amacıyla 8/3/2018
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 8 Mart 2018 Perşembe
günkü birleşiminde yapılmasına ilişkin önerisi
3.- CHP Grubunun, Balıkesir Milletvekili Mehmet Tüm ve
arkadaşları tarafından, bireysel silahlanmayı azaltmanın ve ateşli silah
alışverişinin engellenmesi yollarının belirlenmesi amacıyla 8/3/2018 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 8 Mart 2018 Perşembe günkü
birleşiminde yapılmasına ilişkin önerisi 

VI.- SATAŞMALARA İLİŞKİN KONUŞMALAR
1.- İzmir Milletvekili Ertuğrul Kürkcü’nün, Elâzığ
Milletvekili Ömer Serdar’ın HDP grup önerisi üzerinde AK PARTİ Grubu adına
yaptığı konuşması sırasında şahsına sataşması nedeniyle konuşması
2.- İstanbul Milletvekili Mehmet Bekaroğlu’nun, Elâzığ
Milletvekili Ömer Serdar’ın HDP grup önerisi üzerinde AK PARTİ Grubu adına
yaptığı konuşması sırasında şahsına sataşması nedeniyle konuşması
3.- Elâzığ Milletvekili Ömer Serdar’ın, İzmir Milletvekili
Ertuğrul Kürkcü’nün sataşma nedeniyle yaptığı konuşması sırasında şahsına
sataşması nedeniyle konuşması
4.- İstanbul Milletvekili Garo Paylan’ın, Maliye Bakanı Naci
Ağbal’ın yaptığı açıklaması sırasında şahsına sataşması nedeniyle konuşması
5.- İzmir Milletvekili Ertuğrul Kürkcü’nün, İstanbul
Milletvekili Mehmet Muş’un yaptığı açıklaması sırasında şahsına sataşması
nedeniyle konuşması 
VII.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı (1/914) ile Plan ve
Bütçe Komisyonu Raporu (S. Sayısı: 533)
2.- Türkiye Cumhuriyeti Hükümeti ile Uluslararası Göç Örgütü
(IOM) Arasında Türkiye Cumhuriyeti Hükümeti ile Uluslararası Göç Örgütü
Arasında Örgüt ve Ofisin Türkiyedeki Yasal Statüsü Ayrıcalıkları ve
Bağışıklıklarına İlişkin Anlaşmayı Tadil Eden Anlaşmanın Onaylanmasının Uygun
Bulunduğuna Dair Kanun Tasarısı (1/848) ve Dışişleri Komisyonu Raporu (S. Sayısı: 517)
3.- Türkiye Cumhuriyeti Hükümeti ile Bangladeş Halk
Cumhuriyeti Hükümeti Arasında Yatırımların Karşılıklı Teşviki ve Korunmasına
İlişkin Anlaşmanın Onaylanmasının Uygun Bulunduğuna Dair Kanun Tasarısı (1/428)
ve Dışişleri Komisyonu Raporu (S. Sayısı: 167)

VIII.- YAZILI SORULAR VE CEVAPLARI
1.- İstanbul Milletvekili Mustafa Sezgin Tanrıkulu'nun, Kefalet
Sandığı Başkanlığı ihalelerine ilişkin Başbakandan sorusu ve Maliye Bakanı Naci
Ağbal’ın cevabı (7/23674)
2.- Hatay Milletvekili Serkan Topal'ın,
Bakanlığa bağlı kurum ve kuruluşlardaki engelli kadrolarına ilişkin sorusu ve Ekonomi
Bakanı Nihat Zeybekci’nin cevabı (7/23846)
3.- Hatay Milletvekili Serkan Topal'ın,
2013-2018 yılları arasında Bilgi Edinme Hakkı Kanunu kapsamında yapılan
başvurulara ilişkin sorusu ve Ekonomi Bakanı Nihat Zeybekci’nin cevabı
(7/23847)

8 Mart 2018 Perşembe
BİRİNCİ OTURUM
Açılma Saati: 14.01
BAŞKAN: Başkan Vekili Mithat SANCAR
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
----- 0 -----
BAŞKAN
– Türkiye Büyük Millet Meclisinin 68’inci Birleşimini açıyorum. 
Toplantı
yeter sayısı vardır, görüşmelere başlıyoruz. 
Gündeme
geçmeden önce üç sayın milletvekiline gündem dışı söz vereceğim.
Gündem
dışı ilk söz, 8 Mart Kadınlar Günü münasebetiyle söz isteyen Bursa Milletvekili
Emine Yavuz Gözgeç’e aittir.
Buyurun
Sayın Yavuz Gözgeç. (AK PARTİ sıralarından alkışlar) 
Süreniz
beş dakikadır. 
II.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.- Bursa Milletvekili Emine Yavuz Gözgeç’in, 8 Mart Dünya
Kadınlar Günü’ne ilişkin gündem dışı konuşması
EMİNE
YAVUZ GÖZGEÇ (Bursa) – Sayın Başkan, değerli milletvekilleri; 8 Mart Dünya
Kadınlar Günü nedeniyle söz almış bulunmaktayım.
AK
PARTİ iktidarında kadınlarımızın sosyal, ekonomik, siyasi hayatın her alanında
hak ettiği yerde olmasında reform niteliğinde adımlar atılmıştır. Anayasa’da
getirilen pozitif ayrımcılık ilkesi, Medeni Kanun, Ceza Kanunu, İş Kanunu’nda
kadınlar lehine yapılan düzenlemeler, “kadına şiddette sıfır tolerans”
anlayışıyla 6284 sayılı Yasa’nın çıkarılması, şiddet önleme ve izleme
merkezlerinin kurulması, kadın konukevi sayılarının artırılması, mağdurun ve
şiddet uygulayanın birlikte takip edildiği teknik takip sistemi bu yapılanların
sadece bir kısmı. 
AK
PARTİ olarak biz sadece Türkiye’de değil, dünyada kadın, erkek, çocuk; tüm
insan hakları konusunda samimi ve kararlı bir duruş sergiliyoruz. Ancak
ülkemizde daha dün başörtülü kadınlara hayat hakkı tanımayanların, ikna
odalarında psikolojik şiddetle başlayıp fiziksel şiddete varan zulmün yanında
saf tutanların bugün özgürlüklerden, kadın haklarından bahsetmesi ne kadar
samimidir, halkımızın vicdanına bırakıyorum.
Diğer
yandan, kız çocuklarını dağa kaçıran, istismar eden, terörist olmaya zorlayan,
canlı bomba olarak kullanan terör örgütlerine sırtını dayayanların, âdeta terör
örgütlerinin sözcülüğünü yapanların kadına dair tek bir söz söylemeye hakları
yoktur. 
Değerli
milletvekilleri, 8 Mart aslında acı bir olay üzerine kutlanmaya başlanan bir
gün. Amerika’da New York kentinde bir dokuma fabrikasında insanlık dışı
şartlarda düşük ücretle çalışmak zorunda kalan ve yanarak can veren 129 kadın…
Kan, gözyaşı, vahşet üzerine kurulu sömürü düzenlerinin bugün böyle günleri
ihdas etmeleri, zannediyorum, günah çıkarma çabalarından kaynaklanıyor.
Kadınların insan olup olmadığının tartışıldığı imha medeniyetinin izlerini,
Afrika seyahatinde, Senegal’de insanların köle olarak satıldığı,
hastalananların köpek balıklarına atıldığı Goree Adası’nda, Cezayir'de Şehitler
Abidesi’nde gördük; yine Saraybosna'da, Birleşmiş Milletler güçlerinin gözleri
önünde 8 binden fazla Müslüman Bosnalı kadının hunharca öldürüldüğü Srebrenitsa
katliamında gördük. 
Kadın
hakları konusunda mangalda kül bırakmayan Batı medeniyetinin iki yüzlülüğünü
bugün de Suriye'de, Doğu Guta'da milyonlarca kadının katledilmesine sessiz
kalmalarında, hatta bu zulme ortak olmalarında görüyoruz. 
Biz
diyoruz ki kadın erkek, çocuk, tüm canlılara, tüm yaratılmışlara şiddet
insanlık suçudur. Cumhurbaşkanımızın ifade ettiği gibi, kadının gasbedilen
hakkı tüm insanlığa yöneltilmiş bir tehdittir. Eğer kadın mutluysa o ülke de
mutludur, eğer kadın umut içindeyse o ülke de umut içindedir. Çünkü bizim kadim
medeniyetimizde kadın-erkek ayrımı yapılmaksızın insan eşrefimahlukattır,
yaratılmışların en şereflisidir. 
Bizim
tarihimizde “ben” değil “biz” şuuruyla medrese, şifahane kütüphane, vakıfları
kuran kadınlarımız var. Erkeklerle omuz omuza kurtuluş destanları yazan Halide
Onbaşılarımız, Şerife Bacılarımız, Tayyar Rahmiyelerimiz, Fatma Çavuşlarımız,
Nene Hatunlarımız var. 15 Temmuz hain darbe teşebbüsüne karşı meydanlara inerek
vatanı için canını ortaya koyan kahraman kadınlarımız var. Tankların altında
ezilerek şehit olan Türkan Türkmen Tekin, namazını kılıp eşi “Evde kal.”
demesine rağmen eşiyle beraber evden çıkarak 15 Temmuz Şehitler Köprüsü’nde
şehit olan Ayşe Aykaç, Sevgi Yeşilyurt, Yıldız Gürsoy, özel harekât
polislerimiz Kübra Doğanay, Cennet Yiğit, Demet Sezen, Sevda Güngör, Zeynep
Sağır, Gülşah Güler; her birini rahmetle anıyorum. Şimdi Afrin’de Zeytin Dalı
Harekâtı’nda terörle, teröristlerle mücadele eden “Biz Nene Hatunların
torunlarıyız, vatan aşkı bize onlardan miras kaldı.” diyen kadın subaylarımız
var. Sahip olduğumuz köklü medeniyetimizle bağlarımızı koparmadan, sevgi ve
merhamet dilini hâkim kılarak kadın-erkek hep birlikte daha güçlü bir
Türkiye’yi inşa edeceğimize inanıyorum. 
Benim
8 yaşında bir oğlum var, ona dedim ki: Kadın haklarıyla ilgili bana bir iki
cümle yazar mısın? Onun yazdığı bir iki cümleyi ben burada okumak istiyorum:
“Kadınlar olmazsa hayat güzel olmaz, kadınlar olmazsa oğullarımız da olmaz.”
diyor, saygılarımı sunuyorum. (AK PARTİ sıralarından alkışlar)
BAŞKAN
– Teşekkürler Sayın Yavuz Gözgeç.
Gündem
dışı ikinci söz, 8 Mart Dünya Emekçi Kadınlar Günü münasebetiyle söz isteyen
Bursa Milletvekili Nurhayat Altaca Kayışoğlu’na aittir.
Buyurun
Sayın Altaca Kayışoğlu. (CHP sıralarından alkışlar)
Süreniz
beş dakikadır.
2.- Bursa Milletvekili Nurhayat Altaca Kayışoğlu’nun, 8 Mart
Dünya Emekçi Kadınlar Günü’ne ilişkin gündem dışı konuşması
NURHAYAT
ALTACA KAYIŞOĞLU (Bursa) – Teşekkür ediyorum.
Sayın
Başkan, değerli milletvekilleri; 8 Mart Dünya Emekçi Kadınlar Günü vesilesiyle
gündem dışı söz almış bulunuyorum.
Keşke
Meclisimizin ana gündemi kadınların başta şiddet olmak üzere yoksulluk,
eğitimsizlik gibi sorunları olsa biz de bu konuları gündem dışı konuşmak
zorunda kalmasak. Buradan, çalıştığı için bizi ekranları başında izleyemeyen
tüm emekçi kadınlarımıza; çocuğuna ne yedireceğini düşünen milyonlarca yoksul
kadın kardeşlerime; yoksulluğunu, eğitimsizliğini, uğradığı şiddeti,
adaletsizliği düşünmesin, sorgulamasın diye “kadın programları” adı altında
modern uyuşturuculara maruz kalan kadınlarımıza ve bizi ekranları başında
izleme fırsatı bulan, kadınlar için kimlerin ne yaptığını, ne söylediğini,
nasıl çırpındığını görebilen, duyabilen kadınlarımıza; her 8 Martta çiçekler
verilerek gönlü alınan, 9 Marttan itibaren günde 3-4’ünün cinayete kurban giden
ve çiçek değil insan olmak isteyen kadınlarımıza; her defasında cennetin
ayakları altında olduğu söylenen ve hiçbir cennete değişmeyeceği evladını
teröre kurban veren, bundan sonra da tarifsiz acılarıyla baş başa kalan şehit
analarımıza ve doğduğu şehirde dahi yaşadığı köyden başka hiçbir yeri görmeyen,
görmeden ölecek olan kadınlarımıza; zorla evlendirilmiş, her gecesi kabus, her
gündüzü gece olan küçücük kız çocuklarımıza; her 8 Martta ve her türlü, kadına
karşı eylemde, söylemde, hak mücadelesinde göğsünü siper eden, mücadele eden,
geleceğini, bedenini bedel olarak öne atan, başta Kezban Saçılık olmak üzere,
bütün cesur yürekli kadınlara; tek suçu yolda yürümek olan, bu yüzden hiç
tanımadığı bir erkeğin yumruğuna, tekmesine maruz kalan başörtülü başörtüsüz,
şortlu montlu kadınlara; sevgilisinin, eşinin ya da hiç tanımadığı bir erkeğin
taleplerine cevap vermediği ya da ayrılmak istediği için maalesef -yarından
itibaren ve belki de bugün- günde 4-5’i öldürülen kadınlarımıza; çocuğunu
ısıtamadığı ya da ekmek götüremediği için, geçmişte olduğu gibi bugün de belki
şu anda evinde intiharı düşünen çaresiz kadınlara selamlarımı, sevgilerimi,
utançlarımı, özürlerimi gönderiyorum.
Keşke
bu bahsettiklerimi tek bir kadın daha yaşamadan burada gerçekten çözüm
üretebilecek politikaları, kanunları hayata geçirebilseydik, keşke bunun için
parmak sayımız fazla olsaydı, keşke kadın haklarını güvence altına alan laik,
demokratik cumhuriyeti koruyabilseydik. Bilinçaltımızda dahi hayatımızın her
zerresine yerleşmiş olan eşitsizliği, bu ayrımcılığı yüz altmış yıl daha
beklemeden bitirebilsek keşke. 
Biz
yıllarca “İstanbul nere ağalar? Gel gösterelim anam.” deyip uçkuruna saldıran
erkeklerin, maalesef, izlediğimiz bu sahnesiyle güldük, eğlendik; böyle bir
toplumdayız. Milattan iki bin beş yüz yıl önceki mantık da aynıydı. Herodot
anlatır, der ki: “Persler işgal ettiğinde Ksanthos’u, Likyalılar -Milattan Önce
500’lü yıllarda- kadınlar, çocuklar biz yenildikten sonra tecavüze uğramasın
diye bir kaleye kapatıp ateşe verip yakarlar.” 
Peki,
bugün ne yapıyor egemen güçler, erkek egemen iktidarlar? O kadınları güya
tacizden, tecavüzden korumak için aynı mantıkla pembe vagonlara, pembe
otobüslere, en çok da evlerine kapatıyorlar. Kadını meta olarak gösteren
hikâyeleri çocuklarımızın bilinçlerine enjekte eden cinsiyetçi müfredatla en
üst düzeyden “Hiç kadın-erkek eşit olur mu? Fıtrata aykırı.” deyip eşitsizliği
körükleyen söylemlerle maalesef kadınların sorunlarını artırıyorlar. 
İki
gündür burada ve basında birçok veri konuşuluyor. Biliyoruz ki seneye de 8
Martta, maalesef, kadın-erkek eşitsizliğinde 144 ülke arasında kaçıncı sıraya
gerilediğimizi konuşacağız. Ondan sonra, 8 Mart bitince yine bu veriler artmaya
devam edecek. 
TÜİK
verilerine göre 10 kadından 1’i üniversite okuyabiliyor, gerisi okuyamıyor.
Kadın istihdam oranı yüzde 28. Yine bu verilere göre 100 kadından 9’u iş
bulabiliyor. Eğitime ulaşım, siyasete katılım, ekonomik katılım ve fırsat
eşitliğinde resmî verilere göre de sonlardayız. 2017’de 409 kadın, 2018 yılının
ilk iki ayında 75 kadın öldürüldü. 
Soruyorum
size değerli milletvekilleri: Biz, bu tabloda, bu koltuklarda neden oturuyoruz?
Biz neden çözüm üretemiyoruz? Bizi engelleyen irade nedir?
Hepinizi
saygıyla selamlıyorum. (CHP sıralarından alkışlar)
BAŞKAN
– Teşekkürler.
Gündem
dışı üçüncü söz, 12 Mart Erzurum’un düşman işgalinden kurtuluşunun 100’üncü yıl
dönümü münasebetiyle söz isteyen Erzurum Milletvekili Kamil Aydın’a aittir. 
Buyurun
Sayın Aydın. (MHP sıralarından alkışlar) 
Süreniz
beş dakikadır. 
3.- Erzurum Milletvekili Kamil Aydın’ın, 12 Mart Erzurum’un
düşman işgalinden kurtuluşunun 100’üncü yıl dönümüne ilişkin gündem dışı
konuşması
KAMİL
AYDIN (Erzurum) – Sayın Başkan, değerli milletvekilleri; Milliyetçi Hareket
Partisi adına gündem dışı söz almış bulunmaktayım. Yüce heyetinizi saygıyla
selamlarım. 
Saygıdeğer
milletvekilleri, Birinci Dünya Savaşı sırasında 16 Şubat 1916 tarihinde Rus
işgaline uğrayan Erzurum, iki yıllık esaretin ardından yerel halkın direnişi ve
1’inci Kafkas Kolordu Komutanı Kazım Karabekir komutasındaki kuvvetlerce
Rusların lojistik, silah ve mühimmat desteğiyle yöre halkına her türlü cezayı,
cefayı ve işkenceyi yaşatan Ermeni Hınçak ve Taşnak çetelerinden 12 Mart 1918
tarihinde kurtarılmıştır. 
Erzurum’un
düşman işgalinden kurtuluşunun 100’üncü yılını idrak ettiğimiz bu günlerde,
aynı zamanda Dünya Kadınlar Günü’nü de kutlamaktayız. Kadını tanımlayan, kadını
betimleyen birçok veciz ifadeler bulunmaktadır yani kadın ailedir, kadın
annedir, kadın vatandır, kadın ülkedir, kadın gelecektir, kadın gelecek
nesillerin teminatıdır. Bu iki anlamlı etkinliği vesile kılarak bu vasıfların
hepsine sahip ve söz konusu vatan olduğunda her şeyi teferruat gören 2 kadın
abide şahsiyetten söz etmek istiyorum. 
Bunlardan
birincisi Fatma Seher Erden, namıdiğer Kara Fatma. 1888 Erzurum doğumlu Kara
Fatma, eşi Binbaşı Ahmet Bey’i Sarıkamış Harekâtı’nda şehit vermişti ve kendisi
ondan sonra Millî Müfreze Komutanı olarak onbaşı, çavuş, ta üsteğmenliğe kadar
millî mücadelede yer almıştı. İzmir, Sakarya, Dumlupınar ve Bursa başta olmak
üzere, Millî Mücadele’nin birçok cephesinde kahramanca ve kadınca yer almıştır.
Çavuşluktan üsteğmenliğe kadar süren kahraman askerî hayatı, devamında sivil
yaşamı 2 Temmuz 1955’te, 67 yaşında Darülacezede son bulmuştur. Emekli maaşını
da Kızılaya bağışlayan Fatma Seher Hanım, Kasımpaşa’daki Kulaksız Mezarlığı’nda
rahmetiyle yatmaktadır. 
MUSTAFA
ILICALI (Erzurum) – Allah gani gani rahmet eylesin. 
KAMİL
AYDIN (Devamla) – 93 Harbi’nde düşman tabyalara dayandığında ağır yaralı Hasan
kardeşini ve üç aylık yavrusunu bırakıp kardeşinin silahını kaptığı gibi
Aziziye tabyalarına hücum eden diğer bir kadın karakterimiz, diğer bir kadın
kahramanımız Nene Hatun’dur. Hayatının sonraki döneminde de felçli kızına ve
yaşlı kocasına bakarak kahramanlığını sürdürmüş, hatta teklif edilen yardımı
kabul etmeyip çalışabileceği bir iş talebinde bulunmuştu. Bölgeyi ziyaret eden
ABD’li bir generalin onu ziyareti sırasında elini öperek “Birçok millet,
kahramanlarını sadece kahramanlık sanatı olan ordularının içinde arar ve ancak
bu şekilde bulurken Türklerde hakiki kahramanlar akla gelmeyen, mütevazı
köşelerindeki sakinlerdir.” demiştir. 
Günümüzde
de köşelerine çekilmiş, mütevazı ve asil tavırlarıyla yüksek idealleri gereği
insanlığa, ülkesine, ülküsüne, vatanına, devletine hizmet eden kadın
kahramanlarımız tarihe not düşmeye devam etmektedir. Bunlar arasında insanlığın
en etkin ortak dili olan ve sevgi dili olan müziği öğretmekten başka amacı
olmayan ve hainlerce katledilen Aybüke kızımız akla gelen ilk isimdir. Şehit
öğretmenimiz Aybüke Yalçın’ı rahmetle, minnetle anıyoruz bu güzel günde. 
Ve
“Anneciğim, ben masa başındayım, benden daha önemli görevleri olan, cephede
bire bir savaşan arkadaşlarım var, onlar için dua et lütfen.” diyen ve ailesi
tarafından maddi varlığı Mehmetçik Vakfına bağışlanan Yarbay Songül Yakut da
diğer adı yaşayan, tarihe not düşen bir kadın kahramanımızdır. Onun şahsında
bugün Afrin’de mücadele eden kadın askerlerimize de buradan selam olsun.
Dualarımız ve başarı dileklerimiz de onlarla. (MHP ve AK PARTİ sıralarından
alkışlar) 
Saygıdeğer
milletvekilleri, kısaca, varlıklarıyla bire bir kahramanlık simgesi olan
kadınlarımıza günümüzde artan şiddet, taciz, tecavüz ve cinayetleri şiddetle
kınıyor ve burada hazırunda bulunan kadınlar başta olmak üzere tüm kadınların
Kadınlar Günü’nü kutluyor, en derin saygılarımı sunuyorum. (MHP ve AK PARTİ
sıralarından alkışlar)
BAŞKAN
– Teşekkürler Sayın Aydın.
Şimdi
sırada sisteme giren milletvekillerine birer dakika süreyle söz vermek var ama
Halkların Demokratik Partisi Grup Başkan Vekili Sayın Filiz Kerestecioğlu
bundan önce söz istedi, kendisi biraz sonra Genel Kuruldan ayrılmak zorunda,
ben de daha sonra kullanacağı sözü şimdi veriyorum. 
Buyurun
Sayın Kerestecioğlu.
III.- AÇIKLAMALAR
1.- İstanbul Milletvekili Filiz Kerestecioğlu Demir’in, 8
Mart Dünya Emekçi Kadınlar Günü’ne ilişkin açıklaması
FİLİZ
KERESTECİOĞLU DEMİR (İstanbul) – Teşekkür ederim Sayın Başkan.
Ayrılmak
zorunda olduğum için önce söz almak istedim.
Şiddetsiz,
barış içinde bir dünya için mücadele eden, “Bedenimiz, emeğimiz, kimliğimiz
bizimdir.” diyen, kadınlar arası dayanışmayı her alanda yükselten tüm kadınları
selamlıyor ve 8 Mart Dünya Kadınlar Günü’nü kutluyorum. 8 Mart, bir mücadele ve
dayanışma günüdür. 
Bu
Meclis çatısı altında bir konuyu da özellikle ifade etmek isterim. Bu Meclis
çatısı altında tacize uğradığını, herhangi bir taciz gördüğünü düşünen, ifade
eden ya da ifade etmekte zorlanan her kadınla dayanışma içerisinde olduğumuzu,
ister vekil olsun ister çalışan olsun, her zaman bize başvurabileceklerini,
kendileriyle gereken dayanışmayı her zaman göstermeye hazır olduğumuzu da
ayrıca ifade etmek isterim. Çünkü gerçekten kadınlar arasında dayanışma
olmadığı zaman, tacize, tecavüze, şiddete hep birlikte karşı çıkmadığımız
zaman, barış için hep birlikte söz söylemediğimiz zaman bu dünya daha güzel bir
yer olmayacak. O nedenle, biz bugün alanlarda olacağımız için burada
olamayacağım. 
Yaşasın
8 Mart diyorum, yaşasın kadın mücadelesi diyorum.
(İstanbul
Milletvekili Filiz Kerestecioğlu Demir’in “Yaşasın 8 Mart” yazılı bir pankart
açması)
Hepinizi
sevgiyle saygıyla selamlıyor, başta Meclisteki tüm çalışan ve vekil kadınların
8 Martı olmak üzere tüm dünyadaki kadınların 8 Mart dayanışma, mücadele,
Kadınlar Günü’nü kutluyorum. 
Teşekkür
ederim Sayın Başkan. (HDP sıralarından alkışlar)
BAŞKAN
– Teşekkürler Sayın Kerestecioğlu. 
Sayın
milletvekilleri, şimdi de sisteme giren ilk 15 milletvekiline yerlerinden birer
dakika süreyle söz vereceğim. Bugün 15 milletvekiliyle sınırlı tutacağım söz
hakkını fakat daha sonra söz talebinde bulunacak bütün kadın milletvekillerine
söz vereceğim. Bu sıralamada da hangi sırada girmiş olursa olsun ilk önce kadın
milletvekillerine söz vereceğim. 
İlk
söz Sayın Sibel Özdemir’e aittir. 
Buyurun
Sayın Özdemir. 
2.- İstanbul Milletvekili Sibel Özdemir’in, 8 Mart Dünya
Emekçi Kadınlar Günü’ne ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan. 
Pozitif
ayrımcılığınız için de ayrıca teşekkür ediyorum. 
Evet,
1857 yılında New York’ta, daha iyi çalışma koşulları ve eşit işe eşit ücret
talepleri sonucu hayatlarını kaybeden kadınları ve ülkemizde kurtuluş
mücadelesinden bu yana tüm kahraman kadınlarımızı ben de saygıyla anıyorum. Bu
mücadeleden bu yana, kadınların ve özellikle ülkemizde kadınların hak, adalet
ve özgürlük mücadelesi ve talepleri giderek artmıştır. Özellikle bu iktidar
döneminde kadınların mücadele alanları olan şiddet, istismar, işsizlik, eğitime
erişim, cinsiyet eşitsizliğinde sorunlar katlanarak artmıştır. Giderek
kötüleşen istatistikler, veriler bir yana, kadınların kazandığı haklarını da
kaybetme riskiyle, toplumun yaşam mücadelesi içinde oldukları bir dönemdeyiz. 
Değerli
milletvekilleri, tüm zorluklara rağmen yılmadan, mücadelesini kazanan
kadınlarla birlikte ülkemizde adaleti, huzuru ve demokrasiyi 2019'da tek…
(Mikrofon
otomatik cihaz tarafından kapatıldı) 
BAŞKAN
– Sayın Yaşar…
3.- İstanbul Milletvekili Serap Yaşar’ın, 8 Mart Dünya
Kadınlar Günü’ne ilişkin açıklaması
SERAP
YAŞAR (İstanbul) – Çok teşekkür ederim Sayın Başkanım. 
Vicdan
Konvoyu dün Ankara'dan yola çıktı. Suriye'de savaş mağduru, tutuklu, taciz ve
tecavüze uğrayan kadınların dramına dikkat çekmek için bir grup vicdan sahibi
kadın insanlığın vicdanına doğru yola çıktılar. Bugün Dünya Kadınlar Günü,
bölgemizde tarihin en ağır göç dalgası yaşanıyor ve bu göçten, savaşlardan en
fazla etkilenenler de kadınlar. Bu kadar ağır yükün altında sessiz
çığlıklarıyla dünyaya sesleniyorlar. Vicdan Konvoyu henüz yoldayken bugün mutlu
bir haber aldık, 11 kadının serbest bırakıldığını öğrendik. Yüce Meclisimizin
huzurunda, Sayın Cumhurbaşkanımıza, tüm kadın meselelerinde olduğu gibi bu
konuya da bizzat vaziyet ettiği için sonsuz şükranlarımı sunuyorum. 
Bilge
Kral Aliya'nın “Her şey bittiğinde hatırlayacağımız düşmanlarımızın sözleri
değil, dostlarımızın sessizliği olacak.” sözünü de hatırlayarak Vicdan
Konvoyu’yla bu çığlığa ses veren dost kadınları kutluyorum. Onların ve tüm
kadınların Dünya Kadınlar Günü’nü kutluyorum.
BAŞKAN
– Sayın Ceritoğlu Kurt…
4.- Lütfiye İlksen Ceritoğlu Kurt’un, Afrin’de hayatını
kaybeden şehitlere Allah’tan rahmet, gazilere şifalar dilediğine ve 8 Mart
Dünya Kadınlar Günü’nü kutladığına ilişkin açıklaması
LÜTFİYE
İLKSEN CERİTOĞLU KURT (Çorum) – Teşekkürler Sayın Başkan. 
Hafta
sonu Kilis’teydik ve izlenimlerimi paylaşmak istiyorum: Şu anda Afrin’de
Suriyeli, Kilisli, Hataylı kadınların ve genç kızların namusu ve geleceği için
mücadele eden Mehmetçiklerimize zaferler diliyorum. Onlara yol açan
Cumhurbaşkanımıza da şükranlarımı iletiyorum. Kaybettiğimiz şehitlere Allah’tan
rahmet, gazilerimize şifalar diliyorum. Bu operasyonu “istila” olarak
nitelendiren yurt içi ve yurt dışı zihniyetleri kınıyorum. Tüm kadınların ve
kadınların kıymetini bilen herkesin Dünya Kadınlar Günü’nü kutluyorum. 
BAŞKAN
– Sayın Tümer…
5.- Adana Milletvekili Zülfikar İnönü Tümer’in, uzman
jandarmaların sorunlarına ilişkin açıklaması
ZÜLFİKAR
İNÖNÜ TÜMER (Adana) – Sayın Başkan, toplumun huzurunu sağlamaya yönelik
özellikle kırsaldaki özverili çalışmalarıyla dikkat çeken ve İçişleri Bakanlığı
bünyesine alınan uzman jandarmalar, astsubaylarla aynı eğitimi almalarına
rağmen özlük haklarında birçok sorunla karşı karşıyadır. Astsubaylar gibi bir
yıllık eğitimden sonra altı aylık görev başı eğitimi ve son olarak
gerçekleştirilen sınavın ardından tüm şartları tamamladıktan sonra asaleten
göreve başlayan uzman jandarmaların eğitim süreleri astsubaylar gibi fiilî
hizmetten sayılmalı, üst rütbeye geçişte kontenjanları artırılmalı,
astsubaylığa geçişlerinde konulan 31 yaş sınırı 40’a yükselmelidir. Kadroları
kapalı olduğu için, astsubay kadrosunda çalıştırılmalarına rağmen astsubaylara
uygulanan 3600 ek göstergelerden de yararlanamayan, orduevlerine dahi alınmayan
uzman jandarmaların özlük haklarında ve sosyal hayatlarında acilen düzenleme
yapılması gerekmektedir.
BAŞKAN
– Sayın Balbay…
6.- İzmir Milletvekili Mustafa Ali Balbay’ın, 8 Mart Dünya
Kadınlar Günü’nü kutladığına ve Hükûmetin MESAM’ın yönetiminden elini çekmesi
gerektiğine ilişkin açıklaması
MUSTAFA
ALİ BALBAY (İzmir) – Teşekkür ediyorum Sayın Başkan.
Dünya
Kadınlar Günü’nü kutluyoruz. Toroslarda güzel bir söz vardır, bir iş iyi
sonuçlanmışsa, bir iş güzel olmuşsa derler ki: “Pek kadın oldu.” Bütün dünyanın
pek kadın olduğu bir yaşam istiyoruz. Dünya Kadınlar Günü’nü bir kez daha
kutluyoruz.
Sayın
Başkan, sayın milletvekilleri; Hükûmet, Türkiye Musiki Eseri Sahipleri Meslek
Birliğinin (MESAM) yönetimine de kayyum atadı. Türkiye Barolar Birliğine
müdahale ettiniz. Türk Tabipleri Birliğine müdahale ettiniz. Meslek
birliklerinden istediği nedir bu Hükûmetin? Oraların yaptığı kimi faaliyetleri,
kimi açıklamaları siyasi bulabilirsiniz ama müziğe de mi müdahale edeceksiniz?
Bundan sonraki kanun hükmünde kararnameyle hangi tür müziklerin yapılması
gerektiğine mi karar vereceksiniz? 9 bin üyeli MESAM’dan elinizi çekin diyorum.
Sanat talimatla olmaz diyorum. (CHP sıralarından alkışlar)
BAŞKAN
– Sayın Aydın…
7.- Bursa Milletvekili Erkan Aydın’ın, 8 Mart Dünya Emekçi
Kadınlar Günü’ne ilişkin açıklaması
ERKAN AYDIN (Bursa) – Teşekkür ederim Sayın Başkan.
Bütün
kadınların 8 Mart Dünya Emekçi Kadınlar Günü’nü kutluyorum. “Kadınlar kitap
gibidir.” demişler, ne güzel demişler ama kitap okuma oranı düşük bir ülkede
anlaşılmayı beklemek ve değer görmek de bir hayli zor. Kadınların gülümsemediği
bir ülkenin erkekleri de huzur bulamaz. Nitekim, son on beş yılda trajik tablo
açık ve net: Kadın cinayetleri, kadın ve çocuklara yönelik tacizler, kadın
haklarının geri alındığı Medeni Yasa’da değişiklikler ve ikinci sınıf insan konumuna
getirilmek istenen kadın. AKP iktidarında tablo hazin. Oysa Mustafa Kemal
Atatürk der ki: “Kadınlarını geri bırakan toplum geride kalmaya mahkûmdur.”
Kadınlar dünyanın yarısıdır, diğer yarısını da dünyaya getirendir. 
Diyorum
ki: Tüm kadınların Dünya Emekçi Kadınlar Günü kutlu olsun.
BAŞKAN
– Sayın Dedeoğlu…
8.- Kayseri Milletvekili Sami Dedeoğlu’nun, 8 Mart Dünya
Kadınlar Günü’ne ilişkin açıklaması
SAMİ
DEDEOĞLU (Kayseri) – Teşekkür ediyorum Sayın Başkan. 
Bizler
cennetin anaların ayaklarının altında olduğuna inanan, kendisine yapılmasını
istemediğini bir başkasına yapmamayı tavsiye eden bir medeniyetin
temsilcileriyiz. 8 Mart Kadınlar Günü sadece bir gün değil dayanışmanın,
dostluğun ve kardeşliğin de günü hâline gelmiştir. Dünya görüşleri, ideolojileri
ne olursa olsun bütün kadınlarımızın haklarını savunuyoruz. “Kadın Hak
nurudur.” diyen Hazreti Mevlânâ, kadından üstün olduğunu zanneden erkekleri de
bilgisi, sevgisi az insanlar olarak bu sözüyle tasvir etmiştir. Tarihimizde
Terken Hatun’dan, Hayme Ana’dan, Nene Hatun’dan, Kara Fatma’ya kadar efsane
hâline gelmiş nice kadınlarımız vardır. Dünyanın en fedakâr kadını
analarımızdır. Bizim analarımıza, elleriyle sarıp sarmaladıkları kınalı
kuzularını devlet için, millet için, bayrak için, vatan için feda eden
analarımıza, şehit analarımız başta olmak üzere tüm kadınlarımıza Dünya
Kadınlar Günü’nde şükranlarımı sunuyorum. 
Genel
Kurulu saygıyla selamlıyorum. 
BAŞKAN
– Sayın Arslan… 
9.- Denizli Milletvekili Kazım Arslan’ın, 8 Mart Dünya
Emekçi Kadınlar Günü’nü kutladığına ve MESAM’a kayyum atanması kararının acil
kaldırılması ve hukuksuzluğa son verilmesi gerektiğine ilişkin açıklaması
KAZIM
ARSLAN (Denizli) – Sayın Başkan, öncelikle 8 Mart Dünya Emekçi Kadınlar Günü’nü
yürekten kutluyorum.
Sorum
Kültür ve Turizm Bakanına: MESAM Yönetim Kurulu hakkında başlatılan teftişin
sonucu alınmadan mevcut yönetime acele işten el çektirilmesinin ve kayyum
atanmasının sebebi nedir? Bakanlığınızın MESAM’a atadığı kayyum ile sanata ve
ifade özgürlüğüne, milyonların haklarına karşı yapılan bir saldırı olduğu bir
gerçektir. Atanan kayyuma meslek birliği içindeki olağan anlaşmazlıklar
karşısında taraf olduğunuz, açıklıkla ortaya çıkmıştır. Kayyum atamasından
vazgeçerek Bakanlığınızın taraf olmadığını göstermek zorundasınız.
Ayrıca
MESAM, genel kurulunun ertelenmesinin yasalara aykırı olduğunu bu ertelemenin
500 bin Türk liralık bir zarara yol açacağını söylüyor ve bu karardan
vazgeçilmesini, genel kurulun yapılmasını bekliyor. Bakanlığınızın yasaya
aykırı olarak verdiği bu karardan vazgeçmesini, taraf olmadığını göstermesini,
kayyum kararının acilen kaldırılmasını ve hukuksuzluğa son verilmesini
istiyorum.
Teşekkür
ederim.
BAŞKAN
– Sayın Gürer…
10.- Niğde Milletvekili Ömer Fethi Gürer’in, 8 Mart Dünya
Emekçi Kadınlar Günü’ne ilişkin açıklaması
ÖMER
FETHİ GÜRER (Niğde) – Teşekkürler Sayın Başkan.
8
Mart Dünya Emekçi Kadınlar Günü’nde emekçi kadınlarımızı selamlıyorum. 8 Mart,
1857 yılında emekçi kadınların emek mücadelesi için yanarak can verdiği günün
adıdır. Günümüzde evde, işte, eğitimde, sosyal yaşamda kadınların sorunları
çözüm beklemektedir. Kadına şiddet tırmanırken mobbing dâhil sorun olmaya devam
etmektedir. Kadın emek sömürüsü, kayıt dışı çalıştırma, fazla mesai ödemeden
çalıştırma gibi sorunlar ne yazık ki sürmektedir. Özellikle anne olunca işsiz
bırakılan, sendikalarda dahi yeterince temsil edilemeyen, eşitsizliği her
alanda yaşayan kadınlarımızdır. Çağdaşlığa, aydınlığa, özgürlüğe bir toplum
erecekse kadına verdiği değerle bu tanımlar anlam kazanır.
8
Martın, bugünün anısına tüm çalışan kadınlarımıza ikramiye verilmesi ve bu
konuda bir yasal düzenleme yapılması şarttır. Mustafa Kemal Atatürk’ün
öncülüğünde seçme seçilme hakkına eren kadınlarımız, toplumsal yaşamda her
sorunlarının çözümünde gereken her yasal düzenlemeyi hak etmektedir.
Teşekkür
ediyorum.
BAŞKAN
– Sayın Gaytancıoğlu…
11.- Edirne Milletvekili Okan Gaytancıoğlu’nun, emeklilik
hakkı elde etmiş ancak prim borcu bulunan yurttaşların sorunlarına ilişkin
açıklaması
OKAN
GAYTANCIOĞLU (Edirne) – Teşekkür ederim Sayın Başkan.
Emeklilik
hakkı elde etmiş ancak BAĞ-KUR ve Sosyal Sigortalar Kurumuna prim borçları olan
yurttaşlarımızla ilgili, Ziraat Bankası dört yıla kadar uzayan vadelerle kredi
vermektedir. Yüzde 1,28 faiz oranıyla borcun yüzde 90’ına kadar verilen bu krediden
“Ödemelerin çok.” “Sicilin bozuk.” gibi nedenlerle yine birçok yurttaşımız
yararlanamıyor. Hâlbuki alınacak emekli maaşı, doğrudan Ziraat Bankasının
olacak. Bu olanaktan yararlanacaklar da emekli olacaklar. Eğer sosyal devlet
ilkesini benimsiyorsanız ve bu hakkı kullanmak isteyenlere kolaylık sağlamak
istiyorsanız neden bu kadar yüksek bir faiz alacaksınız, neden “sicili bozuk”
yurttaşları yararlandırmıyorsunuz? Düşürün faizi, görmeyin sicili. Emekli
olacak mağdur durumda birçok yurttaşımız sizden cevap ve yardım beklemektedir.
BAŞKAN
– Sayın Atıcı…
12.- Mersin Milletvekili Aytuğ Atıcı’nın, resmî ilanların
yerel basına verilmemesi uygulamasından derhâl vazgeçilmesi gerektiğine ilişkin
açıklaması
AYTUĞ
ATICI (Mersin) – Teşekkürler Sayın Başkan. 
Değerli
arkadaşlar, yerel basın, AKP tarafından yok ediliyor. Yerel basının can damarı
olan resmî ilanlar, bundan böyle Basın İlan Kurumunun resmî sitesinde
yayınlanacak. Bu, yanlıştır. Yerel basın, devletten aldığı ilan parasıyla ancak
ayakta durabilmektedir. Yerel basın, bu ilanlardan mahrum kalırsa sadece reklam
gelirleriyle yaşamaya çalışacaktır. Bu durumda parayı veren, düdüğü çalmaya
çalışacak; onurlu, dik duran ve kalemini satmayan gazeteciler açlığa mahkûm
edilecektir. 
Seçim
ortamına girdiğimiz bugünlerde yerel basının âdeta cendereye alınması, AKP’nin
bu seçimlerden nasıl korktuğunun ve çaresizlik içinde çırpındığının önemli bir
göstergesidir. Resmî ilanların yerel basına verilmemesi doğru değildir ve bu
uygulamadan derhâl vazgeçilmelidir.
Teşekkür
ederim.
BAŞKAN
- Sayın Taşkın…
13.- Mersin Milletvekili Ali Cumhur Taşkın’ın, 8 Mart Dünya
Kadınlar Günü’ne ilişkin açıklaması
ALİ
CUMHUR TAŞKIN (Mersin) – Teşekkür ederim Sayın Başkan.
Bugün,
8 Mart Dünya Kadınlar Günü. Aileden başlayarak, hayatımızın her yerinde ve her
anında sevgileri, emekleri ve fedakârlıklarıyla dünyamızı güzelleştiren
kadınlarımızın Dünya Kadınlar Günü’nü tebrik ediyorum. 
AK
PARTİ olarak on altı yıldır gerçekleştirdiğimiz reformlarla kadınlarımızın
çalışma hayatı, eğitim, ekonomi, siyaset ve sosyal alanlardaki konumlarını
güçlendirdik, kadınlarımızı dezavantajlı kılan birçok uygulamayı yürürlükten
kaldırdık, kadına yönelik şiddet ve ayrımcılık suçlarını en sert şekilde
cezalandıran düzenlemeleri hayata geçirdik. 
8
Mart Dünya Kadınlar Günü’nün, kadının saygınlığı ve hakları konusunda önemli
bir farkındalığa vesile olmasını, bu alanda yaşanan sorunların çözümüne katkı
sunmasını, savaşın, şiddetin, yoksulluk ve yoksunluğun mağdur ettiği nice
kadına umut olmasını temenni ediyor, Genel Kurulu saygıyla selamlıyorum.
BAŞKAN
– Sayın Çamak…
14.- Mersin Milletvekili Hüseyin Çamak’ın, 8 Mart Dünya
Emekçi Kadınlar Günü’ne ilişkin açıklaması
HÜSEYİN
ÇAMAK (Mersin) – Teşekkür ederim Sayın Başkan. 
8
Mart vesilesiyle kadınlarımızın siyasette ve toplumsal yaşamda daha fazla yer
alabilmelerini diliyor, kendine çizilen sınırları reddeden, düşünen, sorgulayan
ve baş eğmeyen tüm kadınlarımızın Dünya Emekçi Kadınlar Günü’nü kutlarım. 
Kadının
toplumsal yaşamdaki yerinin öneminin anlaşılması açısından Hünkâr Hacı Bektaş
Veli’nin şu sözünü ve bir deyişini hatırlatmak isterim: “Bir erkeği okutursanız
onun hayatı değişir ama bir kadını okutursanız toplum değişir.” “Erkek dişi
sorulmaz muhabbetin dilinde, Hakk’ın yarattığı her şey yerli yerinde. Bizim
nazarımızda kadın erkek farkı yok, noksanlık da eksiklik de senin
görüşlerinde.” 
Teşekkür
ederim Sayın Başkan.
BAŞKAN
– Sayın Öztürk.
15.- Giresun Milletvekili Sabri Öztürk’ün, 8 Mart Dünya
Kadınlar Günü’ne ilişkin açıklaması
SABRİ
ÖZTÜRK (Giresun) – 8 Mart Dünya Kadınlar Günü, Amerika’da çalışma hayatında
ağır şartlar içinde bulunan kadınlarımızın daha iyi haklar elde etme
mücadelesinin sonucunda kabul edilmiştir. Oysa, kadınlar, ister çalışsın ister
çalışmasın, her alanda, dünyanın her yerinde bir gün değil, her gün değer
vermemiz gereken annelerimiz, eşlerimiz, kızlarımız, kardeşlerimizdir. Doğumdan
ölüme kadar hayatın her anında yanımızda bulunan annemiz, eşimiz, kız
kardeşimiz olan, bizi biz yapan tüm kadınlarımızın 8 Mart Dünya Kadınlar
Günü’nü gönülden kutluyorum.
BAŞKAN
– Sayın Kılıç.
16.- Kahramanmaraş Milletvekili İmran Kılıç’ın, 8 Mart Dünya
Kadınlar Günü’ne ilişkin açıklaması
İMRAN
KILIÇ (Kahramanmaraş) – Teşekkür ederim Sayın Başkan.
Dünya
Emekçi Kadınlar Günü’nü kutluyorum. Kadın haklarını koruyup gözetelim, erkek
haklarını da görmezlikten gelmeyelim, işi dengede götürelim.
Tedbir
önce gelir tohum toprağa düşmeden. Göz, sadece bardağı taşıran son damlayı
görür, hâlbuki bardağı taşıran, damlaların bütünüdür. Tekerrür eden şey, tarih
değil, işlenen hatalardır. Sürükleyen örnekler devam eder yoluna. Zamanın
tezgâhı durmaz. Evreler aşılarak sahneye bir başka olay çıkar. Tecrübe bir
gözlüktür ama görmesini bilmeyenlere gözlüğün ne faydası olur. Ağacın neticesi
meyve, çekirdeği vasıtasıyla meyvenin sonu da ağaçtır. Böylece, uzayan bir
sonsuz daire içerisinde başlangıç son, son ise başlangıç olur. Aldatan
görüntülere değil, kökü kemiren kurda dikkat etmeli. Nedenlere yönelen, güçlü
ve ümitli olur. 
BAŞKAN
– Ve Sayın Özdiş.
17.- Adana Milletvekili İbrahim Özdiş’in, Gıda, Tarım ve
Hayvancılık Bakanından, kadın çiftçilere pozitif ayrımcılık ve destek verme
konusunda ne gibi çalışmaları olduğunu öğrenmek istediğine ilişkin açıklaması
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Gıda, Tarım ve Hayvancılık Bakanına. Tarım sektöründe çalışan 2,4 milyona yakın
kadın, ev işlerinin yanı sıra tarımsal üretimin de merkezinde yer alarak
tarımda üretimin yarıdan fazlasını karşılıyor, günde 15-16 saat çalışıyor.
Tarımda çalışan bunca kadının yüzde 94’ünün de sigortasız, yüzde 79’unun da
herhangi bir ücret almadan çalıştığını bildiğimize göre kadın çiftçilere
pozitif ayrımcılık ve destek verme konusunda ne gibi çalışmalarınız var Sayın
Bakan? 
Teşekkür
ediyorum Sayın Başkan. 
BAŞKAN
– Teşekkürler.
Şimdi
de söz almamış olan, sisteme girip konuşmak isteyen bütün kadın
milletvekillerimize söz vereceğim. 
Buyurun.

18.- Afyonkarahisar Milletvekili Hatice Dudu Özkal’ın, 8
Mart Dünya Kadınlar Günü’ne ilişkin açıklaması
HATİCE
DUDU ÖZKAL (Afyonkarahisar) – Sayın Başkan, değerli milletvekilleri; 8 Mart
Dünya Kadınlar Günü’nü kutluyorum. Kadın güçlüdür, inançlıdır, yüreğiyle
hareket eder. Sevgiyi zaaf olarak görmez kadın. Yerine göre dünyayı sevgiyle
yoğuran varlıklardır. Detaycıdır, fıtraten başkalarının göremediklerini görür.
Sevgi ve merhametin de temsilcisidir kadın. Onun için de yüreğiyle hareket
eden, sevgisiyle dünyayı yoğuran, temsil eden, doğuran ve ayakları üzerinde
duran tüm güçlü kadınların Dünya Kadınlar Günü kutlu olsun. 
BAŞKAN
– Teşekkürler Sayın Özkal.
Başka
söz talebi olan kadın milletvekilimiz var mı? 
MEHMET
GÖKER (Burdur) – Erkek var Sayın Başkan.
BAŞKAN
– Bugün erkekler biraz daha az konuşursa iyi olur diye düşünüyorum ya da eğer
konuşacaklarsa kadın diliyle konuşmaları şartıyla söz vereceğim. 
CEYHUN
İRGİL (Bursa) – Sayın Başkan, ama bu, cinsiyetçi bir yaklaşım.
BAŞKAN
– Ama bugün mümkünse kadınları dinleyelim, mümkünse kadın dilinden öğrenmeye
çalışalım.
CEYHUN
İRGİL (Bursa) – Ama bu, cinsiyetçi bir yaklaşım. Bu ayrım bitsin, kadın-erkek
ayrımı kalmasın, bütün insanlar eşit olsun.
BAŞKAN
– Şimdi de söz talebinde bulunan grup başkan vekillerinin taleplerini
karşılayacağım.
Buyurun
Sayın Usta.
19.- Samsun Milletvekili Erhan Usta’nın, 8 Mart Dünya
Kadınlar Günü’nü kutladıklarına ve kadınların istihdamı konusunda yaşanan
ayrımcılık sorununun araştırılması amacıyla verdikleri önergeye siyasi
partilerin desteğini beklediklerine ilişkin açıklaması
ERHAN
USTA (Samsun) – Teşekkür ederim Sayın Başkan.
Kadın
elinin değdiği her yerde bir güzellik, göz nurunun düştüğü ve emeğinin geçtiği
her noktada bir derinlik bulunmaktadır. Gelecek nesillerin yetişmesinde yeri
doldurulamayacak bir önemi olan ve sevgiyi, nezaketi, inceliği öğreten
kadınlarımızdır. Bağımsızlığımızın ninnisini söyleyen kadındır, bekamızın
duasını eden kadındır, vatana evlat yetiştiren yine kadındır, annedir.
Cumhuriyetimizin kurucusu Gazi Mustafa Kemal Atatürk’ün belirttiği üzere “Bir
toplum, aynı gayeye kadınları ve erkekleriyle beraber yürümez ise ilerlemesine
ve medenileşmesine teknik bakımdan imkân, ilmî bakımdan ihtimal yoktur.
Toplumun bir organı faaliyette bulunurken diğer organı hareketsiz kalırsa o
toplum felçlidir ve şuna inanmak lazımdır ki dünya yüzünde gördüğümüz her şey
kadının eseridir.”
Bir
soğan halkası gibi halka halka, bireyden aileye, topluma, millete dair
merhalelerde aile, millî cemiyetin temelidir. Millî kültürümüzü, dinimizi ana
kucağı, baba ocağı ailede öğrenerek şahsiyet kazanırız. Kadının gerek erkeği
gerekse gelecek nesiller üzerinde etkisi Türk tarihine damga vuracak
şekildedir. Kadının erkek ile yan yana olması, sağlıklı bir toplumun ilk
önceliği olmalıdır. Dünyaya gelirken seçemediğimiz cinsiyetimizi dinimizde de
Türk töresinde de olmayan uydurulmuş sözlerle kutsamak, üstünlük arz etmek
üzere kullanmak ve yaratılış gereği verilen kuvveti şiddete dönüştürmek, büyük
bir ahlaksızlık, insanlığa sığmayacak bir utanç vesilesidir. Bu hastalıklı
düşünce bataklıklarının kurutulmasında eğitim sisteminin önemi ortadadır.
Unutmayalım
ki kadın, aile ve toplumsal ilişkilerin direği, nirengi noktasıdır. Bilimden
sanata, spordan edebiyata, siyasetten ekonomiye kadar hayatın her alanında
kadınların tam manasıyla izi görülüp sesi duyulacaksa…
(Mikrofon
otomatik cihaz tarafından kapatıldı)
BAŞKAN
– Buyurun, devam edin Sayın Usta.
ERHAN
USTA (Samsun) – Teşekkür ederim.
…önce
şiddetle mücadele etmek, asıl ve öncelikli olmalıdır. Kahraman ve fedakâr Türk
kadınının hak ettiği yerlerde olması, layık olduğu sosyal, siyasal ve ekonomik
sıçramalar yaşaması bizim tehir edemeyeceğimiz bir gayedir. 
Bu
vesileyle, her şeyin en güzeline layık olan Türk kadının Dünya Kadınlar Günü’nü
kutluyoruz. Aziz şehitlerimizin muhterem annelerine ve sevgili eşlerine, kız
kardeşlerine en derin hürmetlerimizi bildiriyor, şiddet ve cinayete kurban
giden tüm kızlarımızı, kadınlarımızı rahmetle anıyoruz. 
Sayın
Başkan, bu vesileyle, Türkiye Büyük Millet Meclisi olarak da kadına şiddetin
önlenmesi, kadın ve çocuklara karşı cinsel istismarın önüne geçilmesi,
kadınların iş hayatındaki engellerin aşılması için daha fazla gayret sarf
etmeliyiz. Bu cümleden olmak üzere, biz de bugün grup önerisi olarak,
kadınların istihdamı konusunda yaşanan ayrımcılık sorununun araştırılarak
alınması gereken önlemlerin belirlenmesi amacıyla bir Meclis araştırması
önergesi vermiş bulunuyoruz. Önergemize de bütün siyasi partilerin desteğini
bekliyoruz. 
Çok
teşekkür ederim. 
BAŞKAN
– Teşekkürler Sayın Usta. 
Sayın
Dora… 
20.- Mardin Milletvekili Erol Dora’nın, 8 Mart Dünya Emekçi
Kadınlar Günü’ne ilişkin açıklaması
EROL
DORA (Mardin) – Teşekkür ediyorum Sayın Başkan. 
Sizin
ve çok değerli milletvekili arkadaşlarımızın da özellikle belirttikleri gibi
bugün, 8 Mart Dünya Emekçi Kadınlar Günü. Ben de bu vesileyle artık cinsiyet
ayrımcılığının tamamen yok edileceği, şiddetin yok olacağı ve herkesin
özgürlük, eşitlik ve demokrasi kültürü çerçevesinde yaşayacağı bir dünyanın
oluşması için özellikle biz parlamenterlere büyük görev ve sorumluluk düştüğünü
burada bir kez daha vurgulamak istiyorum. Ben de 8 Mart Dünya Emekçi Kadınlar
Günü’nü büyük bir coşkuyla kutlamak istiyorum ve diliyorum ki yalnız böyle
şeklî anlamda kutlamalarla değil, gerçek anlamda cinsiyet ayrımcılığının
tamamen yok olacağı günleri görelim. Bu umutla hepinizi tekrar sevgi ve
saygıyla selamlıyorum. 
Teşekkür
ediyorum. 
BAŞKAN
– Teşekkürler.
Sayın
Altay…
21.- İstanbul Milletvekili Engin Altay’ın, 8 Mart Dünya
Kadınlar Günü’nü kutladığına ve kadının özgürlüğü, eşitliği ve saygınlığının
cumhuriyet değerlerinin korunmasına bağlı olduğuna ilişkin açıklaması
ENGİN
ALTAY (İstanbul) – Teşekkür ederim Sayın Başkanım.
Sayın
milletvekilleri, bugün 8 Mart. Bugün Türkiye ve dünya kadınları konuşacak,
kadınlara güzel sözler söyleyeceğiz, çiçek vereceğiz, iltifat edeceğiz. Arzumuz
o ki 9 Martta da 8 Marttaki ruh iklimi içinde Türkiye’de ve dünyada kadınlar
hak ettiği saygınlığı görsün.
Sayın
Başkan, maalesef, tabii üzülerek, bugün vesilesiyle belirtmemiz lazım ki
“Türkiye’de kadın” deyince akla kadın cinayeti geliyor, “Türkiye’de kadın”
deyince akla kadına yönelik şiddet geliyor, “Türkiye’de kadın” deyince akla
cinsel istismar geliyor. Oysa biz, kadınları ekonomik, siyasal, sosyal,
kültürel alanda erkeğiyle eşit, erkeğin arkasında değil yanında, hatta mümkünse
önünde gidenler olarak görmek istiyoruz.
Nitekim,
Türk kadını, seçme ve seçilme hakkını Avrupa’daki, şimdi gelişmiş ülkelerdeki
hemcinslerinden çok önce almış olmasına rağmen, bugün toplumdaki gerek sosyal
statüsü gerek ekonomik kazanımları ve siyasal hakları bakımından Avrupa’daki
diğer ülkelerle mukayese edildiğinde Türk kadınını sonuncu sırada görmek bizi
derinden üzmekte ve yaralamaktadır. Bu bağlamda, Türk kadını doksan yıl önceki
kazanımlarından bugün çok daha geri bir noktaya gelmiş ise burada hiç kuşkusuz
siyaset kurumunun sorumluluğu vardır. Bir siyasi partiyi itham etmek için
söylüyor değilim ancak ayrıştırma politikaları, ötekileştirme politikaları,
kutuplaştıran ve kamplaştıran politikalar, bu dil, bu icraat ve bu eylemler
Türkiye’de en çok kadınları mağdur etmiştir… 
(Mikrofon
otomatik cihaz tarafından kapatıldı) 
ENGİN
ALTAY (İstanbul) – Bitireyim müsaade ederseniz.
BAŞKAN
– Devam edin Sayın Altay.
ENGİN
ALTAY (İstanbul) – Sanıyorum dün, AK PARTİ Genel Başkanı, çocuk tacizleri ve
kadın cinayetleri için şöyle bir söz söyledi: “Cani ruhlara, sapıklara cesaret
veren iklimi ortadan kaldırmak lazım.” Doğru söyledi ama bu iklim niye oluştu,
nasıl oluştu; önce bunu sorgulamak lazım. Örneğin “Nureddin Yıldız” isimli
sapkına, örneğin bunun Sinop’ta yaptığı, yapacağı konuşmaya tepki gösterenleri
mahkemenin önüne koyarsanız, Nureddin Yıldız gibi bir sapkını korursanız bu
düşüncenizle ters düşmüş olursunuz. (CHP sıralarından alkışlar) 
Bu
bakımdan, ben, Türkiye’yi yöneten iradenin “Geçmişte beni FETÖ kandırdı, Obama
kandırdı, şu kandırdı, bu kandırdı”dan sonra, bugün neredeyse “Beni sapıklar ve
meczuplar da kandırmış.” deme noktasına geleceği endişesini taşıyorum.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Altay.
ENGİN
ALTAY (İstanbul) - Bunun için Hükûmetin ve Meclisimizin alması lazım gelen
bütün tedbirleri bir an önce alması gerektiğini söylüyorum ve unutulmamalı ki
kadının özgürlüğü, eşitliği ve saygınlığı cumhuriyet değerlerinin korunmasına
bağlıdır. 
Teşekkür
ederim.(CHP sıralarından alkışlar) 
BAŞKAN
– Teşekkürler Sayın Altay.
Sayın
Elitaş…
22.- Kayseri Milletvekili Mustafa Elitaş’ın, 8 Mart Dünya
Kadınlar Günü’ne ilişkin açıklaması
MUSTAFA
ELİTAŞ (Kayseri) – Teşekkür ediyorum Sayın Başkan.
8
Mart Dünya Kadınlar Günü’nü kutluyorum. Sadece bugün Kadınlar Günü’nü kutlamak
değil, yıl üç yüz altmış beş gün… Baş tacımız, aile ortağımız, aile
bütünlüğünün en önemli unsurlarından birisi, zamanı geldiğinde annemiz, zamanı
geldiğinde kardeşimiz, zamanı geldiğinde eşimiz olan kadınlarımızı sadece bir
gün anmak değil, her gün baş tacı yapmak, bizlerin en önemli görevlerinden
birisidir. 
Eğer
izin verirseniz, uygun görürseniz bundan sonra grubumuz adına olan kısımda
kadın Milletvekilimiz Sayın Leyla Şahin Usta devam edecektir. 
Ben,
tekrar Dünya Kadınlar Günü’nü tebrik etmek istiyorum.
BAŞKAN
– Teşekkürler Sayın Elitaş.
Buyurun
Sayın Şahin Usta.
23.- Konya Milletvekili Leyla Şahin Usta’nın, 8 Mart Dünya
Emekçi Kadınlar Günü’nü kutladığına, Afrin’de mücadele içerisinde olan
askerlerin ailelerine milletvekilleri ve kadınlar olarak büyük destek
verdiklerine ve bugünün, kadınların acılarıyla değil, mutluluklarıyla ve
iyilikleriyle anıldığı bir gün olmasını temenni ettiğine ilişkin açıklaması
LEYLA
ŞAHİN USTA (Konya) – Ben de hem Grup Başkan Vekilimize hem de size teşekkür
ediyorum Sayın Başkanım.
8
Mart, Dünya Emekçi Kadınlar Günü. “Emekçi Kadınlar Günü” denilmiş çünkü tarih
içerisinde fabrikada emek verip çalışan kadınların bir hak mücadelesi sonucunda
ortaya çıkmış ve bu mücadele üzerine temellendirilerek anılması uygun görülen
bir gün olarak kadınlara atfedilmiş bir gün. O yüzden, sadece kutlamak değil,
anmamız gereken bir gün olarak düşünmemizi hatırlatıyorum. Tıpkı, Cahiliye
Dönemi’nde kız çocuklarını diri diri toprağa gömenlere karşı Peygamber
Efendimiz’in başlatmış olduğu bir mücadele gibi ve aslında onun “Cennet,
anaların ayakları altında.” diyerek, kadınlara vermiş olduğu en büyük değeri ve
müjdeyi vererek, kadın haklarının temelini atan bir Peygamberin ümmeti
olduğumuzu hatırlayarak ve bundan büyük bir onur ve gurur duyarak, bir kadın
mücadelesinin sonucunda bütün dünyada ve uluslararası alanda bir kadın gününün
ilan edilmesinin anlamını çok iyi değerlendirmemiz gerekir.
Bu
yüzden, sadece dünyanın belli bir bölgesinde kadınların refah ve huzur
içerisinde yaşadığı değil, tüm dünyada kadınların, çocukların, kızların refah
ve huzur içerisinde yaşaması için mücadele etmemiz gerektiğini hatırlatmak
istiyorum.
Suriye’de
şu anda, hapishanelerde işkence altında, taciz ve tecavüz altında bulunan
kadınlarımıza, buradan özgürlük için mücadele etmemiz gerektiğini hem Türkiye
olarak hem insan olarak hem de Meclisin vekilleri olarak bu konuda en büyük
çabayı göstermemiz gerektiğini hatırlayacağımız bir gün olmasını istiyorum. 
Bunun
dışında, Afrin’de şu anda ciddi bir mücadele içerisinde olan askerlerimizin
ailelerine, annelerine, eşlerine, çocuklarına buradan, Meclisten
milletvekilleri olarak, kadınlar olarak büyük bir destek verdiğimizi
hatırlayacağımız bir gün olmasını istiyorum. 
Şehit
olanların ailelerine sabırlar diliyoruz. 
(Mikrofon
otomatik cihaz tarafından kapatıldı) 
BAŞKAN
– Buyurun, devam edin Sayın Şahin Usta. 
LEYLA
ŞAHİN USTA (Konya) – Kurtuluş Savaşı’ndan 15 Temmuza kadar bu vatan için, bu
bayrak için, bu millet için şehit olmuş ne kadar kadınımız varsa, hepsinin
ruhlarını şad ediyoruz, mekânlarını Allah cennet eylesin diyoruz. 
Bizim
bir kadın olarak bugünkü görevimiz, kadınları, Türkiye’yi en iyi şekilde temsil
etmekse, bizden sonra gelecek yeni nesil için de gençler için de genç
kadınlarımız için de iyi bir Türkiye bırakmak, bunun için mücadele etmek, bunun
için çalışıp çabalamak. 
Evet,
1934 yılında Türkiye’de kadınlara seçme ve seçilme hakkı verildi, pek çok
Avrupa ülkesinden önce verildi hem de büyük bir başarı ancak fiilen tüm
kadınların bu haktan yararlanabilmesi ta 2015 yıllarını buldu. Bizler başörtülü
kadınlar olarak ancak 2015 yılında bu Millet Meclisine aday adayı olabilmek
için imkân bulabildik. Türkiye'nin önünü açan, kadın hakları noktasında da
büyük bir çaba ve emek sarf eden partimize ve Sayın Cumhurbaşkanımıza da
buradan Dünya Kadınlar Günü hatırına ve anısına büyük şükranlarımızı ve
teşekkürlerimizi sunarak bütün dünya kadınlarının bu acıları bir daha
yaşamamasını ve bugünün…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın lütfen. 
LEYLA
ŞAHİN USTA (Konya) - …kadınların acılarıyla değil, mutluluklarıyla ve
iyilikleriyle anıldığı bir gün olmasını temenni ediyorum. 
Teşekkür
ediyorum. (AK PARTİ sıralarından alkışlar)
BAŞKAN
– Teşekkürler Sayın Şahin Usta.
IV.- OTURUM BAŞKANLARININ KONUŞMALARI
1.- Oturum Başkanı TBMM Başkan Vekili Mithat Sancar’ın, 8
Mart Dünya Emekçi Kadınlar Günü’nü kutladığına ilişkin konuşması
BAŞKAN
– Değerli konuşmacıların, grup başkan vekillerinin de vurguladığı konu üzerine
ben de birkaç cümle söylemek isterim.
Bugün,
8 Mart Dünya Emekçi Kadınlar Günü. Bugünün özel anlamı, dünya kadınlarının
mücadeleyle erkek egemen iktidara karşı özgürleşme çabasında ve sembolü
olmasında yatıyor bana göre. Belki de dünyanın en köklü ve en kıyıcı iktidarı;
erkek iktidarıdır çünkü en uzun tarihe sahip olan iktidardır ve görünmeyen, her
alana sinmiş olan iktidardır. Elbette bu iktidar, kadınlara özgürlüklerini,
bedenlerini, hayatlarını gasbeden bir düzen dayatıyor ama ben erkeklerin de bu
dilin, erkek egemen dilin kurbanı olduğunu düşünüyorum. Dolayısıyla kadın
mücadelesinin sadece kadınların özgürlük mücadelesi olmadığını, bütün
insanlığın özgürlük çabasının temeli olduğunu düşünüyorum ve eğer bu erkek
egemen iktidarı değiştireceksek kadın dilinden, kadın dilinin barındırdığı
özgürlük imkânlarından, kadın mücadelesinin inadından, ısrarından çok şey
öğrenmemiz gerektiğini düşünüyorum. 
“Yeni
bir dünya kurulmalıdır.” deriz her zaman. Yeni bir dünyanın ancak adil, eşit ve
özgür olursa yeni olacağını söyleyebiliriz. Bunun için de mutlaka yeni bir dile
ihtiyaç var, yeni bir dil olmadan yeni bir dünya kurulamaz. Bu yeni dilin de en
güçlü kaynaklarının kadın mücadelesinde ve dilinde olduğunu düşünüyorum. 
Bu
vesileyle 8 Mart Kadınlar Günü’nü ben de kutluyorum. 
Birleşime
beş dakika ara veriyorum. 
Kapanma Saati: 14.56
İKİNCİ OTURUM
Açılma Saati: 15.08
BAŞKAN: Başkan Vekili Mithat SANCAR
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
----- 0 -----
BAŞKAN – Türkiye
Büyük Millet Meclisinin 68’inci Birleşiminin İkinci Oturumunu açıyorum. 
Birleşime beş
dakika ara veriyorum.
Kapanma Saati: 15.09
ÜÇÜNCÜ OTURUM
Açılma Saati: 15.16
BAŞKAN: Başkan Vekili Mithat SANCAR
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
----- 0 -----
BAŞKAN – Türkiye
Büyük Millet Meclisinin 68’inci Birleşiminin Üçüncü Oturumunu açıyorum. 
Başkanlığın
Genel Kurula sunuşları vardır.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
V.- ÖNERİLER
A) Siyasi Parti Grubu Önerileri
1.- MHP Grubunun, Türkiye Büyük Millet Meclisi gündeminin
“Genel Görüşme ve Meclis Araştırması Yapılmasına Dair Öngörüşmeler” kısmında
yer alan, kadınların istihdamı konusunda yaşanan ayrımcılık sorununun
araştırılarak alınması gereken önlemlerin belirlenmesi amacıyla Türkiye Büyük
Millet Meclisi Başkanlığına verilmiş olan, İstanbul Milletvekili Arzu Erdem ve
arkadaşlarının (10/1013) esas numaralı Meclis Araştırması Önergesi’nin ön
görüşmelerinin, Genel Kurulun 8 Mart 2018 Perşembe günkü birleşiminde
yapılmasına ilişkin önerisi
8/3/2018
Türkiye Büyük Millet Meclisi Başkanlığına
Danışma
Kurulu 8/3/2018 Perşembe günü (bugün) toplanamadığından grubumuzun aşağıdaki
önerisinin İç Tüzük'ün 19'uncu maddesi gereğince Genel Kurulun onayına
sunulmasını arz ederim.
Saygılarımla.
 Erhan
Usta
 Samsun
 MHP
Grubu Başkan Vekili
Öneri:
Türkiye
Büyük Millet Meclisi gündeminin "Genel Görüşme ve Meclis Araştırması
Yapılmasına Dair Öngörüşmeler" kısmında yer alan, İstanbul Milletvekili
Arzu Erdem ve arkadaşlarının kadınların istihdamı konusunda yaşanan ayrımcılık
sorununun araştırılarak alınması gereken önlemlerin belirlenmesi amacıyla
verdiği (10/1013) esas numaralı Meclis Araştırması Önergemizin görüşmelerinin
8/3/2018 Perşembe günkü birleşimde yapılması önerilmiştir.
BAŞKAN
– Önerinin gerekçesini açıklamak üzere, öneri sahibi Milliyetçi Hareket Partisi
Grubu adına İstanbul Milletvekili Sayın Arzu Erdem’e söz veriyorum. 
Buyurun
Sayın Erdem. (MHP sıralarından alkışlar)
Süreniz
beş dakikadır.
MHP
GRUBU ADINA ARZU ERDEM (İstanbul) – Teşekkür ederim Sayın Başkan.
Değerli
milletvekilleri, bizleri ekranları başında izleyen aziz Türk milleti; öncelikle
tüm kadınlarımızın Dünya Kadınlar Günü’nü kutluyorum. Hem bu çatı altında
şerefli bir görevi icra eden milletvekillerimizin, yine aynı şekilde bizlere
emekleriyle destek veren kadın çalışanlarımızın, danışman kızlarımızın ve
kadınlarımızın ve Türkiye Büyük Millet Meclisinde ve farklı kurumlarda çalışan
tüm kadınlarımızın Dünya Kadınlar Günü’nü kutluyorum. Bugün 8 Mart. 
Afrin
Operasyonu’nda, Zeytin Dalı Operasyonu’nda mücadele eden kahraman Türk ordusuna
buradan dualarımızı gönderiyoruz ve dualarımızı gönderirken de mukaddes bir
mücadele olan sınır ötesindeki harekâtın muzaffer olması yönünde de
dileklerimizi, temennilerimizi gönderiyoruz. Şehadete kavuşmuş olan
kahramanlarımıza Allah’tan rahmet, kederli ailelerine sabır diliyoruz. Yine
aynı şekilde, gazi olmuş olan kahramanlarımıza uzun sağlıklı ömürler ve şifalar
diliyoruz. Orada yürütülmekte olan mücadele gerçekten önemli bir mücadele ve
meşru bir mücadele. Hem Suriye toprakları üzerinde huzurun tesis edilmesi hem
ülkemizin sınır güvenliğinin sağlanması açısından meşru bir mücadeledir. Terör
örgütlerine karşı yürütülmekte olan bir mücadeledir, bu anlamda da bunun dünya
kamuoyuyla paylaşılması şarttır.
Kadın
istihdamının artırılması hususunda araştırma komisyonu kurulması için
Milliyetçi Hareket Partisi Grubum adına söz almış bulunmaktayım. Evet, bugün
Dünya Kadınlar Günü. Aslında Dünya Kadınlar Günü demek bana göre çok uygun
değil, her gün kadınlarımızla ilgili, erkeklerimizle ilgili, çocuklarımızla
ilgili, gençlerimizle ilgili, yaşlılarımızla ilgili mutlaka her tür çözümün
üretilmesi gerektiğini düşünen insanlardan biriyim. Sadece kadınlarla ilgili
değil ama biliyoruz ki ülkemizde sıkıntılar, sorunlar, çözümü geciktirilmiş
sosyal sorunlar var, bu çözümü geciktirilmiş olan sosyal sorunlarla ilgili de
çözüm üretirken toplum kesimlerinin tamamına dokunmamız gerekiyor. 
Evet,
tarihimizden bugüne kadar savaşan kahraman Türk kadınlarımız var, onları
buradan yâd etmek istiyorum. Nene Hatunlarımız var, Nezahat Onbaşılarımız var,
Kurtuluş Savaşı’nda ön cephede aynı ruhla, aynı vatan aşkıyla erkeklerle eşit
mücadele etmiş olan kadınlarımız var. Onları da buradan yâd etmek istiyorum,
yine dualarımı göndermek istiyorum.
Yine,
iş kadını ve müessese sahibi olup istihdama ve ekonomiye katkı sağlayan
kadınlarımıza da buradan selam göndermek istiyorum. Çalışan kadınlarımızın aile
bütçelerine sağlamış olduğu katkılarla, evlatlarını yetiştirmeleriyle toplumda
mihenk taşı olduklarını hepimiz biliyoruz. Bütün bunları yaparken yine aynı
şekilde bunların her biri bizim annemiz, her biri bizim eşimiz, her biri bizim
evladımız, her biri bu toplumda -ben bir kadın olarak bunu söylemiyorum- bizim
için bir kıymet. Bütün zorlukların, önlerinde bir engel varsa bunun
kaldırılması yönünde de gerekli çalışmaların yapılması gerektiğini düşünüyorum.

Evet,
zor mudur ülkemizde kadın olmak? Tabii ki kolay değil ama bunu zorlaştıran
unsurlarla ilgili de yasama faaliyetlerini yaparken her bir milletvekilinin
öncelikle milletin vebaliyle bu koltukta oturduğunu bilmesi hasebiyle mutlaka
şunu demesi gerekiyor: Evet, kadın istihdamı yeteri kadar var mıdır, bunu bir
inceleyelim; artırılmalı mıdır, bunu bir inceleyelim ve buna bir çözüm
getirmemiz gerekiyor ve bunun araştırılması gerekiyor. Sahada çalışmalarımızı
yapalım, kadınlara dokunalım. Yine, gençlerimize dokunalım. İstihdam bekleyen,
millî projelerde yer almak isteyen Türk akademisyenlerimize gidelim. Yine, Türk
dünyasından bize faydalı olacak insanlarla istişarelerde bulunalım ve
istihdamın artırılması için üzerimize düşeni yapalım. 
Kızlarımız
ve çocuklarımızla ilgili, özellikle cinsel istismar konusunda hepimiz burada
yekvücut olduk, hepimiz dedik ki: “En ağır cezanın verilmesi şart.” Özellikle
ağzı süt kokan evlatlara sapık emellerin ulaşmasını engellemek için sıfır
tolerans noktasında da gereğinin yapılması yönünde aynı refleksi gösterdik,
göstermeye de devam etmemiz gerektiğini düşünüyorum.
Polis
Özel Harekât alımıyla alakalı, Anayasa’nın eşitlik ilkesine uygun olarak, Sayın
İçişleri Bakanından aldığımız söz üzerine, kadın alımı yapılacağı yönünde bir
bilgiyi aldık. Henüz açıklaması yapılmadı ya da az sayıda olacak. Bu anlamda da
özellikle o kızlarımızın ben buradan cümlesini aktarmak istiyorum: “Vatan
aşkının cinsiyeti olmaz. Vatan aşkında kadın-erkek denmez. Vatan aşkı, bu
topraklar üzerinde yaşayan, bu ülke benim diyen, üniter devlet yapısını korumak
isteyen, bu bayrak inmesin, bu ezan dinmesin ve bu vatan bölünmesin diyen
herkesin boynunun borcudur.” Bu anlamda kızlarımız özellikle Polis Özel
Harekâta alınmak istiyor. POMEM’de yaş şartının esnetilmesi yönünde de
talepleri var, bunu da buradan aktarmış olayım.
Hepinizin
duyarlılığını sadece bir kadın olarak değil, bir milletvekili arkadaşınız
olarak bekliyorum.
Hepinizi
saygıyla selamlıyorum.
Teşekkür
ediyorum. (MHP, AK PARTİ ve CHP sıralarından alkışlar)
BAŞKAN
– Teşekkürler Sayın Erdem. 
Öneri
üzerinde ikinci söz Halkların Demokratik Partisi Grubu adına Mardin
Milletvekili Erol Dora’ya aittir. 
Buyurun
Sayın Dora. (HDP sıralarından alkışlar) 
Süreniz
üç dakikadır. 
HDP
GRUBU ADINA EROL DORA (Mardin) – Sayın Başkan, değerli milletvekilleri;
Milliyetçi Hareket Partisi Grubu tarafından verilen, iş yaşamında kadın
istihdamı hakkında vermiş oldukları araştırma önergesi üzerinde Halkların
Demokratik Partisi adına söz aldım. Genel Kurulu saygıyla selamlıyorum. 
Değerli
milletvekilleri, kadınların erkeklerle eşit haklara sahip olması için verdiği
mücadele bağlamında 8 Mart 1857 tarihi önemlidir. O gün New York’ta 40 bin
kadın dokuma işçisinin daha iyi çalışma koşulları için yaptıkları genel grev
her zamanki gibi polisin saldırısıyla sonuçlanmış, kapatıldıkları fabrikada
çıkan yangında kadınların kaçamamaları için konan barikatları aşamayan 129
kadın işçi can vermiştir. Bu olaydan elli üç yıl sonra Danimarka’nın Kopenhag
kentinde toplanan İkinci Enternasyonale bağlı sosyalist kadınlar 8 Martın Dünya
Kadınlar Günü olmasını önermiş ve oy birliğiyle kabul edilmiştir. Aynı zamanda
Birleşmiş Milletler tarafından da 8 Martın Dünya Kadınlar Günü olarak kabul
edildiğini hepimiz bilmekteyiz. 
Sayın
Başkan, değerli milletvekilleri; bu bağlamda, 8 Martlar kadının örgütlenme ve
eşit yaşam hakkı için mücadele günlerinin simgesidir. 8 Martlarda tüm dünyada
kadın haklarından, onların ne kadar fedakâr, cefakâr ve kutsal olduğundan
sembolik ve genelgeçer ifadelerle bahsedilir. Ancak kadınların cinsiyet temelli
uğradıkları her türlü ayrımcılık konusunda gerek yasal ve gerekse gündelik
yaşam uygulamalarında hâlen oldukça önemli temel yetersizlikler ve çarpıklıklar
olduğu gizlenemez bir gerçektir. 
Değerli
milletvekilleri, dünyanın yarısını oluşturan kadınlar için evde, sokakta,
okulda, işte ve hayatın her alanında eşitsizlikler yaşanmaktadır. Bunun için de
öncelikle, kadın-erkek ayrımı yapılmadan herkese güvenceli iş ve güvenceli
istihdam koşulları yaratılmalıdır. Bununla birlikte kadın istihdamını artırmak
için önerilen esnek ve geçici çalışma biçimlerine -taşeron, kiralık işçilik,
kısmi süreli çalışma gibi- karşı tam zamanlı ve güvenceli istihdam olanakları
yaratılmalıdır. Kadınların işe alım ve yükselmelerinde cinsiyetçi
politikalardan vazgeçilmelidir. Kadın ve erkek arasında yaşanan ücret
eşitsizliği giderilmelidir. İş yerlerinde kadınlara yönelik şiddet ve taciz
vakalarında en etkin ve caydırıcı denetim ve ceza mekanizmaları işletilmelidir.
Kadınların sürekli eğitim olanaklarına kavuşmaları için eğitim politikaları
cinsiyet eşitliği temelinde yeniden düzenlenmeli ve eğitimde fırsat eşitliği
mutlaka sağlanmalıdır. 
Bir
ülkede gerçek anlamda kadınlar özgür değilse asla o ülkede gerçek anlamda bir
özgürlüğün olamayacağını bir kez daha vurguluyor ve bu vesileyle yine bir kez
daha Dünya Kadınlar Günü’nü kutluyor, hepinize saygılar sunuyorum. (HDP
sıralarından alkışlar) 
BAŞKAN
– Teşekkürler Sayın Dora. 
Söz
sırası Cumhuriyet Halk Partisi Grubu adına Bursa Milletvekili Ceyhun
İrgil’dedir. 
Buyurun
Sayın İrgil. (CHP sıralarından alkışlar) 
Süreniz
üç dakikadır. 
CHP
GRUBU ADINA CEYHUN İRGİL (Bursa) – Sayın Başkan, değerli milletvekilleri;
hepinizi saygıyla selamlıyorum.
Arkadaşlar,
bugün, bütün konuşmacıların vurgu yaptığı gibi, Dünya Emekçi Kadınlar Günü.
Dolayısıyla bütün konular ve önergeler ağırlıklı olarak bu konuda veriliyor.
Daha önce bazı konuşmacıların da söylediği gibi, sadece kadınların ve kadına
dair hakların ve mücadelenin bugün anılıyor olması bile tek başına kadınlar
için bir haksızlıktır. Kaldı ki ben öncelikle önerge sahibi kadın
milletvekilimizi buradan kutluyorum, teşekkür ediyorum fakat önce -bunun kayda
da geçmesi gerekir- şunu söylemek istiyorum: Bugün Dünya Kadınlar Günü, kadının
istihdamı konuşuluyor, kadın mücadelesiyle ilgili çaba harcanıyor ama bu
Mecliste şu anda önerge sahibi kadın milletvekili dışında bir tek kadın
milletvekili yok. Önce, kadınların kendi mücadelelerine, kendi haklarına sahip
çıkması ve bu mücadelede kararlı olması gerekir. 
HALİL
ELDEMİR (Bilecik) – Meclis Başkanının programı var.
CEYHUN
İRGİL (Devamla) – Yoksa salt erkeklere bırakılmış, salt erkeklerin elinden
minnet gibi sunulan bu haklara sahip olmak mümkün değil. Salt erkeklerin
dünyasında eğer bütün mücadeleyi, bütün meseleyi erkeğin üstüne bırakırsanız bu
mücadele yıllarca sürecek demektir. 
Arkadaşlar,
nüfusun tam yarısı kadın, yaşamın tam yarısı da ailenin de geleceğin de bugünün
de tam yarısı kadın yani yüzde 50’si ama iş yaşamına gelince iş gücüne katılma
oranında kadının oranı yüzde 30, kadın yönetici oranı yüzde 12 ama üst düzey
kadın yönetici oranımız yüzde 2’den az. Bürokraside, devlet yönetiminde
neredeyse kadın yok gibi, hiç yok. 
ÖMER
FETHİ GÜRER (Niğde) – Mecliste de yok. 
CEYHUN
İRGİL (Devamla) – Aynen, Mecliste olduğu gibi. 
İş
yaşamında yer bulma başarısı gösteren, çalışan kadının koşulları eşit değil;
daha düşük maaş, daha kötü koşullar ve mobbinge maruz kalıyor. Bu sorunları
hepimiz bal gibi biliyoruz. Kadın mücadelesi ve yaşamdaki yeri konusunda ulusal
bir tiyatroda gibiyiz. Lafa geldi mi kadın edebiyatı çok. 
Arkadaşlar,
Dünya Emekçi Kadınlar Günü, salt sosyal medya mesajları ve SMS mesajlarıyla
sulandırılmayacak kadar derinliği olan, ciddi ve önemli bir mücadeledir. “Ana
gibi yâr olmaz.” deyip kadını sadece annelik üzerinden değerli kılan “Cennet
anaların ayağı altındadır.” deyip bu dünyada kadını ayak altına alan
anlayışların, kadın hakları ve kadın mücadelesini salt sosyal medya
mesajlarıyla 8 Mart dışında hatırlamayanların, kendi partim dâhil hâlâ “kadın
kolları” gibi erkekten ayrı, farklı gören, cinsiyet eşitliği ilkesine aykırı
anlayışları sürdürenlerin…
Kadın
hakkının insan hakkı olduğu inancıyla, yaşamda, çalışma yaşamında, Mecliste,
mücadelede, sevinçte, hüzünde eşit, ayrımsız kadın hakları için artık
mücadeleye gerek kalmayan bir dünya diliyorum. 
Arkadaşlar,
buradan sesleniyorum: Sahiciysek ve samimiysek, Siyasi Partiler ve Seçim Yasası
geliyor, buyurun “kadın kotası” denilen şeyi kaldıralım. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın İrgil. 
CEYHUN
İRGİL (Devamla) – Arkadaşlar, kadın hakları derneklerinin olması “kadın kotası”
gibi kavramların kullanılması bile tek başına zaten kadına yapılan ayrımcılığın,
cinsiyet eşitsizliğinin bir kanıtıdır. Kadına kota ne demek? Eğer bu konuda
sahici ve samimiyseniz, eşit görüyorsanız, hani “ana gibi” diyorsanız, daha da
kendinizden değerli kılmak istiyorsanız o zaman kotayı kaldırın, her şey yüzde
50 eşit olsun, her yerde kadınlar bizimle aynı sayıda, aynı güçte temsil
edilsinler, var olsunlar yoksa sadece kadınlara nimet gibi, minnet gibi bir
şeyler sunmaktan vazgeçelim.
Hepinize
teşekkür ediyorum. (CHP sıralarından alkışlar)
BAŞKAN
– Teşekkürler Sayın İrgil.
Öneri
üzerinde son söz, Adalet ve Kalkınma Partisi Grubu adına Şanlıurfa Milletvekili
Mahmut Kaçar’a aittir.
Buyurun
Sayın Kaçar. (AK PARTİ sıralarından alkışlar)
Süreniz
üç dakikadır.
AK
PARTİ GRUBU ADINA MAHMUT KAÇAR (Şanlıurfa) – Sayın Başkan, çok değerli
milletvekilleri; kadın istihdamının artırılmasıyla ilgili verilen araştırma
önergesi hakkında söz almış bulunuyorum. Bu vesileyle yüce Meclisi saygıyla
selamlıyorum.
Bizden
önceki milletvekili arkadaşımızın kadın milletvekillerinin Mecliste olmamasıyla
ilgili bir sitemi oldu.
CEYHUN
İRGİL (Bursa) - Haksız mıyım bu konuda?
MAHMUT
KAÇAR (Devamla) – Arkadaşlarımız bütün kadın milletvekillerinin Meclis
Başkanının bir programında olduğuyla ilgili bir bilgi paylaştılar. Bir
haksızlığa meydan vermeme adına bu bilgiyi paylaşma ihtiyacı hissettim.
Değerli
arkadaşlar, sözlerime başlamadan önce 8 Mart Dünya Kadınlar Günü’nü tebrik
ediyorum. Başta 15 Temmuzda şehit olan kadınlarımız olmak üzere eşlerini,
evlatlarını, yakınlarını vatan savunması için şehit veren tüm kadınlarımızı
saygıyla selamlıyorum. Elbette ki bizim kadınlarımızın hikâyeleri bir güne
sığdırılamayacak kadar çok ve zengin. Tarihimizin ve bugünümüzün tüm fedakâr
kadınlarını bir kez daha saygıyla yâd ediyorum. 
Toplumun
gelişmesi noktasında elbette ki çalışma hayatında kadınların istihdamı,
kadınların istihdamının artırılması ve istihdamın önündeki engellerin
kaldırılması hiç şüphesiz çalışma hayatı açısından ve toplumun sosyal dokusu
açısından olmazsa olmaz, önemli yaklaşımlardır. Türkiye, gerek çalışan
kadınların ve gerekse de çalışma hayatına yeni girecek olan kadınların önündeki
engellerin kaldırılması noktasında son derece önemli düzenlemeler yapan ve bu
konuda dünyada örnek gösterilen önemli ülkelerden biridir. 
Kadınların
sosyal hayatta, çalışma hayatında daha fazla yer almasının en önemli ilkesi hiç
şüphesiz, fırsat eşitliğinin sağlanmasıdır. Bu konuda, 2003 tarihli 4857 sayılı
İş Kanunu eşit davranma ilkesi hususunda önemli bir yasal düzenleme getiren bir
kanundur. Burada cinsiyet ve gebelik nedeniyle doğrudan ve dolaylı farklı bir
işleme tabi tutulmaması, iş sağlığı ve güvenliğiyle ilgili özel hükümler
getirilmesi ve çalışma hayatında kadının teşvikiyle ilgili 4447 sayılı İşsizlik
Sigortası Kanunu ve bunlarla ilgili yapılan düzenlemeler, Türkiye'de hem mevcut
çalışma hayatının düzenlenmesi hem de kadının yeni istihdamıyla ilgili önemli
düzenlemeler içermiştir. 2003 yılından itibaren başlayan ve 2017 yılı sonuna
kadar yapılan düzenlemeler neticesinde, Türkiye'de kadın istihdam oranları
2002’de yüzde 24,8 iken 2017 sonu itibarıyla yüzde 34’e yükselmiştir. Bu da
yapılan yasal düzenlemelerin çalışma hayatındaki olumlu yansımalarını
göstermesi açısından son derece önemlidir. Yeterli midir? Elbette ki yeterli
değildir ama alınan mesafe açısından son derece önemlidir. Bu temel vizyon
içerisinde çalışma hayatıyla ilgili yeni düzenlemelerin yapılacağını ifade
ediyor, yüce Meclisi saygıyla selamlıyorum. (AK PARTİ sıralarından alkışlar)
BAŞKAN
– Teşekkürler Sayın Kaçar.
CEYHUN
İRGİL (Bursa) – Meclis Başkanı bu saatte niye program koymuş? Sabahı var,
akşamı var…
BAŞKAN
– Öneriyi oylarınıza sunuyorum: Kabul edenler… Kabul etmeyenler… 
GARO
PAYLAN (İstanbul) – Biz kazandık. Biz fazlayız.
ENGİN
ALTAY (İstanbul) – Edildi.
ARZU
ERDEM (İstanbul) – Biz kazandık. 
ENGİN
ALTAY (İstanbul) – Edildi Başkanım, kabul edildi.
BAŞKAN
– Bir sayalım. 
CEYHUN
İRGİL (Bursa) – Bravo!
BAŞKAN
– Sonradan gelenleri saymıyoruz. Sonradan gelenleri saymıyoruz.
RAMAZAN
CAN (Kırıkkale) – Öyle şey olur mu ya?
MUSTAFA
ELİTAŞ (Kayseri) – Sonradan gelenleri saymamak olur mu Sayın Başkan?
Milletvekilliğini düşürürsünüz siz, olur mu öyle şey?
RAMAZAN
CAN (Kırıkkale) – Efendim, elektronik yapın.
BAŞKAN
– Değerli milletvekilleri, Divana sorduk ve sonradan gelenleri de hesaba
katmadığımız takdirde bile öneri kabul edilmemiş oluyor. 
MUSTAFA
ELİTAŞ (Kayseri) – Sayın Başkan… Müsaade eder misiniz Sayın Başkanım. 
Sonradan
gelen milletvekillerini katmamak diye bir usul olmaz efendim. Milletvekili,
milletvekilidir. Oylamanın süresi var, yapmayın!
BAŞKAN
– Sayın Elitaş, eğer elektronik oylama yapıyor olsaydık ya da başka türlü
oylama yapıyor olsaydık kabul edilebilirdi ama oylamayı yaptık, kapıda
görünenleri…
MUSTAFA
ELİTAŞ (Kayseri) – Sayın Başkan, siz “Sayayım.” derken milletvekili içeri
girerse saymamak olur mu? 
BAŞKAN
– Sonuç itibarıyla…
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay.
ENGİN
ALTAY (İstanbul) – Şimdi, Sayın Başkan, siz bir işlem yaptınız. Yani tamam, ben
itiraz etmiyorum, neticede olabilir. 
MUSTAFA
ELİTAŞ (Kayseri) – Evet.
ENGİN
ALTAY (Kayseri) - Ama Elitaş’ın itirazına itirazım var, şu bakımdan var: Siz
“Kabul edenler…” dediniz, “Etmeyenler…” dediniz. An itibarıyla kabul edenlerin
çok olduğu algısı var idi ve siz tereddüde düştünüz.
MUSTAFA
ELİTAŞ (Kayseri) - Olur mu efendim öyle bir şey? 
ENGİN
ALTAY (İstanbul) – O anda sayıma başladığınız için, o anki bulunanlara göre bir
karar vermek noktasındasınız.
BAŞKAN
– Öyle verdik kararı.
ENGİN
ALTAY (İstanbul) – Yani bence uygulamanızda bir yanlışlık yok, onu belirtmek
istedim. 
BAŞKAN
– Evet, ben de Divan üyeleriyle istişare ederek bu yönde karar vermenin doğru
olduğu sonucuna vardım. Bu çerçevede bile kabul oylarının ret oylarından daha
az olduğu sonucuna vardık, o nedenle önerinin kabul edilmediğini belirttim.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve oylarınıza sunacağım.
2.- HDP Grubunun, Diyarbakır Milletvekili Sibel Yiğitalp
tarafından, ceza infaz kurumlarında yaşanan hak ihlali iddialarının
araştırılması ve bu ihlallerin bir an önce giderilmesi amacıyla 8/3/2018
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 8 Mart 2018 Perşembe
günkü birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu 8/3/2018 Perşembe günü (bugün) toplanamadığından, grubumuzun aşağıdaki
önerisinin İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Filiz
Kerestecioğlu Demir
 İstanbul
 HDP
Grubu Başkan Vekili
Öneri:

8
Mart 2018 tarihinde, Diyarbakır Milletvekili Sayın Sibel Yiğitalp ve
arkadaşları tarafından (7072 sıra numaralı) ceza infaz kurumlarında yaşanan hak
ihlali iddialarının araştırılması ve bu ihlallerin bir an önce giderilmesi
amacıyla Türkiye Büyük Millet Meclisine verilmiş olan Meclis araştırması
önergesinin diğer önergelerin önüne alınarak görüşmelerinin 8/3/2018 Perşembe
günkü Birleşiminde yapılması önerilmiştir. 
BAŞKAN
– Önerinin gerekçesini açıklamak üzere, öneri sahibi Halkların Demokratik
Partisi Grubu adına İzmir Milletvekili Ertuğrul Kürkcü konuşacaktır.
Buyurun
Sayın Kürkcü. (HDP sıralarından alkışlar)
Süreniz
beş dakikadır.
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar;
cezaevlerinde artan insan hakları ihlalleri ve işkence iddialarının
araştırılması konusunda Meclisin önüne bir araştırma komisyonu kurulması
önergesi koyuyoruz. Ben Meclisin bunu kabul etmesini beklerim ama Meclisin bunu
kabul etmeyeceğini de biliyorum. Sadece, bu tartışmanın sonunda Komisyon
Cezaevi Alt Komisyonunu adı geçen cezaevlerine göndermeye eğilim gösterse bile
aslında bu tartışma bir amaca ulaşmış olacaktır. Fakat tabloyu size kısaca
sayacak olursam, cezaevlerinin bugünkü mevcut durumu, cezaevi personeli
cezaevindeki mahkûma elini sürmese bile bir işkence hâlindedir çünkü Adalet
Bakanlığı istatistiklerine göre cezaevlerinde 2017 yıl sonu itibarıyla 228.993
tutuklu ve hükümlü var, cezaevinin yatak kapasitesi 208.830 yani 20 bin tutuklu
ve hükümlünün yatacağı yeri yok, belli ki başkasının yatağında yatıyor ama
aslında yatakları olanlar da -hepiniz biliyorsunuz- üçer kişi için yapılmış
odalarda, hücrelerde, koğuşlarda 8, 10, 12 kişi kalıyorlar. Cezaevleri Alt Komisyonunda
çalışan bütün arkadaşlarımız bunları gözleriyle gördüler. Dolayısıyla bu
şartlar altında hiçbir şey yapmasanız, insan onuruna yakışır bir biçimde o
insanları hapsetmediğinize göre zaten olağanüstü bir durum var. 
Cezaevi
mevcudu 2011 ile 2017 arasında neredeyse yüzde 100 artmış. 2011’de 128.604
tutuklu ve hükümlü var, 2017 yıl sonu itibarıyla 228.993. Türkiye nüfusu bu iki
yıl arasında yüzde 10 kadar artmış, cezaevi mevcudu yüzde 100 kadar artmışsa
zaten saçma sapan bir durumla karşı karşıyayız demektir. Türkiye bugün,
cezaevinde insan barındıran ülkeler arasında hiç iyi bir durumda değil.
Aslında, Türkiye'nin cezaevi katsayısı 285 yani her 100 bin yurttaşa karşılık
285 yurttaş cezaevinde. Bir ölçü olması için, Finlandiya’da bu 57, Türkiye'den
daha beter durumda Rusya var ama şaşıracağınızı düşünüyorum, medeniyet götürmek
için ordular seferber ettiğimiz Suriye’de ve Irak’ta durum çok daha iyi;
Suriye’de bu katsayı 60, Irak’ta 123. O yüzden oturun, düşünün durumu. Fakat
tabii ki bu, cezaevlerindeki kötü muamele ve işkence iddialarını araştırmamayı
gerektirmez. “Zaten durum kötü.” diye bunun üstünden kalkamayız çünkü bize
gelen tabii ki size de geliyor; bunlar, en azından şefaat talebi için geliyor
vekillerinize, bize de hak arama için geliyor. Sonuç olarak “Cezaevinde kalamaz.”
raporu verilen, yüzde 92 engelli raporu olan engellilerin de olduğu 402’si ağır
olmak üzere 1.154 hasta mahpus var. Bunların derhâl tedavi için salıverilmeleri
gerekirken cezaevinde tutuluyorlar. 700 çocuk anneleriyle birlikte cezaevinde.
Türkiye'de
şimdi, durumun, tansiyonun giderek yükselmesi, kutuplaşmanın artması,
militarist söylemin ve militarist davranışların öne geçmesi dolayısıyla
cezaevlerinde bir askerî nizam merakı başlamış durumda. Ayakta sayma, hazır
olda durma, tekmil verme gibi uygulamalar ve özellikle cezaevine ilk girişte
çıplak arama uygulaması son derece onur kırıcı bir biçimde uygulanıyor. Bu
çerçevede, Mehmet Arslan arkadaşımıza yapılmış bulunan muameleyle ilgili olarak
Rize Cumhuriyet Başsavcılığının yaptığı açıklama aslında yaraya tuz basmak
gibidir. Savcılık bu iddiaları reddetmekle birlikte, orantılı güç
kullanıldığını ileri sürmektedir. Orantılı gücün ne olduğunu tahmin
edebilirsiniz. Bir insan çıplak aramayı, haysiyet kırıcı aramayı kabul
etmiyorsa onu yakalayıp donunu indirmektir bu yapılan. Eğer dayak atılmadıysa
bu insan haysiyetini kırıcı değil midir? Ki niçin yalan söylesin, dayak
atılmışsa dayak atılmıştır. Ama bu bir değil, iki değil, pek çok cezaevinde bu
süreç devam ediyor. Meclis bu duruma el koymalıdır. Kendi uygarlık seviyesini
ölçmek için cezaevlerini norm olarak alacaksa… Aslında, bu cezaevleri, dediğim
gibi Irak ve Suriye’den daha düşük bir normu ifade ediyor. 
(Mikrofon
otomatik cihaz tarafından kapatıldı)
BAŞKAN
– Sayın Kürkcü, sözlerinizi tamamlayınız.
ERTUĞRUL
KÜRKCÜ (Devamla) – Siz, böyle cezaevlerine yani böyle bir uygarlığa layık ve
talip misiniz? Yurttaşlarımız layık mıdır? Bütün bunlara hakikaten layık
olmamız için ne sebep var? Onların şusu busu var, sizin Allah’ınız varmış.
Allah’ınız varsa bunlara rıza göstermezsiniz. (HDP sıralarından alkışlar)
BAŞKAN
– Teşekkürler Sayın Kürkcü. 
Öneri
üzerinde Milliyetçi Hareket Partisi Grubu adına Afyonkarahisar Milletvekili
Mehmet Parsak konuşacaktır. 
Buyurun
Sayın Parsak. (MHP sıralarından alkışlar)
Süreniz
üç dakikadır. 
MHP
GRUBU ADINA MEHMET PARSAK (Afyonkarahisar) – Aziz Türk milleti, saygıdeğer
milletvekilleri; HDP’nin grup önerisi hakkında söz almış bulunuyorum partimiz
adına. Bu vesileyle sizleri ve ekranlarda bizleri izleyen saygıdeğer
milletimizi saygılarımla selamlıyorum. 
Grup
önerisine dair düşüncelerimizi ve tutumumuzu paylaşmadan önce, günün anlam ve
önemine dair ben de duygu ve düşüncelerimi paylaşmak istiyorum. 
Türk
kültürünün, Anadolu irfanının ve halk folklorumuzun en önemli kıymetlerinden
birisi olan rahmetli Neşet Ertaş’ın o muhteşem ifadesinde olduğu gibi;
“Kadınlar insan, erkekler insanoğlu.”, ben de bir insanoğlu olarak muhterem
annem, kıymetli eşim, saygıdeğer kardeşim başta olmak üzere, tüm kadınlarımızın
Dünya Kadınlar Günü’nü kutluyorum bu vesileyle. 
Gelelim
grup önerisi hakkındaki düşüncelerimize sayın milletvekilleri. HDP grubunun bu
ve buna benzer mahiyette şimdiye kadar pek çok grup önerisi oldu ve biz,
Milliyetçi Hareket Partisi olarak bu grup önerilerinin tamamında istikrarlı bir
şekilde şu tutumu ortaya koyduk, burada da yeniden onu ifade edeceğiz. Şimdi,
iddia, cezaevlerinde birtakım hak ihlalleri olduğu yönünde. Biz de Milliyetçi
Hareket Partisi olarak şunu düşünüyoruz sayın milletvekilleri: Ülkemiz,
milletimiz, devletimiz zor bir süreçten, zor bir dönemden geçmektedir ve bu
zorluklar içerisinde, devletimiz bir hukuk devleti olarak ve bu hukuk
devletinin konuya ilişkin kamu görevlileri -başsavcılarımız, savcılarımız başta
olmak üzere, binlerce, on binlerce ceza infaz koruma personellerimiz de dâhil
olarak- sürecin zorluğuna, sıkıntılarına rağmen burada adaletin tecelli
edebilmesi, infazın sağlanabilmesi, tutukluluk noktasında insanlarımızın
haklarının verilebilmesi noktasında elinden gelen gayreti fazlasıyla
gösterebilmekte. Bu süreçte bu zorluğa rağmen birtakım sıkıntılar, eksiklikler
de varsa buna dair bizim anayasal düzenimiz, yasal mevzuatımız hatta
Meclisimizin bu yöndeki komisyon çalışmaları da dâhil olmak üzere gereken her
türlü faaliyet yapılabilmekte ve buralarda bir yanlışlık tespit edilirse de
buna dair idari, cezai yaptırımlar da zaten uygulanabilmektedir. Dolayısıyla
biz söz konusu grup önerisinin doğru ve isabetli olmadığını düşünüyoruz ve tüm
istikrarlı tutumlarımızda olduğu gibi, HDP’nin bu grup önerisinin aleyhinde oy
vereceğimizi tekraren ifade ediyoruz ve sizleri yeniden saygılarımızla
selamlıyoruz. (MHP ve AK PARTİ sıralarından alkışlar) 
BAŞKAN
– Teşekkürler Sayın Parsak.
Öneri
üzerinde söz sırası, Cumhuriyet Halk Partisi Grubu adına İstanbul Milletvekili
Mehmet Bekaroğlu’na aittir.
Buyurun
Sayın Bekaroğlu. (CHP sıralarından alkışlar) 
Süreniz
üç dakikadır.
CHP
GRUBU ADINA MEHMET BEKAROĞLU (İstanbul) – Sayın Başkan, değerli milletvekili
arkadaşlarım; cezaevleriyle ilgili yakınmalar her dönem olmuştur. Ben 12 Eylül
cezaevlerini gördüm, cezaevi hekimi olarak çalışıyordum; 28 Şubat cezaevlerini
gördüm, İnsan Hakları Komisyonu üyesiydim Mecliste ve bugün cezaevlerini
görüyorum. Değerli arkadaşlarım, iktidar partisi milletvekilleri kusura
bakmasın ama sizin döneminiz ile 12 Eylül dönemi ve 28 Şubat dönemi arasında
pek fark yok. Bu önergeyi değerlendirin, fırsat bilin ve araştırın. Bütün bu
suçlamaları yok kabul etmek zorunda değilsiniz, araştırın; varsa gereği
yapılır, yoksa bir şey yapılmaz.
Bakın,
Mehmet Arslan’a işkence iddiası var, dayak iddiası var ve hekim gereğini
yapmıyor. Ben bizzat gördüm efendim, hem sol görüşlüler hem de ülkücü tutuklu
ve hükümlüler Gaziantep özel tip cezaevinde işkence görmüştü ve hekim gidip
gereğini yapmamıştı. Bırakın rapor etmeyi, tedavi bile etmemişti. “Ağabey,
tedavi edersem rapor etmek zorundayım.” diyordu genç bir hekim. Bunların
hepsini gördük, bunlar yaşanıyor.
Bakın,
geçenlerde ortaya çıktı, Gökhan Açıkkollu cezaevinde dayakla, işkenceyle
öldürüldü ve Millî Eğitim Müsteşarı tuhaf bir açıklama yaptı, “Vefat ettiği
öğrenildiğinden dolayı görevine iade edildi.” diye bir açıklama yaptı değerli
arkadaşlar. 
Bakın,
cezaevlerinde kimin bulunduğu önemli değil, bu iddiaların kimler hakkında
olduğu önemli değil, karıştırıyorsunuz gibi geliyor bana. Orada bulunan
insanların neyle suçlandıklarının, bunun hiçbir önemi yok; terör olabilir, daha
yüz kızartıcı suç olabilir, o olabilir, bu olabilir. Bir de 248 bin tutuklu,
hükümlü var, büyük çoğunluğu tutuklu bunların; daha yargılanıp cezaları kesinleşmiş,
mahkûm olmuş değiller. Dolayısıyla bu insanlar da devletin güvencesinde,
Hükûmetin güvencesinde, sizin güvencenizde değerli arkadaşlarım. Dolayısıyla bu
insanlara ne oluyor? Bakın, siz iktidardasınız, millet size iktidar verdi on
altı seneden beri. Siz bu iktidarda olduğunuz dönemde bir genç öğretmen
cezaevinde dayakla, dövüle dövüle öldürüldü. Bunu siz yaptınız falan demiyorum
ama bunu araştırın, ortaya çıkarın, gereğini yapın. 
Sayın
Parsak’a katılmıyorum. Gerçekten ilgili kurumlar işlemiyor, gereğini
yapamıyoruz. Demokratik bir ülkede gerçekten bu tip olayların -her yerde olur
bu tip olaylar, özellikle cezaevlerinde olur hak ihlalleri- güvenceleri vardır.
Ne vardır? Bir defa hukuk sistemi vardır, hukuk sistemi işler. İşlemiyor
değerli arkadaşlarım hukuk sistemi. Dün Sayın Cumhurbaşkanı bunu söyledi: “Ya,
insanlar ellerini açıyorlar, Allah’a ‘adalet’ diye yalvarıyorlar.” dedi. On
altı seneden beri siz yönetiyorsunuz değerli arkadaşlar. Şaştım. Cumhurbaşkanı
mı konuşuyor, yanlış mı gördüm, Sayın Kılıçdaroğlu mu bu diye şöyle baktım;
Cumhurbaşkanı. Yok, işlemiyor bu hukuk sistemi, bu şeyler işlemiyor maalesef.
Daha sonra, sivil toplum, değerli arkadaşlarım…
(Mikrofon
otomatik cihaz tarafından kapatıldı) 
BAŞKAN
– Sayın Bekaroğlu, buyurun.
MEHMET
BEKAROĞLU (Devamla) - İnsan hakları dernekleri vardır, sivil toplum kuruluşları
vardır, bunlar çok iyi işler ve bunu denetler; işlemiyor. Sivil toplumu,
STK’ları, sizin işinize gelmediği zaman işte “Türk” ve “Türkiye” ismini
kaldırmaya kadar her şeyde bunları yok sayıyorsunuz, ortadan kaldırıyorsunuz. 
Başta
Türkiye Büyük Millet Meclisi denetler bunları. Türkiye Büyük Millet Meclisi de
görevini yapmıyor. İnsan Haklarını İnceleme Komisyonunun Cezaevi Alt Komisyonu
görevini yapmıyor değerli arkadaşlarım, hiçbir şey yapmıyor. En önemlisi de
bizim gibi ülkelerde uluslararası kuruluşlar, uluslararası sözleşmeler bunların
güvencesidir. Uluslararası kuruluşları filan da artık yok sayıyoruz. Ne zaman
bunlar yok sayılıyor biliyor musunuz arkadaşlar? Çok suç işlendiği zamanlarda,
çok insan hakları ihlalleri olduğu zamanlarda. Bunlardan sorumlusunuz değerli
arkadaşlar. Siz gerçekten sorumlusunuz çünkü devleti idare ediyorsunuz. Orada
kim olduğu önemli değil, oradan bir çığlık geliyorsa bunu dikkate almak
zorundasın.
Cemal
Bey kardeşim, gel bana bir cevap ver sataşmadan. 
İyi
günler. (CHP sıralarından alkışlar) 
BAŞKAN
– Teşekkürler Sayın Bekaroğlu.
Öneri
üzerinde son söz, Adalet ve Kalkınma Partisi Grubu adına Elâzığ Milletvekili
Ömer Serdar’a aittir.
Buyurun
Sayın Serdar. (AK PARTİ sıralarından alkışlar) 
Süreniz
üç dakikadır.
AK
PARTİ GRUBU ADINA ÖMER SERDAR (Elâzığ) – Sayın Başkan, Divanın değerli üyeleri,
çok kıymetli milletvekili arkadaşlarım; hepinizi saygıyla sevgiyle
selamlıyorum. 
Şimdi,
HDP grup önerisine baktığımızda, Meclis araştırması önergesine baktığımızda,
spesifik iki olaydan hareketle cezaevlerinde sistematik ve kategorik bir
işkence, hak ihlali varmış gibi hazırlanmış bir önerge. Oysa bunun aslı nedir,
bu konuda Meclisi bilgilendirmek istiyorum.
Bunlardan
biri, Rize L Tipi Ceza İnfaz Kurumunda Mehmet Arslan’la ilgili olay. Mehmet
Arslan’la ilgili olay şudur değerli arkadaşlarım: Bir başka cezaevinden Rize’ye
nakledildiğinde, kuruma kabulde arama yapılması hususu. Arama yapılması yasal
mevzuat çerçevesinde yapılan bir işlem. Bu aramaya direnince doğal olarak
mevzuatın gereğini yerine getirmek üzere yapılan bir işlem. Bununla ilgili daha
bugün gerek Rize Başsavcısından gerekse Ceza ve Tevkifevleri Genel
Müdürlüğünden aldığım bilgiyi paylaşayım.
Talebi
doğrultusunda rapora sevk edilmiş, revire çıkarılmış ve revirde de rapor
doğrultusunda idari ve adli soruşturmaya başlanmış. Bu arada, Rize’de yaşanan
hadisede aynı gün, aynı tüzük hükümleri çerçevesinde bir başka tutukluya da
aynı uygulama yapılmış. Eğer burada siyasi kimliğinden dolayı farklı bir
uygulama bekliyorsanız bu doğru değil, asıl hukuki olmayan budur; bunu size
hatırlatmak istiyorum. 
Diğer
bir konu ise Bursa H Tipi Cezaeviyle alakalı. Ayakta sayım işlemine gelince:
Bursa’da yaşanan hadise, orada üç koğuşta sayım işlemi yapılıyor, “Sayım
vermeyeceğiz.” diye direniyor. Peki, siz cezaevi yetkilisisiniz, bu işlemi
nasıl gerçekleştireceksiniz? Dolayısıyla burada ciddi bir abartı olduğunu
düşünüyorum, Meclis araştırması önergesinin kapsamında bir konu olmadığını düşünüyorum.
Bu konuda Meclis İnsan Hakları Komisyonumuzun ceza ve tevkifevlerini inceleme,
tutuklu ve hükümlülerin sorunlarını inceleme alt komisyonumuz var. 
Sayın
Bekaroğlu burada “Bu konuyu ciddi incelemiyorsunuz.” dedi. Bakın, 26’ncı
Dönemde tam 14 cezaevinde inceleme yapmışız. Daha geçen hafta arkadaşlarımız
Urfa’da bu incelemelerini yaptı ve bu rutin incelemelerimiz gerek başvuru
üzerine gerekse bizim medyadan olaydan bilgilenmek üzerine yaptığımız
incelemeler. Şunu unutmayın arkadaşlar: 2002-2018 arasında cezaevlerinde… 
(Mikrofon
otomatik cihaz tarafından kapatıldı) 
ÖMER
SERDAR (Devamla) – Sürem bitmek üzere Sayın Başkan, bir dakika istirham
ediyorum. 
BAŞKAN
– Buyurun Sayın Serdar. 
ÖMER
SERDAR (Devamla) – Teşekkür ediyorum. 
…fiziki
altyapı sorunları ve mevzuat çerçevesinde AK PARTİ hükûmetleri döneminde ciddi
anlamda reform yapılmıştır, altyapıda ciddi iyileştirmeler yapılmıştır. Mevzuat
düzenlemeleri Avrupa’nın bazı ülkelerinin de fevkindedir ve bu denetlemeler
gerek idari gerekse Meclisteki daimî komisyonumuz çerçevesinde yapılmaktadır.
Bunları görmezden gelerek sanki burada sistematik, kategorik hak ihlalleri
varmış gibi, ikide bir temcit pilavı gibi getirip önümüze bu ihlalleri koymanız
doğru değil. Bizim orada sürekli bir alt komisyonumuz var ve başvuruları
aldığımızda, gerek sizden gelen gerek vatandaştan gelen başvuruları
değerlendirerek incelemelerimizi rutin yapıyoruz.
Dolayısıyla
Meclis araştırması önergesinin aleyhinde oy kullanacağımızı beyan ediyor, yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Teşekkürler Sayın Serdar. 
CEYHUN
İRGİL (Bursa) – Hak ihlali yok mu yani onu mu demek istiyorsun?
ÖMER
SERDAR (Elâzığ) – Dediklerimi dinlememişsin o zaman. 
ERTUĞRUL
KÜRKCÜ (İzmir) – Sayın Başkan…
BAŞKAN
- Buyurun Sayın Kürkcü.
ERTUĞRUL
KÜRKCÜ (İzmir) – Elbette, hatibin bizim önergemizi eleştirmeye hakkı var fakat
önergede içerilmeyen ithamları dinledik. Birincisi, biz herhangi bir tutukluya
siyasi kanaatinden ve statüsünden ötürü ayrı muamele talep ediyormuşuz diye nakledildi.
İkinci
olarak da ortada, gerçekte bir fiil olmadığı hâlde bir fiil varmış gibi takdim
ettiğimiz söylendi. Bunların aslı yoktur. Dolayısıyla yanıt vermek istiyorum.
BAŞKAN
– Buyurun Sayın Kürkcü.
VI.- SATAŞMALARA İLİŞKİN KONUŞMALAR
1.- İzmir Milletvekili Ertuğrul Kürkcü’nün, Elâzığ
Milletvekili Ömer Serdar’ın HDP grup önerisi üzerinde AK PARTİ Grubu adına
yaptığı konuşması sırasında şahsına sataşması nedeniyle konuşması
ERTUĞRUL
KÜRKCÜ (İzmir) – Sevgili arkadaşlar, birbirimizi doğru anlayalım. Biz, sizin
dediğinizin tam tersine inancı, statüsü, kimliği ne olursa olsun bütün
yurttaşların aynı, eşit muameleye tabi tutulmasını yani hiç kimseye
aşağılayıcı, horlayıcı, onur kırıcı muamelede bulunulmamasını istiyoruz. 
Mehmet
Arslan’la ilgili durum şundan ibarettir: Çıplak arama, evet, ceza infaz
kurumları tüzüğünde yer alan bir husustur fakat bu, kuvvetli şüphe bulunması ve
inandırıcı deliller olması kaydıyla böyledir ve bunun nasıl yapılacağı da
teferruatla anlatılmıştır. Bir başka cezaevinden naklen gelen ve aslında
siyaseten suçlanan yani bir madde bulundurmaktan, adam yaralamaktan falan
değil, fikir konuşmaktan yani ne aranıyorsa kafasının içinde olan bir insanı
çıplak aramaya tabi tutmayı istemek, aslında bir müeyyideyi işkence vasıtası
hâline getirmektir. O yüzden, nitekim iddianın doğruluğu da… Savcının örtük
kabulü dolayısıyla doktor muayenesinden sonra kovuşturma açılmışsa şiddet
uygulandığı da doğrudur demektir. Dolayısıyla burada yanlış ve eksik bir şey
yok.
İkincisi:
Burada tekil iki olgu ifade edilmiş olmakla birlikte Elâzığ, Tarsus, İstanbul,
Gümüşhane, Erzincan, Şanlıurfa, İzmir, Diyarbakır ve Van ceza infaz
kurumlarından da benzer yakınmaların geldiği kaydedilmiş. Dolayısıyla iki
münhasır olay değil, pek çok birbirine bağlı olaydan söz edilmektedir. O
nedenle, durum ciddidir, bu ciddiyetle muamele görmesi gerekir. 
Sonuç
olarak, aslında bütün bunları kökten çözmek bakımından şu an cezaevlerinde
-Adalet Bakanlığı istatistiklerine göre- bulunan 63.242 kişinin terör suçlusu
olarak muamele görmesi, daha çok, terörle mücadele mevzuatı dolayısıyladır. 
(Mikrofon
otomatik cihaz tarafından kapatıldı) 
ERTUĞRUL
KÜRKCÜ (Devamla) – Bitireyim Sayın Başkan.
BAŞKAN
– Buyurun.
ERTUĞRUL
KÜRKCÜ (Devamla) – Dolayısıyla belki, cezaevlerinde reform kadar Ceza Kanunu’nda
bir reform da cezaevlerindeki sorunları ve cezaevlerinde bulundurulan
insanların aslında özgür olması gerekirken cezaevinde olmaları keyfiyetini
ortadan kaldırmak bakımından önemlidir. 
O
nedenle, lafa laf söylemekten ziyade hakikati genel olarak kavramak daha
önemli. Böyle bir sorun var, en azından -söylediğim gibi- 20 bin kişinin
yatacak yeri yoksa cezaevinde, zaten aslında bilfiil bir işkence var demektir. 
BAŞKAN
– Teşekkürler Sayın Kürkcü.
ÖMER
SERDAR (Elâzığ) – Sayın Başkan… Sayın Başkan…
MEHMET
BEKAROĞLU (İstanbul) – Sayın Başkan…
BAŞKAN
– Buyurun Sayın Bekaroğlu.
MEHMET
BEKAROĞLU (İstanbul) – Gerçeğe aykırı beyanda bulunduğumu iddia etti Adalet ve
Kalkınma Partisinin hatibi.
ÖMER
SERDAR (Elâzığ) – Sayın Başkan…
BAŞKAN
– Bir dakika, sizi de dinleyeceğim.
Buyurun
Sayın Bekaroğlu.
MEHMET
BEKAROĞLU (İstanbul) – Gerçeğe aykırı ifadede bulunduğumu iddia etti, cevap
vermek istiyorum.
ÖMER
SERDAR (Elâzığ) – “Gerçeğe aykırı” demedim ben, sistematik…
BAŞKAN
– Buyurun Sayın Bekaroğlu.
Sayın
Serdar, size de söz vereceğim.
2.- İstanbul Milletvekili Mehmet Bekaroğlu’nun, Elâzığ
Milletvekili Ömer Serdar’ın HDP grup önerisi üzerinde AK PARTİ Grubu adına
yaptığı konuşması sırasında şahsına sataşması nedeniyle konuşması
MEHMET
BEKAROĞLU (İstanbul) – Değerli arkadaşlarım, ben daha önceki dönemde
cezaevlerinde çalıştım İnsan Haklarını İnceleme Komisyonu üyesi olarak ve
iddialarla ilgili neler yaptığımızı hâlâ hatırlayanlar vardır. Bu dönem eğer
Cezaevleri Alt Komisyonu defalarca cezaevlerinde inceleme yapmışsa bu etki
nerede, ne yaptı, hangi eksikliği… Bu kadar iddialar var, bu iddialardan
hiçbirinin doğru olduğunu tespit edemedi mi? Ne yaptı? Bunu merak ediyorum ve
soruyorum. Söylediğim şey de budur, eksik yapıyorlar diyorum, tam görevlerini
yapmıyorlar diyorum, iddia ediyorum. Niye? Onlara rağmen cezaevleriyle ilgili
şikâyetler artarak devam ediyor, söylediğim şey bu.
Başka
bir şey daha var değerli arkadaşlarım, bir cezaevinden başka bir cezaevine
naklediliyor tutuklu, hükümlü, neyse, yolda güvenlikle, jandarmayla beraber
geliyor ve cezaevine girerken -yönetmelik böyle- çırılçıplak soyunacak. Yani
gerçekten yönetmelik böyleyse Cezaevleri Alt Komisyonu bunun insani olmadığını,
insan haklarına aykırı olduğunu iddia ederek bu yönetmeliğin değişmesi için
niye adım atmadı? Bu gerçekten insani mi değerli arkadaşlar? Çırılçıplak
soyunacaksın. Niye? İşte, cezaevine yeni giriyorsun. Ya, dünya kadar teknik
var, x-ray’ler var, şunlar var, bunlar var yani bu devirde insanları
çırılçıplak soymak işkencedir değerli arkadaşlar. Kasıt var burada, onun
kişiliğine saldırı var burada, ona hakaret var burada değerli arkadaşlar.
Bunlar insan hakları ihlalleridir. Bunların kimseye bir faydası yok ki,
bunların hiç kimseye bir faydası yok; bunu anlatmaya çalışıyoruz değerli
arkadaşlarım.
Saygılarımla.
BAŞKAN
– Teşekkürler Sayın Bekaroğlu.
ÖMER
SERDAR (Elâzığ) – Sayın Başkan…
BAŞKAN
– Buyurun Sayın Serdar.
ÖMER
SERDAR (Elâzığ) – Ben de sataşmadan söz istiyorum. 
“Lafı
laf olarak söyleme” diye…
BAŞKAN
– Gerekçenizi duyamıyorum, gerekçenizi duymak zorundayım; söz vereceğim ama
gerekçenizi öğreneyim.
ÖMER
SERDAR (Elâzığ) – Şimdi, benim konuşmamı değerlendirirken Sayın Kürkcü “lafı
laf olarak söylemek” diye bir tabir kullandı. Bu açık bir sataşmadır. 
BAŞKAN
– Buyurun. 
ERTUĞRUL
KÜRKCÜ (İzmir) – Yani “lafa laf yetiştirmek” dedim “lafı laf olarak kullanmak”
diye bir laf var mı?
BAŞKAN
– Sayın Kürkcü, tamam.
ÖMER
SERDAR (Elâzığ) – Otur otur!
ERTUĞRUL
KÜRKCÜ (İzmir) – Öyle hareket yapma Hocam. 
BAŞKAN
– Buyurun Sayın Serdar. 
3.- Elâzığ Milletvekili Ömer Serdar’ın, İzmir Milletvekili
Ertuğrul Kürkcü’nün sataşma nedeniyle yaptığı konuşması sırasında şahsına
sataşması nedeniyle konuşması
ÖMER
SERDAR (Elâzığ) – Şimdi bakın, burada ben bir şey söyledim. Bir partinin
temsilcisi olmak, bir partinin genel başkanı olmak ona ayrıcalık kazandırmaz.
Aynı gün Rize Cumhuriyet Savcılığının açıklamasına baktığınızda şunu
görürsünüz: Orada aynı tüzük hükümlerinin uygulandığı başka bir tutuklu daha
var. Niye bunu önergenize almadınız? Biz cezaevinde…
MEHMET
BEKAROĞLU (İstanbul) – 2 kişiye işkence etmek diye bir şey mi var yani?
ERTUĞRUL
KÜRKCÜ (İzmir) – Bundan haberim olsaydı onu da alırdım. 2 kişiye yapılınca iyi
mi oluyor? 
ÖMER
SERDAR (Devamla) – Dinleyin lütfen, dinleyin, gerçekleri öğrenin. 
ERTUĞRUL
KÜRKCÜ (İzmir) – Ben biliyorum gerçekleri. 
ÖMER
SERDAR (Devamla) – Laf olarak gelip burada konuşmanın ötesinde, bizim
Komisyonun çalışmalarından haberdar olmadığınız açık ve net ortada. 
ERTUĞRUL
KÜRKCÜ (İzmir) – Ben o Komisyonda kendim çalıştım.
ÖMER
SERDAR (Devamla) – Komisyonun üyesi önergeyi hazırlayan arkadaş burada olsaydı
cezaevleri alt komisyonun ne kadar düzenli çalıştığını…
ERTUĞRUL
KÜRKCÜ (İzmir) – Belli, çok güzel(!)
ÖMER
SERDAR (Devamla) - …bu konuda ne kadar etkin çalışmalar yaptığını görürdünüz.
Sayısal
artma meselesine gelince: Şimdi bakın, Türkiye 15 Temmuz gibi bir süreçten
geçti, Türkiye 4-5 terör örgütünün saldırısı karşısında. Bunun sonuçları ortaya
çıkıyor ve bu sonuçları görmeden, siz, cezaevlerinde sayısal artıştan anormal
bir şey olarak bahsederseniz bu doğru olmaz çünkü bu süreç içerisinde
soruşturmalar yoğunlaştı, tutuklamalar yoğunlaştı bu terör örgütlerinden
dolayı. Bunu nüfusla mukayese ederek “Nüfus şu kadar arttı, tutuklu sayısı şu
kadar arttı.” derseniz gerçekçi bir değerlendirme olmaz; bu, Türkiye gerçeğini
görmemek olur. Dolayısıyla biz fazlalık sorununu kabul ettik, bütün
raporlarımızda kabul ettik. Şu an bu sorun yaşanıyor ama bu fiziki altyapı
sorunlarını giderme konusunda da Hükûmetin çok ciddi bir ödenek ayırdığını, bu
konuda cezaevlerinde koğuş artırımına gittiğini, cezaevleri yaptığını da
biliyorsunuz. 
Dolayısıyla,
şunu görmek lazım: Alt komisyonumuz… Ki komisyon üyesi sizin milletvekiliniz
burada olsaydı...
(Mikrofon
otomatik cihaz tarafından kapatıldı)
ÖMER
SERDAR (Devamla) – Tamamlamak istiyorum.
BAŞKAN
– Tamamlayın Sayın Serdar.
ÖMER
SERDAR (Devamla) – …bunu çok daha net ortaya koyacaktı. Komisyonumuz ciddi
çalışmalar yapıyor, önerilerimiz oluyor. Önerilerimiz üzerine Ceza ve
Tevkifevleri Genel Müdürlüğü adım atıyor. 
Örneğin
geçtiğimiz gün Elâzığ Cezaevinde yapılan incelemeyi anlatayım: Arkadaşlarınızın
ısrarı üzerine bu incelemeyi ben yaptırdım. Geldiler, hemen teknik heyet
gönderdim ardından Ceza ve Tevkifevlerinden. Yani biz ihlal konusunu kendi
inancımız gereği, genç siyasi perspektifimiz gereği önemli buluyoruz. 
Buradan
diğer hatip arkadaşımıza da söylüyorum: Bu konuyu ciddiye alıyoruz, ciddiyetle
takip ediyoruz. Bunu böyle bilmenizi isterim.
Saygılar
sunuyorum. (AK PARTİ sıralarından alkışlar) 
BAŞKAN
– Teşekkürler.
ERTUĞRUL
KÜRKCÜ (İzmir) – Sayın Başkan, ister istemez her söze bir sözle karşılık
vermek, her lafa laf yetiştirmek merakı dolayısıyla kaçınılmaz olarak bize de
cevap hakkı doğuyor. Çünkü hâlâ başladığımız yerde duruyoruz. Bu konuda, hiç
değilse herkesin bilgisine erişebilmesi için, iki çift sözü kayda geçirmek
istiyorum izin verirseniz.
BAŞKAN
– Yerinizden verebilirim.
Buyurun.
III.- AÇIKLAMALAR (Devam)
24.- İzmir Milletvekili Ertuğrul Kürkcü’nün, Elâzığ
Milletvekili Ömer Serdar’ın sataşma nedeniyle yaptığı konuşmasındaki bazı
ifadelerine ilişkin açıklaması 
ERTUĞRUL
KÜRKCÜ (İzmir) – Şimdi, sevgili arkadaşlar, her zaman iktidar haklı olamaz ve
haklı olması da gerekmez.
İkincisi,
sahadaki unsurların yaptığı şeyleri illa savunmak zorunda değiller. Varsa
vardır, varsa üstüne gidin, Hükûmetin işi bu; varsa usulsüzlük, ayarsızlık,
üzerine gidecek. İsterseniz araştırma önergesini kabul etmeyin fakat bunun
gereğini yapın. Bize diyor ki sayın hatip: “Aslında 1 kişi değil, 2 kişiye
yapılmış.” Daha kötü ya; ben birini biliyorum, ikisini bilsem ikincisini de
söyleyeceğim. Bu bir savunma biçimi olabilir mi?
ÖMER
SERDAR (Elâzığ) – Yaklaşımımı ortaya koyuyorum orada, yaklaşımımı.
ERTUĞRUL
KÜRKCÜ (İzmir) - Türkiye gerçeklerinden uzaklıkla bunun alakası yok. Türkiye’de
mahkûm kapasitesini artırmak sizin keyfî işlemlerinizle de doğrudan doğruya
ilgilidir. Cezaevinde bulunan herkesin orada bulunmayı hak ettiğini nereden
biliyoruz? Önüne geleni cezaevine atarsanız cezaevi nüfusu artar. Terörle
mücadele ya da darbeyle mücadelenin yolunun bu olduğunu sanmak, terör tanımının
ne olduğu hakkında…
(Mikrofon
otomatik cihaz tarafından kapatıldı)
BAŞKAN
– Sözlerini tamamlayın Sayın Kürkcü.
ERTUĞRUL
KÜRKCÜ (İzmir) - Türkiye çok uzun zamandır terör tanımını gözden geçirmeye
davet edilmektedir çünkü sadece düşünceleri ve konuşmaları yüzünden
cezaevlerinde bulunanların, örneğin Halkların Demokratik Partisi üyelerinin
sayısı bir zaman on binlere varmıştı. Şimdi, cezaevi kapasitesini böyle
zorlarsanız o zaman tabii ki fiziki altyapı diye bir sorununuz olabilir.
Diyeceğim bundan ibarettir.
BAŞKAN
– Teşekkür ederim Sayın Kürkcü.
V.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Diyarbakır Milletvekili Sibel Yiğitalp
tarafından, ceza infaz kurumlarında yaşanan hak ihlali iddialarının
araştırılması ve bu ihlallerin bir an önce giderilmesi amacıyla 8/3/2018
tarihinde Türkiye Büyük Millet Meclisi Başkanlığına verilmiş olan Meclis
araştırması önergesinin ön görüşmelerinin, Genel Kurulun 8 Mart 2018 Perşembe
günkü birleşiminde yapılmasına ilişkin önerisi (Devam)
ZİYA
PİR (Diyarbakır) – Karar yeter sayısı istiyoruz Sayın Başkan.
BAŞKAN
– Halkların Demokratik Partisi Grubunun önerisini oylarınıza sunacağım ve karar
yeter sayısı arayacağım.
Kabul
edenler… Etmeyenler… Karar yeter sayısı yoktur. 
Birleşime
on dakika ara veriyorum.
Kapanma Saati: 16.06
DÖRDÜNCÜ OTURUM
Açılma Saati: 16.23
BAŞKAN: Başkan Vekili Mithat SANCAR
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
----- 0 -----
BAŞKAN
– Türkiye Büyük Millet Meclisinin 68’inci Birleşiminin Dördüncü Oturumunu
açıyorum. 
Halkların
Demokratik Partisi Grup önerisinin oylamasında karar yeter sayısı
bulunamamıştı. Şimdi, öneriyi tekrar oylarınıza sunacağım ve karar yeter sayısı
arayacağım.
Kabul
edenler… Etmeyenler… 
Elektronik
cihazla oylama yapacağız.
İki
dakika süre tanıyorum.
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
on dakika ara veriyorum.
Kapanma Saati: 16.26
BEŞİNCİ OTURUM
Açılma Saati: 16.36
BAŞKAN: Başkan Vekili Mithat SANCAR
KÂTİP ÜYELER: Fehmi KÜPÇÜ (Bolu), Sema KIRCI
(Balıkesir)
----- 0 -----
BAŞKAN
– Türkiye Büyük Millet Meclisinin 68’inci Birleşiminin Beşinci Oturumunu
açıyorum. 
Halkların
Demokratik Partisi grup önerisinin ikinci oylamasında karar yeter sayısı
bulunamamıştı. Şimdi öneriyi tekrar oylarınıza sunacağım ve karar yeter sayısı
arayacağım.
Oylamayı
elektronik şekilde yapacağım. 
Elektronik
oylama için iki dakika süre tanıyorum. 
(Elektronik
cihazla oylama yapıldı)
BAŞKAN
– Karar yeter sayısı vardır, öneri kabul edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
3.- CHP Grubunun, Balıkesir Milletvekili Mehmet Tüm ve
arkadaşları tarafından, bireysel silahlanmayı azaltmanın ve ateşli silah
alışverişinin engellenmesi yollarının belirlenmesi amacıyla 8/3/2018 tarihinde
Türkiye Büyük Millet Meclisi Başkanlığına verilmiş olan Meclis araştırması
önergesinin ön görüşmelerinin, Genel Kurulun 8 Mart 2018 Perşembe günkü birleşiminde
yapılmasına ilişkin önerisi 
8/3/2018
Türkiye Büyük Millet Meclisi
Başkanlığına
Danışma
Kurulu 8/3/2018 Perşembe günü (bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Engin
ALTAY 
 İstanbul

 CHP
Grup Başkan Vekili

Öneri:

Balıkesir
Milletvekili Mehmet Tüm ve arkadaşları tarafından bireysel silahlanmayı
azaltmanın ve ateşli silah alışverişinin engellenmesi yollarının belirlenmesi
amacıyla 8/3/2018 tarihinde Türkiye Büyük Millet Meclisi Başkanlığına verilmiş
olan Meclis araştırması önergesinin (1774 sıra no.lu) diğer önergelerin önüne
alınarak görüşmelerinin 8/3/2018 Perşembe günlü birleşimde yapılması
önerilmiştir.
BAŞKAN
– Önerinin gerekçesini açıklamak üzere öneri sahibi, Cumhuriyet Halk Partisi
Grubu adına Balıkesir Milletvekili Mehmet Tüm konuşacaktır. 
Buyurun
Sayın Tüm. (CHP sıralarından alkışlar)
Süreniz
beş dakikadır. 
CHP
GRUBU ADINA MEHMET TÜM (Balıkesir) – Sayın Başkan, değerli milletvekilleri;
hepinizi saygıyla selamlıyorum.
Bugün
8 Mart Dünya Emekçi Kadınlar Günü. Eşitlik, özgürlük ve demokrasi için mücadele
veren tüm kadınları buradan saygıyla selamlıyorum. Kadınların şiddete
uğramadığı, öldürülmediği, taciz edilmediği, eşit koşullarda yaşadığı bir
Türkiye ve dünya dileğiyle 8 Mart Dünya Emekçi Kadınlar Günü’nü kutluyorum.
Değerli
milletvekilleri, OHAL Türkiye’sinde her geçen gün sorunlar giderek artıyor,
sıkıntılar ve skandallar bitmiyor. Ülkemizde yaşayan 80 milyon insanımızı
hiçbir skandala şaşırmayacak duruma getirdiniz. Şimdi Süleyman Soylu'nun
başında bulunduğu İçişleri Bakanlığıyla ilgili bir konuyu sizlerle paylaşmak
istiyorum.
Değerli
milletvekilleri, bildiğiniz gibi, İçişleri Bakanlığı her yıl diğer kurumlar
gibi faaliyet raporlarını açıklamaktadır. Bakanlık geçtiğimiz gün 2017 yılı
için de elindeki verileri paylaştı. Faaliyet raporunu incelediğimizde bu yıl
kayıp silah sayısının 106 bini geçtiğini görüyoruz. İçişleri Bakanlığı
verilerinde 2014 yılında kayıp silah sayısı 14 bin görünürken her ne hikmetse
bu sayı 2017 yılında 106 bine çıkıyor. Kayıp silah sayısı sadece üç yılda yüzde
720 artmış durumdadır. 
Değerli
milletvekilleri, ateşli silah nedeniyle her gün onlarca insan yaşamını
yitirmektedir. Ülkemizde resmî rakamlara göre 25 milyon kaçak silah
bulunmaktadır. Son üç yılda, 14 bin olan kayıp silah sayısı 106 bine çıkmış
durumdadır. 106 bin silahın kayıp olması sizleri gerçekten korkutmuyor mu,
ürkütmüyor mu?
Değerli
milletvekilleri, İçişleri Bakanlığı hiçbir şey yokmuş gibi bu silahlarla ilgili
hiçbir çalışma yapmıyor, hiçbir tedbir almıyor ve âdeta körler ve sağırları
oynuyor.
Değerli
milletvekilleri, 106 bin kayıp silah ülkemizin iç güvenliği açısından büyük bir
tehdit oluşturmaktadır. Geçtiğimiz gün Bakanlık Twitter’da bu silahların
1944’ten beri kayıp olduğunu belirtmiştir. Değerli milletvekilleri, eğer bu
silahlar 1944’ten beri kayıpsa neden 2014 raporuna eklemediniz? İşte, rapor
burada. Değerli arkadaşlar, rapor burada. Burada 2014’te kayıp silah sayısı
14.682 olarak görülüyor. Görüyorsunuz değil mi arkadaşlar? Arkadaşlar,
görüyorsunuz değil mi? 2014 yılında kayıp silah sayısı 14.682. Bu, İçişleri
Bakanlığı verilerinden alınmıştır arkadaşlar. Çeviriyorum, yine, 2017 yılında
kayıp silah sayısı 106.740 arkadaşlar. Görüyorsunuz, görüyorsunuz. Değerli
milletvekilleri, tüm bu rakamlar İçişleri Bakanlığının resmî sitesinden
alınmıştır, merak eden varsa girip bakabilir.
Değerli
milletvekilleri, silahlar 1944’ten beri değil, son üç yıldan beri kayıptır.
İçişleri Bakanlığı bu açıklamasıyla 80 milyon insanın aklıyla âdeta alay
etmektedir. Şimdi, sizlere tekrar soruyorum: Bu kayıp silahlar nerede? Bu
silahlar kimlerin elinde?
Değerli
arkadaşlar, 106 bin kayıp silah çok ciddi bir rakamdır. İçişleri Bakanı bu
silahlarla ilgili gerçekleri kamuoyuna açıklamak zorundadır. 106 bin silahın 15
Temmuz hain darbe girişiminden sonra kaybolması sizce bir tesadüf müdür? 15
Temmuz darbe girişimi sırasında ne kadar silah dağıtıldı? Bu silahlarla daha
sonra ne kadar cinayet işlendi? Emniyetin ve ordunun silah envanterinden ne
kadar silah eksilmiştir? Bu silahları bazı paramiliter güçler için mi görmezden
geliyorsunuz? 7 Haziran-1 Kasım arası birçok terör olayına tanık olduk, böyle
bir terör süreci mi bizleri beklemektedir? Bu sorulara acilen yanıt vermek
zorundasınız. 
Değerli
arkadaşlar, İçişleri Bakanı Twitter’den değil burada, Mecliste halkımızı
bilgilendirmek zorundadır. Koskoca ülkenin İçişleri Bakanı 106 bin kayıp silahı
açıklamayacak durumdaysa o koltukta neden oturmaktadır? 
Değerli
milletvekilleri, burada, sizlere çağrı yapıyorum: Gelin, bir araştırma
komisyonu kurup kayıp silahların durumunu araştıralım. Kayıp silahlara karşı
hangi güvenlik önlemlerini alacağımızı hep birlikte burada tartışalım. 
Biz,
Cumhuriyet Halk Partisi olarak bu sorularımıza yanıt alana kadar bu konuyu
araştırmaya devam edeceğiz diyorum, hepinize tekrar saygılar sunuyorum. 
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Tüm. 
Öneri
üzerinde Milliyetçi Hareket Partisi Grubu adına Samsun Milletvekili Erhan Usta
konuşacaktır. 
Buyurun
Sayın Usta. (MHP sıralarından alkışlar) 
Süreniz
üç dakikadır. 
MHP
GRUBU ADINA ERHAN USTA (Samsun) – Teşekkür ederim. 
Sayın
Başkan, değerli milletvekilleri; öncelikle Genel Kurulu saygıyla selamlarım. 
Bu
grup önerisindeki konu tabii ki önemli bir konu. Ülke içerisinde kayıp,
çalıntı, kaçak veya ruhsatsız silah sayısındaki artış hepimizin üzerinde
durması gereken, önemsememiz gereken bir konu. Burada, ben, bu konuyla ilgili
olarak tabii büyük ihtimal bir denetim eksikliği olduğunu düşünüyorum. Bu
silahların bulunması, bunlarla muhtemel bir suç işlenmesinin de önüne
geçilmesinin önemli olduğunu, özellikle devlete güven açısından bu konunun
hassas bir konu olduğunu düşünüyorum. 
Diğer
taraftan, doğru, düzgün, vatanperver, namuslu insanların da ruhsatlı silaha
erişimi konusundaki zorlukların da bir miktar azaltılması lazım yani burada,
özellikle taşıma ruhsatlarının ne kadar zor alındığını hepimiz biliyoruz.
Burada, bir kısım milletvekilleri araya girerek, şu şekilde, bu şekilde ruhsat
alımının kolaylaştırılması sağlanıyor. İnsanımızın kendisini biraz daha güvende
hissedebilmesi açısından, bu anlamda, ruhsatlı silaha erişimin -çok kolay olsun
demiyorum ama- zorluklarının azaltılması ve biraz da maliyetinin düşürülmesi lazım.
Tabii, buradan kastımız, herkes kendi silahını alarak polisin, jandarmanın
yerine geçsin değil, sadece, düzgün insanların bu kadar kayıp kaçak silahın
olduğu bir ortamda kendisini biraz daha güvende hissetmeleri lazım.
Bugün
yaşadığım bir olayı anlatacağım: Savunma sanayisinde özgün bir silah
teknolojisi, silah üretmek üzere makine yapan bir kişi bugün bize müracaat etti
arkadaşlar vasıtasıyla, taşıma ruhsatı almak için; stratejik bir ürün üretiyor,
bir sürü düşmanı olabilir böyle bir kişinin, bu kişiye silah verme konusunda
valilerimiz çok cimri davranıyorlar. Yani taşıma ruhsatının bu tür insanlara da
verilmesi lazım, bu da işin diğer bir boyutu.
Ben
ilk kısma, önergeye konu olan kısmıyla ilgili hassasiyetimizi ifade ettim ama
hani işin diğer yanı olarak da burada da bu anlamda işin üzerinde durulması
gerektiğini de özellikle ifade etmek istiyorum.
Tabii,
bugünkü ortamda bunun bir Meclis araştırma komisyonu şeklinde konunun
araştırılmasını da şu anda çok doğru olmayacağını, çok sübjektif
değerlendirmelere işin gidebileceğini düşünüyorum. Ancak devletin kayıp kaçak
silahı varsa mutlaka bulunmalı ve bunlar da şeffaf bir şekilde kamuoyuyla
paylaşılmalıdır.
Genel
Kurulu saygıyla selamlarım. (MHP sıralarından alkışlar)
BAŞKAN
– Teşekkürler Sayın Usta.
Öneri
üzerinde ikinci söz, Halkların Demokratik Partisi Grubu adına Diyarbakır
Milletvekili Ziya Pir’e aittir.
Buyurun
Sayın Pir. (HDP sıralarından alkışlar) 
Süreniz
üç dakikadır.
HDP
GRUBU ADINA ZİYA PİR (Diyarbakır) – Teşekkür ederim Sayın Başkan.
Değerli
milletvekilleri, biraz önce biz karar yeter sayısı istediğimizde, espriyle
karışık olarak bir arkadaş “Neden bunu yapıyorsunuz, ne gerek var?” diye bana
söyledi. Şundan dolayı: Karar yeter sayısı aramak bir kere muhalefetin eline
verilen bir enstrümandır. Bunu da zaman zaman müzakereler yapabilmesi için
kullanması lazım, bir.
İkincisi,
Leyla Zana gibi milletvekillerimizin burada sizlerin oylarıyla devamsızlıktan
dolayı vekilliği düşürüldü.
Şimdi,
siz hem burada milletvekili olarak Leyla Zana ve diğer arkadaşlarımızın
vekilliğini devamsızlıktan dolayı düşüreceksiniz hem de bu bina içinde, bu
kampüs içinde olduğunuz hâlde buraya gelme zahmetinde bulunmayacaksınız. Benim,
genel merkezleriniz ya da gruplarınız tarafından Ankara dışında
görevlendirilmenize bir şey söyleyeceğim yok, o bizde de oluyor ama kampüste
bulunan milletvekilleri de lütfedip bu Genel Kurula gelsinler. 
Şimdi,
CHP grup önerisine gelince, ben baştan söyleyeyim, biz buna destek veririz.
Elbette kayıp, çalıntı, kaçak ve ruhsatsız silahların sayılarının araştırılması
ve özellikle 15 Temmuzda, o gece ve o günlerden sonra kimlere, hangi nitelikte,
ne silahların dağıtıldığı ve bunların akıbeti bizim için de önemlidir.
Özellikle 15 Temmuzdan sonra bir cinayet işleniyor Türkiye’de ve o silahın 15
Temmuz gecesi dağıtılan envanterden olduğu ortaya çıkıyor. Bu yüzden, sadece bu
yüzden bile bunların araştırılması gerekiyor. 
Biraz
önce sayın hatip söyledi, ben de buradan tekrar hatırlatmak istiyorum: 2014
yılında 15 bin civarında silah kayıptı, ondan sonraki seneler, 2015’te 100 bine
yakın, 2016 ve 2017’de 100 binden fazla silah kayboluyor; elbette bunların
araştırılması lazım. Bir de bazen -hepimiz biliyoruz- polisler silahlara el
koyuyor; bazen resmen el koyuyor, bazen de gayriresmî olarak el koyup bunları
kendileri satıyorlar. Burada ben “İktidar partisine ya da şu partiye yakındır.”
demiyorum ama Türkiye’nin bir gerçeği, bunların da akıbetinin araştırılması
gerekiyor.
Bir
de şimdi size bir fotoğraf göstereceğim, yine 15 Temmuzdan sonra… Eminim ki
hiçbiriniz bu fotoğrafı tasvip etmiyorsunuz çünkü bu fotoğrafta Sayın
Cumhurbaşkanının Başdanışmanı İlnur Çevik var ve İlnur Çevik Almanya’da bir
çeteyle birlikte bu fotoğrafı vermiştir ve o çete sayın milletvekilleri, tehdit
etmeden, yaralamadan, öldürmeden ve silah kaçakçılığından Almanya’da
soruşturuluyor; şu çete, “Osmanen Germania” diye bir çete bu.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Pir.
ZİYA
PİR (Devamla) – Eğer Sayın Cumhurbaşkanımızın Başdanışmanı şu fotoğrafı veriyorsa
ve bunlar silah kaçakçılığı yapıyorsa o zaman bu işlerin üstüne gitmemiz
gerekiyor. Ben tekrar söylüyorum: Hiçbirinizin şu fotoğrafı tasvip ettiğini ben
düşünmüyorum. 
Teşekkür
ediyorum. (HDP sıralarından alkışlar)
BAŞKAN
– Teşekkürler Sayın Pir. 
Öneri
üzerinde son söz, Adalet ve Kalkınma Partisi Grubu adına Kilis Milletvekili
Mustafa Hilmi Dülger’e aittir. 
Buyurun
Sayın Dülger. (AK PARTİ sıralarından alkışlar)
Süreniz
üç dakikadır.
AK
PARTİ GRUBU ADINA MUSTAFA HİLMİ DÜLGER (Kilis) – Sayın Başkan, değerli
milletvekilleri; CHP Grubunun vermiş olduğu, kayıp, çalıntı, kaçak ve ruhsatsız
silahların sayısındaki artışla ilgili grup önerisi aleyhinde söz almış
bulunuyorum. Gazi Meclisimizi saygıyla selamlıyor, 8 Mart Dünya Kadınlar Günü
dolayısıyla, başta şehit eş ve anaları olmak üzere tüm kadınlarımızın Kadınlar
Günü’nü kutluyorum. 
Ayrıca,
istiklalimize ve istikbalimize göz dikenlere karşı Zeytin Dalı, Fırat Kalkanı
ve yurt çapında verdiğimiz haklı mücadelemizde kahramanca çarpışırken Hakk’a
yürüyen şehitlerimize Allah’tan rahmet, gazilerimize acil şifalar, ordumuza da
muzafferiyetler diliyorum. Bu mücadelelere başkalarının gözüyle bakıp, onların
sesi olup, mücadelemizi değersiz gibi göstermeye çalışanları da milletimin
huzurunda kınıyorum.
Sayın
milletvekilleri, ayrıca hatibin az önce belirttiği bir konuda da yüce Meclisi
bilgilendirmek istiyorum. Leyla Zana, bu Mecliste hiçbir oturuma gelmeyip…
ZİYA
PİR (Diyarbakır) – Sokmadınız ki.
MUSTAFA
HİLMİ DÜLGER (Devamla) – …ayrıca, Tüzük gereği, Anayasa gereği milletvekilliği
yemini etmediğinden milletvekilliği düşürülmüştür. Ayrıca, diğer 2 milletvekili
de yurt dışında oldukları ve sahte rapor gönderdikleri için milletvekillikleri
düşürülmüştür…
ERTUĞRUL
KÜRKCÜ (İzmir) – Ahmet Davutoğlu hiç geldi mi?
ZİYA
PİR (Diyarbakır) – Ahmet Davutoğlu’na ne diyorsunuz?
MUSTAFA
HİLMİ DÜLGER (Devamla) – …yüce Meclisi bu konuda bilgilendirmek istiyorum.
Değerli
milletvekilleri, İçişleri Bakanlığımız tarafından kayıp, aranan silahların
kaydı 1944 yılından itibaren tutulmaya başlanılmış olup, 2017 yılı sonuna kadar
kaybolan kayıtlı silahların toplamı 106.740’tır. Kayıp 106.740 silahtan,
Silahlı Kuvvetler dışındaki kamu kurumlarında çalışanların kaybettiği ve
envantere kayıtlı olan silah miktarı 5.634’tür. Silahlı Kuvvetler; Kara, Hava,
Deniz, Jandarma Genel Komutanlığı envanterine kayıtlı silah sayısı 9.830’dur.
Kurum veya Silahlı Kuvvetler envanterine kayıtlı silahlar kaybedildiğinde, il
emniyet müdürlüklerine müracaat edilir ve kayıp silah süreci başlamış olur. 
Sayın
milletvekilleri, CHP Grubunun verdiği öneride sözü edilen sayıda -30 bin- silah
farkı olduğu gerçeği yansıtmamakta olup 47’den itibaren tutulan envantere
bakıldığında gerçek olmadığı görülecektir. Ayrıca, yüzde 17’lik gibi bir artış
bu rakamlarda yoktur. Son üç yıla baktığımızda, 2014-2015 yılında yüzde 14-48
azalma, 2015-2016 yılında meşum darbe girişiminde yüzde 23 artış, bir sonraki
yılda, 2016-2017’de yüzde 9,42 azalma olduğu görülecektir. Öneride verilen
rakamların gerçeği yansıtmadığı, tersine, şahıslara ait aranan silah miktarı,
envantere ait menşei bilinen silah miktarlarında da azalma olduğu görülecektir.

(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Dülger.
MUSTAFA
HİLMİ DÜLGER (Devamla) – Bütün bu gerçek durumun ortaya konmuş olmasından
dolayı öneri aleyhinde oy kullanacağımızı belirtiyor, yüce Meclisi saygıyla
selamlıyorum. (AK PARTİ sıralarından alkışlar) 
BAŞKAN
– Öneriyi oylarınıza sunuyorum: Kabul edenler... Etmeyenler... Öneri kabul
edilmemiştir. 
Gündemin
“Kanun Tasarı ve Teklifleri ile Komisyonlardan Gelen Diğer İşler” kısmına
geçiyoruz. 
1’inci
sırada yer alan, Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı ile Plan ve Bütçe
Komisyonu Raporu’nun görüşmelerine kaldığımız yerden devam ediyoruz. 
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER
A) Kanun Tasarı ve Teklifleri
1.- Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı (1/914) ile Plan ve
Bütçe Komisyonu Raporu (S. Sayısı: 533) (x)
BAŞKAN
– Komisyon? Yerinde.
Hükûmet?
Yerinde. 
Geçen
birleşimde İç Tüzük’ün 91’inci maddesine göre temel kanun olarak görüşülen 533
sıra sayılı Kanun Tasarısı’nın birinci bölümünde yer alan 10’uncu maddenin
oylamasında kalınmıştı. 
10’uncu
maddeyi oylarınıza sunuyorum: Kabul edenler... Etmeyenler... Madde kabul
edilmiştir. 
11’inci
madde üzerinde iki önerge vardır. Önergeleri okutup işleme alacağım.
Okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 11’inci maddesinin tasarı metninden
çıkarılmasını arz ve teklif ederiz.
 Filiz
Kerestecioğlu Demir  Behçet Yıldırım Meral Danış Beştaş 
 İstanbul Adıyaman
 Adana
 Mahmut
Toğrul  Garo Paylan  Feleknas Uca
 Gaziantep
 İstanbul Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet önergeye katılıyor mu?
SAĞLIK
BAKANI AHMET DEMİRCAN (Samsun) – Katılmıyoruz.
BAŞKAN
– Önerge hakkında söz isteyen İstanbul Milletvekili Garo Paylan’a söz
veriyorum.
Buyurun
Sayın Paylan. (HDP sıralarından alkışlar)
Süreniz
beş dakikadır.
GARO
PAYLAN (İstanbul) – Sayın Başkan, değerli milletvekilleri; hepinizi saygıyla selamlıyorum.
Sayın
Bakanım, vergi teşvikleriyle ilgili madde ama siz Sağlık Bakanısınız; umarım bu
maddeyle ilgili söyleyeceklerimi dikkatle dinlersiniz. Bilmiyorum, teknik
olarak ne kadar vâkıfsınız ama önemli olduğunu düşünüyorum. 
Değerli
arkadaşlar, yatırım teşvik belgesi üzerinden yurt dışından para getirenlere
diyor ki madde: “Ben iki yıl süresince kur farkı gelirini
vergilendirmeyeceğim.” Bakın, iki yıl boyunca. Biz size ne demiştik? Hukuk
devleti olmadığımız sürece, iç barışımızı sağlayamadığımız sürece sermaye hep
daha fazlasını isteyecek demiştik. Bakın, sermaye nazlanıyor, yabancı yatırımcı
nazlanıyor ve sizden hep daha fazlasını istiyor. Şimdi, bu madde diyor ki: “İki
yıl boyunca para getirirsen yurt dışından, kur farkı geliri almayacağım.”
Değerli
arkadaşlar, bu öncelikle haksız rekabettir. Yurt içinden kaynak bulup yatırım
yapanlardan, diyelim ki dolar kredisi alıp Türkiye bankalarından yatırım
yapanlardan Maliye Bakanımız kur farkı vergisi alacak ama “Yurt dışından
getirenden almayacağım.” diyor. Değerli arkadaşlar, biz borsa yatırımcılarından
biliriz, “bıyıklı yabancılar” diye bir tanım vardır. Eskiden “Yurt dışından
hisse senedi alanlardan vergi almayacağım.” denirdi, Türkiyeli yatırımcılar da
yurt dışından hesap açardı, oradan hisse senedini alırdı ve hisse senedi
kârlarından vergi vermezdi. Şimdi de bıyıklı yatırımcılar yaratacağız. Ne
yapacak bu bıyıklı yatırımcılar, Türkiyeli yatırımcılar? Parasını buradan alıp
yurt dışına götürecek, yurt dışındaki bankaya belki teminat olarak koyacak, oradan
kredi alıp Türkiye’ye getiriyormuş gibi yapacak ve iki yıl boyunca kur farkı
vergisi vermeyecek. 
Değerli
arkadaşlar, hemen bir örnek vereyim: Ruslar nükleer santral yatırımı yapacaklar
20 milyar dolarlık. Şimdi bu 20 milyar doları yurt dışından getirmiş gibi
yaparsa eğer Türkiye’yle Cengiz İnşaat gibi ortaklarıyla, 20 milyar dolar… Kur
bugün 3,80, diyelim ki iki yıl sonra 5 TL oldu. Arkadaşlar, ne yapar? 20 milyar
TL’lik kur farkı geliri yazması anlamına gelir. Bunun yalnızca kurumlar
vergisi, yüzde 20’si 4 milyar TL yapar. Bakın ne oldu? Ruslara 4 milyar TL daha
avanta sağlanmış oluyor bu yasayla, 4 milyar TL. Aynı şekilde, Sinop’ta
planladığınız nükleer santral, 4 milyar TL de ona… 
Sayın
Ekonomi Bakanı “Onlarca böyle teşvik vereceğiz. Şimdi yurt dışından milyarlarca
dolar gelecek.” diyor ama nasıl gelecek? “Vergi vermem.” diyen yatırımcı
gelecek arkadaşlar, “Bana daha fazla teşvik ver.” diyen yatırımcı gelecek. 
Bakın,
nükleer santral yatırımlarıyla ilgili bu torbada teşvik maddeleri var,
milyarlarca dolarlık teşvik vereceksiniz. Karşısında ne aldığımız belli değil.
Aynı şekilde bu madde de “Yurt dışından para getirenlerden kur farkı gelirini
almayacağım.” dediği anda, arkadaşlar, artı bir teşvik vermiş oluyoruz. Ama bu
verdiğimiz artı teşvikler karşılığında, bakın, biz Ruslara yirmi yıl boyunca
12,5 sentten elektrik alacağımızın garantisini veriyoruz. Bu kapitülasyondur
zaten, bu bir imtiyazdır. Eğer ki bu imtiyazı vermişsek 2010’daki anlaşmaya
göre, artı bir avantaj sağlıyorsak mutlaka onlardan da bir karşılık beklemek
zorundayız. Ruslar da “Ben bu avantajlar karşılığında 12,5 sente değil, 8
sente, 9 sente size elektrik satacağım.” demeli. Vatandaşımızın çıkarını
düşünmeliyiz. Ama eğer Ruslara bir diyetimiz varsa bizim bilmediğimiz, eğer
ödememiz gereken bir diyet varsa kapalı kapılar ardında görüşülen, bu diyeti
Hükûmet gelip burada anlatmalı, “Ben Ruslara artı bu kadar milyar liralık
teşvik veriyorum, bunun karşılığında 12,5 sent yerine 8 sente elektrik
alıyorum.” diyebilmeli ama… Bakın, biz bu imtiyazları çıkarıyoruz, 80 milyonun,
yetimin haklarını burada ortaya koyuyoruz. Sayın Bakana soruyorum: Karşılığında
ne alıyorsunuz Sayın Bakan? Ne veriyorsunuz, ne alıyorsunuz? Bunları milletin
temsilcileri olarak bilmek istiyoruz.
Hepinize
saygılar sunarım. (HDP sıralarından alkışlar) 
BAŞKAN
– Teşekkürler Sayın Paylan.
Diğer
önerge geri çekilmiştir.
Şimdi
bu önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Etmeyenler… 11’inci madde kabul
edilmiştir.
12’nci
madde üzerinde bir tane önerge vardır, okutup işleme alacağım: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 12’nci maddesinin birinci fıkrasındaki
“icabeden” ibaresinin “icap eden” şeklinde değiştirilmesini arz ve teklif
ederiz.

 Filiz
Kerestecioğlu Demir Meral Danış Beştaş Behçet Yıldırım
 İstanbul
 Adana Adıyaman

 Mahmut
Toğrul Feleknas Uca Müslüm Doğan
 Gaziantep Diyarbakır İzmir
 Kadri
Yıldırım
 Siirt
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım. 
BAŞKAN
– Hükûmet önergeye katılıyor mu?
SAĞLIK
BAKANI AHMET DEMİRCAN (Samsun) – Katılmıyoruz Başkanım.
BAŞKAN
– Önerge üzerinde Siirt Milletvekili Kadri Yıldırım konuşacaktır. 
Buyurun
Sayın Yıldırım. (HDP sıralarından alkışlar)
Süreniz
beş dakikadır.
KADRİ
YILDIRIM (Siirt) – Sayın Başkan, değerli milletvekilleri; öncelikle hepinizi
saygılarımla selamlıyorum.
8
Mart münasebetiyle ben de hissiyatımı birkaç cümleyle ifade etmek istiyorum.
Benim aşağı yukarı 550-600 sayfalık bir son çalışmam vardır, konusu İslami
feminizm. İnşallah nisanda çıkacak bu yayın. Bu münasebetle, İslam’ın kadına
vermiş olduğu önem ve birtakım yanlış anlaşılmalarla ilgili bir şeyler ifade
etmeye çalışacağım. Öncelikle şunu söyleyelim: Kadının mevcut durumunun
İslam’ın iki temel kaynağı olan Kur'an ve doğru sünnetle alakası yok.
Dolayısıyla kadını dövmek, kadının yönetici olmasına engel olmak, kadının
şahitliğiyle ilgili spekülasyonlar ortaya koymak, miras vesaire bunların hemen
hemen hepsi bu çalışmada yer almaktadır. 
Evvela
şunu ifade etmekte yarar var: Kur'an’ı Kerim’in bir suresinin adı “Nisa
suresi”dir yani “kadınlar suresi”dir. Bu bile başlı başına Kur'an’ın kadına
vermiş olduğu göstergelerden bir tanesidir. Hazreti Peygamber bir hadisinde “…”(X)
diyor yani kadınlar erkeklerin öz kız kardeşleridir, üvey değil, dikkatinizi
çekmek istiyorum, öz kız kardeşleridir. Yani erkeğin sahip olduğu bütün eşit
hakların, bütün özgürlükçü hakların, bütün adil hakların hepsine kadınlar da
sahiptir, üvey değiller, erkeklerin öz kız kardeşleridir, şakîka, bunlar öz
demektir.
Yine
bir hadisinde diyor ki Peygamber Efendimiz: “…”(x) “Çocuklarınız
arasında eşit davranın. Eğer ben bir fark gözetecek olsaydım, şüphesiz
kadınları üstün tutardım.” Dolayısıyla burada da yine kadına eşitlikçi,
özgürlükçü bir yaklaşım söz konusudur ve maalesef bugün İslam toplumlarında
kadına dayak sanki İslam’ın bir emriymiş gibi, sanki Kur'an’ın bir emriymiş
gibi telakki ediliyor. Bunu da yine Hazreti Aişe’nin yani bir kadın olan ve
Hazreti Peygamber’in eşi olan, hanımı olan Hazreti Aişe’nin bir hadisiyle
nakletmek istiyorum. Diyor ki Aişe Validemiz: ”...”(X) Yani,
Allah’ın Elçisi ömrü hayatında hiçbir zaman, hiçbir kadına el uzatmamış, hiçbir
şekilde, hiçbir kadını dövmemiştir. Dolayısıyla, Peygamber Efendimiz’den daha
rahat bir yaşam talep etmek üzere isyan eden, bakın dikkatinizi çekiyorum,
isyan eden eşlerini bu hareketlerinden dolayı, bu isyanlarından dolayı
Peygamber Efendimiz evden kovmamış, kendisi yaklaşık bir ay boyunca evi terk
etmiş; bir ay sonra döndüğünde “Ey hanımlarım toplanın, ben size benden
istediğiniz lüks hayatı veremiyorum; normal, fakir, ümmetim içerisindeki
bireyler nasıl yaşıyorlarsa ben de öyle yaşamaya devam edeceğim. Ben bir kral
gibi yaşamayı asla ve asla istemiyorum.” deyip şu iki seçenek arasında
bırakmış: “İsterseniz benimle bu mütevazı hayatı paylaşırsınız isterseniz de
benden boşanma hakkınızı kullanırsınız, böyle bir seçenek de önünüzde vardır.”
dedikten sonra... Bakın Peygamber Efendimiz hanımlarını evden kovmadı, bilakis
kendisi evi terk etti ve aşağı yukarı bir ay ayrılıktan sonra böyle hayırlı bir
neticeyle mesele sonuçlandı ve eşleri de...
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Yıldırım. 
KADRİ
YILDIRIM (Devamla) - ...bir kraldan istenen bir hayatı istemekten vazgeçti ve
normal bir Müslüman, normal ümmet nasıl yaşıyorsa o şekilde yaşamayı tercih
eden Peygamber Efendimiz’le birlikte yaşamayı tercih ettiler fakat maalesef
Hazreti Peygamber'in vefatından sonra, özellikle vahiy ikliminden uzaklaşıldığı
ölçüde kadınlar, sahip olmuş oldukları hakları yavaş yavaş yitirmeye
başladılar. Hatta bir kaynağa göre Hazreti Ömer’e bir kaynağa göre de onun oğlu
Abdullah’a dayandırılan şu söz çok meşhurdur: “İslam gelmeden önce biz
kadınlara hem elimizi hem dilimizi uzatıyorduk fakat İslam geldikten sonra
‘Hakkımızda anında ayet iner.’ düşüncesiyle ve korkusuyla ne elimizi
uzatabildik ne de dilimizi uzatabildik.” Dolayısıyla Kur'an’ın ikliminden ve
Hazreti Peygamber döneminden uzaklaşıldıkça kadına eller de uzatıldı, diller de
uzatıldı.
(Mikrofon
otomatik cihaz tarafından kapatıldı) 
KADRİ
YILDIRIM (Devamla) - Umarız, bundan sonra böyle bir uzatılma olmayacak ve bu
münasebetle 8 Martın bütün dünya kadınları için hayırlara vesile olması, eşit,
özgür haklarına bir an evvel kavuşmaları dileğiyle saygılar sunuyorum. (HDP
sıralarından alkışlar)
BAŞKAN
– Teşekkürler Sayın Yıldırım. 
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
12’nci
maddeyi oylarınıza sunuyorum: Kabul edenler… Etmeyenler… 12’nci madde kabul
edilmiştir. 
13’üncü
madde üzerinde üç adet önerge vardır, önergeleri sırasıyla okutup işleme
alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 13’üncü maddesinin tasarı metninden
çıkarılmasını arz ve teklif ederiz. 
 Emin
Haluk Ayhan Mehmet Necmettin Ahrazoğlu Ahmet Selim Yurdakul
 Denizli Hatay Antalya
 Celal
Adan İzzet Ulvi Yönter 
 İstanbul İstanbul 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet önergeye katılıyor mu?
SAĞLIK
BAKANI AHMET DEMİRCAN (Samsun) – Katılmıyoruz Başkan. 
BAŞKAN
– Önerge üzerinde Antalya Milletvekili Ahmet Selim Yurdakul konuşacaktır. 
Buyurun
Sayın Yurdakul. (MHP sıralarından alkışlar)
Süreniz
beş dakikadır.
AHMET
SELİM YURDAKUL (Antalya) – Değerli milletvekilleri, muhterem vatandaşlar;
öncelikle, binbir meşakkatle bizi var eden, onca çileye rağmen Anadolu’yu vatan
yapan başta şehit annelerimiz olmak üzere tüm kadınlarımızın 8 Mart Dünya
Kadınlar Günü’nü kutluyorum. Allah tarihe damga vuran egemen Türk kadınını
korusun. 
Muhterem
vatandaşlar, yardımcı sağlık personellerinin istihdam ve atama sorunları
hakkında konuşmak üzere Milliyetçi Hareket Partisi adına söz aldım. Sağlık
branşlarında eğitim alan ancak iş bulma ve atanma hususlarında sorunlarla karşı
karşıya olan gençlerimizle sık sık bir araya geliyorum. Öğretim üyesi bir tıp
hekimi olarak, gençlerimizin yaşadığı tüm sıkıntıları yakından biliyorum.
Onların, gerek mevzuat gerek idari kararlar nedeniyle yaşadıkları
mağduriyetlerin psikolojik, sosyal ve ekonomik olarak ciddi boyutlarda olduğu
görülmektedir. Bu mağduriyetlerin nasıl aşılabileceğini Milliyetçi Hareket
Partisi olarak sunduğumuz önergelerle tek tek gösterdik. Verdiğimiz kanun
teklifleri Meclis gündemine gelse inanıyorum ki birçok yardımcı sağlık
branşından mezun kardeşimin sorunları çözülecek. 
Bunlardan
biri, meslek tanımı olmayan sağlık branşları. Ameliyathane teknikerleri, ağız
ve diş sağlığı teknikerleri, evde hasta bakım teknikerleri meslek tanımı
olmayan branşlardan yalnızca birkaçı. Bu bölümlerden mezun olan gençlerimiz bir
yönetmelik eksikliğiyle özel hastanelerde dahi kendi mesleklerini maalesef icra
edememektedirler. 
Bir
diğer sorun da sertifika. Diyaliz teknikerliği gibi birçok branşta
üniversitelerde iki yıl eğitim alan gençlerimiz yerine birkaç haftalık
sertifika eğitimi alan -açık açık ifade etmek istiyorum ki hak yeniyor- on
sekiz günlük eğitimle sertifika alan insanlar çalıştırılıyor. Üniversitelerden
mezun olup diploma alan bu gençlerimizin çoğu, şimdi, inşaatlarda, oto sanayi
sitelerinde, marketlerde ve benzeri alakasız iş yerlerinde çalışıyorlar.
Biz
Milliyetçi Hareket Partisi olarak her insanın eğitim aldığı ve uzman olduğu
alanda çalışmasını hedefliyoruz. Okul mezunu dururken sertifikalı personel
almak, özellikle sağlık alanında kalitesizliği beraberinde getirir. 
Tüm
bunların yanı sıra, vekil ebe ve ortaöğretim hemşirelerinin de büyük mağduriyet
yaşadığını bu vesileyle ifade etmek isterim. Ortaöğretim hemşire ve vekil
ebelerimiz Türk sağlık sisteminin gerçekten de önemli bir bileşenidir. Atanma
ve özlük haklarının iyileştirilmesini bekliyorlar ve haklılar.
Muhterem
vatandaşlar, biz Milliyetçi Hareket Partisi olarak yıllardır liyakat ve devlete
bağlılık esasıyla işe göre eğitim, işe göre personel tasarlanmasından yana
olduğumuzu defalarca söyledik. Bu sene Sağlık Bakanlığına toplam 56 bin
personel alınacak. Sağlık kurumlarının ihtiyacı malum, doktor alımına tamam
ancak sağlık alanındaki insan gücümüzün önemli bir kısmı da sayıları 36’yı
bulan diğer yardımcı sağlık branşları mezunlarıdır. Toplam kalite yaklaşımı
sebebiyle sağlık hizmetlerinde kalitenin iyileştirilmesi için tüm alanlarda
dengeli, adil ve ihtiyaçları karşılayacak kadar bir atama yapılması doğru
olacaktır. Biliyorsunuz, 13 Şubat 2018 tarihinde sosyal medyadan, ilk alımın
mart sonunda olacağını ve iki kısım hâlinde olacağını ifade etmiştim. Ancak
gençlerimizin önlerini görebilmesi için alım ve atama süreçlerinin artık bir
standarda ulaştırılması gerekmektedir. Gençlerimiz hangi ayda başvuru
yapacaklarını ve hangi ayda işbaşı yapabileceklerini bilmelidirler. Aslında, elimizdeki
imkânlarla bunu sağlamak çok kolay; bir sınav ve alım takvimi açıklanmalı,
senede bir veya iki alımla bu süreçler netleştirilerek kamuoyuyla
paylaşılmalıdır, ülkemiz için doğru olan da budur. Ayrıca, ikiye bölünerek
alınacak olan 27 bin yardımcı sağlık personeli alımı için teşekkür ederiz
Sağlık Bakanımıza.
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Yurdakul.
AHMET
SELİM YURDAKUL (Devamla) - Ancak bizim önerimiz, bu mart sonu 27 bin personelin
hepsinin alımının yapılması, ikinci alım için Maliye Bakanlığından ayrı bir
kadro tahsisi istenmesidir çünkü inanın, atanamayan yardımcı sağlık
personelinin sayısı şu anda 470 bini aşmıştır ve aileleri gerçekten çok zor
durumdadır. 
Çalışan
huzuru ve hizmet kalitesi için Milliyetçi Hareket Partimizin önerileri ortada.
Sağlık personelimizin üstünde yük çok ağır, personel ihtiyacı had safhada.
Şehir hastaneleri ve üniversite hastaneleri başta olmak üzere sağlık
kurumlarının görevlerini yerine getirebilecek kadar personel istihdamı
sağlanmalıdır. İşte o zaman hem hasta memnuniyeti hem de sağlık çalışanlarının
memnuniyeti birlikte sağlanmış olur, bunun sonucunda da sağlıkta gerçek kalite
gelmiş olur.
Genel
Kurulu ve hepinizi saygıyla selamlıyorum. (MHP sıralarından alkışlar)
BAŞKAN
– Teşekkürler Sayın Yurdakul.
SAĞLIK
BAKANI AHMET DEMİRCAN (Samsun) – Sayın Başkanım, bir açıklama yapabilir miyim?
BAŞKAN
– Buyurun Sayın Bakan.
III.- AÇIKLAMALAR (Devam)
25.- Sağlık Bakanı Ahmet Demircan’ın, Antalya Milletvekili
Ahmet Selim Yurdakul’un 533 sıra sayılı Kanun Tasarısı’nın 13’üncü maddesiyle
ilgili önerge üzerinde yaptığı konuşmasındaki bazı ifadelerine ilişkin
açıklaması
SAĞLIK
BAKANI AHMET DEMİRCAN (Samsun) – Sayın Başkanım, değerli milletvekilleri;
değerli milletvekilimizin sağlıkla ilgili yapmış olduğu konuşmaya istinaden
kısa bir açıklama için söz almış bulunuyorum. Bu vesileyle bütün kadınların
Dünya Kadınlar Günü’nü tebrik ediyor, şehit analarını burada ayrıca zikretmek
istiyorum, saygılarımızı sunuyorum.
Tabii
ki sağlıkta her zaman çözülmesi gereken problemleler, meseleler olmuştur,
olacaktır. Bütün bunları geniş bir çerçeve içerisinde… İnsan kaynağıyla ilgili
çalışmamızı şu anda ilerletmiş durumdayız. İnsan kaynağımızı hem sağlığın
ihtiyaç duyduğu alanlara yönlendirmek hem de eğitilmiş kadroları hizmete almak
için planlı bir şekilde çalışıyoruz. Bu sene önümüzdeki günlerde 27 binlik
kadro için alım ilanına çıkacağız, tabii ki hepsi birlikte değil…
(Mikrofon
otomatik cihaz tarafından kapatıldı)
SAĞLIK
BAKANI AHMET DEMİRCAN (Samsun) – Tabii ki Maliye Bakanlığının serbest
bırakacağı oranda…
BAŞKAN
– Mikrofon açık, buyurun, devam edin Sayın Bakan.
SAĞLIK
BAKANI AHMET DEMİRCAN (Samsun) – Teşekkür ediyorum Başkanım.
Sadece
sağlık personeli, sağlıkla ilgili personeli almayacağız, aynı zamanda sağlık
hizmetlerinin verildiği mekânlara kamu işçisi de alacağız bu süreç içerisinde,
onun da ilanına çıkacağız.
Sayın
milletvekilimizin zikretmiş olduğu hususların bir bir çözüldüklerini süreç
içerisinde izleyeceğiz.
Teşekkür
ediyorum Başkanım.
BAŞKAN
– Rica ederim Sayın Bakan.
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı (1/914) ile Plan ve
Bütçe Komisyonu Raporu (S. Sayısı: 533) (Devam)
BAŞKAN – Önergeyi oylarınıza sunuyorum: Kabul edenler…
Etmeyenler… Önerge kabul edilmemiştir.
Diğer önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 13’üncü
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya
Temizel Bihlun Tamaylıgil Musa Çam
 İzmir İstanbul İzmir
 Lale
Karabıyık Sibel Özdemir Kadim Durmaz
 Bursa İstanbul Tokat
MADDE
13- 213 sayılı Kanun’un mükerrer 355’inci maddesinin başlığı “Bilgi vermekten
çekinenler ile 107/A, 256, 257, mükerrer 257 nci madde ve Gelir Vergisi
Kanununun 98/A maddesi hükmüne uymayanlar için ceza:” şeklinde değiştirilmiş ve
aynı maddenin (1)’inci fıkrasına aşağıdaki cümle ilave edilmiştir.
“Bu
Kanunun 107/A maddesi uyarınca getirilen zorunluluklara uymayanlardan, bu
fıkranın (1) numaralı bendinde yer alanlara 1.000 Türk Lirası, (2) numaralı
bendinde yer alanlara 500 Türk Lirası, (3) numaralı bendinde yer alanlara 250
Türk Lirası özel usulsüzlük cezası kesilir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılamıyoruz Sayın Başkan.
BAŞKAN
– Hükûmet önergeye katılıyor mu?
SAĞLIK
BAKANI AHMET DEMİRCAN (Samsun) – Katılmıyoruz Sayın Başkanım..
BAŞKAN
– Önerge hakkında Tokat Milletvekili Kadim Durmaz konuşacaktır. 
Buyurun
Sayın Durmaz. (CHP sıralarından alkışlar)
Süreniz
beş dakikadır.
KADİM
DURMAZ (Tokat) – Teşekkür ederim.
Sayın
Başkanım, değerli milletvekilleri; sözlerime başlarken hepinizi saygıyla
selamlıyorum. 
Cumhuriyet
Halk Partisinin görüşülmekte olan yasa tasarısı üzerine verdiği önerge hakkında
söz almış bulunuyorum. Bu önergedeki maddenin tamamına Cumhuriyet Halk Partisi
olarak katılıyoruz, küçük bir ilaveyle de grubumuz katkı sunuyor. Tabii, bütün
bu yapılan çalışmaların tamamının -Sayın Maliye Bakanımız şu anda burada yok
ama Sağlık Bakanımız burada- bu ülkede yatırım ortamını iyileştirmek,
sanayiciyi, iş adamını, KOBİ’yi yeni yatırımlara, yurttaşların daha da önünü
açıp devletin yardımcı olmasına niyet edilerek çıkarıldığını defalarca Sayın
Maliye Bakanımızdan dinledik. Ama, tabii, gelinen bu noktada, bu değişikliğin
yararına da inanıyoruz. Ama, bakıyorum, Maliye Bakanımız yok bugün, çok önemli,
Sağlık Bakanımız burada. 
Sayın
Bakanım, bu ülkede, 2018 yılı başında, Türkiye Cumhuriyeti insanlarının 81
milyonunun da yaşamını ilgilendiren bir rapor yayınladınız. Yani, nişasta bazlı
şekerlerin insan sağlığına verdiği zararı, tahribatı, işte, “Alzheimer”ı
artırdığı, obezite yaptığı, karaciğer rahatsızlığı yaptığı, midede, pankreasta,
belli organlarda kanser yaptığı, hatta -son zamanlarda birtakım sağlık
kuruluşlarınca- kısırlığa da yol açtığını -nişasta bazlı şekerlerin ortada
olduğunu- içeren bir rapor da Bakanlığınız yayınladı. Ama tam böyle bir günde,
ne acı, ne yazık ki 21 Şubatta, Resmî Gazetede yayımlanan bir kararla,
Türkiye’de bulunan 14 şeker fabrikasının satışı yapılıyor. 
Değerli
arkadaşlar, elimde yaklaşık 20 maddeyi aşan bir sözleşme var. Tabii, bir şeker
fabrikası satılıyor, 700-800 dönüm arazinin üzerinde, seksen yılın üzerinde
üretim yapıyor, içerisinde çalışanları var ancak arkadaşlar, bu sözleşmede bir
bedel yok. 14 tane şeker fabrikası satılıyor ama alıcı kaça alacak bilmiyoruz.
Hani, bazen, böyle, niyet okuma ya da şüphe hissiyle bir yerlere varmak
istiyorduk ama bu ülkenin kazanımı olan, 81 milyonun sağlığını, çocuklarımızın sağlığını
ve kendi sağlığımızı doğrudan ilgilendiren, 40 sektörde binlerce gıdayla
yaşamımıza giren şekeri, bir ucu yabancı ülkelerde olan, ülkemizde de
uzantılarının Hükûmetiniz döneminde kökleştiği, kurumsallaştığı, ne kadar
üretip de bu ülkenin insanlarına o nişasta bazlı sentetik şekeri, zehri
yedirdiği ortadayken biz bu fabrikaları satıp tıpkı TEKEL’de yaşadığımızı
yeniden bu ülkeye yaşatacağız. “Efendim, beş yıl kapatmayacak.” Arkadaşlar, beş
yıl dediğiniz süreç göz açıp kapayıncaya kadar geçiyor. 
Sayın
Bakanım, sizin burada olmanızı da bir şans olarak görüyorum. Hâlâ zaman geçmiş
değil, bu süreç devam ediyor çünkü ihale şartnamesinin sonunda aynen şöyle
diyor: “İthal eden, dilediğine verip vermemekte ve de bu ihaleyi iptal etmekte
yetkilidir.” Öyleyse bunu bir gözden geçirelim, bu ülkenin çoluğunun çocuğunun
geleceğini, sağlığını tehlikeye atmama adına. 
Ne
oluyor? Takdir edersiniz, yüzde 70 doluluk garantili şehir hastaneleri
yaptınız; gayet güzel, teşekkür ederiz, ülkemize bir hizmet. Ama aklımıza şu da
geliyor: Bu ülkede ilaç sanayisinde de dışa bağımlıyız biz. Hâl böyle olunca,
sanki bir taraftan şehir hastanelerine hasta insanları yönlendirip, yabancı
sermayeye ilaç sektöründen para kazandırıp yeni bir alan mı açılıyor? Bu
endişeyi de ediyoruz. Bu endişeyi etmesi gereken sadece bizler, Cumhuriyet Halk
Partililer değil; inanıyorum, hepiniz de aynı oranda bu tehlikeyi
hissediyorsunuz. Çünkü Türk geleneğinde var: Sabah gözümüzü açıyoruz, daha
kahvaltıya başlamadan sofraya şeker ile çay geliyor -Erzurum milletvekillerimiz
var mı, bilmiyorum- kıtlamasıyla birlikte ama o da gidiyor. Bu yüzden, bunu
yeniden bir gözden geçirip ortak bir akılla bu düzenlemenin, bu ihalenin iptal
edilmesini; eğer şeker fabrikalarını modernize edip yatırım yapmak gerekiyorsa
bunu da ortak bir anlayışla yapıp getireceğiniz yasaya hepimizin de katkı ve
destek vererek ülkemizin sağlığını düşünmek zorunda olduğumuzu bir kez daha
sizlere hatırlatıyorum.
(Mikrofon
otomatik cihaz tarafından kapatıldı) 
KADİM
DURMAZ (Devamla) – Sayın Başkanım, toparlayacağım.
BAŞKAN
– Buyurun Sayın Durmaz, sözlerinizi tamamlayın.
KADİM
DURMAZ (Devamla) - Değerli arkadaşlar, Genel Başkanımız Sayın Kemal
Kılıçdaroğlu’nun talimatıyla oluşturduğumuz bir şeker heyetiyle şeker
fabrikalarını bir bir geziyoruz. Orada insanlar mutsuz. Mesela, Malatya’da bize
şunu anlattı biri: “ ‘Kapanmayacak’ dedilerdi. Bizim sigara fabrikamız vardı,
yanında dokuma fabrikamız vardı; hepsi kapandı. Bakın, yerinde AVM var.” Ve
“Gece saat on iki dediği zaman, bu AVM’lerde, o kentte kazanılan paraların
nerelere gittiğini bilmiyoruz, o kentlere hayrı yok.” deniliyor. 
İşte
dün Turhal’daydık, Çorum’daydık, orada da gördük, çiftçilerin tamamı perişan ve
çaresiz. 10.500 çalışanı, 350 bin ekici ailesi ve sonuçta ailede birçok insanı
da meşgul eden bir münavebeli ürün şeker pancarı arkadaşlar ve köyler boşalmış
sizin döneminizde. Birkaç kez de söyledim, yine de söylüyorum, siz göreve
geldiğinizde köylerde 22 milyon nüfus vardı, 65 milyondu Türkiye Cumhuriyeti
nüfusu ama şu anda köylerde 6,5 milyon insan yaşıyor ve ülkenin nüfusu 81
milyon. 
(Mikrofon
otomatik cihaz tarafından kapatıldı)
KADİM
DURMAZ (Devamla) – Gelin bu tarımı, üretimi artıralım. Ette Sırbistan’a da
Fransa’ya da muhtaç olmayalım diyorum.
Genel
Kurulu saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Durmaz. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutup işleme alacağım. 
Türkiye Büyük Millet Meclisi
Başkanlığına
Görüşülmekte olan 533 sıra sayılı Kanun Tasarısı’nın
13’üncü maddesinde yer alan “maddesi uyarınca” ibaresinin “maddesine göre”
şeklinde değiştirilmesini arz ve teklif ederiz. 

 Filiz
Kerestecioğlu Demir Behçet Yıldırım Feleknas Uca
 İstanbul Adıyaman Diyarbakır
 Mahmut
Toğrul Meral Danış Beştaş Mehmet Ali Aslan
 Gaziantep Adana Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ CEMAL ÖZTÜRK (Giresun) – Katılmıyoruz Sayın
Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Batman Milletvekili Mehmet Ali Aslan konuşacaktır.
Buyurun
Sayın Aslan. (HDP sıralarından alkışlar)
Süreniz
beş dakikadır.
MEHMET
ALİ ASLAN (Batman) – Sayın Başkan ve Sayın Genel Kurulu saygıyla selamlıyorum. 
Ayrıca,
bugün Dünya Kadınlar Günü deniliyor, aslında kutlama değil bir anma günüdür.
Biliyorsunuz 1857’de Amerika’da kendi özlük haklarını savunmak için kadınlar
greve gitmiştir ve 129 kadın orada çıkarılan yangında hayatını kaybetmiştir.
Maalesef bölgemizde ve dünyada aslında kadınlar hâlâ bu günü anmayı hak
ediyorlar, daha doğrusu sistemler tarafından hak ettiriliyorlar çünkü henüz
istenen noktaya gelinmiş değil. Bu anma günü vesilesiyle de şu anda
cezaevlerinde rehin bulunan Eş Başkanımız Sayın Figen Yüksekdağ ve
milletvekillerimiz Selma Irmak, Gülser Yıldırım, Çağlar Demirel, Burcu Çelik;
Belediye Başkanı Gültan Kışanak, eski milletvekillerimiz Ayla Akat, Sebahat
Tuncel şahsında bütün haksızlığa, bütün mağduriyete uğrayan kadınları da
buradan selamlıyorum, saygılarımı sunuyorum. 
Arkadaşlar,
dün Ahmet Kaya'nın isminin değiştirmesiyle ilgili bir sunum yaptım burada,
gündem dışı bir konuşmam oldu. Sayın Bostancı bu konunun takipçisi olacağını ve
bunun kabul edilmeyeceğini belirtmişti. Bugün de Batman kayyumu açıklama
yapmış, demiş ki: “Yanlış bir anlaşılma var, tadilat yapıyoruz, isim
değişikliği falan yok.” Oysaki şu anda -yani bir beş dakika önce de ben baktım-
Belediyenin resmî web sayfasında 19 Şubat 2018 tarihli kararda 10’ncu maddenin
üçüncü fıkrasında aynen şu denmektedir: “İlimiz merkez Huzur Mahallesi’nde
bulunan Ahmet Kaya Halkevi’nin, Batman Belediyesi Huzur Mahallesi Bilgi Evi
olarak mülki idare amirinin onayına sunulmasına oy birliğiyle karar verildi.”
Şu anda Batman Belediyesinin resmî web sitesine girerseniz bu kararı
görürsünüz, silmeden önce görebilirsiniz. Niye? Çünkü tepkiler oluştu. Kayyum
da “Biz seviyorduk, biz dinliyorduk. Eşi Gülten Hanım’ı Batman’a davet
ediyoruz. Tabii, kendisine
ulaşamadık." dedi. Biz de eşi Gülten Hanım’ı Batman’a, Hasankeyf henüz
sular altında kalmadan Hasankeyf’i görmeye buradan davet ediyoruz. Ahmet
Kayaların, Yılmaz Güneylerin, Ahmedi Hanilerin ismi ne kadar silinirse de
tabelalardan sökülürse de inanın, bu halkın, bu milletin gönlünden, zihninden,
kalbinden sökülemez ve hak ettiği saygıyı, değeri her zaman bulacaktır,
görecektir. 
Tabii,
arkadaşlar, sizin de mutlaka dikkatinizi çekmiştir, Adana’da 81 yaşındaki Gazal
ana su borcunu ödeyemediği için su saati mühürlenmiştir ve kendisinin de -tabii
ki su temin edecek, su içmek zorunda- mührü kırdığı iddia ediliyor. Bunun
üzerine belediye ekipleri farkına varıyor, gelip suç duyurusunda bulunuyorlar
ve Gazal ana gözaltına alındıktan sonra ilk ifadesinde tutuksuz yargılanmak
üzere serbest bırakılıyor, 3 bin lira da para cezası veriliyor. Düşünebiliyor
musunuz, “Dünya Kadınlar Günü” diyoruz ya, 81 yaşındaki annemiz para tahsil
edilmesi için cezalandırılıyor, suyu kesiliyor ama son iki yılda eski parayla
katrilyonlarca, yeni parayla milyarlarca lira vergi borcu olan zengin iş
adamlarının vergi borcu silinmiştir. Kimin cebinden siliniyor? Emekçinin,
memurun cebinden siliniyor. Bakın, son iki yılda eski parayla 5 katrilyona
yakın, şimdiki parayla 5 milyara yakın vergi borçları silinmiştir. Bunlara küçük
bir hesap yaptık, 500 bin işçiye bir yıl boyunca bin lira ek zam, maaş
demektir. Yani 500 bin işçi faydalanacağına neden birkaç kişinin menfaati
düşünülüyor? Çünkü o paralar...
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Aslan.
MEHMET
ALİ ASLAN (Devamla) – ...yine halkın cebinden vergi olarak tahsil edilmektedir.
Ya da işçilere, memurlara, asgari ücrete
zam yapılmıyor. Niye? Çünkü bunlardan vergi borcu silindiği zaman, işte Maliye
dara giriyor, bunu da halktan temin etme yoluna gidiliyor. Millete küfredenlere
vergi borcu affı ama milletin anasına ceza, 81 yaşındaki kadına 3 bin lira
ceza.
Hazreti
Ömer’i sürekli örnek veriyorsunuz. Biliyorsunuz Hazreti Ömer adaletiyle dünyaya
nam salmış bir halifedir. Açlıktan çocuğuna taş kaynatan anneyi ve çocukları
görünce “Demek ki Ömer işini tam yapmıyor.” diyerek beytülmalden onlara yiyecek
vesaire tahsil etmiştir, tedarik etmiştir. Şimdi yapılan nedir? Tam tersi
yapılıyor. 81 yaşındaki annemizin suyu kesiliyor. Ya, bu ayıp olarak, utanç
olarak bu Dünya Kadınlar Günü’nde de hepimize yeter. 
Teşekkürler.
(HDP sıralarından alkışlar) 
GARO
PAYLAN (İstanbul) – Sayın Başkan, karar yeter sayısı istiyoruz. 
BAŞKAN
– Önergeyi oylarınıza sunacağım ve karar yeter sayısı arayacağım: Kabul
edenler… Etmeyenler…
Karar
yeter sayısı yoktur.
Birleşime
on dakika ara veriyorum. 
Kapanma saati: 17.36
ALTINCI OTURUM
Açılma Saati: 17.49
BAŞKAN: Başkan Vekili Mithat SANCAR
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
----- 0 -----
BAŞKAN
– Türkiye Büyük Millet Meclisinin 68’inci Birleşiminin Altıncı Oturumunu
açıyorum. 
533
sıra sayılı Kanun Tasarısı’nın 13’üncü maddesi üzerinde Batman Milletvekili
Mehmet Ali Aslan ve arkadaşlarının önergesinin oylamasında karar yeter sayısı
bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım.
Kabul
edenler… Etmeyenler… Karar yeter sayısı yoktur.
Birleşime
beş dakika ara veriyorum.
Kapanma Saati: 17.50
YEDİNCİ OTURUM
Açılma Saati: 17.58
BAŞKAN: Başkan Vekili Mithat SANCAR
KÂTİP ÜYELER: Fehmi KÜPÇÜ (Bolu), Sema KIRCI
(Balıkesir)
----- 0 -----
BAŞKAN
– Türkiye Büyük Millet Meclisinin 68’inci Birleşiminin Yedinci Oturumunu
açıyorum. 
533
sıra sayılı Kanun Tasarısı’nın 13’üncü maddesi üzerinde Batman Milletvekili
Mehmet Ali Aslan ve arkadaşlarının önergesinin ikinci oylamasında da karar
yeter sayısı bulunamamıştı. 
Şimdi
önergeyi tekrar oylarınıza sunacağım ve karar yeter sayısı arayacağım.
Oylamayı
elektronik şekilde yapacağım. 
Elektronik
oylama için iki dakika süre tanıyorum. 
(Elektronik
cihazla oylama yapıldı)
BAŞKAN
– Önerge kabul edilmemiştir, karar yeter sayısı vardır.
533
sıra sayılı Kanun Tasarısı’nın görüşmelerine devam ediyoruz.
Komisyon?
Yerinde.
Hükûmet?
Yerinde.
13’üncü
maddeyi oylarınıza sunuyorum: Kabul edenler… Kabul etmeyenler… 13’üncü madde
kabul edilmiştir.
14’üncü
madde üzerinde iki adet önerge vardır.
İlk
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 14’üncü maddesinin tasarı metninden
çıkarılmasını arz ve teklif ederiz.
 Filiz
Kerestecioğlu Demir Behçet Yıldırım Feleknas Uca
 İstanbul Adıyaman Diyarbakır
 Meral
Danış Beştaş Mahmut Toğrul Ertuğrul Kürkcü
 Adana Gaziantep İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılamıyoruz.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İzmir Milletvekili Ertuğrul Kürkcü konuşacaktır. 
Buyurun
Sayın Kürkcü. (HDP sıralarından alkışlar)
Süreniz
beş dakikadır.
ERTUĞRUL
KÜRKCÜ (İzmir) – Teşekkür ederim Başkan.
Bu
madde Vergi Usul Kanunu’ndaki çeşitli cezalarda indirim yapılmasıyla ilgili.
Eskiden 1/3 oranındaydı pişmanlık hâlinde indirim yapılması, bu düzenleme şimdi
yarı yarıya… Yani şimdi eğer pişmanlık gösterirse vergi mükellefleri daha kârlı
çıkacaklar. Ancak pişmanlık dediğiniz şey suçluluktan daha farklı bir şey.
İnsan pişmanlığa yol açacak bir şekilde yaptıklarından utanç hissedebilir ama
bundan bir çıkar sağlamışsa pişmanlık duymayabilir, o yüzden “Pişmanım.”
demekle bir şey olacağı yok. Vergisini ödemesi gereken yurttaşlar eğer
emekçiyseler, eğer aylık alıyorsalar, eğer ücret ve maaşları önce vergi
dairesinden geçerek kendilerine geliyorsa yani kaynakta vergi kesiliyorsa,
onlara gözünün yaşına bakmadan vergi uygulanıyorsa aslında onlara göre çok daha
iyi koşullarda yaşayan ve esasen ekonomiyle ilişkileri kâr üzerine olan
insanlara bu şekilde büyük avantajlar sağlamanın her şeyden önce sosyal
adaletle bir ilgisi yok. Yani aynı iş yerinde patron olan devlete çok daha az
vergi ödeyecek ama işçi olarak çalışan gelirinin neredeyse yarısını vergi
olarak ödeyecek ve işçiye aslında pişmanlık için bile bir şans tanınmayacak. O
nedenle bu yasa tasarısının esasen adaletsiz olduğu bir yana, bu adaletsizliğin
uğrunda yapıldığı şeyin de gerçekle bir ilgisi yok. Çünkü bu yasa tasarısı bir
bütün olarak getirildiğinde gerekçesinde şu söyleniyor bize, deniyor ki:
“Böylelikle yatırım ortamını iyileştirmek, yatırımcıları heveslendirmek ve
ekonominin çarklarının dönmesini sağlamak, böylelikle aslında istihdamın da
önünü açmak…” Ancak bu yasanın kendisi -dün de söyleme fırsatı buldum-
ekonominin kendi takatiyle işleme kapasitesinin aslında kalmadığının ya da
tükenmekte ya da gerilemekte olduğunun itirafı. Çünkü bu, ekonomik olmayan
yöntemlerle, ekonomi dışı yöntemlerle ekonomiyi arkadan ittirmek için bulunmuş
bir çare. Bu kadar çok kamu müdahaleciliğiyle ancak ekonomi dönebiliyorsa
aslında kapitalist ekonomi Türkiye’de işleyişinin ya imkânlarını bulamıyordur
ya da Türkiye’den başka yerlerde daha yüksek kâr etme fırsatları bulduğu için
buradan kaçıyordur. Her iki hâlde de ekonominin kendi iç işleyişi, iç
dinamikleri değil, devlet ittirmesiyle ekonomiyi yürütmek için bulunmuş olan bir
yoldur fakat bu yol niye lazımdır? Gerçek bir büyüme sağlamak, bir planlama
eseri olarak gerçek bir gelişmeyi ortaya koymak değil, aslında bugünü 2019
seçimlerine bağlamak için bulunmuş olan yoldur. Yani yapay yöntemlerle aslında
çarkları dönüyor göstermek, yapay yöntemlerle krizi biraz daha ertelemek,
böylelikle krizden ari koşullarda seçimlere gitmek için bulunmuş vasıtalardır
ve ne yazık ki bu, kamu bütçesinden gerçekleştirildiği için devletin ya eldeki
gelirlerini sarf etmesi ya da muhtemel gelirlerinden vazgeçmesi üzerine bina
edildiği için aslında bu siyaseti, bu AKP siyasetini işçiler, köylüler,
yoksullar yani her zaman ücret ve maaşlarının içinden vergi paylarını otomatik
olarak ödeyen ve dolaylı vergilerle devleti besleyen kesimlerin yarattıkları
kaynakların kendilerine değil, kendilerini sömürenlere taşınması için bulunmuş
bir siyasi yol, devlet zoruyla ekonomi yönetmenin bir yoludur.
Eskiden
Sovyetler Birliği varken Türkiye'yi yönetenler ikide bir derlerdi: “Komuta
ekonomisi, komuta ekonomisi. Orada piyasa yok.” Alın size piyasa! Daha beter
bir komuta ekonomisi. Şimdi, devlet zoruyla işçinin gelirini sermayeye aktarmak
ve böylelikle bir seçime bir seçim daha eklemek için böyle siyaset, böyle
ekonomi olmaz.
Hepinize
sevgiler. (HDP sıralarından alkışlar)
BAŞKAN
– Teşekkürler Sayın Kürkcü.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
14’üncü
madde üzerinde bir önerge daha vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 14’üncü
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya
Temizel Bihlun Tamaylıgil Musa Çam
 İzmir İstanbul İzmir
 Lale
Karabıyık Ömer Süha Aldan Hüseyin Çamak
 Bursa Muğla Mersin
MADDE
14- 213 sayılı Kanunun 376 ncı maddesinin birinci fıkrasının (2) numaralı
bendinde yer alan “üçte bir” ifadesi “yarısı” şeklinde değiştirilmiştir. 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Başkanım. 
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkan. 
BAŞKAN
– Önerge üzerinde Mersin Milletvekili Hüseyin Çamak konuşacaktır. 
Buyurun
Sayın Çamak. (CHP sıralarından alkışlar) 
Süreniz
beş dakikadır. 
HÜSEYİN
ÇAMAK (Mersin) – Sayın Başkan, değerli milletvekilleri; 533 sıra sayılı Vergi
Kanunları ile Bazı Kanun ve Kanun Hükmünde Kararnamelerde Değişiklik Yapılması
Hakkında Kanun Tasarısı’nın 14’üncü maddesiyle ilgili olarak Cumhuriyet Halk
Partisi Grubu adına söz almış bulunmaktayım. Genel Kurulu saygıyla
selamlıyorum. 
14’üncü
maddeyle 213 sayılı Kanun’un 176’ncı maddesinde öngörülen düzenleme mükellefler
lehine düzenlendiğinden grubumuzca desteklenmektedir. Ancak bu torba kanundan
önce de belirttiğimiz gibi, iktidar, son yıllarda içeriğinde birbiriyle hiçbir
ilişkisi bulunmayan çok sayıda kanunda toptancı bir anlayışla değişiklik
yapmaktadır. Her biri farklı ihtisas komisyonlarında görüşülmesi gereken
kanunların böylesine aceleyle ve ilgili komisyonlarda tartışılmadan Genel
Kurula getirilmesi her şeyden önce Meclisin yasa yapma saygınlığına gölge
düşürmektedir. 
Sayın
milletvekilleri, genel sağlık sigortası mağdurlarının borçlandırılma sorunu
devam ediyor. Milyara varan zorunlu borçlandırmalara rağmen, acil durumlar
dışında herhangi bir sağlık hizmeti verilmeyen bu vatandaşların hastanelerde
nasıl perişan olduğunu görüyoruz. İktidar bir süre önce 25 yaş altı olup okuyan
gençlerin borçlarını sildi fakat hâlen milyonlarca insan bu borcun sorumluluğu
altındadır. GSS mağdurlarının bu borç yükü tamamen ortadan kaldırılmalı ve
sağlık hizmetlerinden faydalanmalarının önü açılmalıdır. 
Ayrıca
bir başka ciddi sorun, emeklilik yaşı yükseltilmeden önce yani 1999 yılı öncesi
sigorta girişi olanların emeklilik için bulunan prim ödeme günü ve çalışma yılı
şartlarını doldurduğunda emekli olabilme hakkı günümüzde resmen gasbedilmiştir.
Emekli olmayı hak eden vatandaşlarımızın bu kazanılmış hakları mutlaka
verilmelidir. 
Sayın
milletvekilleri, Kahramanmaraş bölgesi doğal su kaynakları açısından en zengin
illerimizden biridir. Buna rağmen maalesef, bölgede yaşayan çiftçiler tarımsal
üretimlerini sekteye uğratacak derecede ciddi bir sulama sıkıntısı çekmektedir.
Özellikle Kahramanmaraş’ın Dulkadiroğlu, Çağlayancerit ve Pazarcık ilçelerine
bağlı belde ve köylerde, başta Helete kasabamız olmak üzere çiftçiler, tarıma
elverişli arazileri olmasına rağmen baraj sularının yüzde 70’i çevre illere
aktarıldığı için kendi su ihtiyaçlarını karşılayamıyorlar. Ayrıca, su
yataklarında yapılan değişiklikler mevcut barajlardaki akışın akıbeti açısından
da bir çökme riski barındırmaktadır. 
Bunun
yanı sıra, Kahramanmaraş’ta iktidar partisinin yeterince oy alamadığı köyleri
gezdiğimizde görüyoruz ki buralara neredeyse hiçbir hizmet götürülemiyor.
Özellikle Pazarcık Tetirlik ve Şahintepe gibi yoksul köylerin resmen kaderine
teslim edildiğini görüyoruz. Arkadaşlar, el insaf, buradaki insanlar da bu
ülkenin vatandaşları değil mi? Maraş’ta zaten yeterince oy alıyorsunuz, bırakın
bazı mahalleler de başka partilere oy versinler. Şehrin çeşitliliği ve
zenginliği olarak görülüp bizatihi ilgilenilmesi gereken bu insanlar resmen cezalandırılmaktadır.
Buralara hizmet götürmekle yükümlü yetkililerimizi sağduyulu davranmaya davet
ediyorum. 
Mersin
Tarsus-Kazanlı turizm alanı altyapısı bitirilmiş olmasına rağmen tahsis
sahipleri yatırım yapmak için ayak sürümektedir. Tahsislerin iptal edilerek
yeni yatırımcılara bir fırsat verilmesi yerinde bir davranış olacaktır. 
Mersin’de
giderek büyüyen trafik sıkışıklığının çözümü için mevcut olan otoban
gişelerinin, yapımı devam eden organize sanayi bölgesindeki bağlantıdan sonraya
alınması daha isabetli olacaktır. Liman çıkışı ile OSB arası ücretsiz
olacağından Adana-Mersin arası trafik sıkışıklığı da giderilmiş olacaktır.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Çamak.
Sayın
Kılıç, söz isteğiniz var, size yerinizden bir dakika söz veriyorum.
III.- AÇIKLAMALAR (Devam)
26.- Kahramanmaraş Milletvekili İmran Kılıç’ın, Mersin
Milletvekili Hüseyin Çamak’ın 533 sıra sayılı Kanun Tasarısı’nın 14’üncü
maddesiyle ilgili önerge üzerinde yaptığı konuşmasındaki bazı ifadelerine
ilişkin açıklaması
İMRAN
KILIÇ (Kahramanmaraş) – Sayın Başkan, değerli milletvekilleri;
Kahramanmaraş’ımızda Hükûmetimiz ve belediyelerimiz bütün vatandaşlarımızı eşit
gözle görmekte ve herkese ayrımsız bir hizmet götürmektedir. Bütün ilçelerimizde
ve mahallelerimizde bir program çerçevesinde yapılan işlerimiz vardır,
yapılıyor olan işlerimiz vardır, yapılacak işlerimiz vardır. Her an biz
vatandaşlarımızla iç içe, beraberiz ve yapılan hizmetlerden vatandaşların da
mutlu olduğunu görüyoruz. Yetişemediğimiz yerler vardır ama bunun da çabasını
sürdürüyoruz. Biz, böyle ileri bir seviyede “Kahramanmaraş’ta şunlar
yapılamadı, bunlar yapılamadı.” diyenlere de buradan açık yüreklilikle şunu
diyoruz: Kahramanmaraş genelinde isteyip de alamadığınız, arayıp da
bulamadığınız hizmet nedir kardeşim? 
Ve
sulama olarak da, şu anda, Kahramanmaraş il hudutları dâhilinde 56 baraj,
gölet, içme suyu ve sulama tesisi yapılmaktadır. 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Kılıç.
İMRAN
KILIÇ (Kahramanmaraş) – Bütün Kahramanmaraş ovalarımızın sulanması çabamız
sürmektedir.
Az
önce hatibin bahsetmiş olduğu Pazarcık, Türkoğlu ve Dulkadiroğlu bölgesine
gelince, 1960’lı yıllarda yapılan Kartalkaya Barajı’mızdan ikinci boruyla da
Gaziantep iline su verilmesiyle beraber çiftçilerimiz önce ikinci sulamalarını,
sonra da birinci sulamalarını kaybetmişlerdir, doğrudur. Fakat Göksu’nun bir
yıl içerisinde Gaziantep’e içme suyu olarak verilecek olmasıyla beraber yeniden
bahsedilen ovalarımız, 400 bin dönüm ovamız suyuna kavuşacaktır, çiftçilerimiz
ve Kahramanmaraş Pazarcıklı hemşehrilerimiz de bundan haberdardır çünkü biz
onlarla iç içeyiz, bu konuda onları bilgilendiriyoruz.
Genel
Kurulun bilgilerine sunuyorum. 
BAŞKAN
– Teşekkürler Sayın Kılıç.
Sayın
Çamak, sisteme girmişsiniz. Yerinizden size de bir dakika söz veriyorum. 
Buyurun.
27.- Mersin Milletvekili Hüseyin Çamak’ın, Kahramanmaraş
Milletvekili İmran Kılıç’ın yaptığı açıklamasındaki bazı ifadelerine ilişkin
açıklaması
HÜSEYİN
ÇAMAK (Mersin) – Sayın Kılıç, teşekkür ederim. 
Bu
köyleri geldiğimde beraber bir gezelim, özellikle adını andığım Tetirlik ve
Şahintepe köylerinin bırakın köy içini, ana yolları bile yok; çamur içinde.
Yirmi yıl değil, yüz yıl gerisinde. Kendi köyümüzü söyleyeyim: Defalarca
Büyükşehir Belediye Başkanına gittim, bizzat rica ettim; maalesef köy içi kilit
taşları yapılmadı. 
Su
meselesine gelince, herhâlde Heleteli vatandaşlarımızla görüşmediniz. Pazarcık
da aynı sorunu yaşıyor. Helete köylüleriyle konuştum, köyün yanı başından geçen
su 60 kilometre ötedeki Gaziantep’e götürülüyor ama maalesef Helete’nin kendisi
sudan mahrum bırakılıyor.
Teşekkür
ederim. 
BAŞKAN
– Teşekkürler Sayın Çamak.
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı (1/914) ile Plan ve
Bütçe Komisyonu Raporu (S. Sayısı: 533) (Devam)
BAŞKAN
– Önergeyi oylarınıza sunuyorum: Kabul edenler... Etmeyenler... Önerge kabul
edilmemiştir. 
14’üncü
maddeyi oylarınıza sunuyorum: Kabul edenler... Etmeyenler... Madde kabul
edilmiştir. 
15’inci
madde üzerinde iki adet önerge vardır, ilk önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 15’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya
Temizel Bihlun Tamaylıgil Musa Çam
 İzmir İstanbul İzmir
 Lale
Karabıyık Ömer Süha Aldan Kazım Arslan
 Bursa Muğla Denizli

MADDE
15- 213 sayılı Kanunun ek 11 inci maddesinin birinci fıkrasında bulunan
“vergilerle kesilecek cezalarda” ifadesi “vergiler ile bunlara ilişkin
kesilecek vergi ziyaı cezalarında” şeklinde değiştirilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Katılmıyoruz Sayın Başkanım.

BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Önerge üzerinde Denizli Milletvekili Kazım Arslan konuşacaktır. 
Buyurun
Sayın Arslan. (CHP sıralarından alkışlar)
Süreniz
beş dakikadır.
KAZIM
ARSLAN (Denizli) – Sayın Başkan, değerli milletvekilleri; 533 sıra sayılı Vergi
Kanunları ile Bazı Kanun ve Kanun Hükmünde Kararnamelerde Değişiklik Yapılması
Hakkında Kanun Tasarısı’nın 15’inci maddesinde vermiş olduğumuz önerge üzerine
söz aldım. Hepinizi sevgiyle, saygıyla selamlıyorum.
Değerli
milletvekilleri, gerçekten, torba yasaya bakıldığında birbirinden farklı 43
kanunda değişiklik yapan ve bu tasarıyla birlikte 82 maddenin geldiği ve daha
sonraki ilavelerle birlikte 96 maddeye çıkarılan bir torba yasayı görüşüyoruz.
Bu tasarının ilk hâlinde, görüşmelerde, devlete toplamda 17 milyar 300 milyon
Türk liralık vergi gelirinden gerçekten vazgeçildiği ifade edilmişse de bununla
ilgili olarak gerçek anlamda bir rapor, bir etki analizi maalesef ne Komisyona
gelmiştir ne de buraya arz edilmiştir.
Bu
tasarının 6 maddesi Enerji Bakanlığıyla ilgili, 2 maddesi Enerji Piyasası
Düzenleme Kurumuyla ilgili, 2 maddesi Ulusal Bor Araştırma Enstitüsüyle ilgili,
1 maddesi Ekonomi Bakanlığını ilgilendiriyor ancak Sanayi, Ticaret, Enerji
Komisyonunda hiçbir şekilde görüştürülmeden Genel Kurula getirilmiş oluyor.
Bazı komisyonların hiçbir işlevinin olmadığı ve bir kenara bırakılarak
düzenlemenin burada farklı bir şekilde görüşülmeye başlanıldığını görüyoruz.
Bu
tasarının en az 11 maddesinde üye olduğumuz Sanayi, Ticaret, Enerji, Tabii
Kaynaklar, Bilgi ve Teknoloji Komisyonunu doğrudan sorumluluk altına sokan
düzenlemeler olduğu hâlde, maalesef, bu konuda bizim Komisyonun hiçbir şekilde
görüşü ve düşüncesi alınmamıştır. 
Komisyonların
özellikle etkin çalıştırılmadığı bir Meclis düzeni görüyoruz. Yasa yapımında
gerçekten, yasa tasarılarının komisyonda ne kadar iyi bir şekilde tartışılması
uygun görülürse, yer verilirse sağlıklı bir yasa çıkarma imkânının da o denli sağlanabileceğini
göz ardı etmemek gerekir.
Şimdi,
yine bu torba yasanın içinde nükleer santrallerdeki dev teşviklerin Anayasa’ya
aykırı olarak verildiğini de görmekteyiz. Hâlbuki, ülkemizin yenilenebilir
enerji kaynaklarının çok önemli bir noktada olduğu, özellikle güneş
enerjisinin, rüzgâr enerjisinin ve hidrolik enerjinin gerçekten çok göz önünde
ve önemli bir noktada olduğu bir dönemde nükleer enerjinin öne çıkarılması ve
bu konuda gerçekten görülmemiş teşviklerin verilmiş olması da ayrı bir sıkıntı
yaratmaktadır. 
Biliyorsunuz,
gerçekten nükleer enerji santralleriyle ilgili yapılan anlaşmalarda enerji
alımının, elektrik alımının bedelinin çok yüksek olduğunu da görüyoruz. Şimdi,
o denli yüksek alınan bir bedelin tüketiciye daha yüksek bedellerle verileceği
zamanı gelince görülecektir. Ayrıca, bu torba yasanın içinde RTÜK
değişikliğiyle dünyada emsali görülmemiş bir internet sansürünün de yer
aldığını görmekteyiz. Bu yasa tasarısıyla ilgili olarak, Komisyonumuzun görüşü
alınmadığı için, bu noktalarda da herhangi bir düşünce burada maalesef
söyleyemedik, söyleyemiyoruz. 
Tasarının
15’inci maddesinde verdiğimiz önerge üzerinde söz almıştım. Önergemiz, 213
sayılı Kanun’un ek 11’inci maddesinin birinci fıkrasında yer alan “vergilerle
kesilecek cezalarda” ibaresinin “vergiler ile bunlara ilişkin kesilecek vergi
ziyaı cezalarında” şeklinde bir değişikliği içermektedir ki bu aslında çok
önemli değil, aslında önemli olan bu torba yasanın içinde yasanın genel
kapsamıyla ilgisi olmayan düzenlemelerin burada getirilmiş olması ve Genel
Kuruldan geçirilmeye çalışılmasıdır ki buna katılmıyoruz. Diğer hususlarda
katıldığımız noktalar var. 
Hepinize
teşekkür ediyorum, saygılar sunuyorum. (CHP sıralarından alkışlar) 
BAŞKAN
– Teşekkürler Sayın Arslan.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir. 
İkinci
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 15’inci maddesinde yer alan “fıkrasında
yer alan” ibaresinin, “fıkrasındaki” şeklinde değiştirilmesini arz ve teklif
ederiz.
 Filiz
Kerestecioğlu Demir Behçet Yıldırım Feleknas Uca
 İstanbul Adıyaman Diyarbakır
 Meral
Danış Beştaş Mahmut Toğrul  Ziya Pir
 Adana Gaziantep Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Sayın Başkanım,
katılmıyoruz.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Diyarbakır Milletvekili Ziya Pir konuşacaktır. 
Buyurun
Sayın Pir. (HDP sıralarından alkışlar) 
Süreniz
beş dakikadır. 
ZİYA
PİR (Diyarbakır) – Teşekkür ederim.
Sayın
Başkan, değerli milletvekilleri; şimdi tabii ki -Sayın Muş, siz de hoş
geldiniz- hem maliye hem de ekonomiyle alakalı bir konu. O konuda fazla detaya
girmek istemiyorum Sayın Hükûmet yetkilileri ama bugün yine o konularda
Moody’s’in yeni bir açıklaması oldu bu sabah yani en azından ben bu sabah
gördüm belki de dün olmuştur. Türkiye’deki tek adam rejiminden dolayı
Türkiye'nin kredi notunu Ba2’ye düşürdü. Şöyle son yıllara gidelim, bundan tam
yirmi dört yıl önce 13 Ocak 1994 tarihinde bizim kredi notumuz Ba1 idi yani
bugünkünden daha iyi bir durumdaydık Moody’s’e göre o zamanlar, bugün daha kötü
bir durumdayız. Türkiye'nin ekonomisini nereye götürdüğünüzün, adım adım
nerelere götürdüğünüzün bir işaretidir bu.
Şimdi,
diyebilirsiniz “Ya, onların kredi notu bizi çok fazla ilgilendirmiyor.” Bunu
zaten sık sık dillendiriyorsun ama hem dışarıda para arayacaksınız, Avrupa'da
hükûmetlerin kapısından geri gelmeyeceksiniz kredi alabilmek için hem de “Onlar
bizi ilgilendirmiyor.” diyeceksiniz. Bu, pek inandırıcı değil çünkü “Ba2”
demek, Türkiye uzun vadeli kredilerini ödemede sıkıntı çekecek demektir,
Türkiye'nin dış ticaret açığı çok fazladır demektir ve eğer şu anda Türkiye'de
yatırımınız yoksa bundan sonra Türkiye’ye yatırım yapıp da krize girmeyin
demektir. Bu, Türkiye'nin saygınlığının da bir notudur aynı zamanda. 
Şimdi,
Türkiye'nin saygınlığı ekonomik anlamda oralara geldiyse bu Meclisin saygınlığı
nerelerde; onlara bir göz atalım. Dün ben buradan söyledim, bu Meclis Mayıs
2016’da dokunulmazlıkları kaldırdı, O zaman bakanlıklara ve Meclise gelen
fezlekeler için bunu kaldırdı ve davalar açıldı. Ondan sonra gelen fezlekeler
için yine dokunulmazlıklar devam ediyor yani bu fezlekelerden dolayı herhangi
bir dava açılamaz ve mahkemelere insanlar götürülemez. Ama gel gör ki… Buradan
hem buraya, Millet Meclisine şikâyet ediyorum hem de -Hükûmet yetkilileri
burada- HSK'nin Başkanı olan Adalet Bakanına şikâyet ediyorum: 2016/23 esas
sayılı dosyada -Diyarbakır Ağır Ceza Mahkemesi bu- 21/12/2017 tarihli duruşmada
17/5/2017 tarihinde yani daha geçen sene dokunulmazlık zırhı olan bir fezleke
gelmiş ve o fezleke yürüyen bir davaya dâhil ediliyor. Ara karar alınıyor
dediğim tarihte ve bu kararla o fezleke davaya dâhil ediliyor. Buradan şikâyet
ediyorum, bunu iletin lütfen. 
Meclisin
başka bir ayıbı: Saygınlıktan bahsediyoruz ya, hani saygınlığımızı ayaklar
altına aldırmayalım. Benim eski bir danışmanım, yine dokunulmazlık
kaldırıldığında hatırlarsınız, komisyon odasında kavga çıkmıştı ve kavgadan
sonra bizim vekillerimiz, ben de dâhil olmak üzere oradan yürüyerek kendi
grubumuza geldik ve benim danışmanım yanımda geldi, ne bir slogan attı ne
herhangi bir konuşma yaptı, sadece yanımda geldi. Meclis danışmanlarımız
elbette milletvekillerinin yanında gidecektir oradan buraya geliyorsak ve kavga
çıktıysa gelecektir. İşten ihraç edildi, Sayın Meclis Başkanının talimatıyla
ihraç edildi. Mahkemeye gitti. Ankara 13’üncü İdare Mahkemesinin kararı elimde.
Yanımda geziyor ya, yanımda oradan buraya kadar benimle yürüdü. Diyor ki uzun
uzun yazdıktan sonra: “…bulunduğu ortamdan rahatsız olmadığı görüntülerden
anlaşıldığından… kurumların huzur, sükûn ve çalışma düzenini bozmak, vesaire
vesaireden dolayı ihracın hukuka aykırı olmadığı anlaşılmıştır.” Buyurun size
Millet Meclisinin saygınlığı. Şimdi bunlarla ilgili sizden… Hem bunları size
sunacağım isterseniz hem de bunlarla ilgili duruşunuzu da öğrenmek istiyorum. 
Genel
Kurulu saygıyla selamlıyorum. (HDP sıralarından alkışlar)
BAŞKAN
– Teşekkürler Sayın Pir.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
15’inci
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
16’ncı
madde üzerinde üç adet önerge vardır. Önergeleri okutup işleme alacağım. 
İlk
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 16’ncı maddesinin Tasarı metninden
çıkarılmasını arz ve teklif ederiz.

 Filiz
Kerestecioğlu Demir Behçet Yıldırım Feleknas Uca
 İstanbul Adıyaman Diyarbakır
 Meral
Danış Beştaş Mahmut Toğrul Garo Paylan
 Adana Gaziantep İstanbul
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Sayın Başkanım,
katılmıyoruz.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Önerge üzerinde İstanbul Milletvekili Garo Paylan konuşacaktır. (HDP
sıralarından alkışlar)
Buyurun
Sayın Paylan. 
Süreniz
beş dakikadır. 
GARO
PAYLAN (İstanbul) – Sayın Başkan, değerli milletvekilleri; Hükûmet hep
“Ekonomimiz çok iyi gidiyor, uçuyoruz, uçuşa geçtik.” diyor. Bunu içeride
anlatıyorsunuz, medya da elinizde olduğu için bir bölüm inandırıyorsunuz
insanlarımızı ama bir de uluslararası karne veren kuruluşlar var. 
MUSA
ÇAM (İzmir) – Bak, Sayın Bakan dinliyor. 
GARO
PAYLAN (Devamla) – Şimdi hoca karneye ne not çıktı? Geçen yıl daha notumuz
düştü, yatırım yapılamaz ülke olduk, “Otur!” dedi hoca, “10 üzerinden 3”. Bugün
bir not daha verdi Moody’s, “Otur! 10 üzerinden 2.” dedi. 
MALİYE
BAKANI NACİ AĞBAL (Bayburt) – Sen de seviniyorsun yani. 
GARO
PAYLAN (Devamla) – Maalesef arkadaşlar, hani içeride bunları söylüyorsunuz ama
uluslararası arenada saygın kuruluşlar not veriyorlar ve maalesef notumuz zayıf
arkadaşlar.
MALİYE
BAKANI NACİ AĞBAL (Bayburt) – Çok mu sevindin?
GARO
PAYLAN (Devamla) – Değerli arkadaşlar, bakın, notu verirken de Moody’s şöyle
diyor, şunu söylüyor: “Kurumların direncinde süregiden bir kayıp var.” diyor,
yani “Kurumlar işlemiyor.” diyor. 
MALİYE
BAKANI NACİ AĞBAL (Bayburt) – FETÖ ağzı. 
GARO
PAYLAN (Devamla) – Mesela şunu söylüyor: “Anayasa Mahkemesi kararları bile
uygulanmıyor.” diyor. 
Değerli
arkadaşlar, bir ülkede kurumlar zayıflıyorsa o ülkede bir düşüş olur. Bakın,
Daron Acemoğlu’nun bir kitabı vardır…
MUSTAFA
ILICALI (Erzurum) – Garo Bey, bir bakar mısın şuraya? Ekonomi profesörü bir
skandala imza atmış. Meşhur bir profesör. 
GARO
PAYLAN (Devamla) – “Ulusların Çöküşü” adında bir kitabı vardır ve şunu anlatır:
“Eğer kurumlar zayıflıyorsa uluslar zayıflar ve tarih boyunca, uluslar,
kurumlar zayıfladığı zaman zayıflarlar ve ekonomileri de zayıflar.” 
Moody’s
bir şey daha söylüyor, “Dış şok riskinin yüksek borç ve siyasi riskler
nedeniyle artması…” diyor. 
Bakın
arkadaşlar, ekonomimizi uzun süredir, AKP iktidarı boyunca, dış borçlarla
finanse ettik. Yani, cari açık verdik, cari açığın finansmanı da iktidarının
ilk yıllarında daha çok doğrudan yatırımlarla finanse edildi. Çünkü o zamanlar
bir hikâyemiz vardı. Diyorduk ki: “Türkiye demokrasi olacak, kurumlar
işleyecek, Avrupa Birliğine üye olacağız.” ve o yıllarda, arkadaşlar, biz cari
açık verirken cari açığın karşılığı doğrudan yatırımlarla finanse ediliyordu.
Ama bakın, hikâyenizi kaybettiğimiz anda… 
Hikâyeyi
kaybettik, Türkiye’nin bir hikâyesi yok. “Demokrasi olacağız.” diye hiçbiriniz
bir vaatte bulunamıyorsunuz. “Türkiye, demokratik bir ülke.” diyebiliyor
musunuz? Diyemiyorsunuz, diyemediğiniz için de doğrudan yatırımlar gelmiyor
artık, yüksek miktarda cari açık veriyorsunuz ve bu cari açığın karşılığı da
yüksek faizle finanse ediliyor. Moody’s “Bu yüksek faizle finansman
sürdürülemez.” diyor. Ama şunu anlıyoruz: Evet, bir seçim ekonomisine girdiniz,
diyorsunuz ki: “Ya bu kasımda seçim yapsak sekiz ay daha sürdürür müyüz yoksa
2019 Kasımına kadar bu iş gider mi?” diye tartışıyorsunuz şu anda. Hâlâ bu
torbadaki bütün maddeler vergi almamak ve borçları artırmak üzere arkadaşlar.
Bunun üzerine ne oluyor? Bakın, vergi almazsanız, Sayın Maliye Bakanı, borç
alırsınız. Borçları artırırsanız ne olur? Enflasyon artar ve bunun sonucunda
faizler artar. Bunun sonucunda da arkadaşlar, bugün dolar tekrar 3,83; euro
rekor kırdı 4,74 ve bu bir kısır döngü yaratır arkadaşlar. Türkiye, bu kısır
döngüye girmiştir. Ve uluslararası kuruluşlar “Bu kısır döngü sürdürülemez.
Eninde sonunda Türkiye duvara çarpabilir.” diyor ve yatırımcıları uyarıyor
“Aman ha, dikkatli olun.” diyor. Hükûmet de ne yapıyor? Şimdi demokrasi
vadedemeyince ne yapacak? “Ben vergi almayacağım arkadaş.” diyor, “Nükleer
santraller, bol bol teşvik vereceğim.” diyor, hatta “Parayı yurt dışından
dolaştır getir, kur farkı gelirini de almayacağım.” diyor. Arkadaşlar, bunun
sonu daha çok cari açıktır, daha çok bütçe açığıdır, daha yüksek faizdir, daha
yüksek döviz kurudur, daha çok işsizliktir, daha az aştır, daha az ekmektir. Ve
bu ikiz açık sürdürülemez arkadaşlar; cari açık, bütçe açığı bu seviyelerde
sürdürülemez. Bir an önce aklımızı başımıza devşirmemiz lazım. Bizim Putin'in
olduğu gibi, Rusya'nın olduğu gibi doğal kaynaklarımız yok. Evet, o bir
otokrasi kurdu ama doğal kaynaklarıyla bunu finanse etti. Ama bizim tek bir
hikâyemiz vardır; demokrasi olmak. Demokrasi olursak yatırımcılar gelir,
doğrudan yatırımlarını yaparlar, böyle teşviklere gerek kalmaz, teşvik vermeden
de gelirler yatırımlarını yaparlar; insanımız daha çok kazanır, daha çok
ekmeğe, daha çok refaha sahip olur arkadaşlar. Hepimizin yapması gereken tekrar
bu kapısı, penceresi kırılmış demokrasimizi tamir etmek, restore etmektir. O
zaman bu teşviklere gerek kalmaz, Moody’s’lerden de uluslararası kuruşlarından
da böyle zayıf notlar almasınız Değerli Hükûmet.
Saygılar
sunuyorum. (HDP sıralarından alkışlar)
BAŞKAN
- Teşekkürler Sayın Paylan.
MUSTAFA
ILICALI (Erzurum) – Başkanım, bir açıklama yapmak istiyorum. 
MALİYE
BAKANI NACİ AĞBAL (Bayburt) – Sayın Başkan… 
BAŞKAN
- Sayın Bakan, söz talebiniz vardı. 
III.- AÇIKLAMALAR (Devam)
28.- Maliye Bakanı Naci Ağbal’ın, İstanbul Milletvekili Garo
Paylan’ın 533 sıra sayılı Kanun Tasarısı’nın 16’ncı maddesiyle ilgili önerge
üzerinde yaptığı konuşmasındaki bazı ifadelerine ilişkin açıklaması
MALİYE
BAKANI NACİ AĞBAL (Bayburt) - Sayın Başkan, teşekkür ederim.
Tabii,
Sayın Paylan, herhâlde, çok sevinmiş olacak ki Moody’s Raporu’yla ilgili çok da
sevinerek böyle bir hikâye anlattı.
GARO
PAYLAN (İstanbul) – Ya, yapmayın Sayın Bakan, neye sevineceğim? Evet, işsizliğe
çok sevineceğim(!)
MALİYE
BAKANI NACİ AĞBAL (Bayburt) - Öncelikle şunu söyleyelim: Moody’s’in verdiği
notun bizim açımızdan hiçbir itibarı yoktur. 
ERTUĞRUL
KÜRKCÜ (İzmir) - Ya, hiçbir şey yok tabii(!) 
MALİYE
BAKANI NACİ AĞBAL (Bayburt) – Esasen, Moody’s’in Raporu’nun kendi itibarı da
zayıftır. Neden? Çünkü bu Moody’s 15 Temmuz alçak darbe girişiminden sonra
Türkiye ekonomisine ilişkin son derece Türkiye ekonomisinin gerçeklerine aykırı
ve Türkiye’yi kötüleyen raporlar yayınladı; 2017 yılı Türkiye ekonomisine
ilişkin değerlendirmesinde “Türkiye ekonomisi 2017 yılında büyüse büyüse yüzde
2 veya 3 büyür.” dedi, “Türkiye ekonomisinde -yine sizin belirttiğiniz gibi,
güya- kamudan atılanlar nedeniyle kamuda kalite veya yönetişim sorunu olacak.”
dedi ama ne oldu arkadaşlar? 2017 yılı sonu itibarıyla Türkiye ekonomisi yüzde
7’nin üzerinde büyüdü. “2017 yılında bütçe açıkları sürdürülemez seviyelere
gelecek.” diyen Moody’s yılın sonunda bütçe açığının yüzde 1,5 seviyesinde
kaldığını da gördü. Onun için, bugün piyasaların Moody’s’in Raporu’na karşı
verdiği tepki sıfırdır; Moody’s’in Raporu’nun kendisi sıfır almıştır. (AK PARTİ
sıralarından alkışlar)
MUSTAFA
ILICALI (Erzurum) – Aynen öyle.
MALİYE
BAKANI NACİ AĞBAL (Bayburt) - Türkiye ekonomisi sağlam temelleriyle, güçlü
yapısıyla, kamu yönetimindeki yüksek kalitesiyle bu büyüme hikâyesini devam
ettiriyor. 
Sayın
Paylan, geçen sene Türkiye’ye 12 milyar dolar yabancı sermaye geldi. Kusura
bakmayın, burada çıkıp da kürsüden Türkiye ekonomisinin gerçeklerini olmayan
şeylerle, Moody’s’le… Anlaşılıyor ki sizin referansınız Moody’s. Kusura
bakmayın, Moody’s’in kendisi hikâye olacak. (AK PARTİ sıralarından alkışlar)
GARO
PAYLAN (İstanbul) – Sayın Başkan…
BAŞKAN
– Buyurun Sayın Paylan.
GARO
PAYLAN (İstanbul) – Çok sevinmiş olduğumu söyleyerek bir sataşmada bulundu. 
MALİYE
BAKANI NACİ AĞBAL (Bayburt) – Öyle vallahi, sevinmişsin. 
GARO
PAYLAN (İstanbul) – Yapmayın vallahi, neye sevineceğiz ya?
BAŞKAN
- Buyurun Sayın Paylan, iki dakika süre veriyorum. 
VI.- SATAŞMALARA İLİŞKİN KONUŞMALAR (Devam)
4.- İstanbul Milletvekili Garo Paylan’ın, Maliye Bakanı Naci
Ağbal’ın yaptığı açıklaması sırasında şahsına sataşması nedeniyle konuşması
GARO
PAYLAN (İstanbul) - Sayın Bakan, öncelikle sizi kınıyorum. Neye çok
sevineceğiz? “Bunun sonucunda daha yüksek faiz olacak ve döviz kuru
yükseliyor.” diyorum. “Daha çok işsizlik olacak.” diyorum. 
HASAN
SERT (İstanbul) – Boş konuşuyorsun, boş.
GARO
PAYLAN (Devamla) – “Milyonlarca insanımız daha az aş, daha az ekmek sahibi
olacak.” diyoruz. Neyine sevineceğiz? 
MALİYE
BAKANI NACİ AĞBAL (Bayburt) – Çok gördük bu hikâyeleri. 
GARO
PAYLAN (Devamla) – Biz işçinin, emekçinin partisiyiz. “Burada daha az ekmek
olacak.” diyoruz. Neyine sevineceğiz?
MALİYE
BAKANI NACİ AĞBAL (Bayburt) – FETÖ ağzıyla konuşuyorsun.
BAŞKAN
– Sayın Bakan…
GARO
PAYLAN (Devamla) – Değerli arkadaşlar, “Moody's’in verdiği notu önemsemiyoruz.”
diyorsunuz. Bakın, dolar 3,79’dan 3,83’e yükseldi. Neyi önemsemiyorsunuz? Bir
anda milyarlarca lira daha fazla borç ödeyeceğiz? 
MALİYE
BAKANI NACİ AĞBAL (Bayburt) – Ne oldu? Ona da mı sevindin? Ona da mı sevindin?
GARO
PAYLAN (Devamla) – Faizler 1 puana yakın yükseldi. Ee, ne olacak? Daha yüksek
faiz ödeyeceğiz. 
Arkadaşlar,
bu parayı, biz cari açığı nereden finanse ediyoruz? TL mi basıp finanse
ediyorsunuz? Hayır. 51 milyar dolar cari açık var. 51 milyar dolar cari açığın
parasını nereden bulacağız? Gidiyoruz, dışarıdaki finansörlere, diyor ki:
“Arkadaş, senin riskin var, notun da Ba2. Ben artık yüzde 3’le değil, yüzde
4’le borç veririm sana.” Ne olacak? işçinin, emekçinin ekmeğinden eksilecek,
zenginlerin ekmeğinden değil. Çünkü Sayın Bakan vergileri zenginlerden almıyor,
yoksullardan dolaylı vergilerle alıyor. Vergilerin yüzde 70’i dolaylı
vergilerle. 
Bakın,
Moody's’in raporunda bir şey daha var: “Kurumlar çöküyor.” diyor. Ya, Merkez
Bankamız dün -Allah’ınızı severseniz- bir açıklama yaptı, dedi ki: “Çekirdek
enflasyonun yüksek seyrettiği gözlenmektedir.” Bakın, “Çekirdek enflasyonun
yüksek seyrettiği gözlenmektedir.” diyor. Ya, fiyat istikrarından sorumlu bir
kurumumuz var. Tek bir görevi var, fiyat istikrarı. Fiyat istikrarı yüzde 2
enflasyon demektir. “Enflasyon yüzde 12 gözlenmektedir.” diyen bir kurumumuz
var. Niye? Saraydan korkuyor. Niye? Faizi yükseltemezsin. Daha doğrusu
“Yükseltsin.” demiyoruz. “O aracı kullanamazsın.” diyor. Kurumlarımız özgür
olmadığı sürece enflasyonu düşüremeyiz, faizi düşüremeyiz, iktidar böyle borç
alır, yüksek faizle tefeci, faizleriyle borçlanmaya devam eder arkadaşlar. (HDP
sıralarından alkışlar)
BAŞKAN
– Teşekkürler Sayın Paylan.
Buyurun
Sayın Bakan, size de bir dakika söz veriyorum.
III.- AÇIKLAMALAR (Devam)
29.- Maliye Bakanı Naci Ağbal’ın, İstanbul Milletvekili Garo
Paylan’ın sataşma nedeniyle yaptığı konuşmasındaki bazı ifadelerine ilişkin
açıklaması
MALİYE
BAKANI NACİ AĞBAL (Bayburt) – Şimdi, tekraren Sayın Paylan’ın bu sözlerine
cevap vermeye gerek görmesem de şunu söyleyeyim: Sayın Paylan, bugün
konuşmanıza referans aldığınız Moody's geçen sene Türkiye ekonomisiyle ilgili
bir rapor yazdı, aynen dün yazdığı gibi bir rapor yazdı. Sonra ne oldu
arkadaşlar? O raporda ne yazdıysa Türkiye ekonomisi onun tam tersine büyük bir
başarı hikâyesi yazdı. 
Şimdi,
Moody’s’in yüzü kızardı diyelim ki… Onlar diyorlar ki “Biz beklemedik bu
kadar.” Ee, bekleyemezsin çünkü sen ön yargılısın, politik saiklerle rapor
yazıyorsun. Senin yazdığın raporların bir itibarı yok, yazdığın raporlar çöp
değerinde. 2017 yılının başında Türkiye ekonomisine ilişkin Moody’s’in raporunu
getirelim burada konuşalım; o rapor ne yazmış, Türkiye ekonomisi yılı nasıl
kapamış.
Şimdi
siz kalkıyorsunuz raporları yalan ve yanlış olan bir kurumun yine yalan ve
yanlış olan bir raporunu doğruymuş gibi Genel Kurulun huzurunda
tekrarlıyorsunuz ve bunun üzerinden bir evham ve hikâye üretmeye kalkıyorsunuz.
Size kimse inanmaz. (AK PARTİ sıralarından alkışlar)
GARO
PAYLAN (İstanbul) – Sayın Başkan…
BAŞKAN
– Buyurun Sayın Paylan.
GARO
PAYLAN (İstanbul) – “Yalan ve yanlış” diyerek sataşmada bulundu. 
BAŞKAN
– Yerinizden bir dakika süre vereyim ve bu tartışmada argümanlar anlaşılmıştır.
Son
olarak size yerinizden bir dakika veriyorum Sayın Paylan.
Buyurun.

30.- İstanbul Milletvekili Garo Paylan’ın, Maliye Bakanı
Naci Ağbal’ın yaptığı açıklamasındaki bazı ifadelerine ilişkin açıklaması
GARO
PAYLAN (İstanbul) – Teşekkür ederim Sayın Başkan. 
Sayın
Bakan, geçen sene yılın başında biliyorsunuz piyasaya hormon verdiniz. Hani bir
tarlaya da hormonu basarsanız daha çok ürün alırsınız. Kredi Garanti Fonu’nu
verdiniz.
MALİYE
BAKANI NACİ AĞBAL (Bayburt) – Ya, Sayın Paylan, kendini niye zorluyorsun?
Kendini niye zorluyorsun? Allah, Allah!
GARO
PAYLAN (İstanbul) – Kredi Garanti Fonu biliyorsunuz ürünü daha çok aldırır ama
enflasyon yarattı, ama faiz yarattı. Evet, ülkemiz büyüdü ama sonuçları da var.
Her hormonun yan etkisi vardır, kanser yapar.
MALİYE
BAKANI NACİ AĞBAL (Bayburt) – Ne kadar üzülüyorsun sen de! Ne kadar
üzülüyorsun!
GARO
PAYLAN (İstanbul) – Ve yan etkileri de daha çok enflasyon, daha çok faiz, daha
çok bütçe açığıdır ve daha çok cari açıktır. 
Değerli
arkadaşlar, “Bu sürdürülemez.” diyoruz. O açıdan bir an önce iktidarın
kurumları özgür bırakıp, politikalarını işletip enflasyonu düşürmesini, faizleri
düşürmesini bekliyoruz ve uluslararası kuruluşlardan tabii ki notlarımızın
iyileşip…
MALİYE
BAKANI NACİ AĞBAL (Bayburt) – Uluslararası sermayenin sözcülüğünü yapıyorsun. 
GARO
PAYLAN (İstanbul) - … ülkemizin daha iyi noktada borçlanabilmesinin sağlanması
gerekir.
BAŞKAN
– Teşekkür ederim Sayın Paylan. 
MALİYE
BAKANI NACİ AĞBAL (Bayburt) – Uluslararası sermayenin sözcülüğünü yapıyorsun.
Yazıklar olsun!
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı (1/914) ile Plan ve
Bütçe Komisyonu Raporu (S. Sayısı: 533) (Devam)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutup işleme alıyorum. 
GARO
PAYLAN (İstanbul) – Notumuz zayıf…
MALİYE
BAKANI NACİ AĞBAL (Bayburt) – Sen işçi dostuyum diyorsun ama sermayenin ağzıyla
konuşuyorsun.
GARO
PAYLAN (İstanbul) – Ne sermaye ağzı? 
MALİYE
BAKANI NACİ AĞBAL (Bayburt) – Çok mu üzüldün!
BAŞKAN
– Sayın Bakan, Sayın Paylan, lütfen karşılıklı tartışmayalım önergeyi Genel
Kurulun bilgisine sunuyoruz.
MALİYE
BAKANI NACİ AĞBAL (Bayburt) – Çok mu üzüldün? Üzülürsün. Biz büyüyeceğiz. Bu ülke
kalkınacak sen de göreceksin.
BAŞKAN
- Sayın Bakan…
GARO
PAYLAN (İstanbul) – Beni yanıltın özür dileyeceğim sizden.
(Kâtip
Üye Bolu Milletvekili Fehmi Küpçü tarafından önergenin okunmasına başlandı)
“Türkiye Büyük Millet Meclisi Başkanlığına
Görüşülmekte
olan 533 sıra sayılı "Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı”nın 16. maddesinin
aşağıdaki şekilde değiştirilmesini arz ve teklif ederiz.
 Zekeriya Temizel Bihlun
Tamaylıgil Musa Çam
 İzmir İstanbul İzmir
 Lale Karabıyık Ömer Süha
Aldan Erkan Aydın
 Bursa Muğla Bursa
 Serdal Kuyucuoğlu
 Mersin”
GARO
PAYLAN (İstanbul) – İktisat kuralları var.
MALİYE
BAKANI NACİ AĞBAL (Bayburt) – Nerede kuralları var ya? Geçen sene de bu kürsüde
konuştunuz, yılın sonunda ne oldu?
GARO
PAYLAN (İstanbul) – Faizlerin yükü arttı.
MALİYE
BAKANI NACİ AĞBAL (Bayburt) – Türkiye ekonomisinin bütçe açığı arttı diyorsun,
nerede arttı?
GARO
PAYLAN (İstanbul) – Arttı.
MALİYE
BAKANI NACİ AĞBAL (Bayburt) – Nerede arttı?
GARO
PAYLAN (İstanbul) – Arttı yüzde 1’di 1,5 oldu.
(Kâtip
Üye Bolu Milletvekili Fehmi Küpçü tarafından önergenin okunmasına devam edildi)
“MADDE
16 – 213 sayılı Kanun’a aşağıdaki geçici madde ilave edilmiştir.”
MALİYE
BAKANI NACİ AĞBAL (Bayburt) – Hedef 1’di.
GARO
PAYLAN (İstanbul) – Tamam 1’di.
MALİYE
BAKANI NACİ AĞBAL (Bayburt) - 1,5 oldu. Ayıp be!
ERTUĞRUL
KÜRKCÜ (İzmir) – Yüzde 50 artmış işte.
BAŞKAN
– Sayın Bakan, önergeyi okutamıyoruz. Sayın Bakan, lütfen.
(Kâtip
Üye Bolu Milletvekili Fehmi Küpçü tarafından önergenin okunmasına devam edildi)
“GEÇİCİ
MADDE 30- Bu maddenin yürürlüğe girdiği tarihten sonra 17/4/1957 tarihli ve
6948 sayılı Sanayi mükelleflerce münhasıran imalat sanayiinde veya…”
MALİYE
BAKANI NACİ AĞBAL (Bayburt) – Siz nerede duruyorsunuz? Durduğunuz yer belli
değil. Bir oradasınız bir buradasınız.
ERTUĞRUL
KÜRKCÜ (İzmir) – Biz sizin karşınızdayız, yer çok belli.
MALİYE
BAKANI NACİ AĞBAL (Bayburt) – İşinize geldiği yerdesiniz. Birilerinin
sözcülüğünü yapmaktan vazgeçin artık.
BAŞKAN
– Sayın Bakan, lütfen, biraz sakin olun.
ERTUĞRUL
KÜRKCÜ (İzmir) – Devamlı sermayeye çalışıp geliyorsunuz buraya.
(Kâtip
Üye Bolu Milletvekili Fehmi Küpçü tarafından önergenin okunmasına devam edildi)
“…26/6/2001
tarihli ve 4691 sayılı Teknoloji Geliştirme Bölgeleri Kanunu, 28/2/2008 tarihli
ve 5746 sayılı Araştırma, Geliştirme ve Tasarım Faaliyetlerinin Desteklenmesi
Hakkında Kanun ve 3/7/2014 tarihli ve 6550 sayılı Araştırma Altyapılarının
Desteklenmesine Dair Kanun kapsamında faaliyette bulunan mükelleflerce sadece
Ar-Ge, yenilik ve tasarım faaliyetlerinde kullanılmak üzere, 2019 takvim yılı
sonuna kadar iktisap edilen yeni makina ve teçhizat ile aynı tarihe kadar
yatırım teşvik belgesi kapsamında iktisap edilen makina ve teçhizat için
uygulanacak amortisman oran ve süreleri, Maliye Bakanlığınca bu Kanunun 315
inci maddesine göre tespit ve ilan edilen faydalı ömür sürelerinin yarısı
dikkate alınmak suretiyle hesaplanabilir. Bu şekilde yapılacak hesaplamada
faydalı ömür süresinin küsuratlı çıkması halinde, çıkan rakam bir üst tam
sayıya tamamlanmak suretiyle ilgili kıymetlere uygulanacak amortisman oran ve
süreleri belirlenir. Bu şekilde belirlenen oran ve süreler izleyen yıllarda
değiştirilemez. İmalat sanayiinde kullanılmak üzere iktisap edilen ve madde
hükmünden yararlanılabilecek makina ve teçhizatı tespite Bakanlar Kurulu,
uygulamaya ilişkin usul ve esasları belirlemeye Maliye Bakanlığı yetkilidir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Sayın Başkanım
katılamıyoruz.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Mersin Milletvekili Serdal Kuyucuoğlu konuşacaktır. 
Buyurun
Sayın Kuyucuoğlu (CHP sıralarından alkışlar)
Süreniz
beş dakikadır. 
SERDAL
KUYUCUOĞLU (Mersin) – Sayın Başkan, değerli milletvekilleri; 533 sayılı
Yasa’nın 16’ncı maddesi üzerinde söz almış bulunuyorum. 
Sözlerime
başlarken ben şunu ifade etmek istiyorum: 2015’ten bu yana -2015, 2016, 2017-
Sayın Bakan, Türkiye'de kişi başı millî gelir düşüyor dolar bazında. Nasıl
büyüyoruz, biz anlamıyoruz. Kimler büyüyor, nasıl büyüyor, bir türlü
anlayamıyoruz.
TAHSİN
TARHAN (Kocaeli) – Yüzde 1 büyüyor, yüzde 1.
SERDAL
KUYUCUOĞLU (Devamla) – Evet, Sayın Başkan, değerli milletvekilleri; bugün 8
Mart Dünya Emekçi Kadınlar Günü. Sizlerin de çok iyi bildiği gibi, günümüz
dünyasında kadın-erkek eşitsizliğinin en somut yaşandığı alanlardan biri siyasi
hayattır. Bugün siyasi partiler kadın kotaları belirleyerek bu eksiği kapatmaya
çalışıyorlar ancak bu tavrın demokratik olduğunu söylemek oldukça zor. Zira
kota uygulamasıyla kadın korunmaya muhtaç bir insan grubu olarak görülmekte ve
gizli bir ayrımcılığa tabi tutulmaktadır. Bu durum katılımcı ve çoğulcu
demokrasi için önemli bir problemdir ve mutlaka çözülmelidir. 
Son
yıllarda ülkemizde kadınların karşılaştığı zorluklar giderek artmaktadır.
Kadınlarımıza yönelik insanlığa sığmayan saldırıların, şiddet uygulamalarının,
taciz ve tecavüz vakalarının endişe verici bir şekilde arttığı ne yazık ki
hazin bir vakadır. 21’inci yüzyılda ülkemizde 8 yaşındaki bir çocuk öz amcası
tarafından tacize uğradığında “O gün tayt giydiğim için mi amcam bana bunu
yaptı?” diyorsa vicdanlarımızı sorgulamalıyız. 
Okullarda
çocukluktan başlayarak cinsiyet eşitsizliği öğretilmelidir ki çocuklarımız
cinsel tacize uğradıklarında kendilerini suçlu görmek yerine, bunu yapanların
suçlu olduklarını bilmeli ve baskı hissetmeden haklarını haykırabilmelidir. 
Kadınlar
Günü’nde çıkıp göstermelik açıklamalar yapıp sonrasında her kim olursa olsun “O kadın, kız mıdır, kadın mıdır?”
diyen, “Giydiği şort ortama uygun değildi, bu nedenle sinirlenip tekme attım.”
diyen, hamile kadına “Böyle karınla sokakta gezilmez.” diyen zihniyetlere
gereken cezalar verilmeden kadın hakları savunulamaz. Söylemler ve eylemler
birbirini tutmadığı sürece, yapılan açıklamalar kadınları tatmin edici
olmayacaktır.
Sokak
ortasında arkası arkasına katledilen, töre ve geleneklerin gerisine gizlenen
katiller tarafından gencecik yaşta hunharca kıyılan kadınların, genç kızların
dramları devam eden bir ülkeyiz. Günümüzde OHAL’de bile kadınlar ezilmektedir.
Eşinin yaptığı işlerden kadınlar sorumlu tutulabilmekte, işinden atılmakta,
soruşturmaya tabi tutulmaktadır. Bu bile Hükûmetin, kadınlara bir birey olarak
değil, erkeğin emrindeki birey olarak baktığını göstermektedir. Bu anlayışın bu
konuda göz boyamadan öte bir şeyler yapması da mümkün değildir. 
Değerli
milletvekilleri, 8/3/2012 tarih ve 6284 sayılı Ailenin Korunması ve Kadına
Karşı Şiddetin Önlenmesine Dair Kanun, bir koruma kanunu varken sayın Hükûmet
yetkililerine şu soruları sormak istiyorum: Türkiye’deki kadınların ne kadarı
eşlerinden şiddet görmektedir? Kadınlar son dönemlerde elde ettikleri yasal
hakları ne derece bilmektedir? Hükûmet olarak ne gibi bilinçlendirme
çalışmaları yapılmaktadır? Bu kanun yürürlüğe girdiği tarihten itibaren kaç
kadın cinayete kurban gitmiştir ve kaç kadın tacize maruz kalmıştır? Çıkan
yasalar kadına yönelik şiddeti azaltmış mıdır? Verilen evden uzaklaştırma cezaları
ne kadar etkili olmuştur? Evden uzaklaştırma cezası alan kişi, mahkeme
tarafından rehabilitasyona yönlendirilmekte midir? 
Değerli
milletvekilleri, kadınlar hayatının her aşamasında cinsiyet ayrımına
uğramaktadır. Kadınların yüzde 14,1’inin etnik, dinî, mezhebi; yüzde 13,8'inin
siyasi görüşü nedeniyle ayrımcılığa uğradıkları yapılan araştırmalarla ortaya
konmaktadır. 
Öte
yandan, kadınların yüzde 23,2'si işe alımda, yüzde 12,6’sı ise ücret ve
kazançlarda ayrımcılığa uğruyor. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Kuyucuoğlu.
SERDAL
KUYUCUOĞLU (Devamla) – Terfi ve atamalarda ayrımcılık yaşadığını düşünen
kadınların oranı ise yüzde 11,4’tür. 
Hamasi
nutuklarla kadınlara destek mesajları yerine, Türkiye Büyük Millet Meclisi
üyeleri olarak gerekli kanuni altyapıları oluşturmak bizlerin asli görevidir. 
Bu
duygu ve düşüncelerle 8 Mart Dünya Emekçi Kadınlar Günü'nü tekrar kutluyor, tüm
kadınlarımıza en iyi dileklerimi sunuyorum. 
Sağ
olun. (CHP sıralarından alkışlar) 
BAŞKAN
– Teşekkürler Sayın Kuyucuoğlu.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan “Vergi Kanunları ile Bazı Kanun ve Kanun Hükmünde Kararnamelerde
Değişiklik Yapılması Hakkında Kanun Tasarısı”nın çerçeve 16’ncı maddesiyle 213
sayılı Kanun’a eklenmesi öngörülen geçici 30’uncu maddesinde yer alan
"yatırım teşvik belgesi kapsamında iktisap edilen makina ve teçhizat” ibaresinin
"yatırım teşvik belgesi kapsamında iktisap edilen yeni makina ve teçhizat”
şeklinde değiştirilmesini arz ve teklif ederiz.
 Mehmet
Naci Bostancı Hacı Bayram Türkoğlu Mehmet Doğan Kubat
 Amasya Hatay İstanbul
Ahmet
Sami Ceylan Özcan Ulupınar Zeki
Aygün
 Çorum Zonguldak Kocaeli
 Mehmet
Akyürek Salih Çetinkaya Halil Eldemir
 Şanlıurfa Kırşehir Bilecik

 Cemal
Öztürk
 Giresun
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Sayın Başkanım, takdire
bırakıyoruz.
BAŞKAN
– Hükûmet?
MALİYE
BAKANI NACİ AĞBAL (Bayburt) – Katılıyoruz Sayın Başkanım.
MEHMET
MUŞ (İstanbul) – Gerekçe…
BAŞKAN
– Önergenin gerekçesini okutuyorum:
Gerekçe:
Öngörülen
düzenlemeyle yatırım teşvik belgesi kapsamında iktisap edilen yeni makina ve teçhizat
için amortisman süresinin kısaltılması amaçlanmaktadır.
BAŞKAN
– Önergeyi oylarınıza sunuyorum: Kabul edenler... Etmeyenler... Önerge kabul
edilmiştir.
Kabul
edilen önerge doğrultusunda 16’ncı maddeyi oylarınıza sunuyorum: Kabul
edenler... Etmeyenler... Madde kabul edilmiştir.
Birleşime
beş dakika ara veriyorum.
Kapanma Saati: 18.53
SEKİZİNCİ OTURUM
Açılma Saati: 19.06
BAŞKAN: Başkan Vekili Mithat SANCAR
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
----- 0 -----
BAŞKAN
– Türkiye Büyük Millet Meclisinin 68’inci Birleşiminin Sekizinci Oturumunu
açıyorum. 
533
sıra sayılı Kanun Tasarısı’nın görüşmelerine devam ediyoruz.
Komisyon
ve Hükûmet yerinde.
17’nci
madde üzerinde iki önerge vardır. 
İlk
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 17’nci maddesinin tasarı metninden
çıkarılmasını arz ve teklif ederiz.
 Filiz
Kerestecioğlu Demir Behçet Yıldırım Feleknas Uca
 İstanbul Adıyaman Diyarbakır
 Meral
Danış Beştaş Mahmut Toğrul Kadri Yıldırım
 Adana Gaziantep Siirt
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Sayın Başkanım,
katılamıyoruz.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkan.
BAŞKAN
– Önerge üzerinde Siirt Milletvekili Kadri Yıldırım konuşacaktır. 
Buyurun
Sayın Yıldırım. (HDP sıralarından alkışlar)
Süreniz
beş dakikadır.
KADRİ
YILDIRIM (Siirt) – Sayın Başkan, değerli milletvekilleri; hepinizi saygılarımla
selamlıyorum.
Tabii,
mali işler telafi edilebilir, sağlık işleri telafi edilebilir ama özellikle,
günümüzde Rusya ve Amerika Birleşik Devletleri tarafından Afrin üzerinden
dinamitlenmek istenen Kürt-Türk kardeşliğinin telafisi çok zor olur.
Dolayısıyla, bu kardeşliğin, ne pahasına olursa olsun korunması gerektiğine
inanıyorum ve bu noktada, umarım yanlış anlaşılmadan biraz duygularımı dile
getirmeye çalışacağım.
Evvela
şunu söyleyeyim: Saidi Nursi hazretleri Hutbe-i Şamiye adlı eserinde Türk ve
Arap devletlerinden Kürtlerin haklarını talep etmiş ve Kürtlerin bu devletler
yüzünden ve verilmeyen hakları yüzünden zarar gördüklerine çok açık ve net bir
şekilde dikkat çekmiştir. Evet, üstat Saidi Nursi 1910 yılında yani yüz sekiz
yıl önce, henüz 35 yaşındayken, Şam Emevi Camisi’nde 100’ü aşkın âlim olmak
üzere yaklaşık 10 bin kişiye hitap ederken aynen ve harfiyen şunları
söylemiştir: “Ey bu camideki kardeşlerim ve kırk elli sene sonraki ihvanlarım,
zannetmeyiniz ki ben bu ders makamına size nasihat etmek için çıktım. Belki
buraya çıktım, sizde olan hakkımızı dava ediyoruz. Yani Kürt gibi küçük
taifelerin menfaati ve saadeti dünyeviyeleri ve uhreviyeleri, sizin gibi büyük
ve muazzam taife olan Arap ve Türk gibi hâkim üstatlara bağlıdır. Fakat sizin
tembelliğiniz ve füturunuz -yani gevşekliğiniz, lakayıtlığınız- yüzünden biz
biçare küçük kardeşleriniz olan İslam taifeleri zarar görüyoruz.” Yani ne zaman
bunu söylemiş? Yüz sekiz yıl önce. 
Memleketin
birlik ve beraberliğini ve kardeşliğini çok iyi düşünen bu zat, bu birlik ve
beraberliğin önündeki en büyük engellerden bir tanesi olarak Kürt sorununu
görürken, diğer iki sorun olarak da Ermeni sorununu ve Alevi sorununu
görmüştür. Bakın, bizzat kendisi yine şöyle diyor: “Şu memleketin selameti
Ermenilerle dost olmaya vabestedir yani bağlıdır.” Bundan dolayıdır ki çeşitli
oyunlar neticesinde binlerce Müslüman çocuk Ermenilerin elindeyken ve binlerce
Ermeni çocuk Müslümanların elindeyken ve iki taraftaki bu çocuklar da kesilmeyi
beklerken Saidi Nursi hazretleri devreye girerek “Ne Müslüman çocukların ne de
Ermeni çocukların asla ve asla katledilmemeleri gerekir.” dedi ve bunda etkili
oldu, karşılıklı olarak bu çocukların serbest bırakılmaları sağlandı ve hem
Müslümanlar ona teşekkür ettiler hem de Ermeniler teşekkür ettiler. Bugün açık
ve net olarak geçmektedir ve aynı Saidi Nursi -ki bir başka lakabı da Saidi
Kürdi’dir- diyor ki: “Ey Sünniler ve ey muhabbetiehlibeyti meslek ittihaz eden
Aleviler, çabuk aranızdaki bu nizayı, bu anlaşmazlığı kaldırın ve birleşin,
yoksa birinizi öbürü aleyhine kullanan bir zındıka cereyanı hiç acımadan
dönecek, o kullandığını da öbürünün aleyhinde kullanmaya devam edecektir.”
Dolayısıyla, ne yaparsak yapalım, ne edersek edelim eninde sonunda kardeşliğe,
barışa muhtaç olacağımızı ve olmak zorunda olduğumuzu unutmayalım.
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Yıldırım.
KADRİ
YILDIRIM (Devamla) – Bundan sonraki maddede duygularımı dile getirmeye devam
edeceğim, biraz da Afrin üzerinden bizim düşürülmek istenen oyunlara nasıl
düşürülmek istendiğimize bir iki cümleyle de olsa dikkat çekeceğim. (HDP
sıralarından alkışlar)
BAŞKAN
– Teşekkürler Sayın Yıldırım.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 17’nci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya
Temizel Bihlun Tamaylıgil Musa Çam
 İzmir İstanbul İzmir
 Lale
Karabıyık  Ömer Süha Aldan Ahmet Akın
 Bursa 
Muğla Balıkesir
MADDE
17- 18/2/1963 tarihli ve 197 sayılı Motorlu Taşıtlar Vergisi Kanununun 2 nci
maddesinin birinci fıkrasının (4) numaralı bendinde yer alan “onbeş” ifadesi
“onyedi” şeklinde, (5) numaralı bendinde yer alan “onaltı” ifadesi “onsekiz”
şeklinde değiştirilmiş ve aynı maddenin birinci fıkrasına aşağıdaki bent
eklenmiştir. 
“21-
Motor gücü: Taşıtların elektrik motorlarını imal eden fabrikalarca uluslararası
normlara göre tespit edilen ve kilovat (kW) olarak ifade olunan azami güçtür.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Sayın Başkanım,
katılmıyoruz. 
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Sayın Başkanım, katılmıyoruz.
BAŞKAN
- Önerge üzerinde Balıkesir Milletvekili Ahmet Akın konuşacaktır. 
Buyurun
Sayın Akın. (CHP sıralarından alkışlar) 
Süreniz
beş dakikadır. 
AHMET
AKIN (Balıkesir) – Değerli arkadaşlarım, öncelikle, bugün 8 Mart Dünya Kadınlar
Günü. Bu vesileyle bütün kadınlarımıza sağlıklı, mutlu, huzurlu, güzel günler
diliyorum; şehitlerimizin annelerinin ellerinden öpüyorum. Allah bu ülkeye,
annelere gözyaşları döktürmesin, Allah bu ülkeye acılar yaşatmasın diyorum. 
Değerli
arkadaşlar, annelerden bahsettik, kadınlarımızdan bahsettik; annelerimize,
kadınlarımıza, geleceğimize görevlerimizden bir tanesi de temiz bir gelecek
sunmak. Bu da bizim görevimiz. Temiz bir geleceği hazırlamak için de
teknolojinin bize verdiği bir sürü imkân var, bunlardan bir tanesi de
elektrikli araçlar. Bu araçların dünyanın geleceğini şekillendirdiğini zaten
artık bilmeyen yok. Bütün AR-GE, bütün çalışmalar bunun üzerine yapılıyor.
Bunun yanında da gerek çevredeki bu karbon ayak izinin azaltılması gerekse
artan tüketici ihtiyaçlarını karşılamada da elektrikli arabalar kritik bir rol
üstleniyor. Yani elektrikli otomobiller, çevreyi kirletmemesi, konforu ve
ekonomikliğiyle dizel, benzin, LPG gibi araçların yerini ileride alacak. Şimdi,
yalnız şöyle bir durum var: Maşallah, Adalet ve Kalkınma Partisinin öngörüsü
pek iyi olmayan Hükûmetinin sayesinde, herkes tarafından kandırılan bir
Hükûmetin sayesinde elektrikli araçların yaygınlaşacağını düşündüğünden farklı
bir yola gidiyor yani bir Şark kurnazlığı peşinde. Ne yapıyor? Buna artı bir
vergi getiriyor. Buradan uyarıyoruz; bakın, ileride bunlar geldiği zaman sakın
şunu demeyin: “Bizi Elon Musk kandırdı.” veya “Bizi Tesla kandırdı.” Çünkü
dünya bu yöne doğru gidiyor. 
Şimdi,
değerli arkadaşlarım, burada bir örnek vermek istiyorum. Daha önce görmüştüm,
aklıma geldi, tam da Adalet ve Kalkınma Partisinin bu konudaki politikasını
yansıtıyor. Bu aracın adı “GİTT”. Hem “Git.” diyor hem de sizlere sesleniyor
hem de şunu diyor reklamda, hatırlarsanız: “Alırım anahtarını.” Siz ne
yaptınız? Zaten anahtar bırakmadınız. Şimdi de bu anahtarı alıp millete
diyorsunuz ki: “Kardeşim, ben senin bütün anahtarlarını alacağım. Zaten anahtar
bırakmadım, memleket zaten çok zor durumda. Şimdi de gel, bununla uğraş.”
Bakın,
elektrikli otomobiller için yapılan teşviklerin artırılması gerekiyor değerli
arkadaşlar. Alınmak yerine, tam tersine artırılması gerekiyor. Şimdi yani nasıl
oluyor bu iş biliyor musunuz? Herkes gidiyor Mersin’e, siz gidiyorsunuz
tersine. Allah korusun, Mersin’den de uzak durun çünkü Mersin’de de yapmak
istedikleriniz ortada.
Şimdi,
bakın, dünyadaki örneklerine bakın, Almanya’daki, oradaki dünyanın en büyük
ithalatçısı ve ihracatçısı otomobil devleri ne yapıyor? 5 bin euro süspansiyon
sağlıyor elektrikli otomobilde. Peki, Almanya bunu neden yapıyor? Fosil
kaynaklara bağımlılığını azaltmak için yapıyor. Peki, doğal kaynaklara sahip
olan Norveç nasıl bir siyaset izliyor? Norveç Hükûmeti de elektrikli araçlardan
hem katma değer vergisi hem de taşıtlar vergisi almıyor. Ayrıca, bunları
özendirmek için de farklı farklı girişimleri var. Mesela ne var? Ücretsiz
elektrikli şarj, ücretsiz park yerleri, otobüs yollarını kullanma, otoyollardan
ücret alınmama var. Şimdi, Hollanda Hükûmeti ne yapıyor? Bu araçlardan vergi
almıyor. Fransa Hükûmeti ise ilk elektrikli arabayı aldığınız zaman size 6.500
euro teşvik veriyor. Japonya Hükûmeti ise motorlu taşıtlar vergisi almıyor.
Aynı zamanda da 6.500 euroya yakın bir indirim sağlıyor. 
Değerli
arkadaşlarım, cari açığımızın -her yerde söylüyoruz, sizler de izah
ediyorsunuz- yüzde 68’lik kısmı enerji ithalatından kaynaklanıyor. Uygulanacak
vergi artışı bu bağımlılığın artmasına neden olacak. Avrupa taşıma sektörünün
paydaşlarından oluşan bir konsorsiyum var, bu konsorsiyum bir açıklama yaptı,
bu açıklamada dedi ki: “Elektrikli otomobiller bu ülkede gerekli. Elektrikli
otomobiller Avrupa’da gerekli.” Ama biz bunları sokmamak için, lobilere teslim
olmak için, önlerini açmak yerine başka yerlere gidiyoruz. Ayrıca, Cambridge
Üniversitesinin ekonometri bölümünün danışmanlarıyla yapılan bir raporda, 2030
yılında Avrupa Birliğinin petrol ithalatını 49 milyar euro kadar azaltmasına
yol açacağı söyleniyor. Elektrikli taşımaya geçiş, 2050 yılına kadar araçların
karbondioksit emisyonlarında yüzde 88’lik bir azalmaya yol açacak ve bu da 467
bin erken ölüm vakası sayısının azalmasını sağlayacak… 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Akın.
AHMET
AKIN (Devamla) – Teşekkür ediyorum.
Yani
her yönden faydalı olan, tamamen teknolojik olan bir şeye “Dur.” diyorsunuz.
Bir taraftan milleti kandırmaya uğraşıyorsunuz bir taraftan da teknolojinin
önünü kapatıyorsunuz.
Bakın
değerli arkadaşlarım, şu anda getirdiğiniz noktada, biz iyi ki havaya vergi
vermiyoruz ama bir gün Adalet ve Kalkınma Partisi çıkar da “Biz artık havadan
vergi alacağız.” derse şaşırmayız.
Bakın,
millete elektrik faturası geliyor, 100 lira -zaten adam faturayı ödeyemiyor- 50
lirası elektrik bedeli, 50 lirası vergi, el insaf! Bir de utanmadan sıkılmadan
diyorlar ki: “Dünyadaki en ucuz elektrik bizde.” Kıyaslarken düzgün kıyaslayın.
Nasıl kıyaslayacaksınız? Bunu aldığınız ücretlerle kıyaslayın.
Şimdi
de sanayicilerimize dadandılar, sanayicilere dünyanın en pahalı elektriğini
ödetmek için uğraşıyorlar. Şimdi itiraz edecekler, diyecekler ki: “Elektrik
bizde ucuz.” Elektrik bizde ucuz değil. 2017’den bu yana yüzde 27 zam
yapıyorsunuz ve yüzde 27 zammı da sanayicilere ödeteceksiniz.
(Mikrofon
otomatik cihaz tarafından kapatıldı) 
AHMET
AKIN (Devamla) – Değerli arkadaşlar, bakın, eğer bu ülkenin ekonomisini
güçlendirmek istiyorsanız gelin bize danışın. Biz size bunları anlatalım, bu
ülkede ekonomi nasıl düzelir, enerji politikaları nasıl yapılır öğretelim.
Hepinize
saygılar sunarım. (CHP sıralarından alkışlar)
BAŞKAN
– Teşekkürler Sayın Akın.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
17’nci
maddeyi oylarınıza sunuyorum: Kabul edenler... Etmeyenler... Madde kabul
edilmiştir.
18’inci
madde üzerinde iki adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 18’inci maddesinin tasarı metninden
çıkarılmasını arz ve teklif ederiz.

 Filiz
Kerestecioğlu Demir Behçet Yıldırım Kadri Yıldırım
 İstanbul Adıyaman Siirt
 Meral
Danış Beştaş Mahmut Toğrul  Feleknas Uca
 Adana Gaziantep Diyarbakır
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Sayın Başkan,
katılmıyoruz.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Sayın Başkanım, katılmıyoruz.
BAŞKAN
– Önerge üzerinde Siirt Milletvekili Kadri Yıldırım konuşacaktır.
Süreniz
beş dakikadır.
Buyurun
Sayın Yıldırım. (HDP sıralarından alkışlar) 
KADRİ
YILDIRIM (Siirt) – Değerli arkadaşlar, tekrar selamlarımı arz ediyorum.
Afrin’in
kelime anlamı sabun köpüğüdür, adını Afrin Nehri’nden alıyor. Osmanlı
arşivlerinde Afrin bölgesi “Kürt dağı” olarak geçiyor ve Araplar sonra bunu
“cebelülekrad” olarak çevirmişler. Dolayısıyla atalarımız orada meskûn olanın,
oranın yerlileri olanın kimler olduğunu zaten kendi arşivlerinde açık ve net
olarak söylemişler. 
Şunu
öncelikle ifade edeyim ki bugün Afrin ve çevresinde cirit atan, at oynatan
Amerika ve Rusya 1946 yılında Mahabad Kürt Cumhuriyeti üzerinde oynadıkları
oyunun bir benzerini bugün Afrin üzerinde Kürt ve Türk kardeşliğini baltalamak
üzere yapıyorlar. 1946 yılında Mahabad Kürt Cumhuriyeti’ni kurduran Sovyet
Rusya, İran Şah’ıyla yapmış olduğu gizli pazarlıklar neticesinde, daha bir yılı
dolmadan bu cumhuriyeti çok rahat bir şekilde satabildi ve Amerika Birleşik
Devletleri de yine Hazar petrolleri üzerinden elde etmeye çalıştığı rantla yine
Kürtleri satarak ve bu cumhuriyeti satarak yapacağını yaptı. Demek istediğim şu
ki: Bugün aynı Amerika Birleşik Devletleri ve aynı Rusya kimi zaman Kürtlere
ödün vererek kimi zaman Türkiye Cumhuriyeti devletine bir şeyler söyleyerek bu
iki halkı karşı karşıya yine getiriyorlar ve maalesef bundan Kürt ve Türk
kardeşliği olabildiğince zarar görüyor ve görmeye de Allah korusun, sanki devam
edecek. 
Oysa
normalde iktidardan beklenen şuydu, benim bir vatandaş olarak beklentim şuydu
-bir HDP’li olarak konuşmuyorum, bir vatandaş olarak konuşuyorum- diyecekti ki
iktidar: “Ey Amerika ve ey Rusya -‘Binlerce kilometre öteden gelip burada ne
işiniz var?’ diyorlar ya bazen haklı olarak, doğrudur- siz aradan çekilin, eğer
Kürtlere bir şey verilecekse, eğer Kürtlere ana dilde eğitim hakkı verilecekse
veya üniter yapı içerisinde bir statü hakkı verilecekse bizim atalarımız olan
Selçuklular bunun âlâsını verdi, bizim atalarımız olan Osmanlılar bunun âlâsını
verdi, eyaletler verdi, medreseler yoluyla ana dille eğitimin yolunu açtılar,
siz aradan çekilin, eğer bir şey verilecekse biz vereceğiz.” Fakat bunu niye
yapmadılar, hâlâ anlamış değilim ve milyonlar da anlamış değildir. Bunu
söylemek varken ve bunun üzerinden kardeşliği pekiştirmek varken bugün maalesef
onların oyunlarına hep birlikte düşmüşüz. Ha, diyeceksiniz ki veya deniliyor
ki: “Orada yapılan kavga, orada verilen savaş Kürtlere değil, YPG ve YPJ’yedir.
(AK PARTİ sıralarından “Aynen öyle.” sesi) 
Arkadaşlar,
YPG’ye ve YPJ’ye karşı olabilir, ki öyledir. Ancak şurayı unutmayalım: YPG ve YPJ’nin
de anneleri, babaları, aileleri, aşiretleri Kürt’tür, önemli olan, bu Kürt
aileleri, Kürt anneleri, Kürt babaları Türkiye Cumhuriyeti devletine güven
duyabilecekleri bir seviyeye getirmek, eğer yanlışlar varsa karşılıklı bu
anlayışları gidermektir. Aksi takdirde hiçbir şekilde, Amerika’nın da,
Rusya’nın da gelmemizi istedikleri oyuna gelmekten kurtulamayacağız, düşmekten
kurtulamayacağız. 
Başkanım,
bir dakika ek süre verecek misiniz?
BAŞKAN
– Ben size ek süre vereceğim Sayın Yıldırım, devam edin.
KADRİ
YILDIRIM (Devamla) – Bu bakımdan, bugün Afrin’de Müslüman Kürtlerden başka veya
Müslüman Sünnilerden başka başta Mabeta olmak üzere birçok yerde Aleviler var,
birçok yerde Ezidiler var, birçok yerde Mesihiler var, Hristiyanlar var. 
(Mikrofon
otomatik cihaz tarafından kapatıldı) 
BAŞKAN
– Konuşmanızı tamamlayın Sayın Yıldırım.
KADRİ
YILDIRIM (Devamla) – Daha evvel DAİŞ’in sepetlere ve daha başka kafeslere
tıkadıkları Alevi, Ezidi kadınları olduğu gibi bugün ÖSO’nun da aynı şeyleri
yapmamasının hiçbir garantisi yoktur. Siz Türk Silahlı Kuvvetleri adına bu
garantiyi verebilirsiniz ama ÖSO adına bu garantiyi veremezsiniz. Yarın öbür
gün ÖSO da Alevilerin, Ezidilerin, Hristiyanların, Mesihilerin kadınlarını aynı
kafeslere koyup dışarıda ve pazarlarda gezdirirlerse bu asla ve asla bizim
ecdadımızın bize miras bıraktığı bir devlet anlayışıyla hiçbir zaman ama hiçbir
zaman uyuşmayacak; bu, bize de yakışmayacak ama bundan istifade edecek olan
sadece ve sadece Amerika ve Rusya olacaktır. O yüzden bu kardeşliğin, bu
beraberliğin, atalarımızdan bize miras kalan bu kardeşliğin yitirilmemesi için
hepimiz aklımızı başımıza alalım ve her türlü siyasi mülahazayı bir tarafa
bırakalım diyorum.
Genel
Kurulu saygılarımla selamlıyorum. (HDP sıralarından alkışlar)
BAŞKAN
– Teşekkürler Sayın Yıldırım. 
Önergeyi
oylarınıza sunuyorum: Kabul edenler… Etmeyenler… Kabul edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 18’inci
maddesinin çerçeve metninin aşağıdaki şekilde değiştirilmesini arz ve teklif
ederiz.
Saygılarımızla. 
 Zekeriya Temizel Bihlun
Tamaylıgil Musa Çam
 İzmir İstanbul İzmir
 Lale Karabıyık Ömer Süha
Aldan Tahsin Tarhan
 Bursa Muğla Kocaeli
MADDE
18 - 197 sayılı Kanunun 5 inci maddesine birinci fıkrasında bulunan (I) sayılı
tarifeden sonra gelmek üzere aşağıdaki fıkralar ilave edilmiştir.
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Sayın Başkanım,
katılmıyoruz. 
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Sayın Başkanım, katılmıyoruz.
BAŞKAN
- Önerge üzerinde Kocaeli Milletvekili Tahsin Tarhan konuşacaktır. 
Buyurun
Sayın Tarhan. (CHP sıralarından alkışlar) 
Süreniz
beş dakikadır. 
TAHSİN
TARHAN (Kocaeli) - Sayın Başkan, değerli milletvekilleri; Vergi Kanunları ile
Bazı Kanun Hükmünde Kararnamelerde Değişiklik Yapılması Hakkında Kanun
Tasarısı’nın 18’inci maddesi üzerinde söz aldım. Genel Kurulu saygıyla
selamlıyorum. 
Değerli
milletvekilleri, elektrikli araçlardan yüzde 25 vergi almayı planlıyorsunuz.
Her seçim döneminde “yaptık” “yapıyoruz” “yapacağız” dediğiniz ancak bir türlü
yapmadığınız yerli, millî ve elektrikli otomobil daha ortada yok ancak vergisi
var. Tüm dünyada otomotiv devleri elektrikli araçlara yatırım yapıyor,
elektrikli otomobil endüstrisi her geçen gün hızla gelişiyor. Türkiye olarak
biz bu pazarda yerimizi almak için vergi indirimleri, düşük girdi maliyetleri,
teşvik paketleri, AR-GE yatırımları sağlamamız gerekirken siz “Nasıl vergi
alırım?” diye düşünüyorsunuz.
Değerli
milletvekilleri, geleceği görmemiz lazım. Tüm dünyada geleceğin araçlarının
sadece elektrikle çalışacağına kesin gözüyle bakılmaktadır. 2017 yılı
itibarıyla Türkiye’de elektrikli araç kullanımı yani Türkiye’deki elektrikli
araç sayısı 477 adettir; evet, sayı maalesef bu kadar, 477 adet. Çevre dostu
gelişmiş teknoloji araçların ilgi görmemesinin temelinde iktidarın yanlış uygulamaları
yatmaktadır. “Yerli ve millî olacağız” sloganıyla “Elektrikli otomobil
yapıyoruz.” dediniz, 47 milyon euro dolandırıldınız. Vatandaşın parasının
nereye gittiği belli değil. Çöpe giden 47 milyon euronun sorumlusu kim diye
soruyoruz, kimse oralı olmuyor. 
Sayın
Bakan, soru soruyoruz, sorularımıza cevap vermiyorsunuz. Araştırma
önergelerimizi görmezden geliyorsunuz. İktidarın sarhoşluğu içerisinde bizleri
görmezden geliyorsunuz. Ancak vatandaş size iktidar görevi verdiyse, bizlere de
muhalefet görevi, sizleri denetleme görevi verdi. 
Sayın
Bakan daha on gün önce “Elektrikli motorlu otomobillerin vergisine bir kuruş
dahi zam yapılmayacak.” açıklaması yapıyor; aradan on gün geçiyor, yakın
geleceğin araçları olarak gösterilen elektrikli otomobillere yüzde 25 vergi
artışını tartışıyoruz. Avrupa ülkelerinin neredeyse tamamı elektrikli
otomobillerin kullanılması konusunda teşvikler sağlıyor. Örneğin Almanya
elektrikli otomobilleri on yıl boyunca plaka vergisinden muaf tutarak 3 milyon
euro teşvik veriyor. Avrupa’nın bütün büyük ülkelerinde aynı durum söz konusu.
Peki biz ne yapıyoruz? Ülkemizde elektrikli aracı daha doğru düzgün bilen yok
ama vergi uygulaması getiriyoruz. Dünya çevre kirliliğini tartışıyor,
elektrikli bataryalar ve otomobil üretimine teşvik veriyor, dizel araç
üretimini yasaklıyor, biz elektrikli otomobile yüzde 25 vergi getiriyoruz. Bu
“Aracı üretme.” demektir, “Üretirsen de kullanma.” demektir. 
Değerli
milletvekilleri, tablo apaçık ortadadır. Tüm dünyanın uygulamaları ile
iktidarınızın uygulamaları birbirine tezat durumdadır. 
Söyledikleriniz
ile yaptıklarınızın uyuşmasını diliyor, sözlerimi, Yunus Emre’nin “Cümleler
doğrudur, sen doğru isen; doğruluk bulunmaz, sen eğri isen.” sözleriyle
tamamlıyor, Genel Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler Sayın Tarhan. 
Şimdi
önergeyi oylarınıza sunuyorum: Kabul edenler… Etmeyenler… Önerge kabul
edilmemiştir. 
18’inci
maddeyi oylarınıza sunuyorum: Kabul edenler… Etmeyenler… Madde kabul
edilmiştir. 
19’uncu
madde üzerinde iki önerge vardır, okutup işleme alıyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 19’uncu maddesinin Tasarı metninden
çıkarılmasını arz ve teklif ederiz.

 Filiz
Kerestecioğlu Demir Behçet Yıldırım Feleknas Uca
 İstanbul Adıyaman Diyarbakır
 Meral
Danış Beştaş  Mahmut Toğrul
 Adana
 Gaziantep
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Sayın Başkanım,
katılamıyoruz.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Sayın Başkanım, katılamıyoruz 
BAŞKAN – Önerge üzerinde Hakkâri Milletvekili Nihat
Akdoğan konuşacaktır. 
Buyurun Sayın Akdoğan. (HDP sıralarından alkışlar)
Süreniz beş dakikadır. 
NİHAT AKDOĞAN (Hakkâri) – Sayın Başkan, değerli
milletvekilleri ve cezaevinde rehin tutulan eş genel başkanlarım; sizleri
saygıyla selamlıyorum. 
Değerli
arkadaşlar, emek, iş ve hak gibi kavramları bilmeyenler, bugünlerde, bir
yerlilik ve millîlik söylemi tutturmuş gidiyorlar. Fakat bu ülkenin en önemli
millî ve yerli kaynaklarından biri olan şeker fabrikalarını özelleştirmek
istiyorlar. AKP hükûmetleri, on altı yıldır, tarım yeri olan bu ülkeyi
yabancılara peşkeş çekiyor; eti, balığı ihraç eden, tahıl deposu olan ülkede
buğdayı satın alan noktaya AKP bizleri getirdi. Sütü Fransızlara, makarnayı
İtalyanlara, çerezi Amerikalılara AKP hükûmetleri sattı ve satmaya devam
ediyor. Uzun bir süredir şeker fabrikaları üzerinden emekçiyi, çiftçiyi vurmak
isteyen bu Hükûmet, bilinçli olarak fabrikalara yatırım yapmayarak “zarar
ediyor” senaryosunu yazmaya çalışıyor. Oysa yatırım yapılmamasına rağmen şeker
fabrikaları ve şeker pancarı hem devlete hem de halka kazandırıyor. Hâlihazırda
ülkede bulunan 25 şeker fabrikasından 14’ü özelleştirilmeye çalışılıyor. Her
fabrikada kamu çalışanı kadar taşeron işçi var. 
Ayrıca,
özelleştirme sadece fabrikada çalışan emekçileri ve üretim tekniğini
etkilemiyor; ürünü üreten çiftçiden üretim için kullanılan makineyi satan
bayilere, nakliye ağından şeker pancarı posasını hayvancılıkta kullananlara,
esnaftan taşeron işçilere kadar oldukça geniş kesimler bu politikaların mağduru
olmaktadır. Çiftçi, işçi, esnaf, nakliyeci, besici, memur yöneticilerden oluşan
şeker piyasası ailelerle birlikte milyonları bulmaktadır. 
Sizlere,
özelleştirilmesi planlanan şeker fabrikalarından bir tanesinden örnek vermek
istiyorum: Muş’ta bulunan şeker fabrikası Muş ilinin en büyük geçim ve üretim
kaynağıdır. AKP iktidarı boyunca, Muş'ta, tütün yok edilerek TEKEL fabrikası
özelleşti, süt fabrikası ve 60 dönümlük devlet üretme çiftliği yandaşlara
peşkeş çekilerek özeleştirildi. Kaldı ki küçük bir araştırma yapılsa Muş Şeker
Fabrikasının geçen sene kapasitesinin üstünde üretim yaparak şehir ve ülke
ekonomisine katkı yaptığı net bir şekilde ortadadır. 
Sayın
Başkan, şeker pancarı sadece insana katkı sağlamıyor, ormanlardan daha fazla
oksijen üreterek havaya, toprağı zenginleştirerek toprağa katkı veriyor; kırsal kesimde ayçiçeğine göre 4 kat fazla,
buğdaya göre 18 kat fazla istihdam oluşturarak işsizlik sorununun çözümüne
katkı sunmaktadır. 
Peki, tüm bu değerlere rağmen AKP Hükûmeti neden şeker
fabrikalarını özelleştirmek istiyor? Seçim kazanma telaşlarıyla girişilen
çatışma ve savaş gerçekleri ülkeye insan kaybı gibi ekonomik olarak büyük zararlar
vermektedir. Demokrasiden uzaklaşma ve yanlış diplomasi sonucunda ülkelerle
olan ilişkilerde ancak ekonomik tavizler verilerek gerçeklerin üstü kapatılmaya
çalışılıyor. AKP başka ülkelere şunu net öğretmiş durumdadır: “İlişkilerimiz
bozulduğunda satacak ürününüz, teknoloji varsa alırız. ‘Paramız yok.’ diye
korkmayın; yeni vergi kalemleri, borçlanma ve özelleştirme yoluyla kaynak
bulmaya çalışırız.” Bugün yapılan da tam bunlardır. 
Bizler buradan çiftçimize sonsuz destek veriyoruz.
Şeker fabrikalarının satılmasına karşıyız. Sonuna kadar onların yanında yer
alacağımızı belirtiyoruz. 
Özelleştirmelerle savaş bütçesini oluşturanlar, çalarak
cari açık verdirenler kaynak olarak ülkenin göz nuru tarıma göz dikeceğine,
vergi cennetlerine kaçan paraları geri getirsinler; sadece kaçırılan paranın
vergisi bu açığı kapatmaya yeter, artar bile. 
Değerli arkadaşlar, son olarak -bitirirken- bugün 8
Mart Dünya Emekçi Kadınlar Günü. Yaşadığımız coğrafyada, maalesef, kadınlar
büyük acılar, büyük zulümler yaşamaktadır. 
(Mikrofon otomatik cihaz tarafından kapatıldı)
BAŞKAN – Sözlerinizi tamamlayın Sayın Akdoğan.
NİHAT AKDOĞAN (Devamla) – Teşekkür ediyorum Sayın
Başkanım. 
Gözyaşı dökme günden güne artmaktadır. Kadınlara,
annelere vereceğimiz en güzel mesaj ya da çiçek onların yaşadığı dramı ortadan
kaldırmak olacaktır diyerek hepinizi saygıyla selamlıyorum, teşekkür ediyorum.
(HDP sıralarından alkışlar) 
BAŞKAN - Teşekkürler Sayın Akdoğan.
Önergeyi oylarınıza sunuyorum: Kabul edenler...
Etmeyenler... Önerge kabul edilmemiştir. 
Madde üzerinde bir önerge daha vardır, onu da
okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 19’uncu
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya Temizel Bihlun
Tamaylıgil Musa Çam
 İzmir İstanbul İzmir
 Ömer Süha Aldan Lale Karabıyık Zeynel
Emre
 Muğla Bursa İstanbul
MADDE
19 – 197 Sayılı Kanunun 6 ncı maddesine birinci fıkrasında bulunan (II) sayılı
tarifeden sonra gelmek üzere aşağıdaki fıkralar ilave edilmiştir.
“(II)
sayılı tarifenin “2) Panel van ve motorlu karavanlar (Motor Silindir hacmi)”
başlıklı bölümünde yer alan ve sadece elektrik motoru olan taşıtlardan, motor
gücü;
a) 115
kW'ı geçmeyenler bu bölümün birinci satırında, 
b) 115
kW'ı geçenler bu bölümün ikinci satırında, 
yaşları
itibarıyla yer alan vergi tutarlarının %25'i oranında vergilendirilir.
(II)
sayılı tarifedeki minibüs, otobüs, kamyonet, kamyon, çekici ve benzeri
taşıtlardan sadece elektrik motoru olanlar, bu taşıtlara ilişkin tarifede
yaşları itibarıyla yer alan vergi tutarının %25’i oranında
vergilendirilir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDIN (Antalya) – Sayın Başkanım,
katılmıyoruz.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde İstanbul Milletvekili Zeynel Emre konuşacaktır.
Buyurun
Sayın Emre. (CHP sıralarından alkışlar)
Süreniz
beş dakikadır.
ZEYNEL
EMRE (İstanbul) – Sayın Başkan, değerli milletvekilleri; hepinizi saygıyla
selamlıyorum.
Bugün
burada bu yasa tasarısı görüşüldüğü vakitlerde yine Türkiye Büyük Millet
Meclisinde Anayasa Komisyonunda Seçim Kanunu’na ilişkin önemli bir teklif
görüşüldü ve Komisyondan geçti, önümüzdeki hafta da zannediyorum Meclis
gündemine gelecek.
Tabii,
Türkiye demokrasisi açısından çok önemli değişiklikleri içeren maddeler
barındırıyor kendi içerisinde. Bunlardan bir iki tanesinin altını çizmek
istiyorum. Önümüzdeki hafta Meclis gündemine geldiği zaman teklifle ilgili
düşüncelerimizi söyleyeceğiz. Ancak özellikle 16 Nisan referandumunda YSK
tarafından mühürsüz oyların, pusulaların geçerli sayılmasının bir yasal zemini
oluşturulduğunu görüyoruz ve aynı şekilde seçimlerde siyasi parti temsilcileri
tarafından belirtilecek görevliler tarafından oyların sayılmasından ziyade kamu
görevlileri tarafından oyların sayılmasına yönelik bir düzenleme olduğunu
görüyoruz. 
Şimdi,
değerli arkadaşlar, bu madde şu açıdan çok önemli: Son yıllarda, özellikle AKP
iktidarı geldiğinden itibaren devletin kişiselleştirildiği ve buna yönelik
düzenlemelerin olduğunu görüyoruz. 
Bakın,
bu sadece darbe girişiminden sonra “20 Temmuz” diye bizim adlandırdığımız OHAL
rejimi sonrasında tahakküm edilen bir sistemin ötesinde bunun evveliyatı var,
devletin kişiselleştirilmesi. Sizler iktidara geldiğiniz ilk dönemlerde buna
yönelik düzenlemeler yaparken özellikle şundan faydalandınız: Biliyoruz ki biz,
cemaatler eliyle bir kişisel devlet yaratma anlayışı gerçekleşti. O zaman
hatırlarsanız, sizin iyi ilişkide bulunduğunuz FETÖ tarafından, onun
aracılığıyla devleti ele geçirmeye yönelik düzenlemeler yapılıyordu. Şimdi
hepimiz biliyoruz ki Anayasa’nın 70’inci maddesinde yer aldığı şekilde,
tarafsız bir şekilde devlet görevlileri belirlenmiyor. Ne kadar liyakatli
olursanız olun, yeteri kadar bakan, yeteri kadar cemaat lideriyle aranız iyi
değilse devletin önemli, etkin kurumlarında görev alamazsınız; yani buna hâkim,
savcılık da dâhil, mülkiyede görev, kaymakamlık pozisyonunda alınacak görevler
de dâhil, Emniyetteki görevler de dâhil.
Şimdi,
tabii bunun sonucunda… Bu bizim hukukumuza nasıl girmişti? Liyakate göre. Yani
Anayasa 70 kaynağını nereden alıyordu? Fransız devriminden sonra, ondan
esinlenerek ilan edilen cumhuriyet ve onun değerleri doğrultusunda, liyakat
doğrultusunda insanların görev alması esas alınıyordu. Şimdi bu tamamen kişisel
devlet yaratma arzusuyla ortadan kalkmış durumda. 
Peki,
bu durumda biz demokratik bir seçim yaşayabilecek miyiz? Yani önümüzdeki
dönemde Türkiye’nin her şeyden önce şuna odaklanması lazım: Bir seçim hazırlığı
var. Ne pahasına olursa olsun, ne olursa olsun kazanılması gereken bir hazırlık
var ve burada da Erdoğan ve AKP aslında olmayan yüzde 50’sini, MHP de olmayan
yüzde 10’unu elde etmiş gibi bir sonuç alma yönünde bir değişiklik olduğunu
görüyoruz. Bir düzenek kuruluyor, seçim denen şeyin ruhuna aykırı, mantığına
aykırı, mantığını yok edebilecek bir düzenek kuruluyor. Aslında geldiğimiz
noktada şöyle bir gerçekle karşı karşıyayız: Yani nasıl ki şu anda Anayasa’da
yer alan OHAL’in dışında bir düzenekle yönetiliyorsak belki de seçimlerin de
sürekli, mütemadiyen -nasıl OHAL uzatılıyor ya- uzatılacağı bir yönetim şekline
de geçilebilir mi? Bu bile belki konuşuluyordur ancak şöyle bir gerçek olduğu
için henüz bu denenmiyor, aslında Türkiye'nin bunu tartışması lazım: Şu anda,
Erdoğan kesin, net şekilde, başkanlığa geçişte son bir kez olsun belki de
seçime girmek istiyor ve bunu ne pahasına olursa olsun almak istiyor. İkincisi,
dünyadaki tek adam rejimlerine bakıldığında, bunlarda nasıl bir seçim olduğu
önemli değil, seçimle gelen tek adamların nispeten daha çok itibar gördüğü de
gerçeği var. Dolaysıyla, bu önümüzdeki dönemde AKP'ye oy veren seçmenin de ne
olursa olsun, o parlamenter demokratik rejime dayalı, verdiği oyla seçtiğini
değiştirecek sisteme hâlâ bağlı olduğu düşüncesi var. Şimdi bu, bütün veriler
ışığında bir seçim yapılması planlanıyor ve aslında, burada, bu seçimi kimin
kazandığından ziyade Türkiye'nin önce şunu tartışması lazım: Türkiye'de
demokratik bir seçim olacak mı? Bu seçimin şartları nasıl oluşacak?
(Mikrofon
otomatik cihaz tarafından kapatıldı)
ZEYNEL
EMRE (Devamla) – Sayın Başkanım, bir dakika daha…
BAŞKAN
– Sözlerinizi tamamlayın lütfen.
ZEYNEL
EMRE (Devamla) - Burada tüm dikkatin bunun üstüne, özenin bunun üstüne
kurulması gerektiğin düşünüyorum. Bu ittifak tasarısı konuşulurken hep de
duyuyoruz “İttifak neticesinde herkesi kucaklayacağımız bir yönetim şekli kuracağız.”
Şeklinde. Bu, tabii, daha yeni değil, siyasi tarihimizde daha önce 90’larda
Demirel'in kullandığı, daha sonra Özal'ın kullandığı argümanlardan biriydi
“kucaklama” siyaseti. İşte, bütün ana akımları birleştirecek bir siyaset
anlayışı şeklinde. Tabii, çok geçerliliği yok. Bu aslında şöyle de bir noktaya
da gelebilir: Türkiye'de siyasi partilerin önemini azaltan... Partiler neden
vardır? Kendi ideolojileri, inançları doğrultusunda yönetim şekillerini
savunmak ve insanları o inanç etrafında örgütleyebilmek
için vardır. Ancak ortaya öyle bir tablo çıkıyor ki insanlar bir yerde
popülizmin esiri hâlinde bir siyasi atmosfere ve siyasetin kendi doğasını
öldüren bir ortama sebebiyet verebilir.
(Mikrofon
otomatik cihaz tarafından kapatıldı) 
ZEYNEL
EMRE (Devamla) – Bu, ne pahasına olursa olsun kazanma siyasetinin Türkiye’ye
vereceği zararlar büyüktür. Umarım, Meclisten bu teklif, değişiklik geçmez
diyorum.
Hepinize
saygılar sunuyorum. (CHP sıralarından alkışlar) 
BAŞKAN
– Teşekkürler Sayın Emre.
Önergeyi
oylarınıza sunuyorum: Kabul edenler... Etmeyenler... Önerge kabul edilmemiştir.
19’uncu
maddeyi oylarınıza sunuyorum: Kabul edenler... Etmeyenler... Madde kabul
edilmiştir.
20’nci
madde üzerinde iki adet önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 20’nci maddesinin tasarı metninden
çıkarılmasını arz ve teklif ederiz.
 Filiz
Kerestecioğlu Demir Behçet Yıldırım Kadri Yıldırım
 İstanbul Adıyaman Siirt
 Meral
Danış Beştaş Mahmut Toğrul  Feleknas Uca
 Adana Gaziantep 
Diyarbakır
 Ayhan
Bilgen 
 Kars
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) –Katılamıyoruz Sayın Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Kars Milletvekili Ayhan Bilgen konuşacaktır.
Buyurun
Sayın Bilgen. (HDP sıralarından alkışlar)
Süreniz
beş dakikadır.
AYHAN
BİLGEN (Kars) – Sayın Başkan, değerli milletvekilleri; keşke burada
görüştüğümüz her konu, şimdi üzerinde çok söz söylemeye bile ihtiyaç olmayacak
20’nci madde kadar masum olsaydı, elektrikli taşıtların, elektrik motoru
bulunan taşıtların motor gücüyle ilgili ibarenin düzenlemeye yazılmasıyla
ilgili. Ama galiba bundan daha kritik bir gündemimiz var, o da bu Parlamentonun
saygınlığı, bu Parlamentonun gerçekten toplumsal sorunları çözme konusunda
güvenilirliği konusu. Tabii, bunun somut ölçütleri var aslında. İster anketlere
bakın, siyasetçinin toplumdaki saygınlığı gün geçtikçe yükseliyor mu;
siyasetten beklentisi, siyasetin sorun çözebilme kapasitesi gittikçe kalite
olarak artıyor mu yoksa tam tersine siyaset, siyasetçi gittikçe
itibarsızlaşıyor, gittikçe yıpranıyor mu? 
Değerli
arkadaşlar, elbette ki ülke sorunlarını çözmek, önce kendi saygınlığı,
kendisine yönelik beklentiye cevap verecek bir iradeyi deklare etmekten geçer.
Bir Parlamentonun saygınlığının belli ölçüleri vardır. Dünyada en azından kabul
edilen genel geçer ölçüler vardır. Bunlardan birisi, herkesin, düşüncesini,
fikrini özgürce ifade edebiliyor olmasıdır. Sokakta herhangi bir vatandaşın
düşüncesini özgürce ifade edebilmesinin nasıl ölçüleri belliyse, kriterleri
evrensel hukukta belliyse, Parlamentoların saygınlığında milletvekillerinin
düşünce beyan edebilme özgürlüğünün kriteri de bellidir. 
Değerli
arkadaşlar, seçim kanunları tıpkı Meclislerin çalışma biçimleri gibi oluşma
biçimlerinin kriterlerini ortaya koyar. Dolayısıyla, çalışmanın verimliliği,
çalışmanın özgür olması, çalışmanın güven veriyor olması, aynı zamanda o
organın nasıl oluştuğuyla doğrudan ilgilidir.
Şimdi
düşünün ki Türkiye önümüzdeki hafta Genel Kurulda seçim güvenliğiyle ilgili
ittifakları içeren bir paketi görüşecek ama OHAL’i tartışmadan, savaş
koşullarında seçim yapmanın ne kadar demokratik, ne kadar meşru, ne kadar kabul
edilebilir olduğunu konuşmadan, seçim güvenliğini sadece bir günün güvenliği
gibi, sadece sabah başlayıp akşam biten oy kullanma ve oyların sayımının
güvenliği gibi algılayarak hareket edecek. 
Değerli
arkadaşlar, milletvekillerimiz yargılanıyorlar, milletvekillikleri düşüyor,
tutuklanıyorlar ve bu rakamlar dünyada hiçbir ülkeyle kıyaslanmayacak ölçüde,
düzeyde. Bu Meclisin belki de saygınlığının en temel tarihî referanslarından
birisi, kuruluş döneminde, henüz cumhuriyet yokken, savaşı yönetirken, Kurtuluş
Savaşı’nda bile muhalefete tahammülün, en acımasız, en sert eleştirilere
tahammülün bugünkünden çok daha yüksek düzeyde olmasındadır. 
Değerli
arkadaşlar, birçok milletvekilimizin yargılandığı dosyalar, kişisel hakaret davaları.
Benim ve yine birçok arkadaşımızın yargılandığı dosyalar, 2911’e muhalefetten.
Şimdi
düşünün ki seçim döneminde, seçim büromuzun önünde, Emniyetin kayıtlarına göre,
yaklaşık 100 kişiye ben konuşma yapmışım, bunun gibi her gün hepimiz seçim
döneminde onlarca konuşma yapıyoruz ama bununla ilgili fezleke hazırlanmış, 4
duruşmadır yargılanıyorum ama hâkim dosyayı kapatamıyor ve bu dosyadan dolayı
il, ilçe yöneticilerimiz tutuklandılar, ben de yargılanmaya devam ediyorum. 100
kişi toplanmış, konuşmuşum, dağılmışlar. Emniyet tutanaklarında hiçbir vukuat
yok, olay yok, çevreye zarar verme yok ve tutanak, fezleke 2911’e muhalefet
yani diyor ki: “Valilikten izin alacaktınız, miting düzenleme prosedürüne
uyacaktınız yani tertip komitesi oluşturacaktınız seçim döneminde ve seçim
büronuzun önünde toplantı yapmak için bu prosedürün gereğini yapacaktınız.”
Şimdi, bu şartlarda, milletvekili, seçim döneminde seçim bürosunun önünde 100
kişiye hitap edemeyeceksek bu Parlamento hangi sorununu konuşacak, neyi tartışacak
ve neyi çözme iradesini sergileyecek değerli arkadaşlar? 
Venedik
Komisyonunun kriterleri çok açık kriterlerdir ve Türkiye'yi bağlar. Türkiye
Büyük Millet Meclisinin internet sitesine girdiğinizde de Venedik Komisyonunun
meşru bir muhatap olduğunu raporları üzerinden, değerlendirmeleri üzerinden
görürsünüz. Venedik Komisyonunun siyasetin meşruiyetiyle ilgili, seçimin
meşruiyetiyle ilgili, parlamentoların oluşma biçimiyle ilgili kriterleri çok
açık. Biraz önce ekonomiyle ilgili sanki hiçbir teknik ölçü, kriter yokmuş gibi
bir tartışma yürüdü burada. Değerli arkadaşlar, siyasetin de ekonominin de net
kriterleri vardır. Mesela, Maastricht Kriterleri vardır, hepimiz biliyoruz;
faiz oranları, enflasyon rakamları, dış borç miktarı, cari açık, dış ticaret
açığı, bütün bu rakamlar ekonominin net teknik kriterleridir. Siz bu kriterleri
tanısanız da tanımasanız da…
(Mikrofon
otomatik cihaz tarafından kapatıldı)
BAŞKAN
- Sözlerinizi tamamlayın Sayın Bilgen. 
AYHAN
BİLGEN (Devamla) - Teşekkür ediyorum. 
…yok
saysanız da sonuçta bu kriterler sizi hem uluslararası arenada hem de toplumsal
memnuniyet açısından bir ölçüt, bir çerçeve zemin olarak sorgular, tartar ve
siz o sıklette yarışırsınız, orada anılırsınız, öyle tanırsınız. 
Değerli
arkadaşlar, ister hukukun, demokrasinin, evrensel değerlerin kriterlerine bakın
ister ekonominin kriterlerine bakın isterseniz inanç dünyasının kriterlerine
bakın, her şeyi yeniden gözden geçirmeye değecek bir felaketle karşı
karşıyayız. Ben daha önce bu kürsüden ifade ettim burada çirkin şeyler
yaşandığında, bir kez daha ifade ederek bitireyim, belki bu ölçü, bu kriter bir
şey ifade eder. Zümer Suresi'ndeki meşhur ifadedir: “Onlar, bütün görüşleri
dinlerler, en güzeliyle amel ederler.” deniyor. Sonunda da deniyor ki: “Bu,
akıl sahiplerinin yoludur.” 
Değerli
arkadaşlar, bu kürsüdeki konuşmalara tahammül göstermediğinizde sadece bu
Parlamentonun saygınlığına daha fazla leke düşürürsünüz.
Herkesi
saygıyla selamlıyorum. (HDP sıralarından alkışlar) 
BAŞKAN
– Teşekkürler Sayın Bilgen.
GARO
PAYLAN (İstanbul) – Sayın Başkanım, karar yeter sayısı istiyoruz.
BAŞKAN
– Önergeyi oylarınıza sunacağım ve karar yeter sayısı arayacağım.
Önergeyi
kabul edenler… Etmeyenler… Karar yeter sayısı yoktur.
Birleşime
on dakika ara veriyorum.
Kapanma Saati:19.56
DOKUZUNCU OTURUM
Açılma Saati: 20.10
BAŞKAN: Başkan Vekili Mithat SANCAR
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
----- 0 -----
BAŞKAN
– Türkiye Büyük Millet Meclisinin 68’inci Birleşiminin Dokuzuncu Oturumunu
açıyorum. 
533
sıra sayılı Kanun Tasarısı’nın 20’nci maddesi üzerinde Kars Milletvekili Ayhan
Bilgen ve arkadaşlarının önergesinin oylamasında karar yeter sayısı
bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım.
Kabul
edenler… Etmeyenler… 
Kâtip
üyeler arasında tereddüt var, elektronik oylama yapacağız.
İki
dakika süre tanıyorum. 
(Elektronik
cihazla oylama yapıldı)
BAŞKAN
– Karar yeter sayısı yoktur.
Birleşime
beş dakika ara veriyorum.
Kapanma Saati: 20.13
ONUNCU OTURUM
Açılma Saati: 20.21
BAŞKAN: Başkan Vekili Mithat SANCAR
KÂTİP ÜYELER: Fehmi KÜPÇÜ (Bolu), Sema KIRCI (Balıkesir) 
----- 0 -----
BAŞKAN
– Türkiye Büyük Millet Meclisinin 68’inci Birleşiminin Onuncu Oturumunu
açıyorum. 
533
sıra sayılı Kanun Tasarısı’nın 20’nci maddesi üzerinde Kars Milletvekili Ayhan
Bilgen ve arkadaşlarının önergesinin ikinci oylamasında da karar yeter sayısı
bulunamamıştı.
Şimdi
önergeyi tekrar oylarınıza sunacağım ve karar yeter sayısı arayacağım.
Oylamayı
elektronik oylama cihazıyla yapacağız.
Oylama
için üç dakika süre tanıyorum. 
(Elektronik
cihazla oylama yapıldı)
BAŞKAN
– Önerge kabul edilmemiştir, karar yeter sayısı vardır.
533
sıra sayılı Kanun Tasarısı’nın görüşmelerine devam ediyoruz. 
Komisyon?
Yerinde.
Hükûmet?
Yerinde. 
20’nci
madde üzerindeki diğer önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 20’nci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya Temizel Bihlun
Tamaylıgil Musa Çam
 İzmir İstanbul İzmir
 Ömer Süha Aldan Lale Karabıyık Dursun
Çiçek
 Muğla Bursa İstanbul
MADDE
20 – 197 sayılı Kanunun 11 inci maddesinin birinci fıkrasında bulunan “motor
silindir hacmi,” ifadesinden sonra gelmek üzere “motor gücü,” ibaresi
eklenmiştir. 
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde İstanbul Milletvekili Dursun Çiçek konuşacaktır.
Buyurun
Sayın Çiçek. (CHP sıralarından alkışlar)
Süreniz
beş dakikadır.
DURSUN
ÇİÇEK (İstanbul) – Sayın Başkanım, değerli milletvekilleri; yüce Meclisi
sevgiyle saygıyla selamlıyorum.
533
sıra sayılı Kanun Tasarısı’nın 20’nci maddesi üzerine söz almış bulunuyorum. 
Bu
madde ve genelde kanun tasarısı 43 ayrı yasada değişiklik öngörmüş ve torba
yasa niteliğini kazanmış, temel kanun olarak görüşülmesi hepimizin de
vurguladığı gibi İç Tüzük’e ve temel hukuk ilkelerine aykırıdır. Bu kanun
tasarısıyla ilgili olmaktan ziyade…(Uğultular) 
MUSA
ÇAM (İzmir) – Sayın Başkan, çok gürültü var.
BAŞKAN
– Sayın Çiçek, bir dakika bekleyin lütfen.
Değerli
milletvekilleri, salonda uğultu var, hatip kürsüde; daha rahat konuşması ve
sizlere sesini duyurabilmesi için lütfen sükûneti temin edelim.
Buyurun
Sayın Çiçek.
DURSUN
ÇİÇEK (Devamla) – Oylama için gelenlerin görevi bitti, onlar ayrılabilir tabii
Sayın Başkanım.
Dünya
Kadınlar Günü ilk kez 19 Mart 2011’de Danimarka, Almanya ve İsviçre’de anılmaya
başlandı. Tabii, seçme ve seçilme hakkı, eğitim hakkı… Birleşmiş Milletlerin 66
yıl önce, 16 Mart 1977’de aldığı kararla 8 Mart Dünya Kadınlar Günü olarak
kabul edildi. 
Bundan
iki yüz yirmi üç yıl önce kabul edilen Kadın Hakları Bildirgesi’nin 1’inci ve
2’nci maddesi şu şekilde: 1’inci madde: “Kadın özgür doğar ve yaşamını
erkeklerle eşit haklara sahip olarak sürdürür.” 2’nci maddesi: “Her siyasi topluluğun
amacı -yani şu an siyaset yaptığımıza göre bizim de amacımız- kadının ve
erkeğin özgürlük, güvenlik, mülkiyet ve özellikle baskıya karşı korunma hakkını
sağlamaktır.” Tabii, bundan yıllarca önce, 84 yıl önce 20’nci yüzyılın lideri
Büyük Önder Mustafa Kemal Atatürk büyük bir öngörüyle 3 Nisan 1930’da, Belediye
Kanunu’yla kadınlarımıza yerel seçimlerde seçme ve seçilme hakkını verdi; 26
Ekim 1933’te köy muhtarlığı hakkını verdi ve ilk köy muhtarı kadınımız o
tarihte seçildi; 5 Aralık 1934’te ise milletvekili seçme ve seçilme hakları
verildi. 5’inci Dönemde 17 kadın milletvekilimiz bu Gazi Mecliste görev yaptı. 
Batı’nın
şımarık çocuğu Yunanistan’da dahi 18 yıl sonra, 1952’de, İsviçre de –ki Medeni
Kanun’a kaynak olan İsviçre’de- 37 yıl sonra, Fransa’da 10 yıl sonra, İtalya’da
-yine birtakım hukuk kanunlarını aldığımız İtalya’da- 11 yıl sonra olan bu
seçme ve seçilme hakkını Mustafa Kemal Atatürk yıllarca önce, Avrupa’dan önce,
bu zor coğrafyada olmasına rağmen kadınlarımıza vermiş ve dünya lideri olduğunu
bir kez daha göstermiştir. 
7
Haziran seçimlerinde 98 kadın milletvekilimiz varken 1 Kasımda ne yazık ki 17
vekil azalarak yüzde 15’e düşmüştür. Kadın seçmen oranı yüzde 50’dir. Buna
itirazı olan sanırım yok. Yüzde 50 seçmen olan bir toplumda yönetimde ve
milletvekili olarak da yüzde 50 kadınların olması demokrasinin ve temsilde
adaletin gereği değil midir? Dolayısıyla, 194 vekilliği haksız yere erkekler
olarak işgal ediyoruz; temsilde adaleti, demokrasiyi ve insan haklarını ihlal
ediyoruz.
Genel
Başkanımızın Aydın’da vurguladığı gibi gelin, birlikte Siyasi Partiler
Yasası’nı değiştirelim, cinsiyet kotasını ilk etapta yüzde 33’e çıkaralım,
hatta yüzde 50’ye çıkaralım. Ulu Önder Mustafa Kemal Atatürk’ün 34’te
vurguladığı gibi siyasi gerçeğin, demokrasinin gereğini yapalım.
Kadını
eşit bir insan olarak görmeyen, onu cinsel bir yaratık olarak niteleyen çağ
dışı zihniyeti şiddetle kınıyoruz. Kadına şiddeti yüzde 1.400 artıran, onları
ötekileştiren, kadının üretim gücünü yok sayan karanlık zihniyeti Türk milletine
şikâyet ediyoruz.
Millî
Mücadele’mizde, cumhuriyet aydınlanmasında, başta eğitim olmak üzere, kamu
hizmetlerinde, sosyal hayatımızda ve sanatta bu aziz milletin kalkınmasına
destek veren kadınlarımız başta olmak üzere, Dünya Kadınlar Günü’nü kutluyoruz.
Meclise
sevgi ve saygılar sunuyorum. (CHP sıralarından alkışlar)
BAŞKAN
– Teşekkürler Sayın Çiçek.
Önergeyi
oylarınıza sunuyorum: Kabul edenler... Kabul etmeyenler... Önerge kabul
edilmemiştir.
20’nci
maddeyi oylarınıza sunuyorum: Kabul edenler... Kabul etmeyenler... 20’nci madde
kabul edilmiştir.
21’inci
madde üzerinde iki adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 21’inci maddesinin tasarı metninden
çıkarılmasını arz ve teklif ederiz.
 Filiz
Kerestecioğlu Demir Behçet Yıldırım Feleknas Uca
 İstanbul Adıyaman Diyarbakır
 Meral
Danış Beştaş Mahmut Toğrul Mehmet Ali Aslan
 Adana Gaziantep Batman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Batman Milletvekili Mehmet Ali Aslan konuşacaktır. 
Buyurun
Sayın Aslan. (HDP sıralarından alkışlar)
Süreniz
beş dakikadır.
MEHMET
ALİ ASLAN (Batman) – Teşekkürler Sayın Başkan.
Sayın
Genel Kurulu saygıyla selamlıyorum.
Arkadaşlar,
dün burada dile getirmiştim, evet, soru önergelerimize cevap verilmiyor. Bazen
bakan beylere ilgili sorunları iletiyoruz, maalesef çözümü konusunda bir adım
atılmıyor. Bunlardan bir tanesi de 30/11/2017 tarihinde tutuklanan Demokratik
Bölgeler Partisi Ömerli eski İlçe Eş Başkanı Esma Yılmaz. Kendisi
tutuklandıktan sonra Mardin Cezaevine konur, o esnada 4 aylık bir bebeği
vardır. Arin Yaren bebek, tabii, solunum sorunu çektiği için günde iki kez
cihaza bağlanmak durumunda bırakılıyordu, bundan dolayı da babası Mardin’de
yaşadığından her gün sağlık ocağına, hastaneye gidip onun tedavisini yaptırdıktan
sonra tekrar annesine, cezaevine bırakıyordu. Ama ne oldu? Kısa bir süre sonra
Esma Yılmaz Başkanımız Urfa 2 No.lu T Tipi Cezaevine sürgün edildi ve bebeği de
tabii onunla götürülmek zorunda kalındı. Bu sefer de tedavisi aksadı çünkü
Urfa’da onu sürekli cezaevinden alıp sağlık ocaklarına, ilgili sağlık
birimlerine götürecek kimse yoktu. Düşünün, bunun kadar insani bir şey olabilir
mi? Biz dedik ki: Bari Mardin’de kalsın ki hiç olmazsa bebeği babası her gün
alıp sağlık ocağına tedaviye götürsün. Bu bile maalesef çok görüldü ve bu da
yetmezmiş gibi Esma Yılmaz ve arkadaşlarına hücre hapsi verildi. Zaten koğuş
ortamında solunum zorluğu çekiyor ve cihaza bağlı, günde iki kez bağlıyorlar,
üstüne yetmezmiş gibi annesine ve arkadaşlarına bahanelerle hücre cezası
verildi. 
Yaren
bebek hücrede yaşayamaz arkadaşlar. Allah korusun, Allah göstermesin, onun
başına bir durum geldiği zaman başta iktidar olmak üzere bütün Meclis
sorumludur. Bakın, ben bu konuda bir ay önce de soru önergesi vermiş
bulunmaktayım. Ya, bir bebeğin hayatını kurtarmak, bir bebeği rahatlatmak da
eğer size zor geliyorsa ya da bunu başaramıyorsanız gerçekten kendinizi
sorgulamanız gerekir diye düşünüyorum.
Bakın,
size o dünyalar tatlısı Arin Yaren bebeğin de fotoğrafını gösteriyorum yani
anlattıklarımız hakikidir, böyle hayalî bir şeyler anlatmıyoruz. Herkes kendi
çocuğunu bir bunun yerine koysun yani sizin çocuğunuz olsa siz de acaba bu
anlamda tepkisiz mi kalırdınız? 
İşin
ilginç kısmı, hem ulusal hem uluslararası hukuk normlarında ve bizim Anayasa’mızda,
5275 sayılı Ceza ve Güvenlik Tedbirlerinin İnfazı Hakkında Kanun’da hamile
kadınların ve 6 aydan daha küçük bebeği olan kadınların tutuklanması
yasaklanmıştır. Peki, bu hüküm neden uygulanmıyor? Yani kanunun üzerinde,
yasanın üzerinde bir yargı mı vardır ya da eğer yargı bağımsızsa Meclisin
çıkardığı bu kanunu nasıl takmıyor, bunu da iktidarın sorgulaması gerekmiyor
mu? Yani aşikâr, apaçık bir kanun maddesi var ve 700’e yakın 0-6 yaş arası
çocuk şu anda cezaevinde, 45 hamile kadın şu anda cezaevinde. Çıktınız burada
Kadınlar Günü’nü kutladınız, ne güzel, her şeyi tozpembe gösterdiniz ama kanuni
haklarını bile savunamıyorsunuz. Yani şimdi, bu, ne perhiz ne lahana turşusu
deme hakkını bize doğuruyor, keşke öyle olmasaydı. 
Arkadaşlar,
o kadar çok sorun var ki benim klasörlerle aslında buraya çıkmam lazım ama
zaman darlığı oluyor. 
Hepinizin
malumu, ölen öğretmen Gökhan Açıkkollu -42 yaşında- 15 Temmuz darbe
girişiminden sonra ihbar edilmiş ve gözaltına alınmış. Buna da soru önergesi
verdim, buradan okuyacağım: “Gözaltı süresi boyunca yapılan rutin sağlık
kontrollerinde sürekli darp edildiğini… 
(Mikrofon
otomatik cihaz tarafından kapatıldı)
BAŞKAN
– Sözlerinizi tamamlayın Sayın Aslan.
MEHMET
ALİ ASLAN (Devamla) – …yüzlerce kez tokat ve tekme yediğini anlattı. Şeker ve
panik atak rahatsızlıkları nedeniyle krizler geçirdi, 2 kez komaya girdi,
hastaneye yatırıldı. Gözaltında kaldığı 13’üncü gün yaşadıklarına daha fazla
dayanamayan öğretmenin kalbi durdu ve Türkiye İnsan Hakları Vakfı Başkanı
Profesör Şebnem Korur Fincancı muayene belgelerine dayanarak hazırladığı
raporda öğretmenin gördüğü işkence sonucu kalp krizi geçirerek hayatını
kaybettiğini açıkladı.” Daha ilginç kısmı: “7 Şubat 2018 tarihli Millî Eğitim
Bakanlığının iade kararının da meslekten ihraç edilmiş olan Gökhan Öğretmenin
eşine okul müdürü tarafından tebliğ edildiği öğrenildi.” Yani adam işkencede
öldü, sonra görevine iade edildi. 
Biz
bunları niye anlatıyoruz acaba? 107 bin insan OHAL Komisyonuna başvurmuş
arkadaşlar; 1 değil, 2 değil, 3 değil, 5 değil. Yani haksızlıklar, zulümler var
ki bu kadar çok başvuru var. 
Teşekkür
ediyorum, sağ olun. (HDP sıralarından alkışlar)
BAŞKAN
– Teşekkürler Sayın Aslan. 
Sayın
Özdemir, sisteme girmişsiniz. 
SİBEL
ÖZDEMİR (İstanbul) – Sayın Başkan, Sayın Maliye Bakanına bir bilgi ve talep
iletmek üzere söz istedim. 
BAŞKAN
– Buyurun. 
III.- AÇIKLAMALAR (Devam)
31.- İstanbul Milletvekili Sibel Özdemir’in, ön lisans
muhasebe bölümü mezunlarının sorunlarına ilişkin açıklaması
SİBEL
ÖZDEMİR (İstanbul) – Teşekkür ederim Sayın Başkan. 
Sayın
Bakan, şöyle ki: Meclis çalışmalarını takip eden bazı ön lisans bölümü
mezunları bazı taleplerini size iletmemi istediler özellikle. Şöyle ki: 3173
nitelik kodlu ön lisans muhasebe mezunları Türkiye’nin farklı illerinden bir
araya gelerek buraya beni de ziyarete geldiler Sayın Bakan. Ön lisans muhasebe
mezunu bu gençlerimiz en az 120 ortaksız kadro tahsis edilmesini talep
ediyorlar. Almış oldukları KPSS puanlarının yanmaması için de bu atamalarının
en geç 2018 Haziran ayına kadar tamamlanması gerekiyor. Önümüzde çok az bir
süre kaldı. Şimdiye kadar gerçekleşen hem merkezî atamalarda hem de açıktan
atamalarda az sayıda kadro verildiğini ve bu nedenle de 85 ve üzeri, yüksek
puan almalarına rağmen atanamadıklarını dile getirdiler. 3173 nitelik kodlu ön
lisans muhasebe mezunlarının kadro ve haziran ayında atama taleplerini sizin
bilgilerinize sunuyorum. Bu konuda bir çalışma yapmanızı özellikle talep
ediyorlar.
Teşekkür
ederim. 
BAŞKAN
– Teşekkürler Sayın Özdemir.
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı (1/914) ile Plan ve
Bütçe Komisyonu Raporu (S. Sayısı: 533) (Devam)
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 21’inci
maddesinin aşağıdaki şekilde değiştirilmesini arz ve teklif ederiz.
Saygılarımızla.

 Zekeriya
Temizel Bihlun Tamaylıgil Musa Çam
 İzmir İstanbul İzmir
 Ömer
Süha Aldan Lale Karabıyık Aytuğ Atıcı
 Muğla
 Bursa Mersin
MADDE
21- 197 sayılı Kanunun geçici 8 inci maddesinin birinci fıkrasında bulunan
(l/A) sayılı tarifeden sonra gelmek üzere aşağıdaki fıkra ilave edilmiştir.
"(I/A)
sayılı tarifede yer alan ve sadece elektrik motoru olan taşıtlardan, motor
gücü;
a)
70 kW'ı geçmeyenler birinci satırında,
b)
70 kW'ı geçen fakat 85 kW'ı geçmeyenler ikinci satırında,
c)
85 kW'ı geçen fakat 105 kW'ı geçmeyenler üçüncü satırında,
d)
105 kW'ı geçen fakat 120 kW'ı geçmeyenler dördüncü satırında,
e)
120 kW'ı geçen fakat 150 kW'ı geçmeyenler beşinci satırında,
f)
150 kW'ı geçen fakat 180 kW'ı geçmeyenler altıncı satırında,
g)
180 kW'ı geçen fakat 210 kW'ı geçmeyenler yedinci satırında,
h)
210 kW'ı geçen fakat 240 kW'ı geçmeyenler sekizinci satırında,
ı)
240 kW'ı geçenler dokuzuncu satırında,
yaşları
itibarıyla yer alan vergi tutarlarının %25'i oranında vergilendirilir."
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Önerge üzerinde Mersin Milletvekili Aytuğ Atıcı konuşacaktır.
Buyurun
Sayın Atıcı. (CHP sıralarından alkışlar)
Süreniz
beş dakikadır.
AYTUĞ
ATICI (Mersin) – Teşekkür ederim Sayın Başkan.
Öncelikle,
Meclis Başkan Vekilliğinizi tebrik ediyorum, sizi kutluyorum. O koltuğa ne
kadar yakıştığınızı üç gündür hep beraber izliyoruz. (CHP ve HDP sıralarından
alkışlar)
BAŞKAN
– Çok teşekkür ederim Sayın Atıcı, sağ olun.
AYTUĞ
ATICI (Devamla) – Değerli arkadaşlar, bugün 8 Mart Dünya Emekçi Kadınlar Günü.
Kadınların özgür ve erkeklerle eşit koşullarda yaşayacakları bir Türkiye’yi
kurgulayacağımıza inancım tamdır.
Şimdi
sizlere “Kadınlarla ilgili olarak İslam’ın güncellenmesi gerekir.” dersem
herhâlde kıyameti koparırsınız, burada büyük gürültü kopar ama bu sözleri Recep
Tayyip Erdoğan söylediğinde alkışlıyorsunuz yani keyfinize göre, işinize
geldiği gibi yüce dinimizi kullanıyorsunuz.
Sayın
Başkan, değerli milletvekilleri; 533 sıra sayılı vergi kanunlarında değişiklik
yapan tasarının 21’inci maddesiyle ilgili olarak verdiğimiz önerge üzerine söz
almış bulunuyorum. Vergileri arttırarak halkın belini kırmayan, Man Adası gibi
vergi cennetlerinde vergi kaçıranlara seyirci kalmayan milletvekillerini
saygıyla selamlıyorum. 
Değerli
arkadaşlar, bu maddede ne yapıyorsunuz? Elektrikli taşıtlardan vergi almayı
planlıyorsunuz. Ya, Allah aşkına, ne olur bir kere de doğru iş yapın, bir kere.
Dünya gidiyor Mersin’e, siz gidiyorsunuz tersine. Dünyada herkes ama herkes
“Aman, elektrikli araç kullan, biz senden vergi istemiyoruz, al üzerine de sana
teşvik veriyoruz.” derken Sayın Bakan siz burada elektrikli araçlardan vergi
almaya kalkıyorsunuz yani onlara “Aman, bu araçlardan uzak durun.” diyorsunuz.
Herkes fosil yakıtlardan uzaklaşıp yenilenebilir enerji kaynaklarına yönelirken
siz bunun tam tersini yapıyorsunuz; insanlar temiz enerji kullanacak,
elektrikli, akülü araba kullanacak, siz kalkıyorsunuz bundan vergi alıyorsunuz.
Aslında bu, Türkiye’ye yaptığınız ilk kötülük değil. 
Aynı
yasa tasarısının, şu anda görüştüğümüz yasa tasarısının 89’uncu maddesinde ise
Ruslar ve Japonlar nükleer santral inşa ederken devlet yardımı alsın diye de
bir madde koyuyorsunuz Sayın Bakan. Ya, şimdi Ruslara ve Japonlara biz devlet
yardımını niye yapalım, niye yapalım?
MALİYE
BAKANI NACİ AĞBAL (Bayburt) – Sayın Atıcı, elektrikli araçlardan yüzde 75
indirimli vergi almayı öngörüyoruz bu düzenlememizde. 
AYTUĞ
ATICI (Devamla) – Sayın Bakan, -belki sesi duyulmamıştır- diyor ki: “Elektrikli
taşıtlardan yüzde 75 vergi indiriyoruz.” Bakın, dünyaya nasıl tersten
baktığımızı çok güzel izah etti. Şimdi ben size sorayım: Daha önce vergi
alınmazken yüzde 25 vergi koyuyorsunuz, diğer taraftan diyorsunuz ki: “Fosil yakıt
kullanan benzinli, mazotlu araçlara göre yüzde 75 daha az vergi alıyorum.”
Bakın, bunu halkımıza yapmayın Sayın Bakan. Halkımızın feraseti çok yüksektir,
çok neciptir. 
MALİYE
BAKANI NACİ AĞBAL (Bayburt) – Onun için bütün seçimlerde AK PARTİ’ye oy veriyor.
AYTUĞ
ATICI (Devamla) – O nedenle dalga geçmeyin akıllarıyla. Siz, bakın, sıfır olan
vergiyi yüzde 25’e çıkardığınızı kanunda itiraf ediyorsunuz, sonra dönüp halka
diyorsunuz ki: “Ey halkım, sen yeter ki elektrikli araç kullan, ben yüzde 75
indirim yapacağım.” Ya, yüzde 100 indirim yapıyordunuz, şimdi yüzde 75 indirim
yapıyorsunuz. Bunun da üzerine kalkıp milletten oy istiyorsunuz ya, “Pes!”
diyorum be, başka bir şey demiyorum. 
MALİYE
BAKANI NACİ AĞBAL (Bayburt) – Millet de hep bize oy veriyor. Niye veriyor
acaba? Size inanmıyorlar. 
AYTUĞ
ATICI (Devamla) – Ama bu, AKP mantığının tam da tezahürüdür. Bugüne kadar
yaptığınız her şeyi şurada bir cümlenizle gayet güzel izah ettiniz. Diyorsunuz
ki: “Biz her şeyi tersten yaparız, sonra halkı kandırır, doğruları söylemez ve
yine oylarını isteriz.” Ama bu millet elbette sizin yanlış yaptığınızı
anlayacak. 
Hadi
şimdi çıkın, kalkın, 89’uncu maddede Ruslara ve Japonlara neden devlet yardımı
verdiğinizi bir anlatın halkımız dinlesin Allah aşkına! Niye bu yardımı
veriyorsunuz? Hadi, efendim, yerli, millî şirketler bir iş yaparken devlet
yardımı verin, eyvallah, baş tacı. Ya, Allah’ın Rus’una, Japon’una niye yardım
eder benim devletim benim ülkemde nükleer santral kursun diye? Bu devlet
yardımını siz bizi öldürsünler diye mi veriyorsunuz? O nükleer santraller insan
öldürüyor. Bizi kanser yapsınlar diye mi siz o yardımı veriyorsunuz Sayın
Bakan, Allah aşkına? Mersin’in güzel doğasını yok etsinler diye bir de üzerine
gidip devlet yardımı veriyorsunuz. Denizin suyu 2 derece ila 6 derece artsın da
bir tane balık yaşamasın diye gidip bir de üzerine devlet yardımı veriyorsunuz.
Ya, bu akıl kârı bir şey mi Sayın Bakan, Allah aşkına? Böyle bir şeyi hangi
akıl kabul eder, hangi izanla bunu yapıyorsunuz, ben anlamıyorum. 
Değerli
arkadaşlar…
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Atıcı. 
AYTUĞ
ATICI (Devamla) – Teşekkür ederim Sayın Başkan.
Şimdi,
bir de olaya sizin anladığınız pencereden bakalım Sayın Bakan. Maliye
Bakanısınız ve AKP’nin Milletvekili ve Bakanısınız. Yani para gözüyle bakalım,
bir de o pencereden bakalım. Şu anki koşullarda bile o santralin söküm maliyeti
hesaplanmadığı hâlde dünyanın en pahalı elektrik enerjisini alım garantisiyle
milletimize sunmaya çalışıyorsunuz. Şu anda elektriğin kilovatsaati yaklaşık 5
dolar sent iken siz bize bunu 13,5 dolar sente vereceksiniz. Şimdi, bu kadar
pahalı enerjiyi bize versinler diye mi bir de üstüne devlet yardımı
yapıyorsunuz? Ya arkadaşlar, böyle bir şeyi akıl da vicdan da kabul etmez,
halkımız da kabul etmez.
Biz
doğruları söylemeye devam edeceğiz. Nükleer santraller zararlıdır, hem canımıza
zararlıdır hem malımıza zararlıdır, insanlığa zararlıdır. Allah aşkına, ne olur
halkımıza bu zararlı şeyleri yapmayın.
Teşekkür
ediyorum. (CHP sıralarından alkışlar) 
BAŞKAN
– Teşekkürler Sayın Atıcı.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
21’inci
maddeyi oylarınıza sunuyorum: Kabul edenler… Etmeyenler… 21’inci madde kabul
edilmiştir.
Birinci
bölümde yer alan maddelerin oylamaları tamamlanmıştır.
Şimdi
ikinci bölümün görüşmelerine başlıyoruz. 
İkinci
bölüm, 22 ila 49’uncu maddeleri kapsamaktadır.
İkinci
bölüm üzerinde söz isteyen sayın milletvekillerinin adlarını okuyorum:
Milliyetçi Hareket Partisi Grubu adına Mustafa Kalaycı, Konya Milletvekili;
Halkların Demokratik Partisi Grubu adına Ertuğrul Kürkcü, İzmir Milletvekili;
Cumhuriyet Halk Partisi Grubu adına Utku Çakırözer, Eskişehir Milletvekili;
şahıslar adına Mustafa Kalaycı, Konya Milletvekili; Ejder Açıkkapı, Elâzığ
Milletvekili.
İlk
söz, Milliyetçi Hareket Partisi Grubu adına Mustafa Kalaycı’ya aittir.
Buyurun
Sayın Kalaycı. (MHP sıralarından alkışlar)
Süreniz
on dakikadır.
MHP
GRUBU ADINA MUSTAFA KALAYCI (Konya) – Sayın Başkan, değerli milletvekilleri;
görüşülmekte olan 533 sıra sayılı Kanun Tasarısı’nın ikinci bölümü üzerinde
Milliyetçi Hareket Partisi Grubu adına görüşlerimizi açıklamak üzere
huzurlarınızdayım. Bu vesileyle yüksek heyetinizi hürmetle selamlıyorum.
Milliyetçi
Hareket Partisi olarak tasarıda yer alan, ekonomide canlılığın sağlanmasına;
yatırım, üretim, ihracat, AR-GE, yenilik ve tasarım faaliyetlerinin teşvik
edilmesine; istihdamın, tasarrufların ve iş yapma kolaylığının artırılmasına
yönelik düzenlemelere katkı ve destek veriyoruz. Partimizin program ve seçim
beyannamesinde bu konulara yönelik detaylı politikalar da yer almaktadır.
Tasarının
38’inci maddesiyle Özelleştirme Uygulamaları Hakkında Kanun’da değişiklik
yapılarak, hazineye ait taşınmazları değerlendirmek suretiyle kamuya gelir elde
etme hususu özelleştirme gerekçeleri arasına alınmaktadır.
Tasarı
görüşmeleri devam ederken Hükûmet 14 şeker fabrikasının özelleştirilmesi için
ihaleye çıkmıştır. Bunlar arasında seçim bölgemde yer alan ve 8 ilçe
ekonomisinin can damarı olan Ilgın Şeker Fabrikası da bulunmaktadır.
TÜRKŞEKER’in faaliyet raporlarına göre, Ilgın Şeker Fabrikasının 2015 yılı kârı
9,7 milyon lira, 2016 yılı kârı 19,7 milyon lira olup 2017-2018 pancar alım ve
işletme kampanyası döneminde 201 bin dekar alanda üretilen 1 milyon 455 bin ton
pancardan 140 bin ton şeker üretmiş ve 33 milyon lira kâr elde etmiştir. O
nedenle, zararı olduğu gerekçesiyle satılacağı bilgisi gerçek değildir. Tam
aksine, Ilgın Şeker Fabrikası 2016 yılında en fazla kâr elde eden işletmedir.
Ayrıca,
konuya “Fabrika kârlı mı zararlı mı?” gözüyle bakılmamalıdır. Şeker
fabrikalarının, bölgesel gelişme ve bölgeler arası gelişmişlik farklarının
giderilmesi açısından büyük öneme sahip olduğu unutulmamalıdır. Şeker
fabrikaları bölge ekonomisine hayat vermekte, ülke ekonomisine de yüksek katkı
sunmaktadır. Şeker fabrikaları, bulundukları yerlerde, pancar çiftçimizin,
esnafımızın, fabrika çalışanlarının, kamyoncuların, servisçilerin,
hayvancılıkla uğraşanların, velhasıl tüm bölge insanının başlıca geçim kapısı
ve önemli bir geçim kaynağıdır. O nedenle, özelleştirme ihalesine çıkılan şeker
fabrikalarının bulunduğu bölgelerdeki vatandaşlarımız günlerdir ayaktadır ve
gelişmeleri endişeyle takip etmektedir.
Zira,
ülkemizde bugüne kadar gıda sektöründe yapılan özelleştirmeler sonrasında bazı
fabrikaların ve iş yerlerinin kapanmış olması ve buralarda üretilen birçok
üründe ithalat yapar konuma gelinmesi gerçekleri karşısında şeker
fabrikalarının da kapanması, şeker pancarı tarımının bitmesi ve pancar şekeri
üretiminin sonlanması korkusu ve endişesi yaşanmaktadır. Böylesi bir durum
nişasta bazlı şeker üreticilerinin önünü açması, pazar alanını genişletmesi,
insanımızın sağlıksız şeker üretimi ve ithaline mahkûm olması sonucunu da
doğurmaktadır. Nişasta bazlı şekerin cıva zehirlenmesine yol açtığına ve
diyabetten kansere kadar birçok hastalığa neden olduğuna dair bilimsel
araştırmalar tüm dünya kamuoyunca hassasiyetle takip edilmektedir. 
Pancar
şekeri üreten AB ülkelerinde nişasta bazlı şeker kotası genelde yüzde 2 ila 3
düzeyindedir. Fransa ve İngiltere’de bu kota yüzde 0, Almanya’da ise yüzde
1,9’dur. Buna karşın Türkiye’de nişasta bazlı şekerin kotası yüzde 10 olup
Bakanlar Kurulu her yıl bu kotayı yüzde 50’ye varan oranlarda artırmaktadır.
Ayrıca piyasada etkin bir denetim de yoktur. Sayın Maliye Bakanımız “40 bin
kere düşündük.” demiş ve sosyal özelleştirme yaklaşımıyla sözleşmelere hem
çalışanların hem üreticilerin hakkını güvence altına alan, asgari beş yıl
boyunca üretimi garanti edecek hükümler koyduklarını açıklamıştır. Sayın
Bakanın bu yaklaşımı olumlu ancak sadece beş yıl için düşünmek yetmez; beş yıl
sonra ne olacak? Haddizatında Sayın Bakanın açıklamasından şeker fabrikaları
özelleştirildikten beş yıl sonra kapatılabilir anlamı da çıkmaktadır.
Milliyetçi
Hareket Partisi parti programı ve seçim beyannamelerinde de ayrıntılı bir
şekilde yer verdiği üzere özelleştirmede halka arz yönteminin esas olmasını,
stratejik kuruluşların özelleştirilmesinde seçici olunmasını savunmaktadır. Bu
itibarla, şeker fabrikalarına yönelik özelleştirme uygulamalarında acele
edilmemesini ve tüm fabrikaların ayrı ayrı değerlendirileceği teknik çalışmalar
yapılmasını öneriyoruz. Bu çalışmalara sektörün tüm paydaşları katılmalıdır.
Şeker fabrikalarının üretime devam etmelerini sağlamak üzere üreticinin kendi
fabrikalarını işletmesinin önü açılabilmelidir. Hâlen çiftçi kooperatiflerine
ait kârlı ve iyi bir şekilde işletilen şeker fabrikaları bulunmaktadır. Türk
şeker sanayisi ve şeker sektörü ekonomik ve sosyal getirileri yönünden iyi
analiz edilmeli, sektörün yaşatılmasına yönelik tüm tedbirler alınmalıdır.
Şeker fabrikaları ölçek büyüklüğü ve teknoloji açısından revize edilerek
modernizasyonu yapılmalı, verimlilikte uluslararası rekabet avantajı
sağlanabilmelidir. Ayrıca, yüksek olan nişasta bazlı şeker kotaları aşağı
çekilmeli, tatlandırıcıların şekere ikame edilmesi mutlaka önlenmelidir. 
Değerli
milletvekilleri; tasarının 37’nci maddesiyle terör eyleminin ortaya
çıkarılması, etkilerinin azaltılması veya bertaraf edilmesinin sağlanmasında
yardımcı ve faydalı olanlardan hayatını kaybeden sivillerin yakınlarına ikinci
istihdam hakkı verilmektedir. Bu düzenlemeyi Milliyetçi Hareket Partisi olarak
desteklemekle birlikte komisyonda şehit ve gazi yakınlarının memur unvanlı
görevlere atanmasını öngören teklifimiz maalesef reddedilmiştir. Geçen yıl
kasım ayında kabul edilen 7061 sayılı Kanun’la gazilerimizin hizmetli unvanlı
kadro ve pozisyonlar yerine memur unvanlı kadro ve pozisyonlara atanmaları
düzenlenmişti. Parti olarak gazilerimizle ilgili yapılan düzenlenmeyi
desteklemekle birlikte şehit ve gazi yakınlarının da memur unvanlı kadro ve
pozisyonlara atanmaları görüşünde olduğumuzu ifade etmiştik. Şehitlerimizin
emanetlerine ve gazilerimize sahip çıkmak, korumak ve toplumda kendilerine yakışır
bir hayat seviyesi sağlamak hepimizin görevidir. Hükûmetin de aynı hassasiyeti
taşıdığına ve gerekli düzenlemeyi yapacağına inanıyoruz. 
Aslında,
kamu kurum ve kuruluşlarında çeşitli unvanlarda görev yapan ve sayıları
yaklaşık 110 bin olan yardımcı hizmetler sınıfı personel bulundukları hizmet
sınıfından kaynaklı mağduriyet yaşamakta ve hizmet sınıflarının değiştirilmesi
suretiyle bu mağduriyetlerinin giderilmesini beklemektedir. Yardımcı hizmetler
sınıfı personeli kadro unvanlarına ilişkin görevlerinin sınırının unvan bazında
net olarak belirlenmemiş olmasından kaynaklı sorunlar yaşamaktadır. Ayrıca
hukuki yönü olmamasına rağmen bazı görev ve işlerin bu personele gördürülmesi,
zaman içerisinde söz konusu görevlerin ilgililerin unvanlarıyla özdeşleşmesine
ve bu görevleri yapmak istemediklerinde ise sorunlu personel durumuna
düşmelerine neden olmaktadır. Devlet memurlarından sadece yardımcı hizmetler
sınıfındakiler için ek gösterge olmaması, bu personelin maaş ve emeklilik
hakları bakımından mağduriyet oluşturmaktadır. Taşeron uygulaması yoluyla
kamudaki yardımcı hizmetlerin büyük bir bölümünün yürütülüyor olması ve taşeron
çalışanların sürekli işçi kadrolarına geçirilmesine ilişkin yasal düzenleme de
yapılmış olduğundan kamuda yardımcı hizmetler sınıfı personel istihdamına gerek
kalmamıştır. Bu kapsamda yardımcı hizmetler sınıfı tümden kaldırılmalı ve bu
sınıfta çeşitli unvanlarda görev yapan personel genel idare hizmetleri sınıfına
dâhil memur unvanlı kadrolara atanmalıdır. 
Değerli
milletvekilleri, güncel bir konuyu da burada arz etmek istiyorum: İŞKUR Toplum
Yararına Program kapsamında çalıştırılan imamların daimî kadrolara alınmaması
hem büyük haksızlıktır hem de birçok camimizin imamsız kalması söz konusudur;
mesela, Konya’nın Yalıhüyük ilçesi Merkez Camisi’nin geçici görevli imamının
görev süresi dolduğundan imamsız kalmıştır. Hem verilen din hizmeti açısından
hem de bu hizmeti verenlerin emekleri dikkate alınarak vekil, geçici ve fahri
çalışanların kadrolara alınmaları sağlanmalıdır. Bugün imamı olmayan birçok
camimiz vardır, camilerimiz imamsız bırakılmamalıdır. 
Teşekkür
ediyor, saygılar sunuyorum. (MHP sıralarından alkışlar)
BAŞKAN
– Teşekkürler Sayın Kalaycı.
İkinci
söz, Halkların Demokratik Partisi Grubu adına İzmir Milletvekili Ertuğrul
Kürkcü’ye aittir. 
Buyurun
Sayın Kürkcü. (HDP sıralarından alkışlar)
Süreniz
on dakikadır.
HDP
GRUBU ADINA ERTUĞRUL KÜRKCÜ (İzmir) – Sayın Başkan, sevgili arkadaşlar; bu
ikinci bölümle ilgili konuşma ister istemez hem genel olarak bütçeye hem de
özel olarak bütçenin çeşitli alanlara tahsis edilmesine bağlı bir yaklaşımı
gerektiriyor. Biz, bütçe tartışması sırasında, hatırlayacaksınız, Sayın Bakan
bu yaklaşımı çok beğenmese de bütçenin iki karakteri olduğunu söylemiştik.
Birincisi, bu, vicdansız bir bütçedir. İkincisi, bunun bir savaş bütçesi
olduğunu söylemiştik. İkisi zaten birbiriyle yakinen bağlıdır çünkü ancak siz,
tüketici, herhangi bir katma değer, herhangi bir varlık, herhangi bir zenginlik
üretmeyen bürokrasiye ve militarizme eğer yatırım yapacaksanız o yüzden her
zamankinden ve doğal olandan, iktisadi olandan daha fazla bir kaynağa, bütçeye
ihtiyacınız vardır. Bütün bunları karşılayabilmek için de vicdanlara değil,
halkın yarattığı zenginliklere yüzünüzü çevirmeniz gerekir. O nedenle, şimdi
önümüze gelen tasarı, aslında bütçenin finansmanının nasıl yapılmasının
düşünüldüğüne dair pek çok ipucu sunuyor ve ikinci bölüm bu bakımdan iki önemli
kaynağın söz konusu olduğunu bize gösteriyor. Bunlardan en önemlisi
özelleştirmelerle ilgili olan husustur. Sadece şeker fabrikalarının
özelleştirilmesiyle ortaya çıkan muazzam üretim açığı ve kaynak açığı bir yana,
öte yandan bütün kamu varlıkları şimdi artık gelir elde etme maksadıyla elden
çıkarılabilecektir yani o kamu varlığını esasen arsası için, o kamu varlığını
elinde bulundurduğu diğer kapasiteler için satılığa çıkartabileceksiniz. Adalet
ve Kalkınma Partisi böylece Türkiye tarihinin en büyük özelleştirme
kapasitesine ulaşmış olmaktadır. Fakat cari açığı, dış borç stoku bütün
zamanların da en yüksek mesabesindedir. Bu ikisi arasındaki orantısızlık ya da
bu ikisi arasındaki asimetri aslında bütün bu özelleştirme siyasetinin de
gerçekte herhangi bir ekonomik girdi yaratmadığını apaçık ortaya koyuyor.
Sadece açıkları telafi etmek ve sadece sürekli olarak tüketen alanlara,
kanallara, militarizme ve bürokrasiye yatırım yapmakla ilgilidir. 
Bu
bütçenin bir savaş bütçesi olduğunu, içte ve dışta gerginlik üretmek ve bu
gerginlik üzerinden siyaset kurmakla ilgili olduğunu söylemiştik. Çok uzağa
gitmeye gerek kalmadı, bütün bu tartışmadan sadece iki üç ay sonra Türkiye
Cumhuriyeti Kıbrıs savaşından sonraki en büyük askerî harekâtını başlattı. Bu
askerî harekâtın rasyonalize edilmesi gerekçesi, rasyonalizasyon mantığı ile
harekâtın kendisi arasındaki tutarsızlık daha şimdiden sırıtmaya başladı.
Esasen Türkiye’ye herhangi bir biçimde askerî tehdit içermeyen, bugüne kadar
herhangi bir ciddi sınır tecavüzü olmayan, bugüne kadar o sınır üzerinden
herhangi bir yüksek miktarda sivil ya da başka türlü göçün olmadığı bir yerde,
Afrin’e, Kürtlerin bugüne kadar huzur içinde yaşadıkları bu zeytin
üreticilerinin coğrafyasına Türkiye bir askerî harekât başlattı. Cumhurbaşkanı
her gün ölü sayılarını sayıyor bize. Bugün dedi ki: “Nihayet 3 bini geçti, 3
bin şu kadar oldu.” İnanın hiçbir asker, hiçbir itibarlı komutan bir askerî
mücadeledeki başarısını ölü sayısıyla ölçmez. Türkiye askerlere çok kıymet
verir. Bugüne kadar Türkiye Cumhuriyetini yönetenler ve kuranların asker
olmasıyla Türkiye halkı ve bürokrasisi çok övünmüştür. Ama bu komutanların hiçbirinin
ağzından ben hangi savaşta, kaç düşman öldürdüklerine dair bir çetele
işitmedim. Tam tersine, hatta kendi düşmanlarını gönendirmek, onların da
saygıdeğer insanlar olduğunu söylemek için Çanakkale’de düzenlenen ayinleri ben
düzenlemiyorum, bu devlet düzenliyor. Ama şimdi esasen küçücük kasaba
ahalisinin içinden 3 bininin ortadan kaldırılmasını Türkiye önemli bir dış
siyaset ve savunma başarısı olarak nasıl anlatıyor. Kadri Yıldırım arkadaşımız
çok güzel izah etti. Bir yandan deniyor ki: “Oranın gerçek halkına o toprakları
iade edeceğiz.” O gerçek halkın -orası bin yıldır Kürtlerin yaşayageldiği,
oraya göç yoluyla gitmedikleri, hep orada oldukları bir topraktır, ülkedir-
oranın evladının 3 binini şu ya da bu sebeple siz onları hasım bellediğiniz için
öldürüyorsunuz ve onların anne babalarının, büyükanne ve büyükbabalarının size
bundan ötürü sevgi, saygı ve bağlılık göstermesini bekliyorsunuz. Kendinizi
onların yerine koyun, bize böyle bir şeyin yapıldığını düşünün. Siz böyle bir
şey, böyle bir ihtimal belirdiğinde bütün Anadolu coğrafyasının nasıl ayağa
kalktığını ne kadar çabuk unuttunuz? Biz nasıl kabul etmiyorsak, hiç kimse de
bunu kabul etmez. Bütün Arap coğrafyası, Orta Doğu coğrafyası, burada ortaya
çıkan, Birinci ve İkinci Dünya Savaşı sonrasında ortaya çıkan bütün yeni
yönetimler, kurtulmuş halklar, onların millî kimlikleri bu sömürge
zihniyetinden kurtulmuş olmanın sevinciyle ilgilidir. Kendilerini böyle
tanımlarlar. Siz ümit ediyorsunuz ki Osmanlı mirasını böyle canlandırırız.
Osmanlı mirası, bu halklar, bu topluluklar için cizyenin, öşürün, zor
alımların, işgallerin, kadılar eliyle buraların yönetilmesinin tarihidir.
MEHMET
MUŞ (İstanbul) – Sen hangi dünyada yaşıyorsun?
ERTUĞRUL
KÜRKCÜ (Devamla) – Bu toplumlar kendilerine yeni devletler kurarken bunu
sömürgeciler istediği için yapmadılar. Tıpkı bizim kendimizi Osmanlı
İmparatorluğu’nun mirasından özgürleştirmekteki tarihî haklılığımız gibi, bütün
bu halkların da kendilerini özgürleştirmeye hakları vardır. Şimdi siz o
halklara yüzünüzü dönüyorsunuz, diyorsunuz ki: “Biz sizi tekrar kurtarmaya
geldik.” 
Sevgili
arkadaşlar, sizin Afrin’i ne zaman duyduğunuzu ben bilmiyorum. Ben 1994’te ilk
kez Afrin’e gittim bir gazeteci olarak buradaki sosyal ve politik durumları
araştırmak üzere ve ilk kez orada, bir çocuğun göğsünde, annesinin yün tığıyla
ördüğü kazağın üzerinde “…” (x) yazdığını gördüm. Yani o insanlar o
zamandan beri, Esad rejimi altında da kendi çocuklarını ve kendi hayatlarını,
kendi kimliklerini arıyorlardı, şimdi onu bulmuş olmaları bizim için bir sevinç
konusu olmak gerekirken, şimdi biz bunun için bir askerî harekât yürütmeyi bir
erdem olarak dünyaya anlatmaya çalışıyoruz. Ben o nedenle bu kadar irrasyonel
bir dış politika gerekçesi için bu kadar yüksek meblağda giderleri finanse
etmek üzere bir bütçe kurulmasını, bunun için önümüze bir kanun getirilmesini
bu toplumun, bu halkın uğradığı en büyük talihsizlik ve en büyük haksızlık
olarak görüyorum. Bu iki halk, birbirine sarılarak aslında çok önemli bir yeni
yükselişi Orta Doğu'da yaratabilecekken, şimdi birbirine karşı konumlanmış
olarak içeride halledemediği meseleyi dışarıda halletmeye çalışan bir yönetim
tarafından karşı karşıya getiriliyor. 
Sevgili
arkadaşlar, bu yolla olsaydı, oğullarını, kızlarını öldürdüğünüz için insanlar
sizi takdir etselerdi, Türkiye'nin içinde takdir ederlerdi. Türkiye'nin
dışında, sizin uyruğunuz olmayan, sizden bir şey istemeyen ve size bir şey
borçlu olmayan insanlara siz, kendi sakinlerini bu topraklara getireceğiz diye
açtığınız bu seferleri finanse etmek için zorladığınız kaynaklarla hem halkın
geçimine hem halkın hayatına büyük bir kötülük yapıyorsunuz. Bunu durdurmak
için, buna karşı koymak için, buna itiraz etmek için ifade ettiğimiz
gerekçeleri ortaya koyduğumuzda da bunun karşılığında hakaret, şiddet ve nefretle
karşılanıyor. İnanın ki eğer yüzde yüz emin olsaydınız bunun böyle olduğundan,
kendinizin haklı olduğundan buna hiçbir zaman öfkelenmezdiniz, öfkelenmeniz
için bir sebep kalmazdı. Sizin ortaya koyduğunuz istatistiklere bakacak olursak
Türkiye'de toplumun yüzde 80’i, yüzde 90’ı aslında bu harekâttan ve bunun böyle
finanse edilmesinden yanadır, bundan memnundur. Hakikaten öyle midir? Hakikaten
öyle olsa bu kadar öfke, bu kadar gayz neden? Şundan sevgili arkadaşlar:
Aslında biz sizin ifade edemediğiniz şüpheleriniziz, sizin aklınızdan geçen
tereddütleriz. 
(Mikrofon
otomatik cihaz tarafından kapatıldı) 
BAŞKAN
– Sözlerinizi tamamlayın Sayın Kürkcü. 
ERTUĞRUL
KÜRKCÜ (Devamla) – Sizin ikna olmamışlığınızız, sizin bilinmeyenlerin
üzerindeki büyük soru işaretiniziz. O yüzden bütün bu
öfke. Bu soruyu sorduğumuz için, bunları burada tartıştığımız için memnun
olmalısınız çünkü belki de bir süre sonra, bu siyasetin yanlışlığı ortaya
çıktığında eğer bundan yüz geri etmek gerekirse size nasıl yüz geri edileceğine
dair bir perspektif sunuyoruz. Buna şimdi müteşekkir olmayabilirsiniz ama bir
süre sonra buna ihtiyaç duyacağınız bellidir. Bizler de bu toplumun sizin gibi
üyeleriyiz; bu toplumun içinde yaşamak ve iyi yaşamak istiyoruz; dövüşmeden,
harp etmeden, kardeşçe, eşitçe yaşamak istiyoruz. Eşitsizliğe, zulmedir
itirazımız; hayatın yeniden kurulması için başka hayatların ortadan
kaldırılmasının bir çare olmadığına dair bilgimizdir. O yüzden, bu yasa yoluyla
kaynak toplamak ve bunları ölüm makinelerine harcamak konusundaki ısrarınıza
karşıyız; bu bölüme de “Hayır.” diyeceğiz.
Teşekkür ederim. (HDP
sıralarından alkışlar)
BAŞKAN -
Teşekkürler Sayın Kürkcü. 
MEHMET MUŞ
(İstanbul) – Sayın Başkan…
BAŞKAN – Buyurun
Sayın Muş.
MEHMET MUŞ
(İstanbul) – 60’a göre yerimden bir söz talebim olacak.
BAŞKAN – Buyurun,
buyurun.
III.- AÇIKLAMALAR (Devam)
32.- İstanbul Milletvekili Mehmet Muş’un, İzmir Milletvekili
Ertuğrul Kürkcü’nün 533 sıra sayılı Kanun Tasarısı’nın ikinci bölümü üzerinde
HDP Grubu adına yaptığı konuşmasındaki bazı ifadelerine ilişkin açıklaması
MEHMET MUŞ (İstanbul) – Sayın Başkan, değerli
milletvekilleri; hatibi dikkatlice dinlediğimizi ifade etmek isterim. Fakat
burada, bütün konuşması boyunca hatip şunu yapmaya çalışmıştır: Türkiye
Cumhuriyeti devletinin, halkının ve milletinin güvenliğini sağlamak amacıyla
uluslararası hukuktan doğan hakkını kullanmasını sanki orada masum insanları
katlediyormuş gibi burada dile getirmiştir; bu kesinlikle doğru değildir. Bu,
PKK’nın bir propagandasıdır. Sanırım sözcü burada PKK’nın, kendisinin eline
tutuşturduğu metni okumayı yeğlemiştir. Ben kendisine milletin bir temsilcisi
olarak burada bir konuşma yapmasını tavsiye ederim, beklerim; PKK’nın bir
sözcüsü gibi burada konuşmasını asla kabul edemem. 
Bir diğeri: Bakın, orada Türkiye durup dururken böyle
bir operasyon içerisine girmedi.
(Mikrofon otomatik cihaz tarafından kapatıldı) 
BAŞKAN – Buyurun, devam edin.
MEHMET MUŞ (İstanbul) - Orada bir mekanizma var, orada
Türkiye’ye karşı bir tehdit oluşmuş. Onlarca, yüzlerce bomba sınırlarımızı
aşarak vatandaşlarımızı şehit etmiş. Ellerinde birilerini silahlandırdığı, en son gelişmiş silahlarla
askerimize, polisimize karşı saldırılar yapıldı. 
RUHİ
ERSOY (Osmaniye) – Bölge halkına zulmetmiştir.
MEHMET
MUŞ (İstanbul) - Türkiye'nin buna duyarsız kalması söz konusu olamaz. Bu
operasyonun orada yaşayan Araplara, Kürtlere ya da Türkmenlere karşı kesinlikle
olmadığını kendileri çok iyi biliyorlar ama mesele Türkiye'nin menfaatleri
olunca maalesef Sayın Kürkcü öyle bir rahatsız oluyor ki âdeta -az önce
söylediğim gibi- PKK’nın bildirisini burada okumayı tercih etti. Zulme Türkiye
rıza göstermemiştir. Türkiye zulme uğrayanları bu zulümden kurtarmak için
hareket etmiştir. 
“Burada
Osmanlı’nın hayallerini mi gerçekleştirmeye çalışıyorsunuz?” Sayın Kürkcü,
bilmiyorsanız öğrenin. Osmanlı hiçbir zaman sömürgeci olmadı. O kaldığı
coğrafyaların hiçbir tanesinde kimse Türkçe konuşmuyor. Osmanlı gittiği her
yere huzur ve barışı götürdü. Bakın, Osmanlı şu an yok, orası kan ve gözyaşı,
Orta Doğu’dan eksik olmadı. 
Teşekkür
ediyorum.
BAŞKAN
– Teşekkürler Sayın Muş.
Buyurun
Sayın Kürkcü.
ERTUĞRUL
KÜRKCÜ (İzmir) – Sayın Başkan, hatip benim elime tutuşturulan bir kâğıdı
okuduğumu söyledi. 
İSMAİL
TAMER (Kayseri) – Evet, eline tutuşturulan kâğıdı okudun.
ERTUĞRUL
KÜRKCÜ (İzmir) – Sanıyorum, bunun hakikatle bir alakası olmadığını benden önce
siz biliyorsunuz. Sataşmadan söz istiyorum.
BAŞKAN
– Buyurun Sayın Kürkcü, iki dakika süre veriyorum size.
VI.- SATAŞMALARA İLİŞKİN KONUŞMALAR (Devam)
5.- İzmir Milletvekili Ertuğrul Kürkcü’nün, İstanbul
Milletvekili Mehmet Muş’un yaptığı açıklaması sırasında şahsına sataşması
nedeniyle konuşması 
ERTUĞRUL
KÜRKCÜ (İzmir) – Sevgili arkadaşım, ben 70 yaşındayım, elime tutuşturulan
kâğıtları okuma yaşını çoktan geçtim. 
MEHMET
MUŞ (İstanbul) – Evet, PKK tutuşturdu, PKK tutuşturdu.
BAŞKAN
– Sayın Muş, lütfen…
ERTUĞRUL
KÜRKCÜ (Devamla) - Aklım var, fikrim var. Üstelik sizin de gördüğünüz gibi
elimde bir kâğıt yoktu, bir iPad vardı, o iPad’i de bütçe konuşmasıyla ilgili
olan bölümün dışında kullanmadım. Yani söylediğinizin hakikatle bir alakası
yok. 
ZEKİ
AYGÜN (Kocaeli) - Rapor al, rapor.
ERTUĞRUL
KÜRKCÜ (Devamla) – Şimdi, şu: Sizin kararınıza siz yüzde yüz inanabilirsiniz,
biz inanmıyorsak bunu ifade etmeye hakkımız var, bunun için bir şey olmamız
gerekmiyor. Hatırlayın, bundan iki yıl önce PKK liderinin ne kadar önemli bir
insan olduğunu, ne kadar akıllı olduğunu, Türkiye hakikatlerini ne kadar iyi
kavradığını bizden çok siz anlatıyordunuz. 
MEHMET
MUŞ (İstanbul) – Yok öyle bir şey.
YILMAZ
TUNÇ (Bartın) – Yok öyle bir şey.
ERTUĞRUL
KÜRKCÜ (Devamla) - Öyle bir şey var, öyle bir şey olduğunu hepiniz
biliyorsunuz. Öyle bir şey olduğunu… Ben size söyleyeyim: Bülent Arınç’ın ben
bu konuşmalarını okudum, ben Ahmet Davutoğlu’nun bu yöndeki ifadelerini
biliyorum. Sizin görevlendirdiğiniz Kamu Güvenliği Müsteşarının adadaki
konuşmalarını ve onların tutanaklarının hepsini gördük. Demek ki zaman zaman
öyle olabilir ki siz karşıtınız dediğiniz insanla aynı şeyleri
düşünebilirsiniz. Bundan utanmayın, bir şey yok. Ama bunun PKK’yle bir ilgisi
yok, bunun sizin dış siyasetinizle ilgisi var. 
MEHMET
UĞUR DİLİPAK (Kahramanmaraş) – Bir kere de PKK’yı telin et.
ERTUĞRUL
KÜRKCÜ (Devamla) - İrrasyonel bir tehdit algısı üzerine inşa edilmiştir,
irrasyonel bir güvenlik algısı üzerine inşa edilmiştir ve bu irrasyonel algıyla
seferber edilen maddi kaynaklar ve insan kaynakları heba edilmektedir. Bu,
bizim kaygımız ve itirazımızdır. Sizin mi bizim mi haklı olduğumuzu zaman
gösterecek; döner on yıl sonra tekrar konuşuruz.
MEHMET
UĞUR DİLİPAK (Kahramanmaraş) – Dürüst ve ahlaklıysan bir kere de PKK’yı telin
et. 
BAŞKAN
– Lütfen müdahale etmeyiniz değerli milletvekilleri. 
ERTUĞRUL
KÜRKCÜ (Devamla) – Türkiye’yi yönetenler Dersim’i cayır cayır yakarken yüzde
yüz haklı olduklarına inanıyorlardı. Onların haksız olduğunun belgelerini siz
getirdiniz Meclise. O zaman nasıl izah edeceğiz? Besbelli yanılma hakkınız ve
yanılma payınız var. Bunu ifade ediyoruz diye bize düşmanlık beslemeyin ama…
(Mikrofon
otomatik cihaz tarafından kapatıldı)
MEHMET
UĞUR DİLİPAK (Kahramanmaraş) – Dürüst ve ahlaklıysanız PKK’yı bir kez telin
edin. 
BAŞKAN
– Lütfen sayın milletvekilleri… 
ERTUĞRUL
KÜRKCÜ (Devamla) – Bana bu hikâyeleri anlatmayın. Bu Meclisi kuranlardan
birinin evinde doğdum ben. 
BAŞKAN
– Sözlerinizi tamamlayın Sayın Kürkcü. 
MEHMET
UĞUR DİLİPAK (Kahramanmaraş) – Dürüst ve ahlaklıysanız PKK’yı bir kez telin
edin. 
ERTUĞRUL
KÜRKCÜ (Devamla) – Bana bu hikâyeleri anlatmayın. Hadi oradan! (HDP
sıralarından alkışlar) 
MEHMET
UĞUR DİLİPAK (Kahramanmaraş) – Hadi! Hadi!
BAŞKAN
– Teşekkürler Sayın Kürkcü. 
MEHMET
MUŞ (İstanbul) – Sayın Başkan, kayıtlara geçmesi açısından… 
BAŞKAN
– Buyurun. 
MEHMET
UĞUR DİLİPAK (Kahramanmaraş) - Dürüst ve ahlaklı olan insan PKK’yı telin eder
burada.
BAŞKAN
– Sayın milletvekilleri, grup başkan vekiliniz konuşuyor. Lütfen dinleyin. 
MEHMET
MUŞ (İstanbul) – Sayın Başkan, PKK bir terör örgütüdür. Bunun uzantıları da,
ona destek verenler de Türkiye Cumhuriyeti…
MEHMET
UĞUR DİLİPAK (Kahramanmaraş) – Bu kürsüden onları telin edemiyorsun. 
BAŞKAN
– Grup başkan vekilinizin sözünü dinleyin değerli milletvekilleri. 
MEHMET
MUŞ (İstanbul) - …devletine ve milletine karşı tehdit oluşturan bu
organizasyonlar ortadan kaldırılacaktır. Buna müsaade etmemiz söz konusu
olamaz. AK PARTİ olarak da bizim görüşümüz başından beri bellidir. Hiç kimseye
de öyle methiyeler dizdiğimiz, görüşlerini paylaştığımız falan söz konusu
değildir, olamaz. 
BAŞKAN
– Teşekkürler Sayın Muş. 
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı (1/914) ile Plan ve
Bütçe Komisyonu Raporu (S. Sayısı: 533) (Devam)
BAŞKAN
– Cumhuriyet Halk Partisi Grubu adına Eskişehir Milletvekili Utku Çakırözer
konuşacaktır.
Buyurun
Sayın Çakırözer. (CHP sıralarından alkışlar)
Süreniz
on dakikadır.
CHP
GRUBU ADINA UTKU ÇAKIRÖZER (Eskişehir) – Sayın Başkan, değerli milletvekilleri;
hepinizi saygıyla selamlıyorum.
Sayın
Başkan, size yeni görevinizde başarılar diliyorum. 
BAŞKAN
– Teşekkür ediyorum Sayın Çakırözer.
UTKU
ÇAKIRÖZER (Devamla) – Kadınlar Günü’nde başta aziz şehitlerimizin değerli
anneleri ve eşleri olmak üzere tüm kadınları yürekten selamlıyorum. Sözlerime
iki yüz altmış beş gündür hukuksuz yere tutuklu bulunan İstanbul
Milletvekilimiz Enis Berberoğlu’na ve diğer tutuklu milletvekillerimize
özgürlük dileğimle başlamak isterim.
Değerli
arkadaşlarım, öncelikle size Eskişehir’den bir haber getirdim. Geçen hafta bu
kürsüde “zehir santrali” dediğimiz kömürlü termik santrale karşı olduğumuzu
söylemiştim. Sadece biz Cumhuriyet Halk Partisinin değil, tüm partilerin, tüm
Eskişehirlilerin, 114 sivil toplum örgütü ve partinin karşı olduğunu
söylemiştik. Hafta sonu Genel Başkan Yardımcımız Sayın Gülizar Biçer Karaca,
milletvekili arkadaşlarımız ve parti meclisinden arkadaşlarımızın da yer aldığı
bir grupla Saadet Partisi, İYİ Parti, Demokrat Parti, Vatan Partisi, Liberal
Demokrat Parti, EMEP ve daha 100’ü aşkın sivil toplum örgütü ve hareketle
birlikte Eskişehir'de bir basın açıklaması yaptık. Bu açıklamada havamızı,
suyumuzu korumamız gerektiğini söyledik. Bu açıklamadan kısa bir süre sonra
termik santral ihalesi ikinci kez ertelendi. Buradan bir çağrıda daha bulunmak
istiyorum, o da şu: Artık erteleme yetmez, bu zehir santralinin iptal edilmesi
gerekir. Eskişehir’de de, Tekirdağ’da da yurdun dört bir yanında kömürlü zehir
santrallerinden vazgeçilmesi gerekiyor. (CHP sıralarından alkışlar) 
Değerli
arkadaşlarım, önümüzde bir torba yasa daha var. Amacı bir kez daha ülkemizin
yatırım ortamının iyileşmesi. Sayın Bakana, Plan ve Bütçe Komisyonumuzun
üyelerine ve sayın bürokratlarımıza emekleri için teşekkür ederim. Cumhuriyet
Halk Partisi olarak tabii ki her kanunda olduğu gibi ülkenin hayrına olacak,
istihdam yaratacak üretim yaratacak her düzenlemeye katkıda bulunmaktayız. Öte
yandan yanlış bulduklarımızı eleştirmek, değiştirilmesi için önerilerde
bulunmak bizim asli görevimiz. 
Bu
paketle ilgili üzerinde durmak istediğim konuların başında İşsizlik Sigortası
Fonu'nun kullanımı geliyor. Bu pakette de “istihdam teşviki” adı altında yine
İşsizlik Sigortası Fonu’na el atılacak olması bizi kaygılandırıyor. İşsizlik
Fonu’nda çalışanlarımızın alın terleriyle elde ettikleri ücretlerinden kesilen
primlerle biriken paralar sürekli Hükûmetin iştahını kabartmakta. Bu fonun
kullanım şartları kanunla belirlendi, nereye harcanacağı çok açık. Siz 117
milyar liralık bu fonu istediğiniz gibi harcayamazsınız. Hükûmetin tüm sosyal
projelerinin, harcamalarının tek kaynağı yapamazsınız. İşsizlere harcanması
gereken bu fon asgari ücret için işverenlere
verilecek 100 liraları ödemek için kullanıyor. Çalışanların maaşlarını da
karşılayacak biçimde tamamen işverenlere tek bir kuruş yük paylaşımı olmadan
aktarılıyor. Bir yandan da fon, enflasyon karşısında eritiliyor, oysa bu fon
işsizler için kullanılmalı. On beş yılda bu fonun sadece yüzde 10’u gerçek
sahiplerine yani işsizlere ödenebilmiş, onun da şartları belli, çok ağır, son
üç yılda en az altı yüz gün prim, son yüz yirmi günde de kesintisiz prim
ödenmesi gerekli. Milyonlarca işsizimiz bu zor koşullar nedeniyle bu fondan
yararlanamıyor. Faydalanabilenlere ise son derece kısıtlı bir süre için ve son
derece sınırlı ödenekler yapılmakta. Bizim işsizlik ödeme koşullarını
hafifleştirmemiz, işsizlik ödeneğinden yararlanma süresini uzatmamız, ödenek
tutarını yukarı çekmemiz gerekiyor ama bu torbada böyle bir düzenleme yok.
İstihdam teşvikleri bahanesiyle İşsizlik Fonu yağmalanmamalıdır. Gelin, bu
fonun ödeme şartlarını işsizlerimizin lehine genişletelim. 
Değerli
arkadaşlarım, bu pakette, işe yeni giren gençlerimiz açısından çok sakıncalı
bir madde daha var. 18-25 yaş arası gençlerimizin işe başladığı gün Sosyal
Güvenlik Kurumuna bildirilmesi koşulu getiriliyor, diğerleri için ise
başlamadan bir gün önce bildirimde bulunulması esas. Böyle bir hükmün gelmesi
kayıt dışını teşvik eder, cesaretlendirir çünkü denetimler sırasında kayıt dışı
çalışanlar tespit edilse bile işverenlere ceza kesilmesi imkânı tamamen ortadan
kaldırılmaktadır. Bu düzenleme sayesinde bir denetimle karşılaşan işveren,
aylardır, yıllardır yanında olan bu gençler için “Bugün işe başladı.”
diyebilecektir. Bunun anlamı, daha çok kayıt dışılık demektir; bunun anlamı,
genç emekçilerimizin hak kaybına uğraması demektir. Bir de tabii, iş kazalarına
yansıması olacaktır maalesef. Kim bilir kaç genç -Allah vermesin ama- kayıt
dışı çalışırken iş kazasına maruz kalacak ve kayıt dışılık nedeniyle bizler bu
kazalardan haberdar bile olamayacağız. Bu ülkede iş ve aş peşinde koşan
gençlerimiz adına “Bu vahim yanlıştan yol yakınken dönelim.” çağrısında
bulunuyorum 
Değerli
arkadaşlarım, bu kanunda Akkuyu'ya yapılacak nükleer santral projesine ilişkin
de kaygı verici bir madde var. İki ülke arasında nükleer santral için bir
anlaşma yapılmış 2010 yılında, tarife
belli, koşulları belli. Bugün bu paketle Rusya devletine ve onun yerli
ortaklarına yeni teşviklerden yararlanma imkânı verilecek. Gümrük vergisi, KDV
istisnası, faiz desteği, sigorta prim desteği, kurumlar vergisi indirimi,
yatırım yeri tahsisi ve daha nice kolaylıklar. Rusya ve yerli ortaklarına
milyarlarca liralık avantaj sağlanacak.
Düzenleme
bu hâliyle yanlıştır. Yatırım teşviki verilemez mi projelere? Tabii ki
verilebilir ama bunun için yeni bir müzakere, yeni bir anlaşmaya ihtiyaç
vardır. Burada yapılan, tek taraflı imtiyaz vermektir. Böyle bir düzenleme hem
Anayasa’mıza hem de Türkiye’nin ulusal çıkarlarına aykırıdır. Bu madde, bu
paketten çıkarılmalıdır. 
Millî
Eğitim Bakanlığına 5 bin ücretli öğretmen atamasına ilişkin de bir madde var.
Tabii ki 5 bin gencimizin iş sahibi olması çok değerli, çok önemli ama bunun
kimsenin hakkı, hukuku yenmeden yapılması lazım. Türkiye’de atama bekleyen 400
bin öğretmenimiz var. Burada öncelik, ek ders veren öğretmenlere veriliyor.
Onlar arasında da sadece bu yıl ek ders karşılığı görev yapanlara bu fırsat
tanınmakta. Bunlar, vicdanlarda rahatsızlık yaratacak ayrımcılıklardır,
bunlardan vazgeçin. Aslında, buna gerek de yok. Millî Eğitim Bakanlığının
acilen 109 bin öğretmene ihtiyacı var. Yapılması gereken, iyi bir planlamayla 5
bin yerine daha fazla gencimizi işe, kadroya kavuşturmak olmalıdır. 
Değerli
arkadaşlarım, bu pakette yatırımın iyileşmesiyle ilgisi dahi olmayan sakıncalı
bir başka madde daha var. O da internet yayınlarına getirilecek olan yeni
yasaklar. OHAL döneminde onlarca gazeteyi, radyoyu, televizyonu kapattınız.
Yurttaşlar haber alma hak ve özgürlüklerini kullanamaz oldu. Bunun üzerine
şimdi internette yeni haber mecraları oluştu. Hatta her yurttaş, artık,
Twitter, Instagram kullanarak habercilik yapar hâle geldi. İşte şimdi internet
üzerinden yayın yapan tüm bu mecralar engellenmek isteniyor. Adına lisans şartı
da deseniz, bunun adı muhalif sesleri susturmaktır, bunu herkes biliyor, bunun
adı sansürdür değerli arkadaşlarım. 
Bu
düzenlemeyle sadece yerli internet haber kanalları engellenmiyor, BBC Türkçe
gibi, Deutsche Welle gibi Türkçe yayın yapan uluslararası yayın kuruluşlarını
da sansür edebilecek sınırsız bir yetki almaktasınız. Bu, son derece sakıncalıdır.
Bırakın yatırım ortamına katkı sağlamayı, tam tersine, ekonomimize, ülkemizin
dünyadaki itibarına büyük darbe vuracaktır. Daha şimdiden dünya basını bu
maddeyi konuşmakta. New York Times gazetesi hafta sonu “Erdoğan'ın yeni hedefi
internet.” başlıklı geniş bir makale yayınladı. Bu yanlıştan dönmeliyiz değerli
arkadaşlarım. Bakın, dün Kültür Bakanı Sayın Numan Kurtulmuş Suudi Arabistan'da
Türk dizilerinin yasaklanmasıyla ilgili ne diyor: “Kimin hangi filmi
seyredeceğine masa başında oturup üç siyasetçi karar veremez. Bu devirler
çoktan geride kaldı.” Değerli arkadaşlarım, madem böyle, Sayın Kurtulmuş'un
dediği gibi, bu devirler Türkiye'de de geride kalmalı, yurttaşlarımız
internette dilediği platformu özgürce izleyebilmeli, takip edebilmeli. 
Ülkemizdeki
yatırım ortamını iyileştirmenin yolu gazetecileri hapse tıkmak değildir.
Gazeteciler, özgürlükleri öncelikle korunması gereken kişilerdir ama bizim
ülkemizde aylardır, yıllardır hapisteler. Bakın, Mehmet Altan beş yüz otuz bir
gündür tutuklu. Anayasa Mahkemesi “Yazılarında suç yok, ifade özgürlüğü ihlal
ediliyor.” kararı verdi, ağır ceza mahkemesi ise ben bu karara uymam dedi,
ağırlaştırılmış ömür boyu hapis cezasına mahkûm etti. Yani idamı kaldırmamış
olsak iki yazı yüzünden asılacaklar. Bu olmaz değerli arkadaşlarım. Madem
Anayasa Mahkemesi kararlarına keyfî biçimde uyulmayacak, o zaman bireysel
başvuru hakkını niye getirdik biz, neden? Yine Anayasa Mahkemesinin “Özgür
kalmalı.” dediği Şahin Alpay beş yüz seksen beş gündür cezaevinde, 74 yaşında,
on bir kronik rahatsızlığı var. Cezaevinde iki kez anjiyo oldu, elleri
kelepçeli saatlerce bekletildikten sonra ameliyat masasına alındı. Hiç kimse
ama hiç kimse böyle insanlık dışı bir muameleyi hak etmez değerli arkadaşlarım.
Cumhuriyet gazetesi yöneticileri cezaevinde, beş yüz gündür tutuklular. Herkes
biliyor ki hiçbir suçları yok. Yarın Silivri'de duruşmaları var. Basın
özgürlüğüne inanan, demokrasiye inanan herkese Cumhuriyet çalışanlarıyla
dayanışma çağrısı yapıyoruz. 
(Mikrofon
otomatik cihaz tarafından kapatıldı)
BAŞKAN
– Buyurun, sözlerinizi tamamlayın Sayın Çakırözer. 
UTKU
ÇAKIRÖZER (Devamla) – Yarın Murat Sabuncu, Akın Atalay ve Ahmet Şık için,
yazdığı, düşündüğü için tutuklu olan herkes için özgürlük istiyoruz.
Değerli
arkadaşlarım, her işin başı hukuk güvencesidir, adalettir. Adalet ve Kalkınma
Partisi Genel Başkanı ve Cumhurbaşkanı Recep Tayyip Erdoğan bunu söylüyor,
diyor ki: “Bir ülkede halk bunalmış, ellerini semaya açarak ‘adalet’ çığlığı
atar hâle gelmişse oradaki yargı sisteminde bir sorun var demektir.” 
Evet,
bu ülkede aylardır tutuklu olan gazeteciler “adalet” çığlığı atıyor; suçlu
suçsuz ayrımı yapılmadan işinden, aşından edilen on binler “adalet” çığlığı
atıyor; darbecilerin tankları altında demokrasi için canını feda eden
şehitlerimizin aileleri “Hesap sorulsun.” diye “adalet” çığlığı atıyor;
üniversiteden atılan akademisyenler, öğretmenler, doktorlar “adalet” çığlığı
atıyor; şiddet mağduru kadınlar, tarikat yurtlarında tacize uğrayan
evlatlarımız “adalet” çığlığı atıyor. Bu çığlıkların tek sorumlusu yargı mı?
Yargı bağımsızlığını nasıl yitirdi, nasıl siyasallaştı, nasıl taraf hâline
geldi?
(Mikrofon
otomatik cihaz tarafından kapatıldı) 
UTKU
ÇAKIRÖZER (Devamla) – Son cümlem. 
BAŞKAN
– Buyurun, tamamlayın Sayın Çakırözer.
UTKU
ÇAKIRÖZER (Devamla) – Kim sorumlu bunlardan? Çevre protestosunu, paneli, pilav
gününü, konseri, aşureyi, tiyatroyu, kısacası nefes almayı dahi yasaklayan bu
olağanüstü hâl baskısından kim sorumlu? Soruyoruz, kim sorumlu? 
Değerli
arkadaşlarım, işin başı hukuk, işin başı adalet. Hukuku, adaleti tesis
etmediğimiz, OHAL’den kurtulmadığımız sürece hangi paketi çıkarırsak çıkaralım
Türkiye'nin sorunlarını çözemeyiz. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkürler Sayın Çakırözer.
Şahıslar
adına ilk söz Konya Milletvekili Mustafa Kalaycı’ya aittir.
Buyurun
Sayın Kalaycı. (MHP sıralarından alkışlar) 
Süreniz
beş dakikadır.
MUSTAFA
KALAYCI (Konya) – Sayın Başkan, değerli milletvekilleri; tekrar hepinizi
saygılarımla selamlıyorum. 
Ülkemizde
birçok konuda teşvik uygulaması bulunmaktadır ancak teşvik uygulamaları
üzerinde gerekli değerlendirmeler yeterince yapılmamaktadır. Verilen
teşviklerin getirisinin ne olacağı, neye ekonomik katkı sağlayacağı mutlaka
irdelenmeli, teşviklerin sonunda ne beklendiğinin fayda maliyet analizleri ve
bu elde edilmezse sonuçlarının ne olacağı açıkça tanımlanmalıdır. 
Bakınız,
Maliye Bakanlığınca hazırlanan ve bütçeye eklenen vergi harcaması tahminlerinde
vergi istisna, muafiyet ve indirimleri nedeniyle vazgeçilen gelir
hesaplanmaktadır. Buna göre, 2018 yılında 132 milyar liralık vergiden
vazgeçileceği tahmin edilmektedir. Bu tutar, 2018 yılı için tahmin edilen 65,9
milyar liralık bütçe açığının iki katından daha fazladır.
Sosyal
Güvenlik Kurumunun prim indirim ve muafiyetleriyle ilgili vazgeçilen prim
gelirlerinin de bu kadar, hatta daha fazla olacağı düşünüldüğünde çok büyük
rakamlar ortaya çıkmaktadır. Bu itibarla verilen teşviklerin getirisinin ne
olduğu, amacına ulaşıp ulaşmadığı iyi analiz edilmeli, teşvik politikaları buna
göre belirlenmelidir.
Tasarıda
tek hazine hesabına yönelik düzenleme de yapılmaktadır. Tek hazine hesabı
uygulamasına Milliyetçi Hareket Partisi prensip olarak destek vermektedir.
Ancak idari ve mali açıdan özerk olan SGK, KİT'ler ve belediyelerin bu kapsam
içerisine alınmaması gerektiğini düşünüyoruz. Aksi hâlde mali özerkliklerinin
zedelenmesi söz konusu olacaktır.
Örneğin
5502 sayılı Sosyal Güvenlik Kurumu Kanunu’nun 1'inci maddesine göre Kurum idari
ve mali açıdan özerktir ve bu kanun dışında özel hukuk hükümlerine tabidir.
Sosyal Güvenlik Kurumu kendi yönetim kurulu olan, prim toplayan, bu primleri en
iyi şekilde değerlendirme görevi olan özerk bir kurumdur. O nedenle tek hazine
hesabı kapsamına alınması hâlinde Kurum yönetim kurulunun bu konudaki görev,
yetki ve sorumluluğu ve Kurumun mali özerkliği açısından sakınca
oluşturacaktır. Bu durum mutlaka dikkate alınmalıdır.
Tasarının
24 ve 25’inci maddeleriyle koruma veya bakım altında bulunan çocukların atama
işlemleri için başvuru süresinin iki yıldan beş yıla çıkarılması, atamalarında
mesleki unvanlara uygunluk, hâlen memur olarak çalışanların durumları
itibarıyla kazandıkları unvanlara atanmış sayılmaları ve atama işlemlerinin
yılda bir kez yapılması kısıtlamasının kaldırılması düzenlenmektedir. Bu
düzenlemeyi Milliyetçi Hareket Partisi olarak destekliyoruz ancak kamuda benzer
mağduriyet yaşayan bazı çalışanlara yönelik tekliflerimiz komisyonda kabul
edilmemiştir.
Bakınız,
eğitimle kazanılan unvanlara atanma sorunu yaşayan çalışanlar bulunmaktadır.
Devlet memurları 28 Aralık 2004 tarihinden önce geçerli olan uygulamada öğrenim
durumları itibarıyla kazandıkları unvanlara atanabilmekteydi. Bu tarih
itibarıyla çalışmaktayken mezun durumda oldukları öğrenimleri itibarıyla ilgili
unvanlara atanamamış olanlar bulunmaktadır. Ayrıca, YÖK tarafından denklik
kararları anılan tarihten sonra verilen memurlardan bazıları da unvanlarına
ilişkin atanamamışlardır. Bu durumda olanların mağduriyeti mutlaka
giderilmelidir.
Yine,
kamu kurum ve kuruluşlarında görev yapan sivil savunma uzmanlarının özlük
haklarının görev ve sorumluluklarıyla örtüşmemesi, kadrolarının görev
yaptıkları idarelere devredildiği 2009 yılından bu yana sorun oluşturmaktadır.
Kurumlarında şube müdürü görev, yetki ve sorumluluğuna sahip olan sivil savunma
uzmanlarının özlük hakları şube müdürü özlük haklarıyla eşit hâle mutlaka
getirilmelidir. 
Yine,
en az iki yıl süreyle uzman erbaş olarak çalıştıktan sonra 20 Ekim 2016 tarihi
itibarıyla ayrılmış olanlardan 30 Haziran 2017 itibarıyla 35 yaşını doldurmamış
olanların infaz ve koruma memuru olarak istihdam edilmelerine imkân
sağlanmıştır. Ancak yaş şartını kaybetmiş olanlar ile 20 Ekim 2016 tarihinden
sonra ayrılmış uzman erbaşlar bu imkândan yararlanamamıştır. Bu durumda
olanların kamu hizmetinde daha fazla istihdamını öngören teklifimiz de
reddedilmiştir. Bu konuda da gerekli düzenleme mutlaka yapılmalı, mağduriyet
giderilmelidir.
Teşekkür
ediyor, saygılar sunuyorum. (MHP sıralarından alkışlar)
BAŞKAN
– Teşekkürler Sayın Kalaycı. 
Şahıslar
adına ikinci söz, Elâzığ Milletvekili Ejder Açıkkapı’ya aittir.
MEHMET
MUŞ (İstanbul) – Geri çektik…
BAŞKAN
– Peki.
İkinci
bölüm üzerindeki görüşmeler tamamlanmıştır.
Şimdi
ikinci bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
ENGİN
ALTAY (İstanbul) – Sayın Başkan, pek kısa bir söz talebim olacak.
BAŞKAN
– Buyurun Sayın Altay.
III.- AÇIKLAMALAR (Devam)
33.- İstanbul Milletvekili Engin Altay’ın, görüşülmekte olan
533 sıra sayılı Kanun Tasarısı’nın sakıncalı hususlarıyla ilgili Hükûmete
yapıcı önerilerini sunduklarına ve iyi niyet göstergesi olarak sorun
barındırmayan maddelerdeki önergeleri geri çektiklerine ilişkin açıklaması
ENGİN
ALTAY (İstanbul) – Sayın Başkan, teşekkür ederim.
96
artı 1 maddelik bir tasarıyı görüşüyoruz. Tasarının görüşmelerine başlandığı
salı günü de söyledim, genel olarak olumlu bulduğumuz ama içinde 3’ü sıkıntılı,
3’ü de sakıncalı madde barındıran bu tasarının, özellikle sakıncalı
hususlarıyla ilgili Hükûmete yapıcı önerilerimizi sunduk. Belli ki tasarının
diğer bölümleri önümüzdeki hafta görüşülecek. Biz, Hükûmetin iyi niyetimizi ve
samimiyetimizi anlaması ve çok sıkıntılı, sakıncalı bulduğumuz maddelerle
ilgili yeniden değerlendirme yapmasına da bir olanak sağlamak üzere bir iyi
niyet göstergesi olarak bir sorun barındırmayan 22, 23, 24, 25, 26, 29 ve
30’uncu maddedeki önergelerimizi geri çekiyoruz efendim. 27’de konuşmacımız
var, 28’de de gerekçe okunmakla yetineceğiz.
Arz
ederim.
BAŞKAN
– Teşekkürler Sayın Altay.
VII.- KANUN TASARI VE TEKLİFLERİ İLE KOMİSYONLARDAN GELEN
DİĞER İŞLER (Devam)
A) Kanun Tasarı ve Teklifleri (Devam)
1.- Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı (1/914) ile Plan ve
Bütçe Komisyonu Raporu (S. Sayısı: 533) (Devam)
BAŞKAN
- 22’nci madde üzerinde bir adet önerge vardır, okutup işleme koyacağım:
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 22’nci maddesinde yer alan
“çözümlenmesi halinde” ibaresinin “çözülmesi durumunda” şeklinde
değiştirilmesini arz ve teklif ederiz.
 Meral
Danış Beştaş Mehmet Ali Aslan Müslüm Doğan
 Adana Batman İzmir
 Behçet
Yıldırım Mahmut Toğrul
 Adıyaman Gaziantep
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz Efendim.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Şimdi gerekçesini okutuyorum:
Gerekçe:
Yapılan
değişiklikle madde metnine açıklık getirilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler... Kabul etmeyenler... Önerge
kabul edilmemiştir. 
22’nci
maddeyi oylarınıza sunuyorum: Kabul edenler… Kabul etmeyenler… 22’nci madde
kabul edilmiştir.
23’üncü
madde üzerinde bir adet önerge vardır, okutup işleme koyacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 23’üncü maddesinin tasarı metninden
çıkarılmasını arz ve teklif ederiz.
 Mehmet
Ali Aslan Behçet Yıldırım Müslüm Doğan
 Batman Adıyaman İzmir
 Meral
Danış Beştaş Mahmut Toğrul
 Adana Gaziantep
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz Efendim.
BAŞKAN
– Hükûmet katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:

Yapılan
düzenlemeyle 2577 sayılı İdari Yargılama Usulü Kanunu’na aşağıdaki geçici madde
eklenmiştir. AİHM’in “tarafsız ve bağımsız olmadığı gerekçesiyle”, AİHM'de görülen
davalarda, bu dosyaların başvuru sahiplerine, “yargılanmanın yenilenmesi”
talebiyle Ankara’daki idare mahkemelerinin kapısını açmaktadır. Komisyon
görüşmelerinde Adalet Bakanlığı İnsan Hakları Dairesi Başkanlığı Daire Başkanı
Ahmet Metin Gökler, “Biz bu düzenlemeyle yaklaşık 280 başvuruda hazineden 400
bin euro ödemenin önüne geçeceğimiz gibi, ayrıca ülkemizin uluslararası
arenadaki karnesini yani ihlal sayısının azaltılmasını da amaçlamaktayız.”
açıklamasıyla esasen başka bir gerçekliği gözler önüne sermiştir. AİHM'e
yapılan başvurular neticesinde, Türkiye 2002-2017 yılları arasında hak
ihlalleri nedeniyle yaklaşık 247 milyon 500 bin lira tazminat ödemiştir.
Türkiye, son üç yıllık raporlarda ise en çok hak ihlali yapılan ilk 5 ülke
arasındadır. Adalet Bakanlığı verilerine göre, 2012-2016 döneminde AİHM'den 485
ihlal kararı çıkmıştır. Dünya Adalet Projesi’nin (WJP) yayınladığı 2017 Hukukun
Üstünlüğü Endeksi’nde Türkiye 113 ülke arasında 99’uncu sıradan 101’inci sıraya
gerilemiştir. Hak ihlallerinin bütçeyi ilgilendiren kısmı düşünülerek böyle bir
düzenleme yapılmış olsa dahi esas olan Türkiye’yi OHAL şartlarıyla yönetilmeyen
bir hukuk devleti statüsüne çıkarmaktır. Bunun için de öncelikle OHAL’in
kaldırılması ve tarafsız bir hukuk sisteminin inşa edileceği bir sürece dair
irade ortaya konmalıdır.
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
23’üncü
maddeyi oylarınıza sunuyorum: Kabul edenler… Kabul etmeyenler… 23’üncü madde
kabul edilmiştir.
24’üncü
madde üzerinde bir adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 24’üncü maddesinin (1)’inci
fıkrasındaki “isteyenler” ibaresinin "isteyen kişiler” şeklinde değiştirilmesini
arz ve teklif ederiz.
 Meral
Danış Beştaş Mehmet Ali Aslan Behçet Yıldırım
 Adana Batman Adıyaman
 Mahmut
Toğrul Müslüm Doğan
 Gaziantep İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz efendim.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Gerekçeyi okutuyorum.
Gerekçe:
Yapılan
değişiklikle madde metnine açıklık getirilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
24’üncü
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
25’inci
madde üzerinde bir adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 25’inci maddesinin (2)’nci fıkrasında
yer alan “hak sahibi olanlardan” ibaresinin "hak sahibi olup” şeklinde
değiştirilmesini arz ve teklif ederiz.
 Meral Danış Beştaş Mehmet Ali
Aslan Behçet Yıldırım
 Adana Batman Adıyaman
 Mahmut Toğrul Müslüm
Doğan
 Gaziantep İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Gerekçeyi okutuyorum:
Gerekçe:
Yapılan
değişiklikle madde metnine açıklık getirilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
Maddeyi
oylarınıza sunuyorum: Kabul edenler… Etmeyenler… Madde kabul edilmiştir.
26’ncı
madde üzerinde bir adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 26’ncı maddesinde yer alan
“mülkiyetinde bulunan” ibaresinin "mülkiyetindeki” şeklinde
değiştirilmesini arz ve teklif ederiz.
 Meral Danış Beştaş Mehmet Ali
Aslan Behçet Yıldırım
 Adana Batman Adıyaman
 Mahmut Toğrul Müslüm
Doğan
 Gaziantep İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Gerekçeyi okutuyorum:
Gerekçe:
Yapılan
değişiklikle madde metnine açıklık getirilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
26’ncı
maddeyi oylarınıza sunuyorum: Kabul edenler… Etmeyenler… 26’ncı madde kabul
edilmiştir. 
27’nci
madde üzerinde 2 adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 27’nci maddesinin tasarı metninden
çıkarılmasını arz ve teklif ederiz.
 Meral
Danış Beştaş Mehmet Ali Aslan Müslüm Doğan
 Adana
 Batman İzmir
 Mahmut
Toğrul  Behçet Yıldırım
 Gaziantep Adıyaman
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Gerekçeyi okutuyorum:
Gerekçe:
Tasarının
27 ve 28’inci maddelerinde Kamulaştırma Kanunu'na yapılan değişiklikler
yapılmıştır. 27’nci maddede yapılan değişikliklerle baraj inşası için yapılan
kamulaştırmalar sonunda kamulaştırma sahasına mücavir taşınmaz mallar,
sahiplerinin yazılı başvurusu üzerine çevrenin sosyal, ekonomik veya yerleşme
düzeninin bozulup bozulmadığı, ekonomik veya sosyal yönden yararlanılmasının
mümkün olup olmadığı yönlerinden ilgili valilikte kurulan komisyon tarafından
inceleneceği düzenlenmiştir. Komisyonca yapılan inceleme sonucunda çevrenin
sosyal, ekonomik veya yerleşme düzeninin bozulduğuna ve taşınmaz maldan
yararlanılmasının mümkün olmadığına karar verilmesi hâlinde taşınmaz mal
kamulaştırmaya tabi tutulur. Taşınmaz mal sahibinin bu kapsamda açacağı
davalarda ilgili valilik komisyonuna başvurulması dava şartı olarak
getirilmektedir. Öncelikle, AKP döneminde baraj inşaatlarıyla birlikte ekolojik
bir yıkım ve doğa talanı gerçekleşmiştir. Bu kapsamda birçok kişinin taşınmazı
zarar görmüş ve konu idare mahkemelerine taşınmıştır. İdare mahkemelerinin
görevi, yürütmenin atadığı valilikler eliyle yapılacak ve yürütme aleyhine bir
karar verilmeyecektir. Bu yönüyle zaten bu düzenleme, hak sahibinin çıkarını
koruyan, doğaya, çevreye verilecek zararı önleyen bir düzenlemenin tam aksine,
yürütme erkinin karar aldığı her uygulamanın yapılmasını mümkün kılacaktır.
Dolayısıyla, maddenin kati suretle çıkarılmasını öngörmekteyiz.
BAŞKAN
– Önergeyi oylarınıza sunuyorum: Kabul edenler… Etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 533 sıra sayılı Vergi Kanunları ile Bazı Kanun ve Kanun Hükmünde
Kararnamelerde Değişiklik Yapılması Hakkında Kanun Tasarısı’nın 27’nci
maddesinin aşağıdaki şekilde değiştirilmesini arz ve teklif ederiz.
Saygılarımızla.
 Zekeriya
Temizel Bihlun Tamaylıgil  Lale Karabıyık
 İzmir İstanbul Bursa
 Musa
Çam Bülent Kuşoğlu
 İzmir Ankara
Madde
27
4/11/1983
tarihli ve 2942 sayılı Kamulaştırma Kanununun 12 nci maddesinin altıncı fıkrası
hükmü aşağıdaki şekilde değiştirilmiştir.
"Baraj
inşası için yapılan kamulaştırmalar sonunda kamulaştırma sahasına mücavir
taşınmaz mallar, kamulaştırma işleminin tamamlandığına ilişkin ilanın
indirildiği tarihten itibaren bir yıl içinde sahiplerinin yazılı başvurusu
üzerine çevrenin sosyal, ekonomik veya yerleşme düzeninin bozulup bozulmadığı,
ekonomik veya sosyal yönden yararlanılmasının mümkün olup olmadığı yönlerinden
ilgili valilikte kurulan komisyon tarafından incelenir. Komisyonca yapılan
inceleme sonucunda çevrenin sosyal, ekonomik veya yerleşme düzeninin
bozulduğuna ve taşınmaz maldan yararlanılmasının mümkün olmadığına karar
verilmesi halinde taşınmaz mal kamulaştırmaya tabi tutulur. Taşınmaz mal
sahibinin bu kapsamda açacağı davalarda ilgili valilik komisyonuna başvurulması
dava şartıdır. Bu fıkranın uygulanmasına ilişkin hususlar İçişleri, Maliye,
Çevre ve Şehircilik, Gıda, Tarım ve Hayvancılık ile Enerji ve Tabii Kaynaklar
Bakanlıklarının görüşü alınmak suretiyle Devlet Su İşleri Genel Müdürlüğünün
bağlı bulunduğu Bakanlıkça hazırlanarak Bakanlar Kurulunca bir yıl içinde
yürürlüğe konulan yönetmelikle düzenlenir. Bu suretle kamulaştırılan mücavir
taşınmaz mallar hakkında 22 nci ve 23 üncü maddeler uygulanmaz. İdare, bu
taşınmaz mallar üzerinde imar mevzuatı hükümlerini de göz önünde tutarak
dilediği gibi tasarrufta bulunabilir ve gerektiğinde Hazineye bedelsiz olarak
devredebilir.”
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ İBRAHİM AYDEMİR (Erzurum) – Katılmıyoruz efendim.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkanım.
BAŞKAN
– Önerge üzerinde Bursa Milletvekili Nurhayat Altaca Kayışoğlu konuşacaktır.
Buyurun
Sayın Altaca Kayışoğlu. (CHP sıralarından alkışlar)
Süreniz
beş dakikadır.
NURHAYAT
ALTACA KAYIŞOĞLU (Bursa) – Teşekkür ediyorum Sayın Başkan.
Değerli
milletvekilleri, 27’nci ve 28’inci maddeyi birlikte ele almak gerekiyor tabii.
Burada, vatandaşların hakikaten mülkiyet hakkını ihlal edebilecek bir durum söz
konusu. O yüzden, burada söyleyeceğim teknik şeyleri olabildiğince
anlaşılabilecek bir şekilde anlatmaya çalışacağım. 
Dikkate
alıp bu maddeyi değiştirmezseniz birkaç zaman sonra bu maddeyi tekrar
değiştirmek zorunda kalacaksınız çünkü yine bu madde Avrupa İnsan Hakları
Mahkemesinden, Anayasa mahkemesinden dönecek, iptal edilecek.
Şimdi,
27’nci maddede deniliyor ki: Baraj inşası için bir kamulaştırma yapıldığında
mücavir taşınmaz mallar bu saha içerisinde kalan yerler eğer kullanılamaz hâle
geliyorsa bir yıl içerisinde vatandaş başvuruyor valilikteki bir komisyona.
Diyor ki: “Ya, benim buradaki kalan taşınmazım işe yaramıyor artık, kullanılamıyor,
burayı da kamulaştırın.” Valilik de bir karar veriyor, daha sonra bununla
ilgili kamulaştırma yapılıyor. 
Şimdi,
birincisi, en sakıncalı noktası: “Bir yıl içerisinde” deniyor. Şimdi, bir yıl
bir gün sonra vatandaş eğer başvurursa, “Ey idare, şurayı da al, kamulaştır.”
derse, idare “Hayır efendim, zaman aşımına uğradı, hak düşürücü süre var.”
deyip orayı kamulaştırmayacak mı? Şimdi, size şunu hatırlatmak isterim; hani
bunun gerekçesinde de AİHM kararına dayanıyorsunuz, diyorsunuz ki: “AİHM böyle
bir konuda ihlal kararı verdi, o yüzden biz bunu değiştiriyoruz.” Şimdi,
AİHM’in bir kararı daha var, kamulaştırmasız el atmalarda diyor ki: “Yirmi
yıllık zaman aşımı diye bir şey olamaz. Bu, mülkiyet hakkının ihlalidir.”
Şimdi, siz buraya bir yılı koyunca, bir yıldan sonra vatandaş başvurduğunda siz
bunu işleme almadığınızda yine vatandaş AİHM’e kadar gidecek, AİHM yine diyecek
ki: “Bu, mülkiyet hakkının ihlalidir, burada bir yıllık zaman aşımı süresi
konulamaz.” Siz yine dönüp “Ya, AİHM iptal etti, mülkiyet hakkı ihlalidir, biz
bu maddeyi değiştirmek zorundayız.” diyeceksiniz. 
İkincisi:
Valilik bu kararı ne kadar süre içerisinde verecek? Hele hele sonraki maddede
söylediğiniz şu mevcut davalar düşecek ya… Vatandaş dava açmış, bir yıldır
sürüyor, şimdi bu kanun değişecek, dava düşecek, gidecek valiye. Valilikte iki
yıl sürdü, üç yıl sürdü, beş yıl sürdü, sonra valiliğin kararına karşı, bu
komisyon kararına karşı nereye gidecek; asliye hukuka mı, idare karar verdiği
için idare mahkemesine mi? İdare mahkemesine gidince o diyecek ki: “Asliye
hukuka git.” Asliye hukuka gidecek, o diyecek ki: “Bu, idari karardır, idare
mahkemesine git.” 
Sonra,
bu maddede çok önemli bir şey daha var. Diyorsunuz ki: “Burada Kamulaştırma
Kanunu’nun 22 ve 23’üncü maddeleri uygulanmaz.” Hemen 22 ile 23’ü kısaca
anlatayım. Şöyle, diyor ki: İdare kamulaştırdığı bir taşınmazı amacına uygun
kullanmazsa vatandaş diyor ki beş yıl sonra: “Ey idare, sen bu paranı geri al,
bana bu taşınmazımı geri ver.” Böyle bir hakkı var bu maddelerde. Barajla ilgili
kamulaştırmalarda vatandaşa bu hakkı vermiyorsunuz; bu da mülkiyet hakkının
ihlali. Bir de şöyle bir kuşku oluşuyor, beş yıl içinde amacına uygun
kullanmadın, sonra planı değiştirdin, barajı da yaptın, oradaki taşınmazı da
vatandaşa geri vermiyorsun, istisna uyguluyorsun, o hakkını kullandırmıyorsun,
planı değiştirdin, oraya da villayı kondurdun, al sana oh, mis gibi baraj
manzaralı villa, böyle bir sakıncası var. 
Mevcut
davaları -yani bu da sizin döneminizin bir alışkanlığı- düşürecek kanuni
düzenlemeler yapıyorsunuz, daha önce de yaptınız; bu, hukuk devleti ilkesine
aykırı. Vatandaş böyle uygulamalar olduktan sonra hak aramak için mahkemelere
başvurabilir mi? Kafasında şu kuşku olmaz mı: Ya, ben bunun için dava açıyorum
ama benim davam devam ederken yasama organı gider yargıyı yok edecek, yok
sayacak, kuvvetler ayrılığını yok sayacak, hukuk devletini yok sayacak bir
kanun çıkarırsa ben niye bu kadar zaman, bu kadar emek, bu kadar para
harcayayım diye düşünüp mahkemelere gitmezlik etmez mi, mahkemelere bir
güvensizlik oluşmaz mı? Evet, bu da çok yanlış, özellikle mevcut davaların
düşürülmesi açısından sakıncalı, hukuk devleti ilkesine aykırı, Anayasa’nın 138
ve 2’nci maddelerine aykırı. 
Diğer
bahsettiğim konular gerçekten önemli çünkü tekrar AİHM’den, AYM’den dönecek ve
bu maddelerin yeniden tesis edilmesini zorunlu kılacak bir düzenlemedir;
uygulamadan habersiz, gerçek hayattan kopuk, masabaşında hazırlanmış ve yeniden
yasama organını meşgul edecek bir maddedir. Bu sakıncalar doğrultusunda tekrar
bu maddenin değiştirilmesi gerektiğini, bu hâliyle geçmemesi gerektiğini
buradan uyarıyorum, ikaz ediyorum.
Genel
Kurulu saygıyla selamlıyorum. (CHP sıralarından alkışlar)
BAŞKAN
– Teşekkürler.
Önergeyi
oylarınıza sunuyorum: Kabul edenler… Etmeyenler… Önerge kabul edilmemiştir.
27’nci
maddeyi oylarınıza sunuyorum: Kabul edenler… Etmeyenler… Madde kabul
edilmiştir.
Sayın
milletvekilleri, 28’inci madde üzerinde iki önerge vardır, aynı mahiyetteki bu
önergeleri birlikte işleme alacağım.
Şimdi
önergeleri okutuyorum:
Türkiye Büyük Millet Meclisi Başkanlığına
Görüşülmekte olan 533 sıra sayılı Kanun Tasarısı’nın
28’inci maddesinin tasarı metninden çıkarılmasını arz ve teklif ederiz. 
 Meral Danış Beştaş  Behçet
Yıldırım  Mehmet Ali Aslan 
 Adana  Adıyaman Batman
 Mahmut Toğrul  Müslüm Doğan 
 Gaziantep  İzmir
Aynı
mahiyetteki diğer önergenin imza sahipleri: 
 Zekeriya Temizel  Nurhayat
Altaca Kayışoğlu Lale Karabıyık
 İzmir Bursa Bursa

 Bihlun Tamaylıgil  Musa
Çam Bülent Kuşoğlu
 İstanbul İzmir Ankara
BAŞKAN
– Komisyon aynı mahiyetteki önergelere katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılmıyoruz Sayın Başkan.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılmıyoruz Sayın Başkan.
BAŞKAN
– Gerekçeleri okutuyorum:
Gerekçe:
Tasarının
27 ve 28’inci maddelerinde, Kamulaştırma Kanunu'na yapılan değişiklikler
yapılmıştır. 28’inci maddede yapılan değişiklikle, 27’inci maddede yapılan ve
yargıya taşınan davaların, dava şartı yokluğu nedeniyle usulden reddedilerek
dava açanların dosyalarının mahkeme tarafından ilgili valilik komisyonuna
gönderilmesine karar verilmesini düzenlemiştir. Yani bir başka deyişle,
mevcutta yargı erkinin verdiği kararlar yok sayılarak yürütmenin talimatıyla
kurulan valilik komisyonlarının yargıya konu mevcut davaları inceleyeceği
düzenlenmiştir. Anayasa'da düzenlenen kuvvetler ayrılığı ilkesini ihlal eden
düzenleme, Anayasa'nın 138’inci maddesindeki mahkemelerin verdiği kararların
yasama, yürütme ve idare tarafından uygulanmasını düzenleyen maddeye çok açık
şekilde aykırıdır. Yürütme organları ve yasa koyucu mahkemelerin etkilerini
kaldıracak düzenleme ve uygulama yapamazlar. Yaptıkları durumda, Anayasa'nın
2’nci maddesindeki hukuk devleti ilkesi de ihlal edilmiş olacaktır. Dolayısıyla
28’inci madde Anayasa'ya aykırılık yönüyle mutlak suretle tasarı metninden
çıkarılmalıdır.
BAŞKAN
– Diğer önergenin gerekçesini okutuyorum. 
Gerekçe:

Komisyon
görüşmeleri sırasında 27’nci maddeyle Kamulaştırma Kanunu’nun 12’nci maddesinde
yapılmak istenilen değişikliğin nedeninin, Kamulaştırma Kanunu’nun 12'nci
maddesinin altıncı fıkrasında, baraj kamulaştırmaları nedeniyle mücavir
taşınmazların çevresel, sosyal, ekonomik gerekçeler doğrultusunda kullanılamaz
hâle gelmesi hâlinde mutlak suretle kamulaştırılacağı şeklindeki kanun hükmü
nedeniyle geçen sene Avrupa İnsan Hakları Mahkemesi tarafından bir taşınmaz
sahibi lehine, idarenin tazminata mahkûm edilmesinden kaynaklandığı, madde
içeriğine valilikte kurulan komisyon tarafından taleplerin incelenip
sonuçlandırılacağına ve bu komisyona başvurunun, dava açma şartı olması dair
düzenlemelerin eklenmesi gerektiği ifade olunmuştur.
Baraj
kamulaştırmaları nedeniyle mücavir taşınmazların çevresel, sosyal, ekonomik
gerekçeler doğrultusunda kullanılamaz hâle gelmesi hâlinde, mücavir alan
kodlarının daha işlemlerin başında bilimsel yöntemlerle belirlenmesi, mücavir
alan içinde kalan ve kullanılamaz hâle gelen taşınmazların da ilgili idare
tarafından kamulaştırmaya tabi tutulması hakkaniyetin ve hukuk devleti olmanın
bir gereğidir. Aslında tasarı görüşmeleri sırasında konu hakkında yürürlükte
olan yönetmeliğin bazı hükümlerinin değiştirilmesi suretiyle de sorunun
çözümlenebileceği ancak idarenin AİHM kararları nedeniyle kanun maddesi
değişikliğinde ısrarcı olduğu anlaşılmıştır.
28’inci
madde hükmüyle Kamulaştırma Kanunu’nun 12’nci maddesinde yapılan değişikliğin
görülmekte olan davalar için de geçerli olduğuna dair düzenleme
getirilmektedir.
Tasarı
metninde Anayasa’ya aykırılıklar içeren bu madde Anayasa'mızın temel ilkesi
olan kuvvetler ayrılığı ilkesinin yasama faaliyeti gerçekleştirilirken ihlal
edilmesinden kaynaklanmaktadır.
Daha
önceden idarece uygulanmış, yargı tarafından karara bağlanmış, sonuçlandırılmış
olan herhangi bir işlem, yasa maddesiyle yargı kararını ortadan kaldıracak
şekilde ortadan kaldırılmaktadır.
Yasal
bir düzenlemeyle sorunun Parlamento çatısı altında o olaya özgü bir biçimde
çözümlenmeye çalışılması kuvvetler ayrılığı ilkesinin ihlali niteliğindedir.
Bunun
yanında, yürütmenin yapması gereken işlemleri toptancı bir zihniyetle yine
Türkiye Büyük Millet Meclisine kanun yaptırarak çözme yoluna gidilmesi de
Anayasa Mahkemesinin bu tür düzenlemeler nedeniyle vermiş olduğu daha önceki
kararlarda da olduğu gibi Anayasa’da tanımını bulan kuvvetler ayrılığı ilkesine
aykırı bulunmaktadır.
27
ve 28’inci maddeler üzerinde komisyon görüşmelerinde yaptığımız eleştiri ve
uyarıların bir bölümü dikkate alınarak verilen önergelerle değiştirilmiştir.
Ancak tasarının 28’inci maddesi hükmü hâlen Anayasa açısından bazı sakıncalı
durumları içermektedir.
Anayasa’nın
138'inci maddesinin son fıkrası yasama, yürütme organları ile idarenin mahkeme
kararlarına uymalarını zorunlu hâle getirmiştir ve yine bu organlar ve idare
mahkeme kararlarının etkilerini ortadan kaldıracak şekilde herhangi bir
düzenleme yapamazlar.
Anayasanın
2’nci maddesinde öngörülen hukuk devleti, insan haklarına saygılı, bu hakları
koruyan toplum yaşamında adalete, eşitliğe uygun bir hukuk düzeni kuran ve bu
düzeni sürdürmekle kendini yükümlü sayan, bütün davranışlarında Anayasa’ya ve
hukuk kurallarına uyan, işlem ve eylemleri yargı denetimine bağlı olan
devlettir. Hukuk devleti ilkesi, devletin tüm faaliyetlerinde hukukun egemen
olmasını amaçlar. Bu amacın gerçekleşmesi için çıkarılan yasalarla konulacak
kurallarda adalet ve hakkaniyet ölçülerinin göz önünde tutulması gerektiği
gibi, hukuk güvenliğinin de sağlanması gerekir. Bu nedenle, hukuk devletinde
yasa koyucu yasaların yalnız Anayasa’ya değil, evrensel hukuk ilkelerine de
uygun olmasını sağlamakla yükümlüdür. Oysa getirilen bu düzenlemeyle
mahkemelerin vereceği kararlar tanımlanırken aynı zamanda yasaların geriye
yürümezliği ilkesi de zedelenmektedir.
Tasarının
28’inci maddesiyle getirilen düzenleme Anayasa’nın yukarıda belirtilen 2 ve
138’inci maddelerine aykırılık içermektedir.
BAŞKAN
– Aynı mahiyetteki önergeleri oylarınıza sunuyorum: Kabul edenler...
Etmeyenler... Önergeler kabul edilmemiştir.
28’inci
maddeyi oylarınıza sunuyorum: Kabul edenler... Etmeyenler... 28’inci madde
kabul edilmiştir.
29’uncu
madde üzerinde bir adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 29’uncu maddesinin tasarı metninden
çıkarılmasını arz ve teklif ederiz.
 Meral Danış Beştaş Mehmet Ali
Aslan Behçet Yıldırım
 Adana Batman Adıyaman
 Mahmut Toğrul Müslüm
Doğan
 Gaziantep İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın
Başkanım.
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkanım.
BAŞKAN
– Gerekçeyi okutuyorum:
Gerekçe:
Yapılan
düzenlemeyle 3065 sayılı Katma Değer Vergisi Kanunu’nun 13’üncü maddesine bent
eklenerek organize sanayi bölgelerinde oluşturulacak iktisadi işletmelerin
elektrik, altyapı vb. yatırımları yapıldığında KDV'den müstesna edileceği
düzenlenmiştir. İktidarın sürekli olarak vergi muafiyeti getirmesi, vergi
gelirlerinde ciddi bir düşüşe neden olmuş ve vergi disiplinini bozmuştur.
Üstelik bu istisnanın nasıl kullanacağı yönünde herhangi bir denetim
mekanizması oluşturulmamaktadır. Bu yönleriyle, maddenin tasarı metninden
çıkarılmasını öngörmekteyiz.
BAŞKAN
– Önergeyi oylarınıza sunuyorum: Kabul edenler... Etmeyenler... Önerge kabul
edilmemiştir.
29’uncu
maddeyi oylarınıza sunuyorum: Kabul edenler... Etmeyenler... 29’uncu madde
kabul edilmiştir.
30’uncu
madde üzerinde bir adet önerge vardır, okutup işleme alacağım.
Türkiye Büyük Millet Meclisi Başkanlığına
Görüşülmekte
olan 533 sıra sayılı Kanun Tasarısı’nın 30’uncu maddesinde yer alan “belirlenen
alanların” ibaresinin “tanımlanmış yerlerin” şeklinde değiştirilmesini arz ve
teklif ederiz.
 Meral Danış Beştaş Mehmet Ali
Aslan Behçet Yıldırım
 Adana Batman Adıyaman
 Mahmut Toğrul Müslüm
Doğan
 Gaziantep İzmir
BAŞKAN
– Komisyon önergeye katılıyor mu?
PLAN
VE BÜTÇE KOMİSYONU SÖZCÜSÜ ŞİRİN ÜNAL (İstanbul) – Katılamıyoruz Sayın Başkan. 
BAŞKAN
– Hükûmet önergeye katılıyor mu?
MALİYE
BAKANI NACİ AĞBAL (Bayburt) – Katılamıyoruz Sayın Başkan.
BAŞKAN
– Gerekçeyi okutuyorum.
Gerekçe:
Yapılan
değişiklikle madde metnine açıklık getirilmesi amaçlanmıştır.
BAŞKAN
– Önergeyi oylarınıza sunuyorum: Kabul edenler... Etmeyenler... Önerge kabul
edilmemiştir.
30’uncu
maddeyi oylarınıza sunuyorum: Kabul edenler... Etmeyenler... 30’uncu madde
kabul edilmiştir.
Birleşime
üç dakika ara veriyorum. 
Kapanma Saati: 21.59
ON BİRİNCİ OTURUM
Açılma Saati: 22.05
BAŞKAN: Başkan Vekili Mithat SANCAR
KÂTİP ÜYELER: Fehmi KÜPÇÜ (Bolu), Sema KIRCI
(Balıkesir) 
----- 0 -----
BAŞKAN
- Türkiye Büyük Millet Meclisinin 68’inci Birleşiminin On Birinci Oturumunu
açıyorum.
533
sıra sayılı Kanun Tasarısı’nın görüşmelerine devam ediyoruz.
Komisyon?
Yok.
Ertelenmiştir.
2’nci
sırada bulunan 517 sıra sayılı Kanun Tasarısı’nın görüşmelerine başlıyoruz.
2.- Türkiye Cumhuriyeti Hükümeti ile Uluslararası Göç Örgütü
(IOM) Arasında Türkiye Cumhuriyeti Hükümeti ile Uluslararası Göç Örgütü
Arasında Örgüt ve Ofisin Türkiyedeki Yasal Statüsü Ayrıcalıkları ve
Bağışıklıklarına İlişkin Anlaşmayı Tadil Eden Anlaşmanın Onaylanmasının Uygun
Bulunduğuna Dair Kanun Tasarısı (1/848) ve Dışişleri Komisyonu Raporu (S. Sayısı: 517)
BAŞKAN
– Komisyon? Yok.
Ertelenmiştir.
3’üncü
sırada bulunan 167 sıra sayılı Kanun Tasarısı’nın görüşmelerine başlıyoruz. 
3.- Türkiye Cumhuriyeti Hükümeti ile Bangladeş Halk
Cumhuriyeti Hükümeti Arasında Yatırımların Karşılıklı Teşviki ve Korunmasına
İlişkin Anlaşmanın Onaylanmasının Uygun Bulunduğuna Dair Kanun Tasarısı (1/428)
ve Dışişleri Komisyonu Raporu (S. Sayısı: 167)
BAŞKAN
– Komisyon? Yok.
Ertelenmiştir.
Bundan
sonra da komisyonların bulunamayacağı anlaşıldığından, kanun tasarı ve
teklifleri ile komisyonlardan gelen diğer işleri sırasıyla görüşmek için 12
Mart 2018 Pazartesi günü saat 14.00’te toplanmak üzere birleşimi kapatıyorum.
Kapanma Saati: 22.06




(x) 533 S. Sayılı Basmayazı 6/3/2018
tarihli 66’ncı Birleşim Tutanağı’na eklidir.


(X) Bu bölümlerde hatip tarafından Türkçe
olmayan kelimeler ifade edildi.


(X) Bu bölümde hatip tarafından Türkçe
olmayan kelimeler ifade edildi. 


(x) (x) Bu bölümde hatip tarafından
Türkçe olmayan kelimeler ifade edildi.




