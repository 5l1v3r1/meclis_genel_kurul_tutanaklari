



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

89’uncu Birleşim
2 Nisan 2015 Perşembe

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş bulunan
her tür belge ile konuşmacılar tarafından ifade edilmiş ve tırnak içinde
belirtilmiş alıntı sözler aslına uygun olarak yazılmıştır.)

İÇİNDEKİLER


I.- GEÇEN TUTANAK
ÖZETİ
II.- GELEN KÂĞITLAR
III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.-  Van Milletvekili Mustafa Bilici'nin, Van
ilinin 97’nci kurtuluş yıl dönümüne ilişkin gündem dışı konuşması
2.-  Mardin Milletvekili Erol Dora'nın,
lösemili çocukların sorunlarına ilişkin gündem dışı konuşması
3.-  Trabzon Milletvekili Mehmet Volkan Canalioğlu'nun,
kamuda çalışan aşçıların sorunlarına ilişkin gündem dışı konuşması
IV.- AÇIKLAMALAR
1.-  Ankara Milletvekili Haluk Özdalga'nın, Yemen’de
yaşanan krize ve Türkiye’nin Suudi Arabistan veya İran’ın yanında yer almak
yerine her iki ülkeye de eşit mesafede durması gerektiğine ilişkin açıklaması
2.-  Afyonkarahisar Milletvekili Kemalettin Yılmaz'ın,
hukuksuz işlere alet olan bürokratlara bu yanlış yoldan acilen dönmelerini
tavsiye ettiğine ve hukukun bir gün hukuku çiğneyenlere de lazım olacağına
ilişkin açıklaması
3.-  Kocaeli Milletvekili Mehmet Hilal
Kaplan'ın, 1-7 Nisan Ulusal Kanser Haftası’na ilişkin açıklaması
4.-  Samsun Milletvekili Ahmet Yeni'nin, 25’inci
Dönemde Mecliste görev alamayacağına ve partisine, Samsunlu hemşehrileri ile
millete teşekkür ettiğine ilişkin açıklaması
5.-  Yalova Milletvekili Temel Coşkun'un, demokrasinin
ve milletin en büyük güvencesinin yüce Meclis olduğuna ilişkin açıklaması
6.-  İstanbul Milletvekili Kadir Gökmen Öğüt'ün,
İstanbul Üniversitesi Beyazıt Kampüsü’nde 20’nin üzerinde öğrencinin gözaltına
alınmasına ilişkin açıklaması
7.-  Tekirdağ Milletvekili Tevfik Ziyaeddin Akbulut'un,
Çağlayan Adliyesi’nde meydana gelen menfur olayı kınadığına ve 7 Haziran
seçimlerinde aday olmayacağından bütün milletvekili arkadaşlarından helallik
dilediğine ilişkin açıklaması
8.-  Ankara Milletvekili Levent Gök'ün, ülkenin son
günlerde terör saldırılarının hedefi hâline geldiğine ve bu konuda, Cumhuriyet
Halk Partisi olarak, Mecliste bulunan tüm siyasi parti gruplarının katılacağı
ortak bir bildirinin yayınlanmasını talep ettiklerine ilişkin açıklaması
9.-  Kütahya Milletvekili Alim Işık'ın, 79 ilde meydana
gelen elektrik kesintisiyle ilgili Hükûmetin bir açıklamada bulunmasını talep
ettiğine ve kısa bir açıklamada bulunmak amacıyla söz taleplerinin yerine getirilmesindeki
tutumları nedeniyle Meclis Başkan Vekilleri Şükran Güldal Mumcu ile Meral
Akşener’e teşekkür ettiğine ilişkin açıklaması
10.-  İstanbul Milletvekili Mehmet Akif
Hamzaçebi'nin, balıkçılık sektörünün sorunlarına ilişkin açıklaması
11.-  Ankara Milletvekili Levent Gök'ün, Meclis
tarafından terörün karşısında olduklarına dair ortak bir bildirinin yayınlanması
gerektiğine ilişkin açıklaması
V.- BAŞKANLIĞIN GENEL KURULA SUNUŞLARI
A) Çeşitli İşler
1.-  Başkanlıkça, Genel Kurulu ziyaret eden Azerbaycan,
Kazakistan ve Kırgızistan Meclisleri üyelerinden oluşan heyete “Hoş geldiniz.”
denilmesi
B) Meclis Araştırması Önergeleri
1.-  Aydın Milletvekili Metin Lütfi Baydar ve 25
milletvekilinin, Patriot bataryalarının ülkemize konuşlandırılmasının nedenlerinin
araştırılarak alınması gereken önlemlerin belirlenmesi amacıyla Meclis
araştırması açılmasına ilişkin önergesi (10/1287)
2.-  Antalya Milletvekili Gürkut Acar ve 26
milletvekilinin, Türk Hava Kuvvetleri Komutanlığına bağlı keşif uçağının Suriye
tarafından düşürülmesi olayının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1288)
3.-  Kırklareli Milletvekili Turgut Dibek ve 21
milletvekilinin, öğretmenlere uygulanan şiddetin nedenlerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1289)
C) Tezkereler 
1.-  Türkiye Büyük Millet Meclisi Başkanlığının, İnsan
Haklarını İnceleme Komisyonunun Türkiye Büyük Millet Meclisinin tatilde
bulunduğu dönemde de çalışabilmesine dair taleplerinin uygun görüldüğüne
ilişkin tezkeresi (3/1757)
2.-  Türkiye Büyük Millet Meclisi Başkanlığının, Kadın
Erkek Fırsat Eşitliği Komisyonun Türkiye Büyük Millet Meclisinin tatilde
bulunduğu dönemde de çalışabilmesine dair taleplerinin uygun görüldüğüne
ilişkin tezkeresi (3/1758)
3.-  Türkiye Büyük Millet Meclisi Başkanlığının,
Dilekçe Komisyonunun Türkiye Büyük Millet Meclisinin tatilde bulunduğu dönemde
de çalışabilmesine dair taleplerinin uygun görüldüğüne ilişkin tezkeresi
(3/1759)
4.-  Türkiye Büyük Millet Meclisi Başkanlığının,
Türkiye Büyük Millet Meclisi Başkanı Cemil Çiçek başkanlığındaki heyetlerin,
İtalya Temsilciler Meclisi Başkanı Laura Boldrini ve İtalya Senato Başkanı
Pietro Grasso, Akdeniz İçin Birlik Parlamenter Asamblesi Başkanı Maria da
Assunçao Esteves ile Arnavutluk Ulusal Meclis Başkanı Ilir Meta'nın vaki
davetlerine istinaden sırasıyla Avrupa Birliği Parlamento Başkanları
Konferansı’na katılmak üzere İtalya’ya, Akdeniz İçin Birlik Parlamenter
Asamblesi Parlamento Başkanları II. Zirvesi’ne katılmak üzere Portekiz’e, Güney
Doğu Avrupa Ülkeleri II. Genel Kuruluna katılmak üzere Arnavutluk’a;
Türkmenistan Meclis Başkanı Akça Nurberdiyeva’nın vaki davetine icabet etmek
üzere Türkmenistan’a resmî birer ziyarette bulunmalarına ilişkin tezkeresi
(3/1760)
5.-  Kadına Yönelik Şiddetin Sebeplerinin Araştırılarak
Alınması Gereken Önlemlerin Belirlenmesi Amacıyla Kurulan Meclis Araştırması
Komisyonu Başkanlığının, görev süresinin uzatılmasına ilişkin tezkeresi
(3/1761)
6.-  Türkiye Büyük Millet Meclisi Başkanlığının, Kadına
Yönelik Şiddetin Sebeplerinin Araştırılarak Alınması Gereken Önlemlerin
Belirlenmesi Amacıyla Kurulan Meclis Araştırması Komisyonunun Türkiye Büyük
Millet Meclisinin tatilde bulunduğu dönemde de çalışabilmesine dair talebinin
uygun görüldüğüne ilişkin tezkeresi (3/1762)
VI.- ÖNERİLER
A) Siyasi Parti Grubu Önerileri 
1.-  HDP Grubunun, Grup Başkan Vekili Bingöl
Milletvekili İdris Baluken tarafından, toplumun önemli bir bölümünü oluşturan
engellilerin sorunlarının araştırılması amacıyla 4/12/2014 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun bilgisine sunulmak üzere bekleyen diğer önergelerin önüne
alınarak Genel Kurulun, 2 Nisan 2015 Perşembe günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
2.-  MHP Grubunun, Grup Başkan Vekili İzmir
Milletvekili Oktay Vural tarafından, son günlerde millî ve manevi değerlerimize
yönelik tahribat, bu tahribatın önlenmesi ile millî ve manevi değerlerin
korunması konusunda yapılması gereken hususlar hakkında 1/4/2015 tarihinde
Türkiye Büyük Millet Meclisi Başkanlığına verilmiş olan genel görüşme
önergesinin, Genel Kurulun bilgisine sunulmak üzere bekleyen diğer önergelerin
önüne alınarak Genel Kurulun, 2 Nisan 2015 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi 
3.-  CHP Grubunun, Grup Başkan Vekilleri İstanbul
Milletvekili Mehmet Akif Hamzaçebi, Sinop Milletvekili Engin Altay ve Ankara
Milletvekili Levent Gök tarafından, TMSF tarafından el konulan bir şirketin
usulsüz yollarla Hükûmete yakın bir şirkete verildiği iddiasının araştırılarak
alınması gereken önlemlerin belirlenmesi amacıyla 17/3/2015 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun bilgisine sunulmak üzere bekleyen diğer önergelerin önüne
alınarak, Genel Kurulun bilgisine sunulmak üzere bekleyen diğer önergelerin
önüne alınarak Genel Kurulun, 2 Nisan 2015 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi
VII.- SATAŞMALARA İLİŞKİN KONUŞMALAR
1.-  Hakkâri Milletvekili Adil Zozani'nin, Kayseri
Milletvekili İsmail Tamer’in HDP grup önerisi üzerinde yaptığı konuşması
sırasında şahsına sataşması nedeniyle konuşması
2.-  Ankara Milletvekili Mustafa Erdem'in, Amasya
Milletvekili Mehmet Naci Bostancı’nın MHP grup önerisi üzerinde yaptığı
konuşması sırasında şahsına sataşması nedeniyle konuşması
3.-  Kayseri Milletvekili Yusuf Halaçoğlu'nun, Amasya
Milletvekili Mehmet Naci Bostancı’nın MHP grup önerisi üzerinde yaptığı
konuşması sırasında Milliyetçi Hareket Partisine sataşması sataşması nedeniyle
konuşması
4.-  Amasya Milletvekili Mehmet Naci Bostancı'nın,
İstanbul Milletvekili İhsan Özkes’in MHP grup önerisi üzerinde yaptığı
konuşması sırasında AK PARTİ Grubuna sataşması nedeniyle konuşması
5.-  Ankara Milletvekili Levent Gök'ün, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında CHP Grubuna sataşması nedeniyle konuşması
6.-  Kocaeli Milletvekili Haydar Akar'ın, Isparta
Milletvekili Recep Özel’in CHP grup önerisi üzerinde yaptığı konuşması sırasında
şahsına sataşması nedeniyle konuşması
VIII.-  KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.-  Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
2.-  Devlet Sırrı Kanunu Tasarısı ve Avrupa Birliği
Uyum Komisyonu ile Adalet Komisyonu Raporları (1/484) (S. Sayısı: 287)
3.-  Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
4.-  Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
5.-  İş Sağlığı ve Güvenliği Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
Burdur Milletvekili Hasan Hami Yıldırım ve İzmir Milletvekili Aydın Şengül ile
50 Milletvekilinin; Adana Milletvekili Ali Demirçalı ve İstanbul Milletvekili
Gürsel Tekin’in; İstanbul Milletvekili Abdullah Levent Tüzel’in; Diyarbakır
Milletvekili Nursel Aydoğan'ın; İzmir Milletvekili Rahmi Aşkın Türeli’nin;
İstanbul Milletvekili Mahmut Tanal’ın; İzmir Milletvekili Ahmet Kenan
Tanrıkulu’nun; Kocaeli Milletvekili Haydar Akar’ın; Balıkesir Milletvekili
Haluk Ahmet Gümüş’ün; Manisa Milletvekili Hasan Ören ve 2 Milletvekilinin;
İstanbul Milletvekili Mahmut Tanal’ın; Manisa Milletvekili Erkan Akçay ve
Milliyetçi Hareket Partisi Grup Başkanvekili İzmir Milletvekili Oktay Vural’ın;
İstanbul Milletvekili Mahmut Tanal’ın; İstanbul Milletvekili Mustafa Sezgin
Tanrıkulu ile 2 Milletvekilinin; Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi’nin Benzer Mahiyetteki Kanun
Teklifleri ve Sağlık, Aile, Çalışma ve Sosyal İşler Komisyonu Raporu ile
Türkiye Büyük Millet Meclisi Başkanlığı ve Sağlık, Aile, Çalışma ve Sosyal
İşler Komisyonu Başkanlığı Tezkereleri (1/1006, 2/1449, 2/1511, 2/1664, 2/1670,
2/1691, 2/1788, 2/2068, 2/2182, 2/2183, 2/2205, 2/2235, 2/2295, 2/2534, 2/2541,
2/2546) (S. Sayısı: 687)
6.-  Karadeniz Ekonomik İşbirliği Örgütü ile Türkiye
Cumhuriyeti Hükümeti Arasında Merkez Anlaşmasının Ekinde Değişiklik Yapılmasına
ve KEİ Merkezinin Kalıcı Olarak Taşınmasının Usullerine İlişkin Karadeniz
Ekonomik İşbirliği Örgütü ile Türkiye Cumhuriyeti Hükümeti Arasında Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu Raporu
(1/1036) (S. Sayısı: 696)
IX.- YAZILI SORULAR VE CEVAPLARI
1.-  Adana Milletvekili Ali Demirçalı'nın, Adana'da
yaşanan elektrik kesintilerine ilişkin sorusu ve Enerji ve Tabii Kaynaklar
Bakanı Taner Yıldız’ın cevabı (7/59892)
2.-  Antalya Milletvekili Gürkut Acar'ın, yurttaşlardan
tahsil edilen kayıp-kaçak bedelinin dağıtım şirketlerine göre dağılımına
ilişkin sorusu ve Enerji ve Tabii Kaynaklar Bakanı Taner Yıldız’ın cevabı
(7/61546)
2 Nisan 2015 Perşembe
BİRİNCİ OTURUM
Açılma Saati: 14.00
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Dilek YÜKSEL (Tokat) 
-----0-----
BAŞKAN – Sayın
milletvekilleri, Türkiye Büyük Millet Meclisinin 89’uncu Birleşimini açıyorum.
Görüşmelere
başlıyoruz.
Gündeme geçmeden önce üç sayın milletvekiline
gündem dışı söz vereceğim. 
Gündem dışı ilk söz, Van ilinin
kurtuluş yıl dönümü hakkında söz isteyen Van Milletvekili Mustafa Bilici’ye
aittir. 
Buyurunuz Sayın Bilici. (AK PARTİ
sıralarından alkışlar)

III.- GÜNDEM DIŞI KONUŞMALAR
A) Milletvekillerinin Gündem Dışı Konuşmaları
1.-  Van Milletvekili Mustafa Bilici'nin, Van
ilinin 97’nci kurtuluş yıl dönümüne ilişkin gündem dışı konuşması
MUSTAFA BİLİCİ (Van) – Sayın Başkan,
değerli milletvekilleri; 2 Nisan Van’ın düşman işgalinden kurtuluşunun 97’nci
seneidevriyesi münasebetiyle gündem dışı söz almış bulunmaktayım. Heyetinizi
saygıyla selamlıyorum. 
Van, sahip olduğu coğrafi özellikler,
stratejik konumu nedeniyle tarih boyunca birçok devletin sahip olmak istediği
bir coğrafya olmuştur. Van çok eski bir geçmişe sahip olup Urartulardan
Osmanlılara kadar birçok devletin hâkimiyetinde kalmıştır ancak Osmanlı
Devleti’nin son döneminde Van ve çevresinde yaşanan işgal ve Ermeni çetelerinin
yağması, geçmişe ışık tutan izleri yok etmiştir. Balkan Harbi’nin hemen
sonrasında milletimiz Birinci Dünya Savaşı’yla karşı karşıya kalmış, 1915 Ocak
ayında Van’dan Kafkas cephesine mühimmat taşıyan, yaşları 12-17 arasında
değişen 120 çocuk kan donduran ayaza rağmen 80 kilometreyi iki günde yürüyerek
cepheye ulaşmış, ancak geri dönüş yolunda yoğun kar yağışı ve tipiye yakalanan
120 isimsiz kahramanın sadece 22’si hayatta kalabilmiştir; diğerleri ya yolda
veya Van’a ulaştıktan sonra şehit olmuşlardır. 
Van vilayeti,
19’uncu yüzyıl sonu ve 20’nci yüzyıl başlarına kadar Ermenilerin Anadolu’daki
faaliyetlerinin en açık şekilde görüldüğü yerdir. Buradaki komitaların
çalışmaları Ermeni faaliyetlerini bütün çıplaklığıyla ortaya koymuştur. Bu
dönemde Batılı devletlerden Hristiyan din adamları ve araştırmacılar, Van
bölgesine gelerek burada istihbarat ve misyonerlik çalışmaları yürütmüşlerdir.
Yapılan çalışmalar sonunda, yüzyıllardan beri “sadık millet” olarak tabir
edilen Ermeniler devlete karşı isyana teşvik edilmiştir. 20 Nisan 1915’te
Van’daki devlet kurumlarına saldıran Ermeni çeteleri Müslüman mahallelerini de
ateşe vermişlerdir. 14 Mayıs 1915’te Müslüman halkın birçoğu saldırıya
uğrayarak katledilmiştir. 18 Mayıs 1915 günü Rus birliklerinin Van’a girmesiyle
birlikte şehirde büyük bir katliam gerçekleşmiştir. Çevre köylerden Zeve köyüne
sığınan yaklaşık 2.500 kişi hunharca şehit edilmiştir. 
Birinci Dünya Savaşı ve işgal yılları
Anadolu’nun pek çok yerinde olduğu gibi Van için de tam manasıyla bir yıkım
olmuştur. Ermeniler, Ruslarla birlikte hareket ederek Osmanlı Devleti’ne ihanet
etmişlerdir. Van yöresinde yaşayan Türk, Kürt, Ermeni, Müslüman, Hristiyan,
hemen her kesimin can ve mal kaybına uğramasına neden olunmuş, buradaki sosyal
yaşam ve ekonomik düzen bozulmuş, olaylar nedeniyle burada yaşayan Müslüman
halk memleketinden göçe zorlanmıştır. Van Kalesi’nin güneyinde yer alan eski
Van şehri tamamen yakılıp yıkılmıştır. 2 Nisan 1918’de işgale son verildiğinde
Van’a geri dönen ahali, şehrin bir harabe durumuna düşmüş olduğunu görür ve
evlerinin de, aynı zamanda, kullanılamaz bir durumda olduğunu müşahede ederler.
Halk, eski Van’ın bağlar ve bahçeler bölgesi olarak bilinen şimdiki yerine
yerleşmeye başlar.
Van’ın geçmişle
bağlarını koparan işgalciler, aynı zamanda, yaptıkları tahribatla Van’ın
geleceğin de karartmışlardır. 30 binin üzerinde şehit vererek acının merkezi
olan Van, uzun yıllar yaralı bir şehir olarak kalmıştır. Ancak 1950 yılından
itibaren şehirleşmeye ve gelişmeye başlamıştır. Yaşanan acı olayların belki de
en önemli sonucu olarak şunu söyleyebiliriz: Rus ve Batılı devletlerin
kışkırtmalarıyla yüzyıllarca beraber yaşayan halkların arası açılmış, netice
olarak bu olumsuz atmosferin günümüze kadar uzamasına neden olunmuştur. 
Geçmişten ders
almak bugünü doğru inşa etmeyi ve geleceğe sağlam yürümeyi sağlar. Tarih,
geçmişte yapılan hataların tekrar edilmemesi için insanlara rehber olmalıdır.
Bu nedenle, çözüm süreci de Türkiye'nin yüz yıllık probleminin diğer bir
sonucudur, millî birlik ve beraberlik süreci neticesinde başlayan bir
helalleşme sürecidir. Çözüm süreci, güçlü ve adil bir devlet aklıdır. 
İnşallah, birlik
ve beraberlik içerisinde Van’ı huzurlu, hoşgörülü ve müreffeh bir şehir
yapacağız diyor, saygılarımı sunuyorum. (AK PARTİ sıralarından alkışlar) 
BAŞKAN –
Teşekkür ederiz Sayın Bilici. 
Gündem dışı
ikinci söz, lösemili çocukların sorunları hakkında söz isteyen Mardin
Milletvekili Erol Dora’ya aittir. 
Buyurunuz Sayın
Dora. 

2.-  Mardin Milletvekili Erol Dora'nın,
lösemili çocukların sorunlarına ilişkin gündem dışı konuşması
EROL DORA
(Mardin) - Sayın Başkan, değerli milletvekilleri; lösemili çocukların sorunları
hakkında söz almış bulunuyorum. Genel Kurulu saygıyla selamlıyorum.
"Lösemi"
deyince birçoğumuzun aklına saçı olmayan, yüzünde maskesi bulunan, iri iri
gözleriyle bakan çocuklar gelmektedir. Oysa biliyoruz ki aslında takmak
istemedikleri ancak hayatlarının bir parçası olan maskeler lösemili çocuklar
için apayrı bir anlam taşımaktadır. Tedavi görme şansını yakalayabilen
çocuklar, etraftaki insanlardan, havadan, sudan mikrop almamak, korunmak için
bu maskeleri takmak zorunda kalmaktadır. Bu durum vatandaşlarımız arasında bir
başka ön yargıya sebep oluyor, maske takan çocuklarımızın, hastalarımızın
hastalığının bulaşıcı olduğu yönünde düşüncelere yol açıyor. Maalesef binlerce
lösemi hastası ve aileleri sadece hastalıkla, maddi imkânsızlıklarla, karaborsa
ilaçlarla değil, bu aşılamayan ön yargılarla da mücadele etmek zorunda
kalmaktadırlar.
Sayın Başkan,
değerli milletvekilleri; ülkemizde sesini duyuramayan binlerce lösemi hastası
var. Türkiye'de her yıl çok sayıda çocuğumuz lösemiye yakalanıyor. Lösemi,
çocuklarda en sık 2-5 yaşlarında görülüyor. 200 bin civarında lösemi hastası
olan ülkemizde, her yıl 1.500 ila 2.000 çocuğumuzun lösemi hastaları arasına
katıldığı tahmin ediliyor. Avrupa ülkelerinde, uygun iliğin bulunması için,
araştırmanın başlaması ve sonlandırılması için gerekli olan süre dört ila altı
hafta iken bizde bu süre altı ile on iki ayı buluyor ve aileler Sosyal Güvenlik
Kurumunun ödemeler konusunda ciddi problemler çıkardığını belirtiyorlar. Lösemi
hastaları için sadece uygun iliğin bulunmasıyla tedavi sonuçlanmamaktadır.
Örneğin, Akdeniz Üniversitesi Tıp Fakültesi, yılda 30 ila 40 çocuğa nakil
yapabilmekte, yüzlerce çocuk ise sırada beklemektedir. Gencecik hayatları,
imkânsızlıklar nedeniyle bulunamayan ya da bulunduğunda da nakledilemeyen kan,
ilik, hücre, organ, doku sebebiyle kaybetmeye devam ediyoruz.
Değerli
milletvekilleri, lösemi zor bir hastalık, bununla birlikte, tedavisi de pahalı
bir hastalık olmaya devam ediyor. Çocuklar hastanelerde yaşam mücadelesi
verirken aileleri de maddi güçlüklerle boğuşmaya devam ediyor. Lösemi, tedavi
edilebilir hastalıklar grubuna girmektedir. Löseminin, yi bir tedavi ve moral
desteğiyle yüzde 85'lere varan iyileşme oranı gösterdiği, uzmanlar tarafından
da belirtilmektedir. Ancak ne yazık ki lösemi hastası çocuklar iktidarın
öncelikleri arasında değil. Bu nedenle, doktor, hemşire, yatak kapasitesi,
fiziki şartlar konusunda önemli eksiklikler var.
Sayın Başkan,
değerli milletvekilleri; lösemili çocuklar günlük yaşam içerisinde çeşitli
zorluklarla karşılaşmaya devam ediyorlar. Örneğin, okuldan uzak kalmak,
arkadaşları tarafından dışlanmak, toplumun bu çocukların iyileşme şansının
olmadığını düşünmesi, maske yüzünden hastalığın bulaşıcı olduğunun düşünülmesi,
lösemili çocukların sinema, tiyatro gibi sosyal etkinliklere katılamamaları,
çocukların sevdikleri yiyeceklerden uzak durma zorunluluğu, kan bulamamak,
parasızlık, hastanede çocuklarına refakat etmek isteyen ailelerin iş
yerlerinden çok sık izin almaları sonucu işlerine son verilmesi gibi daha da
uzatılabilecek sorunlar tüm can yakıcılığıyla devam etmektedir.
Bu kapsamda,
gerekli tıbbi altyapının geliştirilmesine ilişkin ihtiyacın yanında, kapsamlı
ve nitelikli bir toplumsal bilinçlendirme ve toplumdaki ön yargıları kırmaya
dönük ciddi çalışmaların yapılmasına da acil ihtiyaç bulunmaktadır.
Değerli
milletvekilleri, AKP iktidarının “Hastane kapılarından kimse dönmeyecek, kimse
ücretli sağlık hizmeti almayacak.” vaatlerinin on üçüncü yılındayız. Bu süre
boyunca Sağlık Bakanlığı koltuğunda oturan bakanlar vatandaşın kaç çocuk
doğuracağıyla, aldığı kanın haram mı, helal mi olduğuyla, kadının kürtajıyla,
sezaryeniyle yakından ilgilendi ama lösemi hastaları için hayati önem taşıyan
ilik bankası talebiyle ilgilenmedi. Buradan Sağlık Bakanına ve Hükûmete
sesleniyorum: Artık, hiçbir insanımızı sağlık hizmetleri yetersizliğinden,
maliyet hesabından, ilik bankasının uygun verici bulamamasından ya da başka
herhangi bir sebepten kaybetmeyelim. 
Çocuklarımız göz
göre göre ellerimizin arasından kayıp gitmesin diyor, Genel Kurulu tekrar
saygıyla selamlıyorum.
BAŞKAN –
Teşekkür ederiz Sayın Dora.
Gündem dışı
üçüncü söz, kamu aşçılarının sorunları hakkında söz isteyen Trabzon
Milletvekili Mehmet Volkan Canalioğlu’na aittir.
Buyurun Sayın
Canalioğlu. (CHP sıralarından alkışlar) 

3.-  Trabzon Milletvekili Mehmet Volkan Canalioğlu'nun,
kamuda çalışan aşçıların sorunlarına ilişkin gündem dışı konuşması
MEHMET VOLKAN
CANALİOĞLU (Trabzon) – Teşekkürler Sayın Başkan. 
Sayın Başkan,
değerli milletvekilleri; yüce Meclisi saygılarımla selamlıyorum.
Sözlerime
başlamadan önce de önceki gün İstanbul Adalet Sarayında şehit edilen
savcımız Sayın Mehmet Selim Kiraz’a Allah’tan rahmet, acılı ailesine ve
milletimize başsağlığı diliyorum. Terörün, nereden, kimden ve nasıl gelirse
gelsin tasvip edilemez olduğunu söylüyorum ve şiddetle kınıyorum.
Değerli milletvekilleri, şimdi, bugün
değişik bir konuya giriyorum, belki çoğunuz da buna dikkat etmişsinizdir,
gerçekten çok önemsediğim de bir konu ve kamu aşçıları sizlere de gelmişlerdir,
sizlerle de görüşme yapmışlardır, sorunları olduğunu anlatmışlardır ama bugün
konuşmak bize nasip oldu, o nedenle dikkatle dinlemeniz gerektiğini ve gerekli
çözümleri üretmemiz gerektiğini de ifade etmek istiyorum.
Öncelikle, günlük
olarak hazırlanması gereken yiyecekleri belli bir plan içinde, bilgi ve
becerisini kullanarak, temizlik kurallarına uygun olarak servise hazır hâle
getiren kişi olan aşçılarımızın sorunlarını, gerçekten onları dinlediğiniz
zaman ne kadar fazla olduğunu anlıyorsunuz. 
Öncelikle, günde
üç öğün beslenmek zorunda olduğumuz için, çorbasından, balığından etine,
sebzesinden hamur işlerine, tatlısından meyvesine kadar yapılan, pişirilen,
soframıza getirilen yemeklerin midemize gelene kadarki serüveninin başaktörleri
hiç kuşkusuz aşçılarımızdır.
Aşçılığın
tarihi, şimdilerdeki yemek pişirme yöntemleri, temelde ilk insanların
keşfettikleri yöntemlere dayanmaktadır değerli arkadaşlarım. İlk insanlar bir
rastlantı sonucunda ateşi bulmadan önce, yemeklerini avcılık ve toplayıcılıkla
elde ediyorlardı. Yemeklerini pişirmek kadar saklamanın da mümkün olmaması,
onları her gün yemek bulmak mecburiyetinde bırakıyordu. Çiğ yiyecekleri, ateşi
bulduktan sonra, en basit yöntemle yani bir sopaya geçirip ateşin üzerinde
kızarttılar, işte, o gün aşçılığın da temeli atılmış oldu. 
Günümüzde
aşçılık artık bir kültür hâline gelmiştir. Bu kültürü geliştiren, insan
sağlığına elverişli hâle getiren hiç kuşkusuz aşçı arkadaşlarımızdır. Aşçı
olmak isteyenlerin, yiyecekle ilgili konulara ilgi duyan, bedence güçlü ve
sağlıklı, tat alma ve koku alma duyuları gelişmiş, temiz, titiz, sorumlu,
planlama ve uygulama yeteneğine sahip kimselerden olması gerektiği bir
gerçektir. Bütün bu vasıflara sahip olanlar, mesleki eğitim merkezlerinde,
Anadolu kız meslek, Anadolu meslek liseleri, kız meslek, meslek liseleri ile
çok programlı liselerin ağırlama ve gıda teknoloji alanı, mutfak hizmetleri
dalında, ayrıca pratik kız sanat okullarında ve kız teknik olgunlaşma
enstitülerinde, Anadolu otelcilik ve turizm meslek liselerinin mutfak
bölümlerinde, turizm eğitim merkezlerinde, halk eğitim merkezlerinde,
üniversitelerde, aşçılık meslek yüksekokullarında gastronomi ve mutfak
sanatları bölümlerinde eğitim ve öğretim almak durumundadır. 
Göründüğü gibi,
bizlere üç öğün sunum yapan aşçılarımızın bu hâle gelmeden önce, mutlaka çok
önemli eğitim alması gerekiyor. Bu şekilde eğitim alan aşçılarımız mesleğe
girmek için de kendi imkânlarıyla çalışma gösteriyorlar. Ya Basın İlan
Kurumuyla ya da Türkiye İş Kurumu vasıtasıyla başvurdukları zaman kendilerine
iş imkânı bulabiliyorlar ve iş imkânı bulan bu aşçılarımız kamunun çeşitli
kurumlarında çalışıyorlar, aklımıza -şu anda hatırlatmak istiyorum- gelmeyecek
yerlerde çalışıyorlar. Öncelikle okul mutfağında, hastane mutfağında, fabrika
mutfağında, ordu mutfağında, iş yeri mutfağında, yemek fabrikaları mutfağında,
otel mutfağında, restoran mutfağında, gemi mutfağında, uçak mutfağında, tren
mutfağında, otobüs mutfağında çalışma ortamına sahip olmaktadırlar ve pek çoğu
kamuda çalışırken de devlet memuru olarak Türk Silahlı Kuvvetleri, Adalet
Bakanlığı, Yargıtay, Sayıştay, Danıştay, Cumhurbaşkanlığı, Başbakanlık,
bakanlıklar ve diğer mevcut kamu kuruluşlarında görev yapan aşçılarımız, görev
aldıkları eğitimin sonucunda kamuda en alt sınıf olarak, yardımcı hizmetler
sınıfında görev yapmaktadırlar. 
Şimdi, yardımcı
hizmetler sınıfında görev yapan bu arkadaşlarımızın oranı yüzde 95’e varıyor.
Bunlar -düşüncesi, istekleri- yardımcı hizmetlerden sınıfından çıkarılıp teknik
hizmetler sınıfına alınmak istiyorlar. Bu da çok doğal çünkü aşçılık teknik bir
iş arkadaşlar. O nedenle, bunların yardımcı hizmetler sınıfından çıkarılıp
teknik hizmetler sınıfına alınması, elbette Meclisin görevidir. Belki Meclisin
son günlerine geldik ama bu süreçten sonra bunların bu haklarının mutlaka
verilmesi noktasında Meclis bir çalışma yapmak durumundadır. Devlet Memurları
Kanunu’nun 36’ncı maddesi ve Anayasa’nın 10’uncu maddesi de bu durumu açıkça
ortaya koymaktadır.
Aslında çok şey
söylenmesi gerekiyor ama beş dakika içerisinde belki bunların bir damlasını
olsun söyleyebilmişsek, onların da sorunlarına çözüm üretme noktasında ses
olmuşsak kendimizi mutlu addediyor ve yüce Meclisi saygılarımla sevgilerimle
selamlıyorum.
İyi günler
diliyorum. Sağ olun, var olun. (CHP ve AK PARTİ sıralarından alkışlar)
BAŞKAN –
Teşekkür ediyoruz Sayın Canalioğlu.
Gündeme geçmeden
önce sisteme giren sayın milletvekillerimize birer dakika söz vereceğim.
Sayın Özdalga…

IV.- AÇIKLAMALAR
1.-  Ankara Milletvekili Haluk Özdalga'nın, Yemen’de
yaşanan krize ve Türkiye’nin Suudi Arabistan veya İran’ın yanında yer almak
yerine her iki ülkeye de eşit mesafede durması gerektiğine ilişkin açıklaması
HALUK ÖZDALGA
(Ankara) – Teşekkür ederim Sayın Başkan.
Yemen şimdi bir
iç savaş yaşıyor ve Aden sokakları cesetlerle dolu. Bu ağır kriz, her şeyden
önce Yemen’in iç sorunlarından kaynaklanıyor ama bir başka yönüyle, Suudi
Arabistan ve İran arasındaki kavganın bir yansıması, bir vekâlet savaşı.
Suudiler ve İran arasında, bu iki ülkenin hayati tehdit olarak gördüğü pek çok
konuda çatışma var. Her iki ülkenin de haklı olduğu konular var, haklı olmadığı
konular var. Temelde, iki ülkenin farklı çıkarlarından kaynaklanan bu çatışma
bir mezhep savaşı görüntüsünde sürüyor. Türkiye’nin yapması gereken, Suudilerin
veya İran’ın yanında yer almak değil, bu iki ülkeye de eşit mesafede durmak,
Suudiler ile İran arasındaki çatışma konularını asgariye indirmeye ve
yumuşatmaya katkı sağlamak olmalıdır. Türkiye’ye düşen görev Orta Doğu’da
budur, doğru politika budur ama Türkiye'nin dış…
(Mikrofon
otomatik cihaz tarafından kapatıldı) 
BAŞKAN –
Teşekkür ederiz Sayın Özdalga.
Sayın Yılmaz…

2.-  Afyonkarahisar Milletvekili Kemalettin Yılmaz'ın,
hukuksuz işlere alet olan bürokratlara bu yanlış yoldan acilen dönmelerini tavsiye
ettiğine ve hukukun bir gün hukuku çiğneyenlere de lazım olacağına ilişkin
açıklaması
KEMALETTİN
YILMAZ (Afyonkarahisar) – Teşekkür ederim Sayın Başkanım.
Bugün “Arkamda
bakan var, Başbakan var, Hükûmet var veya en etkili kurumlar var.” deyip
hukuksuz işlere alet olan pek çok bürokrata bu yanlış yoldan acilen dönmelerini
buradan tavsiye ediyorum. 
Hiçbir dönemde
bugünkü kadar adalet ve hukuka olan güven ve inanç sarsılmamıştır; insan
hakları bizzat kamu görevlileri tarafından bugünkü kadar hiç çiğnenmemiştir;
özellikle hakkı çiğnenenlerin veya mağdurların sığınacakları adalet mercileri
hiçbir zaman bugünkü gibi bu zulümleri görmezden gelmemiştir. Bugün için
iktidar olan kesim, suçüstü yakalanmış olmanın kızgınlığı, şaşkınlığı ve
intikam alma duygusuyla muhtelif, muhalif gördüğü herkese karşı acımasızca
saldırmaktadır. Unutmayın ki hukuk, bugün hukuku çiğneyenlere de elbette bir
gün lazım olacaktır. Zulüm ile abat olunmaz. 
Teşekkür ederim,
saygılarımla. 
BAŞKAN –
Teşekkür ederiz Sayın Yılmaz.
Sayın Kaplan…

3.-  Kocaeli Milletvekili Mehmet Hilal
Kaplan'ın, 1-7 Nisan Ulusal Kanser Haftası’na ilişkin açıklaması
MEHMET HİLAL
KAPLAN (Kocaeli) – Teşekkür ediyorum Sayın Başkan.
1-7 nisan
tarihleri arası insan yaşamı açısından önemli; Türkiye’de de Ulusal Kanser
Haftası olarak kutlanmakta. Farkındalık oluşturmak, gerekli tedbirleri almak
açısından elbette önemli. 
Kanser, sebebi
bilinen ölümler sıralamasında kalp ve damar hastalıklarından sonra 2’nci sırada
ama bilinen başka bir gerçeği: Yüzde 90’ının çevresel etkilerden oluştuğu
bilinmektedir.
Türkiye’de
kalkınma uğruna sanayileşmenin kontrolsüz ve plansız gelişiyor olması en önemli
etkendir. Yani, kanserden korunabilmek açısından kontrolü mümkündür. Özellikle
son yıllarda dikkatimizi çeken bir nokta var: Türkiye’de kanserin en çok
görüldüğü 5 il, İstanbul, İzmir, Kocaeli, Tekirdağ gibi sanayileşmenin plansız
ve kontrolsüz olduğu kentlerdir. Bu önemle…
(Mikrofon
otomatik cihaz tarafından kapatıldı) 
BAŞKAN –
Teşekkür ederiz Sayın Kaplan. 
V.- BAŞKANLIĞIN GENEL KURULA SUNUŞLARI
A) Çeşitli İşler
1.-  Başkanlıkça, Genel Kurulu ziyaret eden Azerbaycan,
Kazakistan ve Kırgızistan Meclisleri üyelerinden oluşan heyete “Hoş geldiniz.”
denilmesi
BAŞKAN – Sayın
milletvekilleri, Türk Dili Konuşan Ülkeler Parlamenter Asamblesi (TÜRKPA) Çevre
ve Doğal Kaynaklar Komisyonu 1’inci Toplantısı vesilesiyle ülkemizi ziyaret
etmekte olan Azerbaycan, Kazakistan ve Kırgızistan Meclisleri üyelerinden
oluşan bir heyet şu anda Meclisimizi teşrif etmiş bulunuyorlar. Kendilerine
Meclisimiz adına “Hoş geldiniz.” diyorum. (Alkışlar) 
IV.- AÇIKLAMALAR (Devam)
4.-  Samsun Milletvekili Ahmet Yeni'nin, 25’inci
Dönemde Mecliste görev alamayacağına ve partisine, Samsunlu hemşehrileri ile
millete teşekkür ettiğine ilişkin açıklaması
BAŞKAN –
Buyurunuz Sayın Yeni. 
AHMET YENİ
(Samsun) – Sayın Başkan, değerli milletvekilleri, muhterem Samsunlular, yüce
milletimiz; 22’nci, 23’üncü, 24’üncü Dönemde gece gündüz demeden yüce
milletimize hizmet etmek için bu yüce çatı altında görev yaptım. Milletin
partisi, milletin vicdanı, milletin sesi, kimsesizlerin kimsesi, milletin ta
kendisi olan Adalet ve Kalkınma Partisinde milletimize hizmet etmeyi nasip eden
yüce Mevla’ya şükrediyorum. Partimize, Samsunlu hemşehrilerime, milletimize
teşekkür ediyorum. 
Parti Tüzüğü’müz
gereği 25’inci Dönemde bu yüce çatı altında sizlerle beraber olamayacağım.
25’inci Dönemde görev alacak olan milletvekillerine başarılar diliyorum. 
Hepinizi Allah’a
emanet ediyor, saygılar sunuyorum. (AK PARTİ ve CHP sıralarından alkışlar) 
BAŞKAN – Teşekkür
ederiz Sayın Yeni. 
Sayın Coşkun…

5.-  Yalova Milletvekili Temel Coşkun'un, demokrasinin
ve milletin en büyük güvencesinin yüce Meclis olduğuna ilişkin açıklaması
TEMEL COŞKUN
(Yalova) – Teşekkür ediyorum Sayın Başkanım. 
24’üncü Dönemin
son günlerine girerken dört yıl boyunca bu yüce Mecliste güzel şeyler yaşadık
ve yasalar çıkardık, zaman zaman da tatsız olaylar yaşadık ama şunu hepimiz
biliyor ve inanıyoruz ki demokrasinin, milletin en büyük güvencesi bu yüce
Meclistir. Milletin sesi ve temsilcisi olarak bu Meclisten verilecek mesajlar,
çıkacak kanunlar ülkemizin birlik ve beraberliği için en büyük güvence
olacaktır. Son günlerde yaşanan terör olaylarına karşı da bu Meclisten çıkacak
yürekli bir ses, birlik ve beraberlik milletimiz için en önemli müjde olacak
diyor, hepinizi saygıyla selamlıyorum.
BAŞKAN –
Teşekkür ederiz Sayın Coşkun.
Sayın Öğüt…

6.-  İstanbul Milletvekili Kadir Gökmen Öğüt'ün,
İstanbul Üniversitesi Beyazıt Kampüsü’nde 20’nin üzerinde öğrencinin gözaltına
alınmasına ilişkin açıklaması
KADİR GÖKMEN
ÖĞÜT (İstanbul) – Teşekkür ederim Sayın Başkanım. 
Dün emniyet
güçleri İstanbul Üniversitesi Beyazıt Kampüsü’nde 20’nin üzerindeki öğrenciyi
gözaltına almıştır. Gözaltındaki arkadaşlarını karşılamak için Vatan Emniyet
Müdürlüğüne giden üniversiteliler de polis tarafından darbedilerek gözaltına
alınmıştır. 18 öğrenci ters kelepçe uygulaması yetmemiş gibi yüzüstü
yatırılmışlardır. Sivil giyimli emniyet mensuplarının o öğrencilerin üzerine
önce silah doğrulttukları, ardından dövdükleri, ters kelepçeyle yüzükoyun yerde
bir saat yatırdıkları ve bu şekilde darbettikleri, bazı öğrencilerin de
yaralandığı kamuoyuna yansımıştır. Avukat isteyenlerin de şiddete uğradığı dile
getirilmektedir. Bu kabul edilemez muameleyi yapan polislerin, buna göz yumanların
ve bu emri verenlerin derhâl cezalandırılması gerekmektedir. Bu insanlık dışı
muameleyi onaylayan ve alkışlayanlar en az yapanlar kadar hesap verecektir.
Burası muz cumhuriyeti değildir. Türkiye Cumhuriyeti yasalarında yer almayan bu
tür işkencelere karşı Hükûmet gereğini yapmazsa bunun sonuçlarının altından
asla kalkamayacaktır. 
Teşekkür ederim.
BAŞKAN –
Teşekkürler Sayın Öğüt.
Sayın Akbulut…

7.-  Tekirdağ Milletvekili Tevfik Ziyaeddin Akbulut'un,
Çağlayan Adliyesi’nde meydana gelen menfur olayı kınadığına ve 7 Haziran
seçimlerinde aday olmayacağından bütün milletvekili arkadaşlarından helallik
dilediğine ilişkin açıklaması
TEVFİK ZİYAEDDİN
AKBULUT (Tekirdağ) – Teşekkür ederim Sayın Başkanım.
Önceki gün
Çağlayan Adliyesinde meydana gelen menfur olayı, terör olayını kınıyorum ve
şehidimize Cenab-ı Hak’tan rahmet diliyorum, milletimize başsağlığı diliyorum. 
Öte yandan, ben
de bu 7 Haziran seçimlerinde aday olamayacağım. Bu nedenle, çatısı altında
beraber hizmet ettiğimiz bütün milletvekili arkadaşlarımdan helallik diliyorum.
Benden yana haklarımı helal ediyorum. 7 Haziran seçimlerinin ülkemize,
milletimize hayırlar getirmesini diliyor, sevgiler, saygılar sunuyorum. (AK
PARTİ sıralarından alkışlar)
BAŞKAN –
Teşekkür ederiz Sayın Akbulut.
Sayın Gök…

8.-  Ankara Milletvekili Levent Gök'ün, ülkenin son
günlerde terör saldırılarının hedefi hâline geldiğine ve bu konuda, Cumhuriyet
Halk Partisi olarak, Mecliste bulunan tüm siyasi parti gruplarının katılacağı
ortak bir bildirinin yayınlanmasını talep ettiklerine ilişkin açıklaması
LEVENT GÖK
(Ankara) – Sayın Başkan, ülkemiz bu geçtiğimiz günlerde terör saldırılarının
hedefi hâline geldi ve İstanbul’da bir savcımızı maalesef şehit verdik. Genel
Başkanımız Sayın Kemal Kılıçdaroğlu, dün hem ailesine hem de bir genel başkan
sıfatıyla yargı camiasına, adalet sarayını ziyaret ederek bu konudaki
üzüntülerini ve başsağlığı
dileklerini iletti. 
Terörün
amacı, toplumdaki moral duygusunu çökertmek, güvensiz ortamı artırmak.
Böylesine üzücü olayların yaşandığı bu dönemde, teröre karşı ortak bir
sorumluluk duygusuyla hareket edilmesi gerektiğinin çok da önemli olduğu bir
zaman dilimini yaşıyoruz. Gerçekleşen terör saldırılarının da amacına
ulaşmaması açısından, Mecliste bulunan tüm siyasi partilerin -eğer herkes ortak
mutabakatla bir görüş bildirirse- bir bildiri yayımlayarak Türkiye Büyük Millet
Meclisinin de bu konudaki iradesinin ortaya konulmasının zorunlu olduğunu
düşünüyoruz. Terörün arzuladığı amacın gerçekleşmemesi açısından, toplumdaki
güven unsurunun artması açısından, bir millî beraberliğin, ulusça beraber
davranmanın, ortak davranmanın gerekli olduğu kanısındayız. Bu nedenle, biz
Cumhuriyet Halk Partisi olarak Mecliste bulunan tüm siyasi parti gruplarının
katılacağı ortak bir bildirinin yayımlanarak teröre karşı duruşumuzun bir kez
daha, çok daha yüksek bir sesle ve çok net bir şekilde belirtilmesini, bunun
kamuoyuyla paylaşılmasını talep ediyoruz.
Teşekkür
ederim.
BAŞKAN
– Teşekkür ederiz Sayın Gök.
Sayın
Işık…

9.-  Kütahya Milletvekili Alim Işık'ın, 79 ilde meydana
gelen elektrik kesintisiyle ilgili Hükûmetin bir açıklamada bulunmasını talep
ettiğine ve kısa bir açıklamada bulunmak amacıyla söz taleplerinin yerine
getirilmesindeki tutumları nedeniyle Meclis Başkan Vekilleri Şükran Güldal
Mumcu ile Meral Akşener’e teşekkür ettiğine ilişkin açıklaması
ALİM
IŞIK (Kütahya) – Teşekkür ediyorum Sayın Başkan.
İki
gün önce ülkemizin 79 ilinde meydana gelen uzun süreli elektrik kesintisinin
teknik sebeplerini bugüne kadar kamuoyunu tatmin edecek şekilde açıklayamayan
Sayın Enerji Bakanı başta olmak üzere Hükûmetin bu konuda tatmin edici bir
açıklamada bulunmasını talep ediyorum ve bu yaşananları da bir talihsizlik
olarak nitelendiriyorum.
İkinci bir konu olarak
da Meclis İçtüzüğü’müzün 60’ıncı maddesi gereğince milletvekillerinin kısa bir
açıklamada bulunmak amacıyla söz taleplerinin yerine getirilmesinde Meclis
Başkan Vekili olarak göstermiş olduğunuz hoşgörülü tavrınızdan dolayı size ve
Sayın Meral Akşener’e teşekkürlerimi iletiyorum şahsım ve arkadaşlarım adına.
Gösterdiğiniz bu örnek tavrın, demokrasi adına, 25’inci Dönemde yüce Mecliste
aynı görevi yapacak olan diğer Meclis başkan vekillerine de örnek olmasını temenni
ediyorum. 
Yine,
25’inci Dönem milletvekili seçimlerinin ülkemize ve aziz milletimize hayırlar
getirmesini temenni ediyorum.
BAŞKAN
– Teşekkür ederiz Sayın Işık.
Sayın
Hamzaçebi…

10.-  İstanbul Milletvekili Mehmet Akif
Hamzaçebi'nin, balıkçılık sektörünün sorunlarına ilişkin açıklaması
MEHMET
AKİF HAMZAÇEBİ (İstanbul) – Teşekkür ederim.
Sayın Başkan,
değerli milletvekilleri; Türkiye Büyük Millet Meclisi, 24’üncü Döneminin son
çalışmalarını yapıyor. Türkiye Büyük Millet Meclisi çalışmalarını
sonlandırırken ben balıkçılık sektörünün, balıkçıların bir sorununu buradan hem
Genel Kurulun hem de Tarım Bakanımızın bilgisine sunmak istiyorum. Bana
Poyrazköy Tulina ve Kılıç Balığı Avcılığı Derneğinden bir mail geldi. Bana
gelen bu mail muhtemelen bütün milletvekillerine gelmiştir. Bu mailin birkaç
cümlesini sizlerle paylaşacağım. Balıkçılığın sorunlarını çok güzel bir şekilde
özetliyor, şöyle başlıyor: “Tüm ülkemizin siyasetçilerine sesleniyorum. Yani,
bu hitap, bu çağrı sadece Cumhuriyet Halk Partisine değil, bütün siyasetçilere,
bütün siyasi partilere. Balıkçılarımız isyan etti. Balık avcılarını iflastan
kurtaracak siyasiler aranıyor. Ülkemizde 18 bin balıkçı gemisi var. İktidar
olmak için balıkçılarımızın oylarına ihtiyacınız var. Ülkemizde yanlış
politikalar yüzünden balık ve balık avcılığı bitmiştir. Bakanlığın yanlış
politikaları yüzünden ülkemizde 18 bin balıkçı perişan oldu. Kiminin av
araçları keyfe göre yasak edildi, kimine göz yumuldu. İllegal orkinos balığı
avlayanlara göz yumuldu, kaçak avcılığa göz yumuldu. Ülkemizin menfaatleri,
balıkçılarımızın sosyoekonomik durumları gözetilmedi. Orkinos kotaları üç beş kişi
ve kuruluşa dağıtıldı, bu kotaların dağıtımında çok büyük adaletsizlik yapıldı.

Ülkemizde kılıç
ve orkinos balığı avcılığı üretim miktarları yıldan yıla düşmüştür. Kılıç
balığında üretim miktarı 2005 yılında 425 ton iken 2013 yılında bu rakam 96,8
tona düşmüştür. Orkinosta bu rakam 2005 yılında 990 ton iken 2013 yılında 551
tona düşmüştür ve Türkiye, uluslararası kota dağıtımından, orkinos ve tulina
balığı kota dağıtımından hak ettiği rakamı alamamaktadır. Bu konuda Cezayir,
Tunus, Libya gibi ülkeler Atlantik Ton Balıklarının Korunması Uluslararası
Komisyonu tarafından dağıtılan kotalardan Türkiye’den daha fazla pay
almaktadır.” Ben buradan Tarım Bakanımıza çağrıda bulunuyorum; Türkiye'nin
uluslararası kotalardan, Avrupa tarafından dağıtılan bu kotalardan hak ettiği
payı alması gerekir. Balıkçılarımız Tarım Bakanından müjdeli bir haber
beklemektedir. Türkiye Büyük Millet Meclisi çalışmalarını sonlandırırken
balıkçılarımızın sorunlarını çözmek üzere Tarım Bakanımızı göreve davet
ediyorum. 
Teşekkür ederim Sayın
Başkan. 
BAŞKAN –
Teşekkür ederiz Sayın Hamzaçebi. 
Gündeme
geçiyoruz sayın milletvekilleri.
Başkanlığına
Genel Kurula sunuşları vardır. 
Meclis
araştırması açılmasına ilişkin üç önerge vardır, ayrı ayrı okutuyorum: 

V.- BAŞKANLIĞIN GENEL KURULA SUNUŞLARI (Devam)
B) Meclis Araştırması Önergeleri
1.-  Aydın Milletvekili Metin Lütfi Baydar ve 25
milletvekilinin, Patriot bataryalarının ülkemize konuşlandırılmasının
nedenlerinin araştırılarak alınması gereken önlemlerin belirlenmesi amacıyla
Meclis araştırması açılmasına ilişkin önergesi (10/1287)
Türkiye Büyük Millet Meclisi Başkanlığına
Gerekçesini ekte
sunduğumuz Patriot bataryalarının ülkemize konuşlandırılması nedenlerinin
araştırılması için Anayasa'nın 98'inci ve İç Tüzük’ün 104 ve 105'inci maddeleri
gereğince Meclis Araştırması açılmasını arz ederiz.
1) Metin Lütfi
Baydar  (Aydın)
2) Hülya Güven  (İzmir)
3) Recep Gürkan (Edirne)
4) Tolga Çandar
 (Muğla)
5) Veli Ağbaba  (Malatya)
6) Mehmet Hilal
Kaplan  (Kocaeli)
7) Haluk
Eyidoğan  (İstanbul)
8) Sakine Öz  (Manisa)
9) Mustafa
Sezgin Tanrıkulu  (İstanbul)
10) İhsan Özkes  (İstanbul)
11) Ramazan
Kerim Özkan  (Burdur)
12) Ali Haydar
Öner  (Isparta)
13) Namık
Havutça  (Balıkesir)
14) Kamer Genç  (Tunceli)
15) Hasan Ören  (Manisa)
16) Emre Köprülü
 (Tekirdağ)
17) Mustafa
Serdar Soydan  (Çanakkale)
18) Malik Ecder
Özdemir  (Sivas)
19) Ali İhsan
Köktürk  (Zonguldak)
20) Mahmut Tanal (İstanbul)
21) Selahattin
Karaahmetoğlu (Giresun)
22) Ramis Topal  (Amasya)
23) Oğuz Oyan (İzmir)
24) Aytuğ Atıcı  (Mersin)
25) Mevlüt Dudu (Hatay)
26) Ahmet İhsan
Kalkavan  (Samsun)
Gerekçe:
6 Kasım 2012
tarihinde NATO Genel Sekreteri Anders Fogh Rasmussen tarafından yapılan bir
açıklamada "Türkiye'nin bir talebi olursa olumlu bakarız." ifadesine
karşılık Başbakan Recep Tayyip Erdoğan tarafından 7 Kasım 2012 tarihinde
"Bizim böyle bir talebimiz olmamıştır. Şu anda para ödemek suretiyle
Patriot alma durumunda, düşüncesinde değiliz." şeklinde bir açıklama
yapılmıştır. 9 Kasım 2012 tarihinde Dışişleri Bakanı Ahmet Davutoğlu tarafından
Patriot konusunda resmî bir talebin olmadığı teyit edilirken, Cumhurbaşkanı
Abdullah Gül tarafından 13 Kasım 2012 tarihinde "Şam yönetiminin
Türkiye'ye karşı kimyasal silah kullanma ihtimalî var. Bu tehdide NATO'nun sağlayacağı
Patriot füzeleriyle karşılık verilebilir." şeklinde açıklama yapılmıştır.
21 Kasım 2012 tarihinde ise ülkemizin Patriot füze sistemlerini NATO'dan talep
ettiği bildirilmiştir.
15 günlük gibi
kısa bir süre içerisinde hem bölge hem de dünya açısından büyük bir önem
taşıyan ve her an için savaş tehlikesinin oluşacağı bir kararın alınması
konusunda Hükûmetin zikzaklar çizdiği gözlemlenmektedir.
Ülkemizin
geleceğini etkileyecek böyle bir kararın alınması süresince yapılan görüşmeler
ile alınan kararların neden değişikliğe uğradığının ve kamuoyunun yanıltılıp
yanıltılmadığının ortaya çıkarılması konusu önem taşımaktadır.
Açıklanan bu
nedenlerle Meclis araştırması açılması gerekmektedir. 

2.-  Antalya Milletvekili Gürkut Acar ve 26
milletvekilinin, Türk Hava Kuvvetleri Komutanlığına bağlı keşif uçağının Suriye
tarafından düşürülmesi olayının araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/1288)
Türkiye Büyük Millet Meclisi Başkanlığına
Türk Hava
Kuvvetleri Komutanlığına bağlı keşif uçağının Suriye tarafından düşürülmesiyle
ilgili olarak kamuoyunda oluşan şüphelerin giderilmesi, bu tür olaylara etkin
müdahale edebilecek arama kurtarma sisteminin oluşturulabilmesi için alınacak
önlemlerin belirlenmesi amacıyla Anayasa'nın 98’inci, TBMM İçtüzüğü'nün 104 ve
105'inci maddeleri kapsamında Meclis araştırması açılması konusunda gereğini
arz ederiz.
1) Gürkut Acar  (Antalya)
2) Kamer Genç  (Tunceli)
3) Mustafa
Sezgin Tanrıkulu  (İstanbul)
4) Recep Gürkan  (Edirne)
5) Metin Lütfi
Baydar  (Aydın)
6) Tolga Çandar  (Muğla)
7) Haluk
Eyidoğan  (İstanbul)
8) Mehmet Hilal
Kaplan  (Kocaeli)
9) Sakine Öz  (Manisa)
10) Ali Haydar
Öner  (Isparta)
11) Ramazan
Kerim Özkan  (Burdur)
12) Namık
Havutça  (Balıkesir)
13) İhsan Özkes  (İstanbul)
14) Hasan Ören  (Manisa)
15) Emre Köprülü
 (Tekirdağ)
16) Mustafa
Serdar Soydan  (Çanakkale)
17) Malik Ecder
Özdemir  (Sivas)
18) Ali İhsan
Köktürk  (Zonguldak)
19) Mahmut Tanal
 (İstanbul)
20) Selahattin
Karaahmetoğlu  (Giresun)
21) Ramis Topal  (Amasya)
22) Oğuz Oyan  (İzmir)
23) Hülya Güven  (İzmir)
24) Mevlüt Dudu  (Hatay)
25) Aytuğ Atıcı  (Mersin)
26) Ahmet İhsan
Kalkavan  (Samsun)
27) Veli Ağbaba  (Malatya)
Gerekçe: 
Bilindiği gibi,
Malatya'da konuşlu 7'nci Ana Jet Üssü'nden kalkan RF-E4 Phantom tipi bir
keşif uçağı, havalandıktan bir buçuk saat sonra Hatay'ın güneybatısında,
Akdeniz açıklarında düşmüş, pilotlar Yüzbaşı Gökhan Ertan ve Teğmen Hasan
Hüseyin Aksoy şehit olmuştur.
Bu olayın
ardından birçok açıklama yapılmış, uzun süre uçağın Suriye hava sahasında mı,
uluslararası hava sahasında mı düştüğü tartışılmıştır. Uçağın nasıl düşürüldüğü
konusunda da farklı açıklamalar gündeme gelmiş, uçaksavar mermisi, güdümlü füze
ve blast etkisi gibi senaryolar uzun süre gündemi meşgul etmiştir. Son olarak
Genelkurmay Başkanlığı uçağın blast etkisiyle düştüğünü kamuoyuyla
paylaşmıştır.
Bazı uzmanlar,
incelemelerde füze yakıtlarında oksitleyici ve harp başlıklarında ana malzeme
olarak kullanılan potasyum klorat bileşiğine ait olduğu sanılan partiküllere
ulaşıldığı bilgisi yanında, bu füzelerden patlama anında kopan şarapnel
parçalarına da ulaşılması gerektiğini ancak bu bilginin verilmediğini ifade
etmektedirler. Ayrıca, potasyum klorat partiküllerinin deniz suyunda eriyeceği,
bu nedenle de denizden çıkarılan uçak parçalarında bu malzemenin bulunamayacağı
da iddialar arasındadır. Uçağın kontrol bilgisayarındaki bir kilitlenme
dolayasıyla düşmüş olabileceği öne sürülmektedir.
Bu iddiaların
araştırılması, şüphelerin en sağlıklı şekilde giderilebilmesi için tarafsız bir
denetim ve incelemenin yapılması zorunludur. TBMM'nin bu incelemeyi yapması,
şüphelerin giderilmesine katkı sağlayacaktır.
Uçağın
düşmesinin ardından Türkiye'nin arama kurtarma konusundaki eksikleri gündeme
gelmiştir. Şehit pilotların cenazelerine ve uçağın enkazına uzun süre
ulaşılamamış, sonra yabancı bir ülkenin desteğiyle cenazeler ve enkaz denizden
çıkarılabilmiştir. Türkiye'nin bu gibi durumlarda etkin müdahale yapabilecek
insan gücü ve donanıma sahip olması gerektiği açıktır.
Bu nedenlerle,
Akdeniz açıklarında düşürülen uçağın hangi nedenle düştüğünün incelenmesi,
halkın doğru bilgilendirilmesi ve arama kurtarma yapılanmasının
geliştirilmesini sağlayacak önlemlerin belirlenmesi amacıyla Meclis araştırması
açılması gerekli görülmektedir.

3.-  Kırklareli Milletvekili Turgut Dibek ve 21
milletvekilinin, öğretmenlere uygulanan şiddetin nedenlerinin araştırılarak
alınması gereken önlemlerin belirlenmesi amacıyla Meclis araştırması açılmasına
ilişkin önergesi (10/1289)
Türkiye Büyük Millet Meclisi Başkanlığına
Öğrencisini
eğitmek ve topluma kazandırmaktan başka hiçbir amacı olmayan öğretmenler, hemen
hemen her gün ülkemizin değişik yerlerinde saldırılara uğramaktadır. Ne yazık
ki bu saldırılar bazen yaralanmayla, bazen de ölümle sonuçlanmaktadır. Bu sene
okullar açılır açılmaz İzmir'de bir kadın öğretmenimiz öğrencisinin saldırısı
sonucu hayatını kaybetmiştir.
Yalnızca kasım
ayının ilk on beş gününde Muş'ta, Muş Anadolu Öğretmen Lisesinde bir öğretmen,
veli tarafından şiddete maruz kalmıştır. Aydın Mimar Sinan Endüstri Meslek
Lisesi öğretmeni, öğrencisinin saldırısına uğrayarak yaralanmıştır. Kütahya'da
Teknik ve Endüstri Meslek Lisesi elektrik elektronik teknolojisi öğretmeni, 17
yaşındaki öğrencisi tarafından bıçaklanmıştır. Denizli Ahmet Sami Uslu
Ortaokulu matematik öğretmeni bir veli tarafından darp edilmiştir. Samsun'da
İlkadım Ticaret ve Anadolu Ticaret Meslek Lisesi edebiyat öğretmeni, öğrencisi
tarafından bıçaklanmıştır. Sivas'ta ise Gemerek Yurter Özcan Ortaokulunda görev
yapan sınıf öğretmeni ilçede görev yapan polisler tarafından darp edilmiştir.
Hemen her gün
öğretmenlere yönelik şiddetle ilgili haberler basına yansımaktadır.
Öğrencilerin, velilerin fiziki ve sözlü saldırılarına uğrayan öğretmenlerimiz
can güvenliğinden yoksun olarak görevlerini yapmaktadır.
Eli bıçaklı
öğrenciler, eli sopalı veliler okullarda terör estirmekte, öğretmenlerimizin
can güvenliğini tehdit etmektedir. Bunlara karşı Millî Eğitim Bakanlığı hiçbir
şey yapmamaktadır. Millî Eğitim Bakanı Ömer Dinçer öğretmenlere sahip çıkmak
yerine, yaptığı açıklamalarla onları zor durumda bırakmaktadır. 
Ödeneksizlikten
okullarımızın büyük bölümünde hiçbir güvenilir önlemi yoktur. Bu durum şiddet
eğilimli öğrenci ve velilerin öğretmenlere kolayca ulaşıp onlara zarar
vermelerine neden olmaktadır. Tüm bu hususlar ciddi bir şekilde ele
alınmamaktadır. Okullar güvenli alanlar olmalı, öğretmenlerimizin can güvenliği
mutlaka sağlanmalıdır. Öğretmenlere, okul idarecilerine, eğitim çalışanlarına
uygulanan şiddetin bir an önce durdurulması için gerekli tüm tedbirler
alınmalıdır. Öğretmenlere, kaybettiği itibarı yeniden kazandırılmalıdır. Millî
Eğitim Bakanlığı öğretmenleri ve eğitim çalışanlarını sahiplenen, onları
koruyup kollayan bir bakanlık haline gelmelidir. 
Öğrenci ve velilerin
şiddet eğilimlerinin sebeplerinin araştırılması ve önlenmesi de bu sürecin sona
ermesine neden olacaktır. Ailede şiddet gören çocuklar da şiddet eğilimli
olmakta ve öğretmenlerine zarar verebilmektedirler. Bakanlığın bu konuda da bir
çalışma yapması gerekmektedir.
Öğretmenlere
uygulanan şiddetin nedenlerinin tespiti, ortaya çıkarılması ve çözümlenmesi
amacıyla Anayasa’mızın 98’inci maddesi, İç Tüzük’ümüzün 104’üncü ve 105’inci
maddeleri gereğince bir araştırma komisyonu kurularak konunun tüm boyutlarıyla
araştırılmasını saygılarımızla arz ederiz.

1) Turgut Dibek  (Kırklareli)
2) Hülya Güven  (İzmir)
3) Sakine Öz  (Manisa)
4) Ali İhsan
Köktürk  (Zonguldak)
5) Mustafa
Sezgin Tanrıkulu  (İstanbul)
6) Ali Haydar
Öner  (Isparta)
7) Namık Havutça
 (Balıkesir)
8) Ramazan Kerim
Özkan  (Burdur)
9) İhsan Özkes  (İstanbul)
10) Hasan Ören  (Manisa)
11) Emre Köprülü
 (Tekirdağ)
12) Malik Ecder
Özdemir  (Sivas)
13) Kamer Genç  (Tunceli)
14) Mustafa
Serdar Soydan  (Çanakkale)
15) Veli Ağbaba  (Malatya)
16) Mahmut Tanal
 (İstanbul)
17) Selahattin
Karaahmetoğlu  (Giresun)
18) Ramis Topal  (Amasya)
19) Oğuz Oyan  (İzmir)
20) Aytuğ Atıcı  (Mersin)
21) Mevlüt Dudu  (Hatay)
22) Ahmet İhsan
Kalkavan  (Samsun)
BAŞKAN –
Bilgilerinize sunulmuştur.
Önergeler
gündemdeki yerlerini alacak ve Meclis araştırması açılıp açılmaması konusundaki
görüşmeler sırası geldiğinde yapılacaktır.
Türkiye Büyük
Millet Meclisi Başkanlığının dört adet tezkeresi vardır, ayrı ayrı okutup
oylarınıza sunacağım.

C) Tezkereler 
1.-  Türkiye Büyük Millet Meclisi Başkanlığının, İnsan
Haklarını İnceleme Komisyonunun Türkiye Büyük Millet Meclisinin tatilde
bulunduğu dönemde de çalışabilmesine dair taleplerinin uygun görüldüğüne
ilişkin tezkeresi (3/1757)
1/4/2015
Türkiye Büyük Millet Meclisi Genel Kuruluna
İnsan Haklarını
İnceleme Komisyonunun Türkiye Büyük Millet Meclisinin tatilde bulunduğu dönemde
de çalışabilmesine dair bir talebi olmuştur. Başkanlığımızca uygun görülen bu
talep İç Tüzük'ün 25'inci maddesi gereğince Genel Kurulun tasviplerine sunulur.
Cemil Çiçek
Türkiye Büyük Millet Meclisi Başkanı
BAŞKAN – Kabul
edenler… Kabul etmeyenler… Kabul edilmiştir.

2.-  Türkiye Büyük Millet Meclisi Başkanlığının, Kadın
Erkek Fırsat Eşitliği Komisyonun Türkiye Büyük Millet Meclisinin tatilde
bulunduğu dönemde de çalışabilmesine dair taleplerinin uygun görüldüğüne
ilişkin tezkeresi (3/1758)
01/04/2015
Türkiye Büyük Millet Meclisi Genel Kuruluna
Kadın Erkek
Fırsat Eşitliği Komisyonunun, Türkiye Büyük Millet Meclisinin tatilde bulunduğu
dönemde de çalışabilmesine dair bir talebi olmuştur. Başkanlığımızca uygun
görülen bu talep İç Tüzük'ün 25'inci maddesi gereğince Genel Kurulun
tasviplerine sunulur.
 Cemil
Çiçek
 Türkiye
Büyük Millet Meclisi 
 Başkanı
BAŞKAN - Kabul
edenler… Kabul etmeyenler… Kabul edilmiştir.

3.-  Türkiye Büyük Millet Meclisi Başkanlığının,
Dilekçe Komisyonunun Türkiye Büyük Millet Meclisinin tatilde bulunduğu dönemde
de çalışabilmesine dair taleplerinin uygun görüldüğüne ilişkin tezkeresi
(3/1759)
01/04/2015
Türkiye Büyük Millet Meclisi Genel Kuruluna
Dilekçe
Komisyonunun, Türkiye Büyük Millet Meclisinin tatilde bulunduğu dönemde de
çalışabilmesine dair bir talebi olmuştur. Başkanlığımızca uygun görülen bu
talep İç Tüzük'ün 25'inci maddesi gereğince Genel Kurulun tasviplerine sunulur.
 Cemil
Çiçek
 Türkiye
Büyük Millet Meclisi 
 Başkanı
BAŞKAN - Kabul
edenler… Kabul etmeyenler… Kabul edilmiştir.

4.-  Türkiye Büyük Millet Meclisi Başkanlığının,
Türkiye Büyük Millet Meclisi Başkanı Cemil Çiçek başkanlığındaki heyetlerin,
İtalya Temsilciler Meclisi Başkanı Laura Boldrini ve İtalya Senato Başkanı
Pietro Grasso, Akdeniz İçin Birlik Parlamenter Asamblesi Başkanı Maria da
Assunçao Esteves ile Arnavutluk Ulusal Meclis Başkanı Ilir Meta'nın vaki
davetlerine istinaden sırasıyla Avrupa Birliği Parlamento Başkanları
Konferansı’na katılmak üzere İtalya’ya, Akdeniz İçin Birlik Parlamenter
Asamblesi Parlamento Başkanları II. Zirvesi’ne katılmak üzere Portekiz’e, Güney
Doğu Avrupa Ülkeleri II. Genel Kuruluna katılmak üzere Arnavutluk’a; Türkmenistan
Meclis Başkanı Akça Nurberdiyeva’nın vaki davetine icabet etmek üzere
Türkmenistan’a resmî birer ziyarette bulunmalarına ilişkin tezkeresi (3/1760)
01/04/2015
Türkiye Büyük Millet Meclisi Genel Kuruluna
Türkiye Büyük
Millet Meclisi Başkanı Cemil Çiçek Başkanlığındaki heyetlerin;
1. İtalya
Temsilciler Meclisi Başkanı Laura Boldrini ve İtalya Senato Başkanı Pietro
Grasso, Akdeniz için Birlik Parlamenter Asamblesi Başkanı Maria da Assunçao
Esteves ile Arnavutluk Ulusal Meclis Başkanı Ilir Meta'nın vaki davetlerine
istinaden sırasıyla Avrupa Birliği Parlamento Başkanları Konferansı'na katılmak
üzere İtalya'ya, Akdeniz İçin Birlik Parlamenter Asamblesi Parlamento
Başkanları II. Zirvesi'ne katılmak üzere Portekiz'e, Güney Doğu Avrupa Ülkeleri
II. Genel Kuruluna katılmak üzere Arnavutluk'a resmî ziyaretlerde bulunması
hususu, 28/3/1990 tarihli ve 3620 sayılı Türkiye Büyük Millet Meclisinin Dış
İlişkilerinin Düzenlenmesi Hakkında Kanun'un 9’uncu maddesi
2. Türkmenistan
Meclis Başkanı Akça Nurberdiyeva'nın vaki davetine icabet etmek üzere
Türkmenistan'a resmî ziyarette bulunması hususu, 28/3/1990 tarihli ve 3620
sayılı Türkiye Büyük Millet Meclisinin Dış İlişkilerinin Düzenlenmesi Hakkında
Kanun'un 6'ncı maddesi,
uyarınca Genel
Kurulun tasviplerine sunulur.
 Cemil
Çiçek
 Türkiye
Büyük Millet Meclisi 
 Başkanı
BAŞKAN - Kabul
edenler… Kabul etmeyenler… Kabul edilmiştir.
Sayın
milletvekilleri, otuz dakika ara veriyorum.
 Kapanma
Saati: 14.42

İKİNCİ OTURUM
Açılma Saati: 15.30
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Dilek YÜKSEL (Tokat) 
-----0-----
BAŞKAN – Sayın
milletvekilleri, Türkiye Büyük Millet Meclisinin 89’uncu Birleşiminin İkinci
Oturumunu açıyorum.
Bir saat ara
veriyorum.
Kapanma Saati:15.31

ÜÇÜNCÜ OTURUM
Açılma Saati: 16.30
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Dilek YÜKSEL (Tokat) 
-----0-----
BAŞKAN – Sayın
milletvekilleri, Türkiye Büyük Millet Meclisinin 89’uncu Birleşiminin Üçüncü
Oturumunu açıyorum.
Halkların
Demokratik Partisi Grubunun İç Tüzük’ün 19’uncu maddesine göre verilmiş bir
önerisi vardır, okutup işleme alacağım ve daha sonra oylarınıza sunacağım.

VI.- ÖNERİLER
A) Siyasi Parti Grubu Önerileri 
1.-  HDP Grubunun, Grup Başkan Vekili Bingöl Milletvekili
İdris Baluken tarafından, toplumun önemli bir bölümünü oluşturan engellilerin
sorunlarının araştırılması amacıyla 4/12/2014 tarihinde Türkiye Büyük Millet
Meclisi Başkanlığına verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak
Genel Kurulun, 2 Nisan 2015 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
02/04/2015
Türkiye Büyük Millet Meclisi Başkanlığına
Danışma
Kurulunun 02/04/2015 Perşembe günü (bugün) yaptığı toplantısında siyasi parti
grupları arasında oy birliği sağlanamadığından Grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 İdris Baluken
 Bingöl
  Grup Başkan Vekili
Öneri:
04 Aralık 2014
tarihinde Bingöl Milletvekili Grup Başkan Vekili İdris Baluken tarafından
verilen (1145 sıra no.lu), “Toplumun önemli bir bölümünü oluşturan engellilerin
sorunlarının araştırılması” amacıyla Türkiye Büyük Millet Meclisine verilmiş
olan Meclis araştırma önergesinin, Genel Kurulun bilgisine sunulmak üzere
bekleyen diğer önergelerin önüne alınarak 02/04/2015 Perşembe günlü
birleşiminde sunuşlarda okunması ve görüşmelerin aynı tarihli birleşiminde
yapılması önerilmiştir. 
BAŞKAN –
Önerinin lehinde, Hakkâri Milletvekili Adil Zozani.
Buyurunuz Sayın
Zozani. (HDP sıralarından alkışlar) 
ADİL ZOZANİ
(Hakkâri) – Teşekkür ederim Sayın Başkan.
Değerli milletvekilleri,
78 milyon nüfusa sahip bir ülkede toplam nüfusumuzun yaklaşık yüzde 13’ünü
oluşturan engellilerimizin sorunlarının araştırılması talebiyle vermiş
olduğumuz araştırma önergesi üzerinde söz aldım. Hepinizi saygıyla
selamlıyorum. 
Engellilerimizin
sorunları öyle bir boyutta ki artık engellilerimiz kendi sorunlarını gündeme
taşıyabilmek için, kendi seslerini duyurabilmek için maalesef açlık grevlerini
tercih etmek durumunda kalıyorlar. Bizlerin burada, Parlamentonun daha doğrusu,
Cumhurbaşkanının örtülü ödeneğini konuştuğu gün ve saatte, 9 milyon engellinin
sesi olabilmek için, 9 milyon engellinin sesini duyurabilmek amacıyla 28 Mart
günü “Uyumuyoruz, uyarıyoruz.” sloganıyla engelliler yirmi dört saatlik bir
açlık grevi gerçekleştirdiler. Eğer bu ülkede engelliler kendi sorunlarını
yetkililerine ulaştırmak için böyle bir yola başvurmak durumunda kalıyorlar ise
engelli olan onlar değildir; engel olan, onların sorunlarını çözmeyen
mekanizmadır. O nedenle, onların uzun süreden beri tercih ettiği “Engel
Sizsiniz” sloganı bu duruma modu moduna oturuyor. 
Şimdi, bu soruna
dikkat çekmek, bu engellilerimizin sorunlarına dikkat çekmek hem de onların
taleplerini bir şekilde burada dile getirmek, onların taleplerine bir nebze
tercüman olabilmek için bu Meclis araştırma önergesini verdik. Umut ediyoruz ki
Parlamento çatısı altında bulunan bütün milletvekillerimizin engellilerimizin
bu sorunlarının çözümüne dair yüksek bir duyarlılık gösterip bu sorunlarının,
sıkıntılarının bertaraf edilebilmesi için asgari ölçeklerde bazı adımlar
atacaklarını umut ediyorum. 
Şimdi, yaklaşık
9 milyon insanın sıkıntılarından söz ediyoruz. Talepleri ne? Mesela,
taleplerinden çok basit bir talep: “Biz seyahat özgürlüğümüzü kullanmak
istiyoruz. Kimseye muhtaç olmadan evimizden çıkmak istiyoruz, çarşı pazar
dolaşma imkânımız olsun istiyoruz. Toplu taşıma araçları buna uyumlu hâle
getirilsin.” diye söylüyorlar. Bunun için bir ekstra yasal düzenleme yapmaya
ihtiyaç yok. Engellilerimizin bu sıkıntısını bertaraf etmek için mevzuatımız
içerisinde uygun yasal düzenleme var ama bir engel konulmuş. O uygun yasal
düzenlemenin yürürlüğü sürekli erteleniyor; tekrar ertelenmiş, geçen yıl
tartışmaları yapıldı, komisyonlarda yeniden o araçların engellilerin rahatlıkla
inip binebilecekleri şekilde dizaynına ilişkin toplu taşıma araçlarının uygun
hâle getirilmesine dair düzenleme uygulama boyutuyla ertelendi. Kim erteledi?
Vallahi, iktidar partisinin oylarıyla ertelendi. Plan ve Bütçe Komisyonunda biz
bunun kavgasını yaptık, “Yapmayın, etmeyin, tutmayın, bunu yapın.” Ama çok
sudan gerekçelerle belediyelerin bütçesinden ya da hazineden üç beş kuruş para
çıkacak diye engellilerden bu esirgendi, ertelendi. Toplum yararına olan ne
yasalar varsa bir gıdım -halk deyimiyle ifade ediyorum- bir maddi külfet oluşturacağı
yerde, pat diye erteleme gündeme geliyor. İç güvenlik paketini tartıştığımız
zaman da bu gündeme geldi, bu hususlar gündeme geldi. Ne yaptınız, mesela, iç
güvenlik paketini tartıştığımızda da ne yaptınız? Toplum yararına olan 63
maddeyi bir gecede sildiniz. Ama sizin yararınıza olan maddeleri kavga gürültü
buradan çıkardınız. Bunu yapmak için ne İç Tüzük tanıdınız ne yasa tanıdınız ne
yönetmelik tanıdınız. Size yarayacak olan şeyleri bir gecede çıkardınız. Toplum
yararına olan madde ve düzenlemeleri ise Komisyona çektiniz ve orada bir bir
tasarı metninden, paketten çıkardınız. Esasında o biraz sizin ne yapmak
istediğinizi ya da çalışma yönteminizin neye dönük olduğunu, yönünüzün neye
dönük olduğunu bir şekilde deşifre ediyor ama en azından vicdanının sesini
duyan herkesin, engellilerin sorunu konusunda duyarlılık göstereceğini umut
ediyoruz, parti farkı olmaksızın bunu yapabileceklerini umut ediyoruz. 
Şimdi, yasal düzenleme yaptınız. Öyle bir yasal düzenleme
yaptınız ki, eğer ailede ikinci derecede bir yakını bile çalışıyor durumda ise
evde bakıma muhtaç durumda olan engellilere ödenen ödenek kesildi, maaş da
demiyorum, bir ödenekti, bunu kestiniz. Varsayın ki bir engellinin birinci derecede
yakınının -kardeşi, ağabeyi, babası, amcası, neyse- fabrikası dahi olsa, birey
olarak o engelliyi esas almak durumundasınız; o engelliye hiç kimseye muhtaç
kalmaksızın kendi yaşamını idame edebilecek bir koşul sağlamanız gerekiyor.
Yasaya böyle bir şey koymak, böyle bir koşul koymak hem adaletsizlik olmuştur
hem de vicdansızlık olmuştur. Bunun çıkarılması gerekir. Her engelliye,
özellikle de bakıma muhtaç engelliye kendi başına yaşamını idame edecek insani
koşulların sağlanması bizim temel görevlerimizden bir tanesidir. 
Biz, yeri
geldiğince, kendimizi pohpohlamak için “Demokratik, sosyal hukuk devletiyiz.”
diyoruz. Sosyal devlet bunun için vardır, kendi engellisine sahip çıkabiliyorsa
vardır, kendi yaşlısına sahip çıkabiliyorsa vardır. Bunların olması gerekir; bu
olanakların, bu imkânların olabilmesi gerekiyor.
Çalışma koşulları itibarıyla bakalım:
Devlet dâhil olmak üzere yani kamusal alan dâhil olmak üzere mevcut yasalarda
kendi engelli çalıştırma koşulu hiçbir yerde, hiçbir yerde kanunların
hükmettiği şekilde uygulanmıyor, ne özel sektörde ne kamuda, hiçbir yerde engellilere
konulan çalışma kotası uygulanmıyor, belediyesinden tut şirketine kadar hiç
kimse uygulamıyor. Bunun denetiminin yapılabilmesi için Meclisin bu işe el
koyması gerekir. Engellisine sahip çıkmazsa bu Meclis kelimenin tam anlamıyla
ayıp etmiş olur. Biz bu ayıbı üstümüzde taşımayalım diye Meclisin bu son dönem,
son günlerdeki çalışmasında engellilerimizin bu temel sorununu gündeme taşıdık.
Siz varsanız biz dünden hazırız. Kanun teklifimiz burada duruyor. Meclis
Başkanlığı, esas komisyon olarak Plan ve Bütçe Komisyonuna havale etmiş, tali
komisyon olarak da Sağlık, Aile, Çalışma ve Sosyal İşler Komisyonuna havale
etmiş. 10 maddeden oluşan bir kanun teklifidir. Buyurun birlikte bu kanunu
çıkaralım, Meclisin 24’üncü Dönem son icraatı bu olmuş olsun. Bugün komisyon
çalışmaya davet edilirse, üç dört saat içerisinde çalışmasını tamamlar, en geç
pazartesi günü de Meclisi tatile sokmadan bunu kanunlaştırabiliriz ve 9 milyon
insanımızın problemlerine, sorunlarına bir nebze çözüm bulmuş oluruz. Hükûmet
varsa, iktidar partisi buna varsa biz hazırız, kanun teklifimiz burada duruyor.
Bir ay öncesinden verilmiş. Emin olun, Meclis gündemine taşıdığınız bütün
sorunlardan daha acil bir sorunu ifade ediyoruz. Eğer ki, bu ülkede
engellilerimizi de kendi haklarını dile getirmek için, ifade edebilmek için,
kendi seslerini duyurabilmek için açlık grevlerine mecbur kıldıysak, vallahi bu
ayıpsa bu ayıp en başta iktidar partisinindir. Parlamentoyu bu ayıptan
kurtarmamız gerekiyor. Bunun için de bir araştırma komisyonu kurulması
elzemdir. Buna destek vereceğinizi umut ediyoruz. 
Hepinizi
saygıyla selamlıyorum. (HDP sıralarından alkışlar)
BAŞKAN –
Teşekkür ederiz Sayın Zozani.
Aleyhinde
Kayseri Milletvekili İsmail Tamer. (AK PARTİ sıralarından alkışlar)
Buyurunuz Sayın
Tamer.
İSMAİL TAMER (Kayseri) – Sayın Başkan,
değerli milletvekilleri; konuşmama başlamadan önce, geçen gün elim bir saldırı
sonucu şehit olan savcımıza Allah’tan rahmet diliyorum, yakınlarına başsağlığı
diliyorum. Yine, dün itibarıyla İstanbul Emniyet Müdürlüğümüze saldırı
girişimini, o elim olayı da kınıyorum. Ayrıca 1-7 Nisan tarihleri arasında
Ulusal Kanser Haftası nedeniyle Türkiye'deki kanserli hastalarımıza da acil
şifalar diliyorum. 
Değerli
arkadaşlar, Halkların Demokratik Partisinin engelli vatandaşlarımızın yaşadığı
sorunların araştırılarak alınması gereken önlemlerin belirlenmesi ve Meclis
araştırması açılmasıyla ilgili önergesi üzerinde şahsım adına söz almış
bulunuyorum. Yüce Meclisi ayrıca selamlıyorum. 
Evet, engellilik
çok önemli bir hadisedir. Hiçbirimiz yarın için engelli olabileceğimiz
düşüncesini aklımızdan da çıkarmamamız gerekiyor. Dolayısıyla, Türkiye'deki
ortalama 9 milyon engelli nüfusa çok değer vermemiz gerektiğini, hangi
partiden gelirse gelsin, kimlerden gelirse gelsin engellilere yapılacak küçük
dahi bir hizmetin çok önemli olduğunu ifade ediyorum. O arkadaşlarımıza da
teşekkür ediyorum. 
Engellileri
sürekli toplumda ön plana çıkarmak, onların problemlerini, dertlerini ve günlük
yaşamlarındaki engelleri ortadan kaldırabilmek adına katkı koyan herkesi
kutluyorum. 
Tabii, bu
bağlamda, partimiz olarak engellilere çok önem verdiğimizin de altını çizmek
istiyorum. 2005 yılına kadar Türkiye'de, -Türkiye Cumhuriyeti’nin var olduğu
bir dönem içerisinde- engellilerle ilgili bir adım atılmamıştır. İlk defa 2005
yılında çıkarmış olduğumuz Engelliler Kanunu da onlara ne kadar değer
verdiğimizin bir ifadesidir. Aslında, bu Kanun’la, yedi yılda özellikle yerel
yönetimlerin, belediyelerin ve diğer kamu kuruluşlarının atması gereken tüm
adımların atılmasına şahit olduk. Yeterli miydi? Değildi. Ama 2012 yılında
içinde bulunduğumuz ortam münasebetiyle bu Kanun’u 2018’e kadar ertelediğimizi
de belirtmek istiyorum. 
Çalışamayacak
durumda olan ya da iş bulamayan engellilere bağlanan 2022 sayılı Kanun
kapsamındaki aylık yüzde 200 ila 300 oranında -bizim tarafımızdan-
artırılmıştır. 
Ben, şimdi,
size, engellilerle ilgili, Hükûmetimizin neler yaptığını ayrıca, kısaca ifade
etmek istiyorum: 
İlk defa, bakıma
muhtaç tüm engelliler bakım hizmetleri kapsamına alınmıştır. Engellilere evde
veya özel bakım merkezlerinde sunulan bakım hizmetlerinin ücretlerinin ödenmesi
sağlanmıştır. 
Özel eğitim
ihtiyacı olan tüm engelli bireyler özel eğitim ve rehabilitasyon merkezlerine
ücretsiz olarak taşınmışlardır. Kota kapsamında çalıştırılan engellilerin,
korumalı iş yerlerinde çalıştırılan engellilerin sigorta primlerine ait işveren
hisselerinin tamamının, kontenjan fazlası isteğe bağlı çalıştırılan
engellilerin sigorta primlerine ait işveren hissesinin yüzde 50’sinin hazine
tarafından karşılanması sağlanmıştır. 
Engelli
istihdamını geliştirici tedbir ve teşvikler öngörülmüştür. 
Kendi namına
çalışan engellilere isteğe bağlı erken emeklilik hakkı verilmiş, bakıma muhtaç
engelli çocuğu olan annelere erken emeklilik imkânı tanınmıştır. 
Engellilerin
sahip olduğu brüt 200 metrekareyi geçmeyen evler emlâk vergisinden muaf
tutulmuştur. 
Konutlarda
engellilere yönelik fiziki düzenlemeler için kolaylıklar getirilmiştir. 
Engellilere
karşı yapılan ayrımcı uygulamalara cezai yaptırımlar getirilmiştir. 
İstihdam için
çok önemli bir karar verilmiş, engelli kardeşlerimize özellikle kamuda, özel
şirketlerde, özel sektörde çalışma mecburiyeti getirilmiş; 2002 yılından
öncesine baktığımızda 5.700 olan bu sayı bugün 30 bin, 35 binlere kadar
çıkarılmıştır. 
Bu yeterli mi?
Tabii ki değil. Çok daha fazlasının yapılması gerekiyor. Fazlasının, bu engelli
kardeşlerimizin istihdam alanında da belli yerlerde istihdam edilmesinin
gereğinin altını çizmek istiyoruz. 
“Girişimci engel
tanımaz.” denmiş, engelli istihdamının bir başka boyutu, engelli bireylerin
kendi ayakları üzerinde durabilmesinin sağlanması açısından, Bilim, Sanayi ve
Teknoloji Bakanlığı ile KOSGEB iş birliğine gidilmiş, “Girişimci Engel Tanımaz”
başlığıyla bir proje başlatılmıştır. Tabii, iş gücü piyasasına dâhil olmaları
sağlanmış, ekonomik ve sosyal yönden güçlendirilmeleri amaçlanmıştır. KOSGEB
tarafından, uygun bulunan başvurular için 30 bin TL’lik bir hibe yardımı
yapılmıştır. Engelli öğrenciler ücretsiz taşınmaya başlanmış, resmî veya özel eğitim
kurumlarına devam eden engelli öğrencilere evlerinden okullarına ücretsiz
taşınma hizmeti verilmiştir. 
Sabit
yatırım desteğiyle yirmi dört ayda 70 bin TL’ye kadar, üst limiti olan 70 bin
TL’ye kadar destekler verilmiştir. Evde bakım aylığı uygulaması başlatılmış,
evde bakıma muhtaç olan engelli kardeşlerimizin bir yakınına belirli ücretler
verilmeye başlanmıştır. Yine, kendi bakımını yapamayacak durumda bulunan bu
kişilere bakan yakınları için sunulan evde bakım aylığı uygulamasıyla, önceden
evlerinde saklı kalan, sahipsiz kalan aileler de bundan bir nebze yararlanmaya
başlamışlardır. 
İlk
defa Türk işaret dili sisteminin oluşturulmasına başlanmıştır, bu da yine bizim
çalışmalarımız arasındadır. 
Büyükşehirlere
önemli katkılarda bulunulmuş, bugün için büyükşehirlerde engellilerin toplumsal
hayata katılımı önündeki engelleri kaldırmak üzere kamuya açık her yol,
kaldırım, yaya geçidi, açık ve yeşil alanlar, spor alanları ve benzeri
sosyal-kültürel altyapı alanları ile binaların engellilerin kullanımına uygun
hâle getirilmesi zorunluluğu getirilmiştir. 
Engellilerin
devlet memuru alınmalarıyla ilgili -ÖSYM’nin yapmış olduğu KPSS sistemi-
engelli KPSS sistemiyle bu arkadaşlarımıza biraz önce bahsetmiş olduğum gibi 35
bin kişilik bir istihdam sağlanmıştır. Engelli memurlara gece nöbeti ve
vardiyası verilmemesiyle engelli memurların mesai ve dinlenme sürelerinin
farklı bir şekilde belirlenmesine imkân sağlanmıştır. 
Yine,
bağlayıcı nitelikte olan ilk ve tek uluslararası belge olan ve engellilerin
ayrımcılıkla mücadele ana ekseni etrafında olan, Birleşmiş Milletler Engelli
Hakları Sözleşmesi özellikle 2007 tarihinde bizim zamanımızda imzalanmıştır.
Nihayet, 2010 yılında da Anayasa’nın 10’uncu maddesinde yapılan değişiklikle
engelliler için alınacak tedbirlerin eşitlik ilkesine aykırı sayılmayacağı
hükmü getirilerek engelliler pozitif bir ayrımcılık güvencesi altına
alınmıştır. 
Değerli
arkadaşlar, engellilerin oy kullanmalarında onlara yardım edebilecek çeşitli
çalışmalar yapılmıştır. 
Ayrıca,
korumalı iş yerleri sistemiyle Aile ve Sosyal Politikalar Bakanlığı Engelli ve
Yaşlı Hizmetleri Genel Müdürlüğü ile Türkiye İş Kurumu (İŞKUR) tarafından
altyapısı geliştirilen Korumalı İş Yerleri Projesi ile engelli istihdamına yeni
imkânlar sunulması amaçlanmaktadır. Bu çerçeve içerisinde, engelli kişilerin
haklarının savunulması, engelli istihdamının altyapısının geliştirilmesi,
meslekî rehabilitasyon imkânı veren işletmeler sayısı ve etkinliklerinin
artırılması amaçlanmıştır. 
Değerli
arkadaşlar, engelli istihdamının artırılmasıyla birlikte toplumsal hayatın her
alanında aktif katılımlarının sağlanması öngörülmektedir; koruyucu, önleyici
çalışmalar yapılmıştır. 
Yine,
UNICEF’in iş birliğiyle çocuk yoksulluğu ve engelliler konusunda bir araştırma,
erken tanı ve müdahale alanlarında bir kampanya ve uluslararası katılımla bir
kongre gerçekleşmesi için sözleşmeler imzalanmıştır. Mevzuat değişikliği
yapılmış, “özürlülük” gitmiş, bu kardeşlerimizi incitmeme adına “engelliler”
kavramı getirilmiştir. Özürlülük destek programları ile projeler
hazırlanmıştır. İnsan hakları ve özürlülük bilgilendirme seminerleri, projeleri
düzenlenmiş ve bu konuda bilgilendirilmiştir.
Aslında
vakit olsa çok daha fazla şeyi ifade etmek lazım ama şunu ifade etmek
istiyorum: Engelliler bizim için çok önemlidir ve her zaman hatırlanması
gerekiyor. Hangi partiden olursa olsun hangi arkadaşımız, kim bu engellilerle
ilgili bir problem ortaya getirecekse hepsine teşekkür ediyorum, onların
haklarının korunması gerektiğine inanıyor, saygı ve sevgilerimi iletiyorum.
Saygılar
sunuyorum. (AK PARTİ sıralarından alkışlar) 
BAŞKAN
– Teşekkür ederiz Sayın Tamer. 
MAHMUT
TANAL (İstanbul) – Sayın Başkan…
ADİL
ZOZANİ (Hakkâri) – Sayın Başkan…
BAŞKAN
– Buyurunuz Sayın Zozani. 
ADİL
ZOZANİ (Hakkâri) – Sayın Hatip bazı verileri verirken gerçek olmayan veriler
sundu; İç Tüzük 69’a göre düzeltmek istiyorum. 
BAŞKAN
– Buyurunuz Sayın Zozani. 
VII.- SATAŞMALARA İLİŞKİN KONUŞMALAR
1.-  Hakkâri Milletvekili Adil Zozani'nin, Kayseri
Milletvekili İsmail Tamer’in HDP grup önerisi üzerinde yaptığı konuşması
sırasında şahsına sataşması nedeniyle konuşması
ADİL
ZOZANİ (Hakkâri) – Teşekkür ederim. 
Sayın
Başkan, engellilerimizin sorunlarını dillendirdiğimiz bu konuşmalarda elbette
ki birbirimize sataşma üzerinden değerlendirmeler yapmak taraftarı değilim. O
nedenle İç Tüzük 69’a göre söz aldım. 
Sayın hatip
biraz önce burada ifade ederken sanki AK PARTİ hükûmetlerinin engellilerin
bütün sorunlarını çözdüğü intibasını yarattı, bu doğru değil. Biraz önce ifade
ettim. Mesela toplu taşıma araçlarında engellilerimizin seyahat etme imkânları
neden sağlanamadı? Bu sorun sizin döneminizde duruyor, sizlerin oylarıyla
erteleniyor. Toplu taşıma araçlarının uygun hâle, uyumlu hâle getirilmesi için
düzenleme var, yasal düzenleme var, evet, ama bu uyumun yürürlük maddesini siz
niye sürekli erteliyorsunuz? Burada bir izah yapmanız gerekiyor. 
İkincisi: Şimdi,
2828 sayılı Sosyal Hizmetler Kanunu’nun Ek 7 ve Ek 10’uncu maddelerinde
düzenlemeler var. Evde bakıma muhtaç engelli ve yaşlıların bakım hizmetiyle
ilgili düzenlemedir bu maddelerdeki düzenlemeler. Ama burada yoksulluk koşulunu
getirdiniz. Yoksulluk koşulunu da nasıl ortadan kaldırıyorsunuz? O ailede eğer
bir kişi düzenli olarak asgari ücret alıyorsa o engellinin bakım sorununun
çözüldüğünü varsayıyorsunuz, bu doğru değil. Şimdi övünerek ifade ediyorsunuz
ama bir asgari ücretli çalışıyor diye ailede, birinci ya da ikinci derecede bir
akrabası aynı çatı altında çalışıyor ise, siz bu engellinin sorunlarına devlet
olarak sırtınızı dönmüş oluyorsunuz, ailedeki engellinin. Şimdi biz de buna
işaret ediyoruz, biz buna işaret ediyoruz.
Bir işitme
cihazının maliyeti nedir, biliyor musunuz Sayın Vekilim? Biliyorsunuz, siz bunu
çok iyi biliyorsunuz. Bir asgari ücretlinin engellisine işitme cihazı ya da
rahatlıkla kullanabileceği bir protez taktırma imkânı var mıdır? 
TÜLAY BAKIR
(Samsun) – Var tabii, veriliyor.
İSMAİL TAMER
(Kayseri) – Sosyal Güvenlik Kurumu ödüyor.
ADİL ZOZANİ
(Devamla) – Sosyal Güvenlik Kurumu ödemiyor işte, ödemiyor işte. 
Evde bakıma
muhtaç durumda olan insanların sorunu var. Ne veriyorsunuz? Asgari ücretin…
Yani diyelim ki verdiniz. Verdiğiniz nedir? Asgari ücretin üçte 1’i yani tam
tekabül etmiyor ama 400 TL civarında bir para.
İSMAİL TAMER
(Kayseri) – Eskiden o da yoktu ama.
ADİL ZOZANİ
(Devamla) – Ya, şimdi, eskiden bu kadar engelli de yoktu. Engelli nüfusumuz
artıyor mu? Artıyor. Sıkıntıları, problemleri artıyor mu? Artıyor. Biz bu
sorunları çözelim diyoruz. Bu sorunlar, evet, hepimizin ortak sorunları. Bu
sorunlar herhangi bir partinin sorunu değildir, herkesin sorunudur, birlikte de
çözelim diyoruz.
İSMAİL TAMER
(Kayseri) – Katılıyoruz, teşekkür ediyoruz.
ADİL ZOZANİ
(Devamla) – Ben de size teşekkür ediyorum. Duyarlılık göstereceğinizi umut
ediyorum.
BAŞKAN –
Teşekkür ederiz Sayın Zozani.
VI.- ÖNERİLER (Devam)
A) Siyasi Parti Grubu Önerileri (Devam)
1.-  HDP Grubunun, Grup Başkan Vekili Bingöl
Milletvekili İdris Baluken tarafından, toplumun önemli bir bölümünü oluşturan
engellilerin sorunlarının araştırılması amacıyla 4/12/2014 tarihinde Türkiye Büyük
Millet Meclisi Başkanlığına verilmiş olan Meclis araştırması önergesinin, Genel
Kurulun bilgisine sunulmak üzere bekleyen diğer önergelerin önüne alınarak
Genel Kurulun, 2 Nisan 2015 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
(Devam)
BAŞKAN - Lehinde
Gaziantep Milletvekili Mehmet Şeker.
Buyurunuz Sayın
Şeker. (CHP sıralarından alkışlar) 
MEHMET ŞEKER
(Gaziantep) – Teşekkür ederim Sayın Başkanım.
Ben de Halkların
Demokratik Partisinin verdiği araştırma önergesine, Cumhuriyet Halk Partisi
Grubu adına, lehinde olmak üzere söz almış bulunuyorum. Hepinizi saygıyla
selamlarım.
Bir ülkede
engellilere sunulan imkân ve hizmetlerin miktarı o toplumun gelişmişlik
düzeyiyle doğru orantılıdır. Türkiye’ye baktığımızda da bu tespitin doğru
olduğunu görüyoruz. Engellilere verilen imkân ve hizmetler yeterli değil ve
dolayısıyla bizim ülkenin gelişmişliği de düşüktür. Bırakın imkân ve hizmeti,
ülkemizde yaşayan engellilerin sayısı, bunların sorunları hangi konuda
yoğunlaşıyor, ne tür ihtiyaçlara gereksinimleri var, buna yönelik bir
istatistiki araştırma bile yok arkadaşlar. TÜİK, en son 2002 yılında özürlü
istatistiği yayımlıyor, sene 2015. 2010 yılında da Özürlü ve Yaşlı Hizmetleri
Genel Müdürlüğü tarafından oluşturulan Ulusal Özürlüler Veri Tabanı’na kayıtlı
bulunan özürlü bireylerin dâhil olduğu -ki kayıtlı engelli sayısı 200 bin
civarında- "Özürlülerin Sorun ve Beklentileri Araştırması, 2010" diye
bir çalışma yapılıyor. 
Bu araştırmaya göre;
görme, işitme, konuşma, ortopedik, zihinsel, ruhsal veya duygusal özürlü ya da
süreğen hastalığı olan veya çoklu özrü bulunanların çalışan oranı yüzde 14,3
arkadaşlar, çalışmayan oranı ise yüzde 85,7. Özürlü bireylerin yaşadıkları
yerdeki fiziksel çevre düzenlemelerinin özürlü bireyin kullanımına uygun olup
olmadığı konusundaki memnuniyetsizlik oranı da yüzde 66 civarında. 
Bir
de engelli vatandaşların ihtiyaçları dendiğinde akla sadece tedavi, bakım, ilaç
ve karnını doyurma gibi ihtiyaçlar geliyor. Oysaki bizlerin ihtiyaçları neyse
onların da ihtiyaçları aynı ve bunlar demin saydıklarımızla sınırlı değil. Bir
örnek vermek istiyorum, Genel Başkanımıza mektup yazarak parfüm isteyen bir
kızımız vardı, adı Hediye. Hediye, 30 yaşında, beyin felci geçirmiş bir
kardeşimiz. Babası “Hediye bir gün bizden bir şey istedi fakat ne istediğini
bir türlü anlatamıyordu. Üç ay sonra öğrendik ki bizden parfüm istiyormuş. Biz
karnını doyurduk, altını temizledik, bir sorunu yok diye düşünüyorduk ama o bir
kadın ve parfüm istiyor." diyor. Evet, duruma bir de bu pencereden bakmak
lazım. Sadece, engellilerimizin karnını doyurmakla bir yere varmamız mümkün
değil.
Değerli
arkadaşlar, engelli temsilcileriyle yapılan toplantıda mutabakata varılan 11
tane madde vardı, bunları size saymak istiyorum. 
Bir:
Engelli derneklerinin yöneticileri diyor ki: “Engellilere sosyal yardımlar
yapılıyor. Bir sosyal devletin temel görevi zaten sosyal yardım yapmaktır ama
sosyal yardımlar bir sömürü aracı olarak sakın ola ki kullanılmasın. Biz onurlu
bireyleriz, onurumuzla oynanmasın. Sosyal yardımları zaten devletin bütçesinden
alıyoruz, dolayısıyla bunun istismar konusu edilmesi doğru değildir.” 
Yine, engelli
dernekleri “Zaten biz zor koşullarda görev yapıyoruz, maaşlarla ayakta durmaya
çalışıyoruz. Mademki devletim sosyal bir devlet, mademki Anayasa’mızda ‘Türkiye
Cumhuriyeti sosyal bir devlettir.’ yazıyor, derneklere ve konfederasyonlara
objektif koşullarda bütçeden yardım yapılsın. Böylece biz de sosyal devletin
yanımızda olduğunu öğrenmiş olalım, bilmiş olalım.” diyorlar.
Yine, engelliler
“Engelliler olarak kentlerde rahatlıkla dolaşamıyoruz. Kentin sosyal yaşamına
rahatlıkla katılamıyoruz. Kentler bizim için yaşanamaz unsurlar olarak ortaya
çıktı. Oysa, biz de toplu taşıma araçlarına binmek istiyoruz, kentin sosyal
yaşamından yararlanmak istiyoruz. Bu konuda bir yasa çıktı, belediyeler
gereğini yapacaktı ama belli süre içinde belediyeler bu görevini yapmadı.”
diyorlar. Sayın vekilimin bahsettiği gibi 2018 yılına ertelendi. Öyle
anlaşılıyor ki yine belediyeler bu konuda görevlerini yerine getirmeyecekler. 
Arkadaşlarımızın
ortak talebi, kentleri engelliler için yaşanabilir hâle getirmeyen belediyelere
ağır yaptırımlar uygulanması.
“Engelliler
olarak sosyal yardım alıyoruz ama eşit koşullarda almıyoruz.” diyorlar. Bir
“muhtaçlık aylığı” tanımlaması yapılmış. “Muhtaçlık aylığı” tanımlaması, bizim
onurumuza dokunuyor. Buna “engelli yaşam aylığı” deyin ve dolayısıyla biz
gelirlerimizle orantılı değil, engelli olduğumuz için bu hakka sahip olduğumuzu
bilelim. Eğer böyle olabilirse sosyal devlet de görevini yerine getirmiş olur.
“Engelli olarak
biz iş yaşamında görev almak istiyoruz; işimiz olsun, aşımız olsun istiyoruz;
kimseye muhtaç olmadan yaşamak istiyoruz, sigortalı olmak istiyoruz, çalışmak
istiyoruz.” diyorlar. Yasalarla tanımlanmış belli kontenjanlar var ama hem özel
sektör, hem kamu açısından bunların yeterince kullanılmadığını, boş kadroların
hâlâ beklediği söyleniyor. “Bu kadroların da kullanılması lazım ve daha da
önemlisi iş yeri çalışma koşullarının da engelliler için uygun olması lazım,
uygun hâle getirilmesi lazım.” diyor bu arkadaşlarımız.
“Bizim için
Parlamentodan güzel yasalar çıkıyor, biz de seviniyoruz ama sonra uygulamada
yasaların bize sağladığı hakların büyük ölçüde kısıtlandığını görüyoruz.”
diyorlar, bu kısıtların ortadan kaldırılması gerektiğini ifade ediyor bu
arkadaşlarımız. 
 Yine,
engellilerin daha iyi koşullarda eğitilmesi lazım. Eğitim kurumlarının, bu
konudaki eğitim kurumlarının, özellikle özel eğitim kurumlarının güçlendirilmesi
gerekiyor. Ayrıca, kaynaştırma eğitimine de önem verilmesi gerekiyor. Eğer,
topluma yararlı bireyler yetişecekse devletin de bu konudaki görevini yerine
getirmesi gerekiyor ki bu da maalesef yerine getirilmiyor değerli
arkadaşlarımız.
 Zihinsel engellilerin
diğer engellilere göre çok daha ağır sorunları var, aileleri bunlara bakmak
zorunda. Şu talep bile ne kadar insani bir talep: “Bizim de cenaze törenlerimiz
oluyor, bizim de düğünlerimiz oluyor, acı ve tatlı günlerimiz oluyor, en
azından zihinsel engelli çocuklarımızı bırakabileceğimiz yerler olmalı, oraya
bırakabilmeliyiz, birkaç saatliğine de olsa biz de sosyal hayatın bir parçası
olarak acı ve tatlı günlerimizi paylaşabilmeliyiz.” diyor bu konudaki sivil
toplum kuruluşları. Son derece insani talepler ve bu taleplerin de belediyeler
tarafından özellikle karşılanması gerektiğini istiyorlar. 
Engelliler
diyorlar ki: “Zaten hastaneye gidiş bir sorun, tedavi olmak bir başka sorun ama
bizden en azından sağlık ve tedavi hizmetleri dolayısıyla ve yardımcı cihazlar
dolayısıyla katkı payı alınmasın. Zaten uzun süreli bir sorun yaşıyoruz
dolayısıyla bize biraz daha pozitif ayrımcılık yapılsın ve bunlar bizden
alınmasın.” istiyorlar.
“Engelliler
de siyasette yer almalı. Gayet güzel, geliyorsunuz burada konuşuyorsunuz.” diyorlar
siyasetçilere. “Anlatıyorsunuz ama biz parlamentoda engelli olarak engellilerin
sorunlarını kendimiz dile getirmek istiyoruz. Dolayısıyla da eğer bunu
yapabilirseniz o zaman engellilere karşı siyasi partiler de görevlerini yerine
getirmiş olurlar.” diyorlar.
Son olarak,
değerli arkadaşlarım, engellilerin açacağı davalar. “Biz zaman zaman davalar
açıyoruz, hak arayışında bulunuyoruz ama mahkeme harçları o kadar pahalı ki
davayı açmakta zorlanıyoruz. Sadece bireysel değil, dernekler olarak da
zorlanıyoruz. Engellilerin açacağı davalar, dolayısıyla icra takipleri de
harçlardan muaf olmalı.” diyorlar.
Kıymetli
arkadaşlar, değerli milletvekilleri; gerçekten bu ülkede engellilerin çok ciddi
sorunları var. Yüzde 13 engellisi olan ciddi bir toplumuz. Batılı ülkelerde
yüzde 7-7,5 civarında. Öncelikle bunu ortadan kaldırmanın ya da azaltmanın
yollarını bulmalıyız, mevcut olanlara da en iyi hizmeti götürebilmenin
çalışması ve gayreti içerisinde olmalıyız. Biraz önce değerli arkadaşlarımız
anlattı, “Biz 2006 yılında bir kanuni düzenleme yaptık.” dediler. Hiç önemli
değil, nasıl uygulandığı önemli. Kanuni düzenleme yapılabilir, her zaman
yapılabilir ama bunların…
TÜRKAN DAĞOĞLU
(İstanbul) – Çok şey uygulanıyor. Yapmayın… Çok şey uygulanıyor. 
MEHMET ŞEKER
(Devamla) - Değerli arkadaşlar, bakın, engelli vatandaş, 1.800 günde emekli
oluyordu, siz iktidar olduğunuzda bunu 3.600 güne çıkardınız. Kusura bakmayın,
bunu sizler yaptınız, kimse yapmadı.
TÜRKAN DAĞOĞLU
(İstanbul) – Beyin özürlü çocuklar evinden alınıyor, okula götürülüyor, bir de
bakıcısına para ödeniyor. 
MEHMET ŞEKER
(Devamla) - Oy kullanma konusunda, seçim zamanında görüyoruz, gidiyoruz
okullara, adam oyunu kullanamıyor. Bırakın onu, ben Gaziantep Milletvekiliyim,
Güneydoğu Anadolu Bölgesi’nde ve benim bölgemde camiye gidemiyor adam ibadetini
yapmaya çünkü öyle bir dizayn yapılmamış. Maalesef, engellilerin sorunlarını
çok ciddi şekilde tartışmamız gerekiyor. Evet, yapılan şeyler yok mu?
Yapılmalı. Bir hukuk devleti, kendi engellisine, kendi vatandaşına sahip
çıkmalı, burada bir sıkıntımız yok ama 2018 yılına kadar ertelenen bu kanun
neyin nesi arkadaşlar? 
TÜRKAN DAĞOĞLU
(İstanbul) – Tam sahip çıkılıyor engellilere, tam sahip çıkılıyor. 
MEHMET ŞEKER
(Devamla) - Kim erteledi 2018’e kadar bunu? Muhalefet mi erteledi? Cumhuriyet
Halk Partisi mi erteledi? HDP mi erteledi? MHP mi erteledi? Kim erteledi bunu?
Sizler ertelediniz. Peki doğruysa niye ertelediniz? Niçin bu kanunu çıkarttınız
da yürütmesini ertelediniz?
TÜRKAN DAĞOĞLU
(İstanbul) – Çalışmalar devam ediyor.
MEHMET ŞEKER
(Devamla) – Değerli arkadaşlar, kusura bakmayın, her ne şekilde söylerseniz
söyleyin, bu insanların sorunlarını çözmek için bir adım atmak gerekiyor.
TÜRKAN DAĞOĞLU
(İstanbul) – Çok adım attık onlar için, çok adım atıldı, onlar için 1 adım
değil 100 adım atıldı.
İSMAİL TAMER
(Kayseri) – Çok adım atıldı. 
MEHMET ŞEKER
(Devamla) – Biz bunları boşuna konuşmuyoruz, biz bunları sizlere söylüyoruz.
İnsanlar diyor ki… Bakın, size okudum, 10 tane, 11 tane maddede okudum, bunlar
talepleri, bunları yerine getireceksiniz, milletvekilinin görevi de bu, bunları
yapmak zorundayız. 
Değerli
arkadaşlar, vatandaş diyor ki: “Camiye gidip ibadet edemiyorum, merdivenden
çıkamıyorum tekerlekli sandalyeyle.” Bunu yapacaksınız, yapmak zorundasınız.
TÜRKAN DAĞOĞLU
(İstanbul) – Tamam, yeniler öyle yapılacak, eskiler yıkılıp yeniler yapılamaz
ki.
MEHMET ŞEKER
(Devamla) – İnşallah, Cumhuriyet Halk Partisi iktidarında engellilerin bütün
sorunlarının çözüldüğü, bütün sorunlarının gün ışığına kavuştuğu bir dönem
olacak.
Hepinizi
saygıyla selamlıyorum ve bu teklifi de destekliyorum. Şimdi kim el kaldıracak,
kim kaldırmayacak göreceğiz. (CHP sıralarından alkışlar) 
BAŞKAN –
Teşekkür ediyoruz Sayın Şeker.
Aleyhinde
Çankırı Milletvekili İdris Şahin… 
Buyurunuz Sayın
Şahin. (AK PARTİ sıralarından alkışlar) 
İDRİS ŞAHİN
(Çankırı) – Sayın Başkanım, değerli milletvekili arkadaşlarım; ben de Genel
Kurulu saygıyla selamlıyorum.
Elbette ki
toplumumuzun en önemli mihenk taşlarından birini oluşturan engellilerimizin
sorunlarının çözülmesi, temel hak ve özgürlüklerinin yaşam bulması için köklü
reformlara ihtiyaç olduğuna ilişkin eşitlik, erişilebilirlik, istihdam, sağlık
ve eğitim alanları başta olmak üzere, engellilerin karşılaştığı sorunların
tespit edilmesi ve bu sorunların çözülmesine yönelik kalıcı politikaların
geliştirilmesi için neler yapılması gerektiği yönünde Meclisin ve kamuoyunun
bilgilendirilmesi amacıyla Anayasa’nın 98’inci ve Meclis İçtüzüğü’müzün
104’üncü ve 105’inci maddeleri kapsamında bir araştırma komisyonu kurulması
önergesi verilmiştir. 
Elbette ki bu
sorunların araştırılması, incelenmesi, kapsamlı bir çalışmanın yapılması son
derece makul, haklı bir talep olarak görülebilir. Elbette ki böyle bir
önergenin aleyhinde konuşacak bir durumumuz söz konusu değil. Makul ve mantıklı
getirilen her türlü önergeye hazır ve açık olduğumuzu buradan ifade etmek
istiyorum. Ancak, Meclisin çalışma gündemi, özellikle bu hususlarda yapılan
geçmiş dönemlerdeki çalışmalar nazara alındığında seçimlerin yaklaşmış olması
ve Parlamentonun muhtemelen bir iki iş günü dışında çalışma imkânının da
bulunmayışı nedeniyle ben genel anlamda engellilerimizle alakalı neler yapıldı,
neler yapılması gerekiyor ve bundan sonraki süreç içerisinde ne tür
düzenlemeler yapılması gerektiğine ilişkin görüş ve kanaatlerimi sizlerle
paylaşmak istiyorum. 
Elbette ki
değerli hatip arkadaşlarımız, burada çok net olarak engellilerimizin yaşam
içerisinde karşılaştıkları sıkıntıları bir bir anlattılar. Ben, Hakların
Demokratik Partisi sözcüsüne de, AK PARTİ’nin temsilcisi Sayın İsmail Tamer
Bey'e de, Cumhuriyet Halk Partisinden konuşmacı olarak burada düşüncelerini ve
özürlülerin taleplerini sıralayan Değerli Mehmet Şeker Bey'e de huzurlarınızda
teşekkür ediyorum çünkü konu, engelli olduğu zaman bunun üzerinde siyaset
yapmak Parlamentonun temsilcileri olarak, milletvekilleri olarak bizlere
yakışmaz. Sonuçta engellilerimizin sorunu, iktidarıyla muhalefetiyle bütün bir
Parlamentonun sorunudur. 
Buna yönelik
atılması gereken her türlü adımı da el birliğiyle hep birlikte atmamız
gerekiyor ve süreç içerisinde özellikle şunu ifade edebilirim ki geçmişe oranla
AK PARTİ iktidarı döneminde engellilerimizin sorunlarının çözümü noktasında çok
ciddi adımlar atılmıştır. Bunları Sayın İsmail Tamer bizatihi saydı, yine, kendisinin
konuşma notlarından aldığım bir kısım verileri de sizlerle ben paylaşmak
istiyorum çünkü onun süresi yetmedi, AK PARTİ döneminde engellilerimizle
alakalı yapılanlar, on dakikalık bir konuşma metni içerisine sığmadı.
Dolayısıyla, Sayın Şeker, elbette ki son derece önemli adımları hep birlikte
atıyoruz. Bu yasaların çıkartılması noktasında da emin olun muhalefetimiz de
cimri davranmıyor, her zaman iktidarın getirmiş olduğu bu kanun tekliflerine
Parlamentoda destek veriyorlar. Konu, özürlüler olduğunda, insanımızın yaşam
kalitesinin artırılması olduğunda iktidarıyla muhalefetiyle Parlamentoda bir
uyum ve iş birliğini biz
her zaman yaşıyoruz. Bu noktada da katkı sağlayan herkese teşekkür ediyoruz.
Özellikle
“İşletme giderleri desteği” adı altında, engellilerimize çok ciddi anlamda son
dönemde bir destek çıkartıldı. Bu desteğin başlangıç tarihinden itibaren yirmi
dört ay içerisinde gerçekleşen işletme giderlerine yönelik, geri ödemesiz
olarak verilen desteğin üst limiti her ay için 1.000 TL olmak üzere toplamda 12
bin TL olacak ve personel net ücretleri, iş yeri kirası, elektrik, su, ısıtma,
telekomünikasyon, iş yerinde ürün, hizmet, üretim amaçlı kullanılan makine ve
teçhizata ait yakıt giderleri, kanunla yaşanan sorunların giderilmesi amacıyla
bu ödeme miktarını azaltıcı, ödemeleri kolaylaştırıcı ve geri ödemelerin
oluşmasını önlemeyi amaçlayan tedbirler de bir şekilde alınacak. Bunların
tamamı, insanımızın ve engellimizin ihtiyaç duyduğu, bir şekliyle maddi kaynak
temininde sıkıntıya düşen bu engellilerimize Hükûmetimiz tarafından sağlanan
son derece önemli bir destek. 
Yine,
“kurumsal bakım” olarak ifade ettiğimiz evde bakım hizmetinden yararlanan
vatandaşlarımız isterlerse bakım ücretlerini devletten alarak özel bakım
merkezlerinde yatılı bakımı da tercih edebilecekler. Bu kuruluşlara her bir
engelli için aylık 2 net asgari ücret miktarı kadar ödeme yapıyoruz. Bu
kapsamda, 2013 Ocak ayı itibarıyla 150 özel bakım merkezinde 9.749 engellimizin
bakım ücretlerini karşıladık. Bundan sonraki süreç içerisinde de inşallah
onların bu ihtiyaçlarını karşılamak için elimizden gelen her türlü çabayı AK
PARTİ iktidarı ve Hükûmeti olarak göstereceğiz. 
Yine,
Hükûmetimizin Eylem Planı doğrultusunda bakım hizmetlerinin yaygınlaştırılması,
alternatif hizmet modellerinin geliştirilmesi, hizmetin kalitesinin ve engelli
refahının artırılması, engellilerimizin sosyal ve psikolojik ihtiyaçlarının
karşılanması, hizmete erişilebilirliğin artırılması, Hükûmet olarak, AK PARTİ
Hükûmeti olarak önceliklerimiz arasında. Her seferinde ifade ediyoruz.
İnşallah, bunları da uygulamalarla engellilerimize yaşatıyoruz.
Yine, bakımda
yeni bir model hayata geçirildi ve Umut Evi Projesi de iktidarımız döneminde
engelli vatandaşlarımızın hizmetine sunuldu. Engellilerimizin bir apartman
dairesinde ya da müstakil bir evde diğer komşularıyla birlikte yaşamlarını
sürdürmeleri için Ocak 2013 itibarıyla 23 umut evi hizmete sunulmuştur. Şu anda
27 tane umut evi onay aşamasında bekliyor. İnşallah, bunları, Türkiye genelinde
her satıhta yaygınlaştırmayı da iktidarımız olarak düşünüyoruz. 
Yine,
engellilerimizin en fazla istediği hususlardan birisi ulaşılabilirlikti.
Bilindiği gibi 2005 yılında yürürlüğe giren Engelliler Kanunu’yla umuma açık
her türlü binaların, yol, kaldırım, yaya geçidi, açık ve yeşil alanların, spor
alanları ve benzeri sosyal ve kültürel altyapı alanlarının ve toplu taşıma
hizmetlerinin, engellilerin erişilebilirliğine uygun olması için kurum ve
kuruluşların gereken tedbirleri alması kanunla hüküm altına alınmış ve
uygulamada da şu an itibarıyla yurdumuzun değişik noktalarında bu hizmet de
engellilerimize sunulmaktadır, sunulmaya da devam edecektir.
Yine,
Ulaşılabilirlik Desteği Programı kapsamında, özellikle “UDEP” adı altında
engellilerin toplumsal yaşama tam ve eşit katılabilmeleri için büyük önem arz
eden ulaşılabilirliğin hayata geçirilmesi ve yapılı çevrenin engelsiz hâle
getirilmesine yönelik hazırlanan 2012 yılı Ulaşılabilirlik Destek Projesi
kapsamında başta seçim bölgem Çankırı olmak kaydıyla Bilecik, Burdur, Kilis,
Mardin ve Rize belediyeleri ve Van İl Özel İdaresi proje yürütücüsü olarak
görev yapmakta, engellilerimiz yapılan bu hizmetlerden son derece memnun
kaldıklarını bizlere seçim bölgelerimizde ifade etmektedirler.
Yine,
engellilerimizin özellikle Engelliler Kanunu’yla, daha önce SSK ve Emekli
Sandığı güvencesinde olan bireylerin yararlanabildiği özel eğitim desteğinden
BAĞ-KUR ve herhangi bir sosyal güvenlik kurumuna tabi olmayan bireylerin de
yararlanabilmesinin önü açılarak, tüm engelli vatandaşlarımızın özel eğitim
hizmetlerinden yararlanması imkânı da sağlanmıştır. 
Özel eğitim ve rehabilitasyon
merkezlerinde öğrenim gören öğrenci sayısı 2006 yılı sonunda 82.952’yken,
Temmuz 2012 tarihi itibarıyla özel eğitim desteği alan öğrenci sayısı 245.829
olmuştur. 
Daha pek çok
burada sayabileceğimiz hizmetler, engellilerimiz için elbette tasarlanmış ve
bir şekliyle kanunlaşarak da hayata geçirilmiştir. Ancak, ben, burada,
özellikle şunu ifade edeyim ki konu, engelli olduğunda hepimizin resmin
bütününe bakmak suretiyle engelli vatandaşlarımızın istekleri doğrultusunda ve
onların özellikle bizlerden arzu ettiği hususlarda yasal düzenlemeleri yapmakla
yükümlü olduğumuzun bilinci içerisinde hareket ediyoruz. Ancak bugün itibarıyla
araştırma önergesinin üzerinde konuştuğumu, böyle bir önergenin aleyhinde
olmamızın mümkün olmadığını ancak Meclis çalışmaları özellikle göz önüne
alındığında üç günlük bir Meclis çalışması var ve sonrasında herkes seçim
bölgelerine gidecek, bu araştırma önergesiyle kurulacak komisyonun kadük
kalacağı düşüncesiyle AK PARTİ Grubu olarak bu önergeye olumlu oy
veremeyeceğimizi belirtiyor, hepinizi saygıyla selamlıyorum. (AK PARTİ
sıralarından alkışlar)
BAŞKAN –
Teşekkür ederiz Sayın Şahin.
ADİL ZOZANİ
(Hakkâri) - Sayın Başkan…
BAŞKAN –
Buyurunuz Sayın Zozani. 
ADİL ZOZANİ
(Hakkâri) - Sayın Başkan, tutanaklara geçmesi açısından ifade ediyorum. 
Meclisin çalışma
süresi, iktidar partisinin belirlediği takvim süresine göre şekillenmiyor. 12
Haziran 2011’de seçimleri yapılan Meclis, 7 Haziran 2015’e kadar iş başındadır.
Dolayısıyla iki gün sonra iktidar partisi, Meclisi tatile çıkaracak diye
Meclisin çalışma süresi bitmiş olmuyor, milletvekilinin görev süresi bitmiş
olmuyor. Meclis İç Tüzüğü’nün 105’inci maddesine göre, böyle bir araştırma
komisyonunun kurulup görev süresi içerisinde raporunun Meclis Başkanlığına
sunulması için yeterli zaman vardır. Hepimiz, evet, seçimlere giriyoruz ama bir
muhalefet partisi milletvekili olarak, iktidar partisi mademki muhalif değil
böyle bir önergeye, her iki hatip de çok nazik bir üslup dâhilinde sorunu ve
yaptıklarını, yapamadıklarını ifade ettiler, nezaket kuralları içerisinde.
Mademki samimiler… Onlar gibi bizler de seçime giriyoruz ama bir milletvekili
olarak burada komisyona girmeye aday olduğumu ifade ediyorum, seçimden de
feragat edebileceğim…
RECEP ÖZEL
(Isparta) – Milletvekili adayı olmazsan?
ADİL ZOZANİ
(Hakkâri) – Ama bu engellilerimizin sorunlarını araştırmak üzere kendilerine
çağrıda bulunuyorum, sözlerinde durmalarını umut ediyorum. 
RECEP ÖZEL
(Isparta) – Salı günü ne olacak, salı günü?
ADİL ZOZANİ
(Hakkâri) – Bir milletvekili olarak da, seçime hazırlanan bir milletvekili
olarak da buna, bu komisyona aday olduğumu ifade ediyorum. Buyursunlar, beraber
kuralım.
BAŞKAN –
Teşekkür ederiz Sayın Zozani, konu anlaşıldı.
Halkların Demokratik
Partisi Grubunun önerisini oylarınıza sunuyorum: Kabul edenler… Kabul
etmeyenler… Kabul edilmemiştir.
On dakika ara
veriyorum.
Kapanma Saati: 17.18
DÖRDÜNCÜ OTURUM
Açılma Saati: 17.32
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Dilek YÜKSEL (Tokat) 
-----0-----
BAŞKAN – Sayın
milletvekilleri, Türkiye Büyük Millet Meclisinin 89’uncu Birleşiminin Dördüncü
Oturumunu açıyorum.
Milliyetçi
Hareket Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve daha sonra oylarınıza sunacağım.

2.-  MHP Grubunun, Grup Başkan Vekili İzmir
Milletvekili Oktay Vural tarafından, son günlerde millî ve manevi değerlerimize
yönelik tahribat, bu tahribatın önlenmesi ile millî ve manevi değerlerin
korunması konusunda yapılması gereken hususlar hakkında 1/4/2015 tarihinde
Türkiye Büyük Millet Meclisi Başkanlığına verilmiş olan genel görüşme
önergesinin, Genel Kurulun bilgisine sunulmak üzere bekleyen diğer önergelerin
önüne alınarak Genel Kurulun, 2 Nisan 2015 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi 
02/04/2015
Türkiye Büyük Millet Meclisi Başkanlığına
Danışma
Kurulunun 02/04/2015 Perşembe günü (bugün) yaptığı toplantısında siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük'ün 19'uncu maddesi gereğince Genel Kurulun onayına sunulmasını arz
ederim.
Saygılarımla.
Yusuf Haçoğlu
 
Kayseri 
MHP Grup Başkan Vekili

Öneri:
01 Nisan 2015
tarih ve 6251 sayı ile TBMM Başkanlığına vermiş olduğumuz, MHP Grup Başkan
Vekili ve İzmir Milletvekili Oktay Vural'ın “Son günlerde millî ve manevi
değerlerimize yönelik tahribat, bu tahribatın önlenmesi ile millî ve manevi değerlerin
korunması hususlarında yapılması gereken hususlar” hakkında verdiği genel
görüşme açılması önergesinin 02/04/2015 Perşembe günü (bugün) Genel Kurulda
okunarak görüşmelerinin bugünkü birleşiminde yapılması önerilmiştir.
BAŞKAN –
Önerinin lehinde Ankara Milletvekili Mustafa Erdem.
Buyurunuz Sayın
Erdem. (MHP sıralarından alkışlar)
MUSTAFA ERDEM
(Ankara) – Teşekkür ederim Sayın Başkan.
Değerli
milletvekilleri, milleti millet yapan değerler üzerinde meydana gelen
tahribatın toplumsal helak sebebimiz olmaması için vermiş olduğumuz önerge
üzerinde Milliyetçi Hareket Partisi Grubu adına sözlerime başlıyorum. Bu
vesileyle hepinizi saygıyla sevgiyle selamlıyor, şu anda bizleri
televizyonlarından izleyen değerli vatandaşlarıma da saygılarımı sunuyorum.
Değerli
milletvekilleri, millet, tesadüf eseri, sıradan olaylarla tarih sahnesine
çıkmış bir değerler bütünü değildir. Asırları aşan birikimlerin, çeşitli
yaşanan tecrübe ve acıların o milleti millet yapan değerlerin oluşumunda çok
ciddi katkı ve etkileri vardır. Konu Türk milleti olunca, konu Türkiye
Cumhuriyeti devleti olunca, konu özü itibarıyla biz olunca, bizi biz yapan
değerlerin ve bu değerlerin oluşumuna katkı sağlayan unsurların burada ifade
edilmesi, herhâlde bir Türk milliyetçisi olarak başta benim ve sonra da Türkiye
Cumhuriyeti devletinin Millet Meclisinde görev alan hepinizin olması lazım
gelir.
Değerli
milletvekilleri, asırları aşan yaşayageldiğimiz acılardan veya edindiğimiz
tecrübelerden, bin yılı aşkın bir süredir bizim millî ve manevi değerlerimize
bir mana katan ve ebedî hayatımızda bizi Allah’ın huzurunda mutlu kılacak olan
yüce dinimiz İslam’ın bizde meydana getirmiş olduğu değişim ve dönüşümün adıdır
milliyetçilik ama bir milleti millet yapan değerleri oluştururken özü
itibarıyla kendisinin o millete ait olduğunu söyleyemeyenler, o milletin ferdi
olma onur ve gururunu taşıyamayanlar, o milletin sahip olduğu değerleri ayaklar
altına almayı kendileri için bir fazilet sayanlar bunun idrakinde olma imkânına
sahip olamazlar. Ama ne acı ki Türkiye Cumhuriyeti devletinin Millet Meclisinde
bulunup, o milletin tarihî mirası üzerinde söz sahibi olup o milletin
fakruzaruret içerisinde sunduğu imkânları bir istismar aracı olarak kullanmak
suretiyle başlarında boza pişirmek nasıl oluyor da o milletin değerlerine sahip
çıkmakla aynı anlama geliyor; bunu da takdirlerinize arz ediyorum.
Değerli
milletvekilleri, bugün yaşayageldiğimiz süreçte, eğer İslam ve onun bizim
hayatımızda etkin olan umdeleri, unsurları bizi asırlardır ayakta tutuyor,
milletler arasında başımızı dik, bizden sonraki evlatlarımızı da insan olarak
yaşama imkânına sahip kılıyorsa bunun sebeplerini araştırmamız lazım. Türk
milletinin mensupları olarak inanageldiğimiz değerleri, beka âleminin bize
sunacağı nimetleri kazanma adına feda etmiş bir asil milletin çocuklarıyız.
Bunu yaşatabilmek, ilayıkelimetullahı insanlığın ortak değeri hâlinde
sunabilmek ve insanlığın içine düştüğü kaos ve kargaşayı bertaraf edebilmek
için “Ben Türk’üm ve Türk milliyetçisiyim.” demek hepimizin ortak görevi ve hepimizin
ortak sorumluluğu olması lazım gelir ama gelin görün ki sorumluluk mevkisinde
olanlar, iktidar payesini kullananlar, Türklükten utananlar ve Türk milletini
ayaklar altına alarak Türk milliyetçiliğini ayıplayanlar maalesef bugün ne
milliyetçiliğin ne olduğunu ne Türklüğün hangi fazilet unsurlarından meydana
getirildiğini iddia edebilirler. 
Değerli
milletvekilleri, bizi asırlar ötesine taşıyacak olan Türk milliyetçiliği, aile
kurumuyla başta tahribat altına alınmış ve bundan sonra geleceğimiz adına bizi
tehdit eden unsurlar hâline gelmiştir. İçtiğimiz suda, yediğimiz yemekte,
bulunduğumuz aile meclisi ve sofrasında, dolaştığımız köy sokakları ve odasında
bizi biz yapan değerlerin, bizden sonraki insanlık için de bir kurtuluş
vesilesi olacağına inanıyorduk. Ama gelin görün ki şu anda yaşayageldiğimiz,
aile kurumu çökmüş, insanlık birbirini boğazlar hâle gelmiş, baba evladına
düşman, ana kızını yok sayagelmiş. Bu nasıl bir millet, bu nasıl bir devlet, bu
nasıl bir insanlık nizamına rehber olacak bir davranış biçimidir,
takdirlerinize sunuyorum. 
Mehmet Akif
diyordu ki: “İnsanlığın ne olduğunu biz öğrettik, medeniyetin ne olduğunu
insanlara biz öğrettik.” Ama şu anda gelin görün ki insanlık adına
başkalarından himmet almaya çalışan ve insanlığımızdan hicap duyup ellerimizi
yüzümüze kapatan bir duruma geldiysek iktidar sorumluluğunda olanların bunda
hiç vebali, bununla ilgili hiçbir sorumluluğu yok mudur? Aile kurumunu tahrip
eden unsurlar, aile kurumunu tehdit eden unsurlar arasında, bugün ensest
ilişkilere varacak kadar vahşileşmiş, ahlaken çökmüş, ananın ne olduğunu,
babanın ne olduğunu, evladın dünya hayatının vazgeçilmez unsuru olduğunu
unutacak kadar beşeri bir zaaf içerisine düşmüş bir toplumun bundan sonra beka
hâlinde kalması mümkün olabilir mi?
SONER AKSOY
(Kütahya) – Ne bağırıyorsun, ne bağırıyorsun ya!
MUSTAFA ERDEM
(Devamla) - Değerli milletvekilleri, kulaklarınız açılsın diye bağırıyorum.
Dört yıldır Türkiye Cumhuriyeti Büyük Millet Meclisinin içerisinde bu sesi
haykırabilmek, bu milletin değerlerine sahip çıkabilmek ve bu milleti ebet
müddet yaşatabilmek için çalışan bir milletvekiliyim. Sizler de bu duygularla
yaşamadığınız sürece bu millete ait duygularınızı temin etmiş, ispat etmiş
olamazsınız. 
Alkol,
uyuşturucu bağımlılığı, madde bağımlılığı dolayısıyla köprü altında yaşama
mahkûm edilmiş, insanlık onurundan mahrum kalmış, parçalanmış ailelerden
insanlığın nasibini alamamış yavruların vebali bugün bizlerin sorumluluğu
altında değil midir? Bakınız sizin RTÜK dediğiniz kurumun denetlediği televizyonlara,
sadece ve sadece üç günlük dünya maişetini temin için yalakalık yapanlar,
büyüklerinden alacağı ulufeyle bu milletin köküne dinamit koyan kurumlar hâline
gelmiş. Ailemizin tahrip edilmesi için yandaşı da, candaşı da seferber olmuş
bir ülkede nasıl oluyor da biz huzur içerisinde Mecliste yaşayabiliyor, nasıl
oluyor da bu milletin gerçek temsilcileri olduğunu ifade edebiliyoruz? 
Değerli
milletvekilleri, biz milleti, merhume hâline getirildiğimiz andan itibaren, bu
çatının çökmesi durumunda hepimiz aynı acıyı paylaşacak, hepimiz aynı vebali
paylaşacak durumdayız. Şimdi, bakınız, 4+4+4 yasasını çıkardınız. “Allah’ı
öğretmez, Peygamber’i öğretmez, hakkı hukuku öğretmez, doğruyu yanlışı
öğretmez, anaya babaya saygıyı öğretmez, devlet malının haram olup yenmemesi
gerektiğini öğretmez, hırsızlığın haram olduğunu öğretmezseniz, bu millete
değil 4 tane 4’ü yan yana getirmek, 14 tane 4’ü yan yana getirseniz bir hizmet
edemezsiniz.” demiştim. Sizin yetiştirdiğiniz talebeler, sizin uyguladığınız
programlar, hırsızlık ile yolsuzluk arasındaki farkı test etmeye, hangisinin
ehvenişer olduğunu ayırt etmeye, bunlardan yararlanabilmek için de sipariş
usulü profesyonel fetvacılardan fetva almaya çalışıyor. Yazık değil mi bu
millete? Yazık değil mi bu gençliğe? Yazık değil mi bu devletin, bu milletin
unsurlarına? 
Değerli
milletvekilleri, biz ailemizde kadına şiddetten söz ediyorsak, her gün
televizyon ekranlarında cinayete kurban gitmiş kadınlardan, köprü altlarında
rezil duruma düşmüş analardan, milletin paçavrası hâline getirilmiş bacılardan
söz ediyorsak bunun sebebi biz değil, bunun sorumlusu bizler değil miyiz?
Soruyorum sizlere: Bir sürü kanun çıkarıyorsunuz, birleşiyorsunuz,
paylaşıyorsunuz, anlaşıyorsunuz; bu devletin bekası uğruna bir tane kanunu da
biz çıkarageldik diyebiliyor musunuz?
RECEP
ÖZEL (Isparta) – Diyoruz ya. 
MUSTAFA
ERDEM (Devamla) – Bu konuda samimi bir duruş, bu konuda samimi bir gayret
içerisinde olabiliyor musunuz? Ama, bakın, dün bu millet insanlığa medeniyetin
ne olduğunu öğretmek durumundaysa, bugün o vebali paylaşanlar olarak tarihin
dibine gitmek ve yüz karasıyla insanlık arenasından çekilmek durumunda
kalabilirsiniz. 
Sizi
siz olmaya ve Türk milletinin gerçek sahipleri olmaya davet ediyor, 2015
yılındaki 7 Haziran seçimlerinde Allah’ın bu millete hayırlı vekiller
seçtirmesini niyaz ediyor, hepinize sevgi ve saygılarımı sunuyorum. (MHP
sıralarından alkışlar) 
BAŞKAN
– Teşekkür ederiz Sayın Erdem. 
Aleyhinde,
Amasya Milletvekili Naci Bostancı. 
Buyurunuz
Sayın Bostancı. (AK PARTİ sıralarından alkışlar)
MEHMET
NACİ BOSTANCI (Amasya) – Sayın Başkanım, değerli arkadaşlar; Mustafa Hocam öyle
ateşli bir konuşma yaptı ki ben de yerimde duramıyordum neredeyse. Fakat bu
ateşli konuşmalara ilişkin esasen geçmişte de çok şahitliklerim vardır; farklı
zamanlarda, farklı çevrelerin birbiriyle çelişen ateşli konuşmalarını dinlemiş
birisiyim. 
Bu ülkede, Mustafa Hocamın yaptığı
gibi, ama onunla aynı çizgide olmayan, bazen de tam aksi istikamette ateşli
konuşmalara rastlarsınız. Böyle bir dille toplumsal birliği sağlamak, insanları
bir araya getirmek, akıl ve gönül birliğini sağlamak bana kalırsa mümkün olmaz.
İnsanları bir araya getirecek olan dil, daha makul, daha onların kalbine hitap
eden ama aynı zamanda akıllarına hitap eden bir dil olmalı diye düşünürüm. Bu
dile de bir nevi müzakere dili diyebilirsiniz, konuşma dili diyebilirsiniz,
söyleyen ile söylenenin artık bir fail olarak anlamını yitirdiği bir gönül
konuşması diyebilirsiniz. Bizim, gerçekten böyle konuşmalara ihtiyacımız var. 
Popper “Hayat
Problem Çözmektir” diye bir kitap yayımlamıştı. Çok doğru bir söz; hayatta her
zaman problemler olur, toplumların da problemleri olur, o problemleri çözmek
için de insanlar uğraşırlar. En önemli uğraşan kurum elbette -her meslek kurumu
uğraşmakla birlikte- siyasettir çünkü toplumları en derin şekilde etkileyen,
onların hayatları bakımından en etkili sonuçları doğuran, siyaset kurumudur.
Mustafa Hocam
milletin gerçek sahiplerini bulmasından bahsetti. Aslında gözlerini ovuştursa
ve daha dikkatli baksa, milletin, sürekli kendi gerçek sahiplerini bulduğunu
görürdü çünkü milletimiz kendi gerçek sahiplerini bulma konusunda bir akla, bir
basirete, bir vicdana sahip. Eğer biz aksini söylüyorsak zaten o zaman milletin
yanlış yaptığını düşünüyoruz demektir. Millet ne zaman doğru yapacak? Şöyle
akıl eder insanlar: “Beni tercih ettiğinde doğru yapacak.” Bırakın, millet
tercihte bulunsun. Herkes kendisini anlatıyor demokrasi içerisinde, millet de
tercihte bulunuyor.
Değerli
arkadaşlar, millî ve manevi değerler önemlidir ama bunların ne olduğuna ilişkin
hamasi konuşmalardan çok, akla ihtiyaç vardır, emin olun böyledir.
Şimdi, mesela
bayrak bir ortak değerimizdir. Bayrağın tarihini biliyor muyuz?
MEHMET GÜNAL
(Antalya) – Bayrak mı kaldı ki tarihi bilinsin.
MEHMET NACİ
BOSTANCI (Devamla) – İlk defa 1844’te kabul edilmiş. Ondan önce ortak bir
bayrak yok. 1936’da kabul edilmiş ikinci defa, Türkiye Cumhuriyeti kurulduktan
sonra. Demek ki bir tarihe tabi. 
“İstiklal Marşı”
diyoruz. Ezelden ebede akan bu milletimiz her zaman bu İstiklal Marşı’nı
terennüm etmedi. 1921; ondan önce de marşlar vardı. 
Kastettiğim şu:
Millet, milliyetçilik, millî devlet, bunlar bir tarihe tabi. Eğer bunları
mantıklı, gerçekten de literatüre ve bilime uygun bir tarzda konuşmaz isek,
sadece hamasetle, biz, bu konulara ilişkin yaşadığımız problemleri çözemeyiz.
Maksadımız ne?
Bu toplumun problemlerini çözmek. Maksadımız ne? Bu milletin birliğini
sağlamak. Bakın, bu konuda Türkiye’de en radikal değişimi yaratan, meydana
getiren AK PARTİ’dir. Niçin? Değerli arkadaşlar, bir ülkede eğer vesayetçi bir
yapı var ise o vesayetçi yapının en karakteristik özelliği toplumsal gerçeklik
ile siyasal iktidar arasındaki bağı kırmaktır. Zaten vesayetin kaynağı da
budur, yoksa niye vesayet yapsın? Toplumun talepleri ve arzuları ile vesayeti
kuran elitlerin toplum adına uygun gördükleri arasında doğrusal bir orantı
yoktur, birbirinden farklıdır. Toplumun kafasına vururlar, derler ki: “Sen iyi
düşünmüyorsun, sen yanlış yapıyorsun, doğrusunu biz biliyoruz kardeşim ve biz
de bu doğru istikametinde memleketi idare ederiz.” Vesayetçi yapının en temel
özelliği budur. Toplumsal mühendislik devreye girer. AK PARTİ vesayetçi yapıya
son vererek toplum ile siyaset arasındaki bağın sahih bir şekilde kurulmasını
sağlamıştır; hayalî değil, hamasi değil, gerçekten de bu millet ne düşünüyor,
nasıl bakıyor, geleceği nasıl tasavvur ediyor, siyasete ilişkin kararlar nasıl
alınsın istiyor ise bunun zeminini kurmuştur. Bu çok önemlidir. 
İkincisi,
bahsettiğimiz millî ve manevi değerlere ilişkin vesayetçi yapının kırılmasıyla
birlikte, o siyasal ilişkilerin değişmesiyle birlikte toplumun gerçeği,
toplumda yaşayan değerler aynı zamanda siyasetle de bağ kurar. Çünkü siyaset
sadece maddi kaynaklara ilişkin bir karar süreci değildir, aynı zamanda moral
değerlere ilişkindir. AK PARTİ’nin vesayetçi yapıya son vermesi toplumsal
gerçekliğin siyasete de egemen olmasını sağlamıştır.
Bakın,
muhafazakâr çevrenin önemli isimlerinden birisi, 8 dil de bilen Said Halim
Paşa’dır, “Buhranlarımız” diye bir kitap yazmıştır, muhafazakârlar genellikle
bilirler bunu, çok da akıllı bir adamdır, çok da netameli bir dönemde görev
yapmıştır. Said Halim Paşa diyor ki: “Batı ile Doğu arasında akıl etme farkı
olarak çok önemli bir husus vardır: Batılılar eşyanın gerçekliğini görürler,
onun üzerinden akıl ederler; Doğulular ise önce tasavvur ederler, eşyanın
gerçekliği uymuyorsa fikirlerini değiştirmek istemezler, eşyanın gerçekliğini
değiştirmek isterler.” Şimdi, “Ey milletim, gerçek sahiplerin ortaya çıksın.”
diye hamasi bir dille konuşmak, Sait Halim Paşa’nın eleştirdiği o şarklı
düşünceye denk düşer. 
Milletin
gerçekliğine bakın, millet kimi temsil ediyor? Milleti kim temsil ediyor?
Millet kime destek veriyor? Şimdi, bu milletin, Türkiye Cumhuriyeti’nde yaşayan
bu Türk milletinin kendi gerçek sahiplerini bulamadığını söyleyebilir miyiz? Bu
milletin millî değerlerine ilişkin, millet olma bilincine ilişkin,
milliyetçiliğe yönelik hassasiyetlerine ilişkin bir kusur içinde bulunduğunu
söyleyebilir miyiz? Hayır. Peki, millet kimi destekliyor, kimi iktidara
getiriyor, kime destek veriyor? Milletimiz kendisiyle mi çelişiyor? Tabii ki
çelişmiyor. 
MEHMET GÜNAL
(Antalya) – Aldatılabiliyor. Sayın Cumhurbaşkanı bile diyor “Aldatıldık.” diye,
herkes aldatılabilir yani. 
MEHMET NACİ
BOSTANCI (Devamla) – Çelişen kim? Zihnindeki hayalî dünya ile gerçek dünya
arasında bağ kuramayan akıl etme biçimi kendisiyle çelişiyor. 
Değerli
arkadaşlar, ırkçılığa karşıyız. Irkçılığa her yerde karşıyız çünkü ırkçılık
hiyerarşik bir dünya tasavvur eder ve insanlık ırkçılıktan çok çekmiştir. Ama
millet olma bir gerçekliktir; modernliğin getirdiği bir gerçekliktir, tarihsel
bir gerçekliktir. Millet insanlara bir aidiyet ve kimlik verir. Ama burada da
problemlerimiz var, dünyanın her yerinde, sadece bizde değil. Ulus devletler,
ulus ile devletin örtüşmesi anlamına gelir değerli arkadaşlar; milliyetçilerin
bunu çok iyi bilmesi gerekir, ulus ile devletin örtüşmesi. Peki, ulus kim ve
devletle nasıl örtüşecek? Dünyanın hiçbir yerinde, belli bir ulusun örtüştüğü
devlet yoktur ve milliyetçilik 19’uncu yüzyıldan beri şunu yapar: “Yutma ve
kusma” diyor bir Fransız antropolog; yani, yutarak asimile etmeye çalışır,
kusarak nüfus mübadelesi yapmaya çalışır. Demokrasinin ve özgürlüklerin olduğu
bir yerde ne yutabilirsiniz ne de kusabilirsiniz. Ne yaparsınız? Barışırsınız.
Kendi ülkenizde yaşayan insanlarla, onların kimlik, kültür özellikleri her
neyse, onlarla barışırsınız. İşte, AK PARTİ’nin yaptığı çok önemli hususlardan
birisi, kaderde ve gelecekte bu milleti ortak kılmak için toplumsal gerçekliğin
barışını temin edecek istikamette davranmak olmuştur. Siyasetin, o vesayetçi
yapının bloke ettiği, gericilik ve bölücülük olarak adlandırıp siyaset dışına
ittiği çevreleri meşru siyasetin içine dâhil ederek işte bu barışmanın ve
tabiri caizse, karışmanın ortamını kurmuştur. Başka bir yolumuz, başka bir
yöntemimiz yok. Dünyanın her yerinde ulus devletler, yollarına devam edebilmek
için, demokrasi ve özgürlükler içinde bu barışma ve karışma işine müracaat
etmek durumunda. Başka yol diyorsanız, o zaman despotizm gelir. Eline birisi
sopayı alır, der ki: “Hepiniz bu millettensiniz, var mı itiraz eden?” Kim
itiraz edebilir? Eğer demokrasiyi ve özgürlükleri savunuyorsak AK PARTİ’nin
çizgisi dışında bu konulara ilişkin kesinlikle bir yaklaşım söz konusu değildir
değerli arkadaşlar. 
Bu konuları
lütfen aklıselimle konuşalım, hamasi bir dil bu konuları çözümlemeye, anlamaya,
toplumsal barışı sağlamaya yetmez.
Saygılar
sunuyorum. (AK PARTİ sıralarından alkışlar) 
BAŞKAN –
Teşekkür ederiz Sayın Bostancı.
MUSTAFA ERDEM
(Ankara) – Sayın Başkan…
YUSUF HALAÇOĞLU
(Kayseri) – Sayın Başkan…
BAŞKAN –
Buyurunuz Sayın Erdem.
MUSTAFA ERDEM
(Ankara) – Sayın Başkanım, adımı zikrederek kendilerini göremediğimden,
gözlerimi ovuşturduğumdan sebeple bir sataşmada bulundular. Müsaade ederseniz
bu hakkımı kullanmak istiyorum.
MEHMET NACİ
BOSTANCI (Amasya) – Milleti gör diye söyledim Mustafa Hocam. 
BAŞKAN –
Buyurunuz Sayın Erdem.
VII.- SATAŞMALARA İLİŞKİN KONUŞMALAR (Devam) 
2.-  Ankara Milletvekili Mustafa Erdem'in, Amasya
Milletvekili Mehmet Naci Bostancı’nın MHP grup önerisi üzerinde yaptığı
konuşması sırasında şahsına sataşması nedeniyle konuşması
MUSTAFA ERDEM
(Ankara) – Teşekkür ederim Sayın Başkan.
Değerli
milletvekilleri, hamaset, aslı olmayan şeylerin ifadesidir. 
SONER AKSOY (Kütahya)
– Senin yaptığın işte o.
MUSTAFA ERDEM
(Devamla) – Milliyetçi Hareket Partisi milletvekili olarak hamaseti, inandığım
değerlere samimiyetin tesiriyle yapıyorum ama sizler hangi konuda hamaset
gösterebiliyorsanız gelin burada ifade edin; bu bir.
İkincisi: Şimdi
hamaset yapmıyorum. Türkiye Cumhuriyeti’nin şeref levhası olan ay yıldızlı
bayrağımız, Türkiye Cumhuriyeti devleti içerisinde PKK’lı alçaklar tarafından
indirildi mi, indirilmedi mi? Peki, bunun indirilmesiyle ilgili olarak, şimdiki
Cumhurbaşkanı olan Sayın Recep Tayyip Erdoğan “Bu asker haddini bilmeliydi.”
derken, ondan önce burada terörle mücadeleyi görev edinmiş bir bakan “Bu bizim
talimatımızdır, ona silah çekmeyecek.” dedi mi, demedi mi? 
İkinci
bir husus: Türkiye Cumhuriyeti 6-7 Ekim olaylarını yaşadı. Size soruyorum: 6-7
Ekim olaylarında sizin ilan ettiğiniz sokağa çıkma yasağı PKK’lıların dışarı
çıkmasına mı yoksa onların şerrinden namusunu, malını, canını korumak isteyen
Türk milletinin sokağa çıkmasına mı vesile oldu?
Bir
başka şey daha size söyleyeceğim değerli milletvekilleri. Burada PKK kökenli
milletvekilleri kendilerinin ateist gelenekten geldiğini söylerken, Sayın
Cumhurbaşkanı “Bunlar Zerdüşt, Müslüman değil.” derken yüzde 99’a yakını
ehlisünnet Müslüman olan bir kitlenin kaderini siz müzakere masasında onlarla
tartışma konusu yaptınız ve onları bunların temsilcisi konumuna getirdiniz mi,
getirmediniz mi? Burada tahrip edilen Türkiye Cumhuriyet devleti, burada tahrip
edilen Türk milleti ve Türk vatanı değil de nedir?
Değerli
milletvekilleri, arkanıza aldığınız birtakım medyayla, farklı güçleri de
peşinize takarak, Türk milletini iğfal etmeye, değer erozyonuna uğratmaya,
onları kendi kimliklerinden utanır hâle getirmeye hakkınız yoktur. Burada
sizler kendinizi hangi konumda tutabilirseniz tutun, kendinizi nasıl tavsif
edebilirseniz edin ama bu millet Türk’üyle, Kürt’üyle, Arap’ıyla, Alevi’siyle,
Sünni’siyle bir bütündür; ne 36 parçaya bölünür ne de “şura, bura” diye tasnif
edilebilir. Bu millet Türk milletidir, bir bütündür, “…”(*), bölünmez bir parçadır. Hiçbir
gafil Türkiye Cumhuriyeti’ni, elindeki imkânları kullanarak bölmeye,
parçalamaya kalkmasın. Zira “Ecdadımızın heybeti marufu cihandır/ Fıtrat
değişir sanmayın, bu kan yine o kandır.” diyor, hepinizi saygıyla selamlıyorum.
(MHP sıralarından alkışlar)
BAŞKAN –
Teşekkür ederiz Sayın Erdem. 
MEHMET NACİ
BOSTANCI (Amasya) – Sayın Başkan…
YUSUF HALAÇOĞLU
(Kayseri) – Sayın Başkan…
BAŞKAN –
Buyurunuz Sayın Halaçoğlu. 
YUSUF HALAÇOĞLU
(Kayseri) – Az önce, AKP’nin Sayın Grup Başkan Vekili hem vesayetten hem de
milliyetçiliğin ırkçılıkla eş değer tutulduğundan söz etti. Dolayısıyla, bu
konuyu açıklamak istiyorum. 
MEHMET NACİ
BOSTANCI (Amasya) – Öyle demedim. “Milliyetçilik ile ırkçılık aynı.” demedim. 
YUSUF HALAÇOĞLU
(Kayseri) – Aynı şeye bağladın. 
MEHMET NACİ
BOSTANCI (Amasya) – Hiç öyle demedim.
LEVENT GÖK
(Ankara) – Ama öyle anladık Hocam. 
MAHMUT TANAL
(İstanbul) - Biz öyle anladık Hocam. Nasıl anlaşıldığı önemli.
LEVENT GÖK
(Ankara) – Oradan buraya öyle geldi ama. 
YUSUF HALAÇOĞLU
(Kayseri) – Diğer taraftan, yaptığı konuşma, burada, bizim önergemizin
mahiyetini, şeklini ve hedefini farklı yöne çekiyor. Ondan dolayı, sataşmadan
söz istiyorum. 
BAŞKAN – Söz
vereceğim. 
Sayın Bostancı,
siz…
MEHMET NACİ
BOSTANCI (Amasya) – Efendim, ben söz istemiyorum, söz isteyecek bir durum da
görmüyorum fakat Türk milletini iğfal ettiğimize ilişkin ifade talihsiz bir
beyandır. 
MAHMUT TANAL
(İstanbul) – Kitap var böyle ya!
MEHMET NACİ
BOSTANCI (Amasya) – Türk milleti nasıl davranacağını, ne yapacağını, kimi
iktidara getireceğini, entrik hesaplar içinde olanları da nasıl tasfiye
edeceğini iyi bilir. Millete güvenelim. 
Saygılar
sunuyorum. 
BAŞKAN –
Teşekkür ederiz Sayın Bostancı. 
YUSUF HALAÇOĞLU
(Kayseri) – Zaten bu da açık bir sataşma. 
BAŞKAN - Buyurun
Sayın Halaçoğlu. (MHP sıralarından alkışlar) 

3.-  Kayseri Milletvekili Yusuf Halaçoğlu'nun, Amasya
Milletvekili Mehmet Naci Bostancı’nın MHP grup önerisi üzerinde yaptığı
konuşması sırasında Milliyetçi Hareket Partisine sataşması sataşması nedeniyle
konuşması
YUSUF HALAÇOĞLU
(Kayseri) – Teşekkür ederim Sayın Başkanım. 
Önce bayrak
meselesini söyleyeyim. Sizin dediğiniz gibi, 1840’larda bayrak meselesi yok,
çok daha önce. Bakın, Memluklar dâhil olmak üzere, Göktürkler dâhil olmak üzere
hepsinde bayrak var. 
RECEP ÖZEL
(Isparta) – Kanundan bahsetti Hoca. 
YUSUF HALAÇOĞLU
(Devamla) - Her şeyden önce, bayrak gibi kutsal bir değer milleti temsil eder.
Yanlış bilgiler vermeyin o konuda. Ay yıldızlı bayrak, ta Göktürkler’de bile
vardır. 
MEHMET NACİ
BOSTANCI (Amasya) – Bayrak Kanunu’ndan bahsettim.
RECEP ÖZEL
(Isparta) – Bayrak Kanunu’ndan bahsetti. 
MEHMET GÜNAL
(Antalya) - “Ortak bir bayrak yok.” dedi, tutanağa bakın. 
YUSUF HALAÇOĞLU
(Devamla) - Şimdi, eğer milletin bir bölümünün seçtiği iktidarlar her türlü
yetkiye sahipse ve “Bunlar demokrasinin temsilcisi konumunda.” diyorsanız,
Hitler’i de millet seçmişti ama tam ırkçılık yönünde bir yönetim sergiledi. 
Siz, vesayetten
bahsediyorsunuz, vesayeti yok ettiğinizi zannediyorsunuz; tam tersine, siz
kendiniz bir vesayet yarattınız. Şu an, yargı üzerinde de basın üzerinde de
sizin vesayetiniz sebebiyle hak ve özgürlükler tamamen ortadan kalkmıştır. Bunu
her şeyden önce bilmeniz gerekir.
Diğer taraftan,
millî değerlerin ırkçılıkla hangi ölçüde alakası olabilir de burada gelmişsiniz
ırkçılıktan bahsediyorsunuz? Yani, Türk milletinin varlığını inkâr ederek bunu,
inkârını ırkçılık olarak nasıl nitelendirebilirsiniz? Türk milletinin…
MEHMET NACİ
BOSTANCI (Amasya) – Irkçılığa karşıyız diyoruz, karşıyız. Sen karşı değil
misin?
YUSUF HALAÇOĞLU
(Devamla) – Zaten, burada ırkçılığa karşı olmadığını söyleyen kimse yok. Ama,
milliyetçilik millî değerlere, dilinize, dininize, kültürünüze, geleneklerinize
sahip olmaktır. Siz, millî değerlerin ortadan kalkmadığını iddia ediyorsanız,
sizin iktidarınız döneminde ne kadar kadın cinayeti olmuştur, ne kadar çocuk
tacizi ve cinayeti olmuştur, uyuşturucu bağımlılığı ne kadar artmıştır, yüzde
kaça çıkmıştır; önce bunları bir değerlendirin.
MAHMUT TANAL
(İstanbul) – Yolsuzluklar artmıştır yolsuzluklar, yolsuzluklar meşru olmuştur.
YUSUF HALAÇOĞLU
(Devamla) – Aile mefhumu hangi safhaya gelmiştir? Aile içerisinde boşanmalar ne
kadar meydana gelmiştir? Yolsuzluk ne kadar artmıştır, bunun değerleri hangi
ölçülere ulaşmıştır? Siz eğer “Millî değerler ve bununla ilgili bağlantılı
meseleler ortadan kalkmadı, bizim zamanımızda en iyi şekle geldi.” diyorsanız,
gerçekten sizin döneminizde bunlar en iyi şekle geldi, en yüksek derecesine
ulaştı: Uyuşturucu en yüksek derecesine ulaştı, boşanma en yüksek derecesine
ulaştı, çocuk tacizleri ve öldürmeleri en yüksek derecesine ulaştı.
MAHMUT TANAL
(İstanbul) – Yolsuzluk, fuhuş…
D. ALİ TORLAK
(İstanbul) – Yolsuzluk…
YUSUF HALAÇOĞLU
(Devamla) – Onun dışında, ne kadar millî değer varsa… Bayrak indirildi, askerin
başına çuval geçirildi, toprak terk edildi. Daha ne olacak yani millî değerlere
sahip olup olmamakla? Siz gelmişsiniz burada, tam aksini söylemeniz gerekirken,
tutuyorsunuz, burada bu şeyin karşısında konuşuyorsunuz, yapmayın Allah aşkına!

Şimdi, siz diyorsunuz
ki…
MAHMUT TANAL
(İstanbul) – Vatan topraklarını terk ettiler Hoca, vatan topraklarını.
YUSUF HALAÇOĞLU
(Devamla) – Onu söyledim işte, “Vatan toprağını terk ettiniz.” dedim.
Ama, inancınız
olsun ki sırf vatan toprağını terk etmekten dolayı sizin başkomutanınız yarın
Yüce Divana çıkacaktır vatana ihanetten, göreceksiniz bunu.
SONER AKSOY
(Kütahya) - Hadi oradan!
AHMET YENİ
(Samsun) - Hadi oradan!
YUSUF HALAÇOĞLU
(Devamla) – “Hadi oradan!”ı da göreceksiniz, siz bunu göreceksiniz, bunu
göreceksiniz.
(Mikrofon
otomatik cihaz tarafından kapatıldı)
AHMET YENİ
(Samsun) – Hadi be! Hadi be!
YUSUF HALAÇOĞLU
(Devamla) – “Hadi be!”si yok. Toprak kaybetmek, toprağı terk etmek vatana
ihanetin… (MHP sıralarından alkışlar) 
AHMET YENİ
(Samsun) – 77 milyonun başkomutanı, hâlâ öğrenememişsin. (AK PARTİ sıralarından
gürültüler) 
YUSUF HALAÇOĞLU
(Kayseri) – Görürsünüz ne olacağını, görürsünüz, görürsünüz.
BAŞKAN –
Teşekkür ederiz Sayın Halaçoğlu.
VI.- ÖNERİLER (Devam)
A) Siyasi Parti Grubu Önerileri (Devam)
2.-  MHP Grubunun, Grup Başkan Vekili İzmir
Milletvekili Oktay Vural tarafından, son günlerde millî ve manevi değerlerimize
yönelik tahribat, bu tahribatın önlenmesi ile millî ve manevi değerlerin
korunması konusunda yapılması gereken hususlar hakkında 1/4/2015 tarihinde
Türkiye Büyük Millet Meclisi Başkanlığına verilmiş olan genel görüşme
önergesinin, Genel Kurulun bilgisine sunulmak üzere bekleyen diğer önergelerin
önüne alınarak Genel Kurulun, 2 Nisan 2015 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN - Önerinin
lehinde İstanbul Milletvekili İhsan Özkes. 
Buyurunuz Sayın
Özkes. (CHP sıralarından alkışlar)
İHSAN ÖZKES
(İstanbul) – Sayın Başkan, değerli milletvekilleri; hepinizi saygıyla
selamlıyorum.
Milliyetçi
Hareket Partisinin vermiş olduğu AKP dönemindeki tahrip olan manevi
değerlerimizle ilgili önerge üzerinde Cumhuriyet Halk Partisi adına söz almış
bulunuyorum.
Sayın
milletvekilleri, AKP çok şeye zarar verdi…
MEHMET ŞÜKRÜ
ERDİNÇ (Adana) – En çok da size zarar verdi.
İHSAN ÖZKES
(Devamla) - …cumhuriyetin değerlerine çok zarar verdi…
RECEP ÖZEL
(Isparta) – Cumhuriyetin hangi değerine zarar verdi, hangi değerine?
YUSUF HALAÇOĞLU
(Kayseri) – Dine, dine.
RECEP ÖZEL
(Isparta) – Dine sahip çıktık.
MEHMET GÜNAL
(Antalya) – “Rüşvet suç değildir.” dedi.
İHSAN ÖZKES
(Devamla) - …hukuka çok zarar verdi, insan haklarına çok zarar verdi; insanlığı
âdeta yerlerde süründürüyor, yerle yeksan etti ama AKP iktidarı en büyük zararı
dine verdi. (AK PARTİ sıralarından gürültüler)
MEHMET ŞÜKRÜ
ERDİNÇ (Adana) – En büyük zararı dine sen veriyorsun, hiç farkında değilsin.
İHSAN ÖZKES
(Devamla) - AKP yüce İslam dininin içini boşalttı, AKP dinin dibine dinamit
koydu, dine darbe yaptı. AKP’nin en büyük darbesi dine olmuştur. (AK PARTİ
sıralarından gürültüler)
MUHYETTİN AKSAK
(Erzurum) – Onu sen yapıyorsun, sen!
İHSAN ÖZKES
(Devamla) - Diyeceksiniz ki “Nedir bunlar?” Bunlar şöyle: İslam dininde
dokunulmaz olan sadece Allah’tır, inanmayan varsa Enbiya Suresi’nin 23’üncü
ayetine baksın. Allah, orada “Dokunulmaz olan sadece benim.” diyor ama
AKP’liler diyor ki: “Dokunulmaz olan bizleriz de.” 
RECEP ÖZEL
(Isparta) – Hiç de öyle bir şey dediğimiz yok.
İHSAN ÖZKES
(Devamla) - Ya, siz Allah mısınız? Haşa! (AK PARTİ sıralarından gürültüler)
RECEP ÖZEL
(Isparta) – Ya, ne biçim konuşuyorsun?
MEHMET ŞÜKRÜ
ERDİNÇ (Adana) – Ya, hadsiz hadsiz konuşma! Ne biçim konuşuyorsun?
İHSAN ÖZKES
(Devamla) - Hiç Allah korkusu yok mu sizde ya? (AK PARTİ sıralarından
gürültüler) 
MEHMET ŞÜKRÜ
ERDİNÇ (Adana) – Allah’tan kork…
İHSAN ÖZKES
(Devamla) - Hiç Allah korkusu yok mu sizde ya?
Dokunulmazlık
sadece Allah’ta varken dokunulmazlık zırhına büründünüz, 4 bakanı burada
yargılanmadan akladınız. 
MEHMET ŞÜKRÜ
ERDİNÇ (Adana) – Sayın Başkan, temiz bir dile davet edin.
İHSAN ÖZKES
(Devamla) - Yargılanmadan aklanma ne İslam tarihinde var ne insanlık tarihinde
var ama ilk defa siz, yargılanmadan aklanma olayını gerçekleştirdiniz.
AHMET YENİ
(Samsun) – Ya, iyice sapıttı!
İHSAN ÖZKES (Devamla) - Allah sizleri
ıslah etsin. Allah sizleri ıslah etsin. 
RECEP ÖZEL
(Isparta) – Allah seni daha çok ıslah etsin.
SALİH KOCA
(Eskişehir) – Allah seni ıslah etsin ama senin ıslahın da pek mümkün
gözükmüyor.
İHSAN ÖZKES
(Devamla) – AKP döneminde hırsızlık helal sayıldı.
RECEP ÖZEL
(Isparta) – Hiç de öyle bir şey yok. 
İHSAN ÖZKES
(Devamla) – Rüşvete “hediye” dediniz, rüşvete “hediye” dediniz. 
MEHMET ŞÜKRÜ
ERDİNÇ (Adana) – Yazıklar olsun sana! 
İHSAN ÖZKES
(Devamla) – “Allah, kitap” dediniz, yetim hakkı yediniz. Din, iman perdesiyle
yolsuzlukların üstünü kapattınız, rahmanilik görüntüsüyle şeytanilik yaptınız.
MEHMET ŞÜKRÜ
ERDİNÇ (Adana) – Hadsizleşiyorsun. Hadsiz! 
İHSAN ÖZKES
(Devamla) – İnancımızla taban tabana zıt olan “Çalıyorsa da çalışıyor.”,
“Çalıyorsa da Allah için çalıyor.” gibi saçma sapan algılar oluşturdunuz. 
MEHMET ŞÜKRÜ
ERDİNÇ (Adana) – Şeytanileşen sensin şu anda, farkında değilsin. 
İHSAN ÖZKES
(Devamla) – Bakınız, bir milletvekiliniz, 17 Aralıkla ilgili, 17 Aralık rüşvet
ve yolsuzluk operasyonlarıyla ilgili “Günah işleme özgürlüğümüze darbe
vuruldu.” dedi. Günah işleme özgürlüğü… Günahı işleyen özgür olacak, “Neden
bunu yapıyorsun?” diyenler özgür olmayacak, böyle bir sistem getirdiniz. Allah
sizi ıslah etsin.
RECEP ÖZEL
(Isparta) – Allah seni daha çok ıslah etsin Hocam.
İHSAN ÖZKES
(Devamla) – Bakınız, bir bakanınız şöyle dedi: “Bazıları uf ak
tefek hırsızlıkları falan filan ‘yolsuzluk’ diye büyütüp şey yapmaya
çalışıyor.” 
RECEP ÖZEL
(Isparta) – Bak, senin adamın geldi Hocam!
İHSAN ÖZKES (Devamla)
– Bakın, bakın, o 4 bakandan bir tanesi ne dedi biliyor musunuz? O 4 bakandan
birisi ne dedi? “Yolsuzluk olmadığını düşünecek kadar saf olmamalı ülkem.” Daha
ne istiyorsunuz siz? 
Bakınız,
Başbakanınızın başdanışmanı daha birkaç gün önce diyor ki…
İBRAHİM KORKMAZ
(Düzce) – Sakin ol, sakin ol!
İHSAN ÖZKES
(Devamla) – “Son araştırmalarda, AK PARTİ’ye oy veren seçmenlerin yüzde 70’i
yolsuzluk olduğuna inanıyor, yolsuzluk da olmuştur.” diyor.
Saraya bakın,
saraya! Saraya bakın, israfı itibar yaptınız. İsrafı itibar yaptınız.
AHMET YENİ
(Samsun) – Milletin sarayı. 
İHSAN ÖZKES
(Devamla) – Bugün, Hazreti Muhammed yaşasa, âlemlere rahmet olarak gönderilen
Hazreti Muhammed yaşasa o saraya girmez ya. 
MEHMET ŞÜKRÜ
ERDİNÇ (Adana) – Peygamber Efendimiz’in ismini anarken bari düzgün an.
İHSAN ÖZKES
(Devamla) – O sarayda haram var. Niye? Çünkü israf var, israf. 
Şimdi, o zaman
ne dedi? İlk saray yaptıran kişi neydi? Muaviye’ydi, Muaviye. Muaviye’ye ne
dedi Ebu Zerr el-Gifari “Şayet bu sarayı milletin parasıyla yaptırdıysan
hainsin, kendi paranla yaptırdıysan müsrifsin, israftır, israf da haramdır.”
(CHP sıralarından alkışlar)
AHMET YENİ
(Samsun) – Milletin sarayı. 
İHSAN ÖZKES
(Devamla) – Şimdi, bakınız, bizim toplumumuzda bir söz vardır; yalan ile iman
bir arada durmaz. Yahu, siz öyle bir iş yapıyorsunuz ki dünyanın en zor işini
yapıyorsunuz, yalan ile imanı bir arada durdurmaya çalışıyorsunuz, biliyor
musunuz?
MEHMET ŞÜKRÜ
ERDİNÇ (Adana) – İstisnası sensin.
İHSAN ÖZKES
(Devamla) – Bakınız, ne dediniz: “Dolmabahçe Camisi’nde içki içildi.”
İBRAHİM KORKMAZ
(Düzce) – Sakin ol, sakin! Biraz sakin anlat.
İHSAN ÖZKES
(Devamla) – “Başörtülü bacım taciz edildi. Görüntüler elimizde, cuma günü
açıklayacağız.” dediniz. 90 cuma geçti, niye açıklamıyorsunuz ya? Yalan ile
iman bir arada durur mu? (CHP sıralarından alkışlar)
MEHMET ŞÜKRÜ
ERDİNÇ (Adana) – Sende iyi duruyor, sende!
İHSAN ÖZKES
(Devamla) –İşte siz, yalan ile imanı bir arada yapmaya çalışıyorsunuz.
İBRAHİM KORKMAZ
(Düzce) – Sende nasıl duruyor, sende?
İHSAN ÖZKES
(Devamla) – İktidar korkusu Allah korkusunu bu ülkede geçti. İktidar korkusunu
Allah korkusunun önüne geçirdiniz. Bu ayıp, bu günah AKP’ye yeter de artar
bile.
Bakınız, bir
gazeteci ne diyor? Diyor ki: “Türkiye’de iki türlü medya var. Biri reisin
önünde secdede -Allah’ın önünde değil- öbürü de rükûda. Evet, ben de rükûdaki
medyada çalışıyorum.” 
Yahu kardeşim,
yapmayın be! Allah’a secde edilir, Allah’a rükû edilir. Milleti kendinize secde
ettirmeyin. Yapmayın! Bunun altından kalkamazsınız. Allah size bunun hesabını
sorar.
Sizin
zamanınızda ne oldu, biliyor musunuz?
İBRAHİM KORKMAZ
(Düzce) – Sen nasıl vekil oldun?
MAHMUT TANAL
(İstanbul) – Sen nasıl oldun, sen?
EMRE KÖPRÜLÜ
(Tekirdağ) – Ya, sen kendinin nasıl olduğuna bak ya.
UĞUR BAYRAKTUTAN
(Artvin) – Ön seçimle mi geldin?
MAHMUT TANAL
(İstanbul) – Ön seçimimiz var. Gel, benimle ön seçime gir. Gel, seninle
Düzce’de seçime girelim. (CHP ve AK PARTİ sıralarından karşılıklı laf atmalar)
İHSAN ÖZKES
(Devamla) – Zina çoğaldı, bina yükseldi, ribâ yayıldı. Yani, sizin üç kelimeniz
meşhur. Sizin döneminizde en şöhret olan zina, ribâ ve bina. Şimdi, zinayı suç
olmaktan çıkardınız.
İBRAHİM KORKMAZ
(Düzce) – Sen nasıl vekil oldun?
MAHMUT TANAL
(İstanbul) – Sen nasıl oldun, sen? Gel, Düzce’de ön seçime girelim seninle,
gel.
İHSAN ÖZKES
(Devamla) – Rahmetli Erbakan yaşasaydı size ne derdi, biliyor musunuz? “Sizi
gidi, sizi gidi, sizi!” derdi.
İBRAHİM KORKMAZ
(Düzce) – Seni gidi, seni!
İHSAN ÖZKES
(Devamla) – Bakın, bakın, fuhşu patlattınız, fuhşu. On yılda seks işçiliği 3
kata çıktı.
RECEP ÖZEL
(Isparta) – Hocam, onları mı takip ediyorsun sen ya? Vay! Yazık!
İHSAN ÖZKES
(Devamla) – On üç yıllık AKP döneminde, emniyet raporlarına göre, fuhuş yapan
kadın sayısında yüzde 1.680 artış oldu.
İBRAHİM KORKMAZ
(Düzce) – Ya, sen müftü değil miydin, bu millete zinayı öğreten sen değil
miydin? 
RECEP ÖZEL
(Isparta) – Hocam, sen iyi anlatamamışsın demek ki.
İHSAN ÖZKES
(Devamla) – Zinayı da kendiniz için mi suç olmaktan çıkardınız? Zinayı
soruyorum size: Zinayı suç olmaktan kendiniz için mi çıkardınız AKP’liler?
Zinayı niye suç olmaktan çıkardınız?
RECEP ÖZEL
(Isparta) – Onu biz çıkarmadık ki, Anayasa Mahkemesi çıkardı.
İBRAHİM KORKMAZ
(Düzce) – Sen müftüyken bunları konuştun mu?
İHSAN ÖZKES
(Devamla) – Bakın, döneminizde uyuşturucu arttı, uyuşturucuyu kullanma yaşı da
düştü.
İBRAHİM KORKMAZ
(Düzce) – Sen müftüyken bunları konuştun mu? Seni gidi “belam” seni!
İHSAN ÖZKES
(Devamla) – Uyuşturucuyu kullanma yaşını ta ilköğretim okullarına kadar
düşürdünüz. Bakın, 2004 yılında uyuşturucudan dolayı yatarak tedavi görenlerin
sayısı 1.517, 2012 yılında 218.515. 
İBRAHİM
KORKMAZ (Düzce) – Sen nasıl vekil oldun, bir anlatsana.
İHSAN ÖZKES
(Devamla) - Baksana, bugün, her aileden neredeyse bir kişi depresyon geçiriyor
ve depresyon hapları kullanıyor. 
İBRAHİM
KORKMAZ (Düzce) – Aldığın maaşı geri ver, geri.
İHSAN ÖZKES
(Devamla) - Allah size bunun hesabını soracak.
RECEP ÖZEL
(Isparta) - Hocam, sana daha çok lazım olacak. 
İHSAN ÖZKES
(Devamla) - Bakın, döneminizde faiz kat kat katlandı, faiz lobisine 600 milyar
aktardınız.
İBRAHİM KORKMAZ
(Düzce) – Sen müftüyken bunları söylüyor muydun? Günah, günah!
İHSAN ÖZKES
(Devamla) - Reisiniz dedi ki, reisiniz: “Allah’tan piyasa faizi şu anda kendisi
oluşturuyor, olgunlaştırıyor.”
İBRAHİM KORKMAZ
(Düzce) – Sen müftüyken bunları konuşabiliyor muydun?
İHSAN ÖZKES
(Devamla) - Allah’tan korkun ya, Allah’ı da faizle karıştırdınız. 
RECEP ÖZEL
(Isparta) - Sen korkuyor musun Allah’tan?
İHSAN ÖZKES
(Devamla) - En sonunda Allah’ı da faizle karıştırdınız. 
İBRAHİM KORKMAZ
(Düzce) – Din üzerinden vekil oldun, değil mi?
İHSAN ÖZKES
(Devamla) - Harun gibi geldiniz, Karun gibi oldunuz.
İBRAHİM KORKMAZ
(Düzce) – Din üzerinden vekil oldun, değil mi?
İHSAN ÖZKES
(Devamla) - Dini dinara dönüştürdünüz. 
RIFAT SAİT
(İzmir) - Okumadan konuş, okumadan.
İHSAN ÖZKES
(Devamla) - Kendiniz zenginleştiniz, halkı fakirleştirdiniz. Önce mücahittiniz,
sonra müteahhit oldunuz, şimdi de her şeye müsait oldunuz, her şeye! (CHP
sıralarından alkışlar)
İBRAHİM KORKMAZ
(Düzce) – Bırak o ayakları be! Geç, geç, geç! 
İHSAN ÖZKES
(Devamla) - Bakın, bakın…
İBRAHİM KORKMAZ
(Düzce) - Sen daha önce müftüydün…
İHSAN ÖZKES
(Devamla) - Şu ayıba bakın, şu ayıba, şu ayıba bakın: İzmir’de bir imamı niçin
görevden attınız, biliyor musunuz, görevden ihraç ettiniz? “Bizim rahmetimiz
gazabımızı aşacaktır.” sözünü eleştirdiği için. Ya, Allah mısınız be kardeşim?
İBRAHİM KORKMAZ
(Düzce) – Doğru konuş be! Ne biçim müftüsün sen be! Utanmıyor musun böyle
konuşmaya?
HAYDAR AKAR
(Kocaeli) – Peygamber İbrahim, sus, bağırma!
İHSAN ÖZKES
(Devamla) - Rahmeti gazabını aşan sadece Allah’tır. Bunu eleştiren imamı ihraç
ettiniz, ihraç.
İBRAHİM KORKMAZ
(Düzce) – Yuh sana be! Ne biçim laf konuşuyorsun sen?
HAYDAR AKAR
(Kocaeli) – “Peygamber İbrahim…”
İHSAN ÖZKES
(Devamla) - Allah sizi ıslah eylesin.
İBRAHİM KORKMAZ
(Düzce) – Allah seni ıslah etsin inşallah. Bizi de, seni de, herkesi de. 
HAYDAR AKAR
(Kocaeli) – “İbrahim peygamber…”
İHSAN ÖZKES
(Devamla) - Bakın, bakın… 
İBRAHİM KORKMAZ
(Düzce) - Utanmaz!
HAYDAR AKAR
(Kocaeli) – “Hazreti İbrahim…”
İHSAN ÖZKES
(Devamla) - Sizin döneminizde, bir vekiliniz daha iki gün önce…
İBRAHİM KORKMAZ
(Düzce) – Ne biçim laf öyle? Müftünün ağzına bak.
HAYDAR AKAR
(Kocaeli) – Hazreti İbrahim, bağırma ya.
İBRAHİM KORKMAZ
(Düzce) - Buyur canım.
İHSAN ÖZKES
(Devamla) - Daha iki gün önce bir vekiliniz şöyle dedi: “İçimizde elbette çürük
elmalar olacak; Peygamber’in ordusunda da çürük elmalar vardı.” Yahu, siz kim,
Peygamber’in ordusu olmak kim? AKP’lileri Peygamber’in ordusuna benzetmek kadar
daha bedbaht bir şey olabilir mi, daha talihsiz bir şey olabilir mi?
Bakın, bakın,
siz döneminizde, domuzu koyun postuna büründürdünüz, domuzu da hayvanlık,
kasaplık etlere dâhil ettiniz.
İBRAHİM KORKMAZ
(Düzce) - Türkan Saylan’ın cenaze namazını kıldırdı ya, vekil oldu.
İHSAN ÖZKES
(Devamla) - Bakın, bir soru önergeme verilen cevap şu…
RIFAT SAİT
(İzmir) – Bağırmadan konuş, bağırmadan!
İHSAN ÖZKES
(Devamla) - 366 kişi domuz etinden rahatsızlanarak hastaneye gitti sizin
zamanınızda. Müslüman millete domuz eti yediriyorsunuz ya, Allah sizi ıslah
etsin!
Bakın, AKP
döneminde ne oldu biliyor musunuz? 
İBRAHİM KORKMAZ
(Düzce) – AK PARTİ, canım!
İHSAN ÖZKES
(Devamla) – Şans oyunlarını da artırdınız, dünyada 3’üncü oldunuz. Yani,
kendinize binlerce önlem alıyorsunuz, işçilere gelince diyorsunuz ki: “Allah’ın
takdiri.” (AK PARTİ sıralarından gürültüler) 
UĞUR BAYRAKTUTAN
(Artvin) – Atlar gece de koşuyor Hocam, atlar. 
MEHMET ŞÜKRÜ
ERDİNÇ (Adana) – Sen hiçbir insan yetiştirmemişsin. 
İHSAN ÖZKES
(Devamla) – Sizin fıtranızda…
(Mikrofon
otomatik cihaz tarafından kapatıldı) 
İBRAHİM KORKMAZ
(Düzce) – Sen aldığın müftülük maaşlarını geri ver, geri. 
OSMAN AŞKIN BAK
(İstanbul) – Hocam, Bakırköy’den arıyorlar sizi. Allah ıslah etsin Hocam. 
LEVENT GÖK
(Ankara) – Hocam, devam et, devam et.
OSMAN AŞKIN BAK
(İstanbul) – Biraz nefes al, nefes.
İHSAN ÖZKES
(Devamla) – Sizin fıtratınızda dinin dibine dinamit koymak var. Allah sizi
ıslah eylesin. (CHP sıralarından “Bravo” sesleri, alkışlar) “Belam…” “Belam…”
“Belam”a bakmak isteyen görsün. 
BAŞKAN – Teşekkür
ederiz. 
İHSAN ÖZKES
(Devamla) – Yahu, Allah’tan hiç korkmadın mı sen? Sen hiç Allah’tan korkmadın
mı? Sen kim, Hazreti İbrahim olmak kim?
İBRAHİM KORKMAZ
(Düzce) – Sen nasıl vekil oldun?
İHSAN ÖZKES
(Devamla) – Senin kardeşin kim, Hazreti Muhammed olmak kim? Ey yalancı
peygamber, ey yalancı peygamber, Allah seni ıslah etsin! Be kâfir adam, be
kâfir adam, be kâfir adam! (AK PARTİ sıralarından gürültüler)
OSMAN AŞKIN BAK
(İstanbul) – Hocam, CHP Bakırköy teşkilatından arıyorlar. 
MEHMET ŞÜKRÜ
ERDİNÇ (Adana) – Yazıklar olsun sana! 
İBRAHİM KORKMAZ
(Düzce) – Sen nasıl vekil oldun, nasıl?
İHSAN ÖZKES
(Devamla) – Hangi yüzle sen bana laf atıyorsun? Hangi yüzle sen bana laf
atıyorsun? 
İBRAHİM KORKMAZ
(Düzce) – Sen nasıl vekil oldun söylesene? Nasıl vekil oldun, nasıl? 
İHSAN ÖZKES
(Devamla) – Kâfir oldun sen, biliyor musun, o sözleri söylemekle kâfir oldun,
kâfir! Ben kâfire, “belam”a itibar etmem. Ne olursa olsun, kâfirsin! (CHP
sıralarından “Bravo” sesleri, alkışlar; AK PARTİ sıralarından gürültüler)
OSMAN AŞKIN BAK
(İstanbul) – Hocam, Bakırköy CHP teşkilatı arıyor sizi. 
RECEP ÖZEL
(Isparta) – Sen nasıl müftülük yaptın böyle ya! 
BAŞKAN – Lütfen,
biraz sakin olur musunuz. 
Sayın Bostancı,
buyurunuz. 
MEHMET NACİ
BOSTANCI (Amasya) – Efendim, konuşmacı, sayın konuşmacı, haşa, “Allah mısınız?”
diyerek grubumuzun sanki bir kutsal varlık iddiasında bulunduğu şeklinde çok
ağır bir sataşmada bulundu. 
HAYDAR AKAR
(Kocaeli) – Ona hazreti İbrahim cevap versin ya da “Tayyip Bey’e dokunmak
ibadettir.” diyen versin ya da “Allah’ın bütün vasıflarını üzerinde taşıyor.”
diyen versin. Versin de versin! 
BAŞKAN – Buyurun
Sayın Bostancı. 
VII.- SATAŞMALARA İLİŞKİN KONUŞMALAR (Devam) 
4.-  Amasya Milletvekili Mehmet Naci Bostancı'nın,
İstanbul Milletvekili İhsan Özkes’in MHP grup önerisi üzerinde yaptığı
konuşması sırasında AK PARTİ Grubuna sataşması nedeniyle konuşması
MEHMET NACİ
BOSTANCI (Amasya) – Sayın Başkanım, değerli arkadaşlar; hocam, bildiğim
kadarıyla, müftü. 
İBRAHİM KORKMAZ
(Düzce) – Ne hocası ya? 
AHMET YENİ (Samsun)
– Ne hocası ya, ne hocası?
HAYDAR AKAR
(Kocaeli) – Sen misin hoca ya, Ahmet Yeni? 
MAHMUT TANAL
(İstanbul) – Belgeyi siz mi veriyorsunuz? 
BAŞKAN – Lütfen
sessiz olalım, Grup Başkan Vekiliniz konuşuyor. 
MEHMET NACİ
BOSTANCI (Devamla) – Değerli arkadaşlarım, eğer müftü olarak cemaatine böyle
konuşmalar yaptıysa o camide cemaat kalmamıştır. (AK PARTİ sıralarından
alkışlar)
OSMAN AŞKIN BAK
(İstanbul) – Kalmadı ki zaten.
MEHMET NACİ
BOSTANCI (Devamla) – Eminim, görevini çok kötü bir şekilde yapmıştır.
MAHMUT TANAL
(İstanbul) – Burası cemaat değil, burası Meclis, halka sesleniyor, halkın
karşısında anlatıyor.
MEHMET NACİ
BOSTANCI (Devamla) – Çünkü, böyle bir dile kimse muhatap olmak istemez.
Beyefendi konuşurken aklıma bir Alman atasözü geldi. 
MAHMUT TANAL
(İstanbul) – Yine, felsefeyi bırak ya!
MEHMET GÜNAL
(Antalya) – Bir de Türk atasözü söyle.
MEHMET NACİ
BOSTANCI (Devamla) – Diyor ki Alman atasözü: “Tilki vaaza başlayınca kümesteki
tavuklara dikkat etmek lazım.” (AK PARTİ sıralarından alkışlar) Şimdi, hocamın
da buradaki vaazı aslında dinî bir vaaz değil. Her ne kadar dinî kavramlarla
tezyin edilmiş gibi görünse de asıl vaazı siyasal bir coşku ve tribünlerden
alkış almaya dönük bir anlatı. Din, işin rengi. 
ALİ HAYDAR ÖNER
(Isparta) – Gerçekleri konuştu, gerçekleri; yalanları, yolsuzlukları dile
getirdi.
MEHMET NACİ
BOSTANCI (Devamla) – Din burada siyasal coşkunun bir aracı olarak
kullanılıyor. 
MEHMET GÜNAL
(Antalya) – Bravo Hocam, güzel bir analiz yapıyorsun(!)
MEHMET NACİ
BOSTANCI (Devamla) – Müftülük yapmış bir arkadaş -daha önce de söyledim-
böyle bağırıp çağırıp masayı yumruklayarak insanlara ne anlatabilir? 
YUSUF HALAÇOĞLU
(Kayseri) – Sen de sessizce anlatamıyorsun.
MEHMET NACİ
BOSTANCI (Devamla) – Eğer doğru söylediğini düşünüyorsan aynı zamanda bunu
güzel bir şekilde anlatmak gerekir. “Ben güzel ahlakı tamamlamak için geldim.”
demiyor mu Peygamber’imiz? Allah aşkına, değerli konuşmacının burada yapmış
olduğu konuşmada güzel ahlakın tamamlanması için gelmiş olan bir dine ilişkin,
onun kastettiği Müslüman profiline ilişkin ne gördünüz? (CHP sıralarından
gürültüler)
MEHMET GÜNAL
(Antalya) – Ahlak sukut etti Hocam.
MAHMUT TANAL
(İstanbul) – Sen mi bahsediyorsun ahlaktan.
EMRE KÖPRÜLÜ
(Tekirdağ) – Sen mi takdir edeceksin? Allah Allah ya! 
MEHMET NACİ
BOSTANCI (Devamla) – Sürekli bağırıp çağıran, masayı yumruklayan, hakaret eden
ve insanlara bühtanlarda bulunan bir konuşma.
EMRE KÖPRÜLÜ
(Tekirdağ) – Artık, onu da takdir edin yani.
MEHMET NACİ
BOSTANCI (Devamla) – Gerçekten de böyle bir konuşmanın, siyasal coşkuya,
retoriğe dayalı bir konuşmanın aynı zamanda bu ölçüde dinî kavramlarla
süslenmesini utanç verici bulurum.
Saygılarımla.
(AK PARTİ sıralarından alkışlar)
BAŞKAN –
Teşekkür ederiz Sayın Bostancı.
LEVENT GÖK
(Ankara) – Sayın Başkan…
BAŞKAN –
Buyurunuz Sayın Gök.
LEVENT GÖK
(Ankara) – Sayın Başkan, Sayın Bostancı konuşmasında, Sayın Özkes’in
konuşmasında kendisinin dini siyasal coşku aracı olarak kullanarak tarif
ettiğini, müftülük yaptığı dönemde cemaatine de böyle konuşmuşsa cemaatinden de
herhâlde geride kimse kalmadığını ve bu konudaki söylemlerinin uygun olmadığını
belirten bir konuşma
yapmıştır. Şimdi, bu ciddi bir sataşmadır. Eğer söz verirseniz bu sataşmadan
dolayı kendisine birkaç cümleyle cevap vermek istiyorum.
BAŞKAN
– Şimdi, bu sataşmaya, siz…
LEVENT
GÖK (Ankara) – Yani, İhsan Bey’e yapılan sataşmayı birkaç cümleyle ben
açıklamak istiyorum efendim. 
İHSAN
ÖZKES (İstanbul) – Ben, şahsıma söz istiyorum sataşmadan dolayı.
ALİ
ÖZGÜNDÜZ (İstanbul) – Sayın Başkan, bana söz mü verdiniz acaba?
BAŞKAN
– Hayır, söz vermedim. O mikrofon da burada görünmüyor, kim konuşuyor? 
ALİ
ÖZGÜNDÜZ (İstanbul) – Sayın Başkanım, ben konuşuyorum.
BAŞKAN
– Siz, kim? Göremiyorum.
ALİ
ÖZGÜNDÜZ (İstanbul) – Sayın Başkanım, müsaade ederseniz…
BAŞKAN
– Sayın Özgündüz, o mikrofonu biz açmadık. O nasıl açıldı, teknik olarak
bilmiyorum yani o konuyu bilemeyeceğim. Bu şekilde size de söz vermedim. Sayın
Özgündüz, eğer söz talebiniz varsa sonra sizi dinlerim. Ama, o mikrofonun nasıl
açıldığı konusunda hiçbir fikrim yoktur, burada da görünmüyor.
Şimdi,
Sayın Gök, siz cevap vermek istiyorsunuz sataşmadan dolayı.
LEVENT
GÖK (Ankara) – Ben, grubumuz adına, yapılan bir konuşmaya cevap vermek
istiyorum. 
BAŞKAN
– Tabii, buyurunuz, onun yerine, grup olarak…
İHSAN
ÖZKES (İstanbul) – Sayın Başkan, ben söz hakkı istiyorum çünkü bana hakaret
olmuştur dolayısıyla ben söz hakkı istiyorum. 
BAŞKAN
– Sizin talebinizi ayrıca değerlendireceğim.
Buyurunuz
Sayın Gök.

5.-  Ankara Milletvekili Levent Gök'ün, Amasya
Milletvekili Mehmet Naci Bostancı’nın sataşma nedeniyle yaptığı konuşması
sırasında CHP Grubuna sataşması nedeniyle konuşması
LEVENT
GÖK (Ankara) - Sayın Başkan, değerli milletvekilleri; burada… (CHP ve AK PARTİ
sıralarından gürültüler) 
BAŞKAN
– Lütfen, sakin olunuz.
LEVENT GÖK (Devamla) –
…bu Mecliste “Yolsuzluklar yapıldı.”, bu Mecliste “Haksızlıklar yapıldı.”, bu
Mecliste “Uğursuzluklar yapıldı.” diyen herkes elbette coşkulu konuşacaktır.
Coşkulu konuşmak siyasetin bir sanatıdır. Sizin eski Başbakanınız, siyasal
konuşmanın şiddeti konusunda, onun bir konuşma sanatı olduğunu söylediği zaman
niye karşı çıkmıyorsunuz da bizim müftümüzün, hocamızın, milletvekilimizin bir
isyana karşı duruşunu niye haksız buluyorsunuz? Var mı böyle bir şey? Dini her alana
alet ettiniz. 
MEHMET
ŞÜKRÜ ERDİNÇ (Adana) – Ya, az önceki ne yaptı, az önceki? Az önceki ne yaptı,
İhsan Bey ne yaptı?
LEVENT
GÖK (Devamla) – 2006 yılında uyuşturucudan tedavi olan kişi sayısı 38 bin kişi,
iktidarınızın bu son günlerinde tam 260 bin kişi tedavi olmak için hastanelere
başvurmuş. Bu oranlar nasıl arttı? Hani siz dinî değerlere, manevi değerlere
bağlıydınız? Ne oldu? Gelinen rakamlar çok korkunç arkadaşlar. Bu fuhuşta
böyle, uyuşturucuda böyle, kumarda böyle. İçkide, değerli arkadaşlarım, içkide,
sizin döneminizdeki içki artışları kadar başka bir dönemde içki artmamış.
Söylediklerinizin her türlü gerekçesi ortadan kalkmıştır. 
İBRAHİM
KORKMAZ (Düzce) - Hadi kaldıralım, hadi içkiyi kaldıralım; gel, gel.
LEVENT
GÖK (Devamla) – Yani, elbette, burası…
İBRAHİM
KORKMAZ (Düzce) – Hadi, bak, içkiyi kaldıralım gel.
LEVENT
GÖK (Devamla) – Sen sus, otur yerine.
İBRAHİM
KORKMAZ (Düzce) – Gel içkiyi kaldıralım.
LEVENT
GÖK (Devamla) – Otur, grup başkan vekilin cevap verir bana.
İBRAHİM
KORKMAZ (Düzce) - Hadi yiğitsen konuş.
LEVENT
GÖK (Devamla) – Burası Meclisin kürsüsü. Burada her konuşan milletten aldığı
yetkiyle konuşuyor. 
İBRAHİM
KORKMAZ (Düzce) – Öyle konuşma. Yalan konuşma.
LEVENT
GÖK (Devamla) – Haksızlığa karşı, ahlaksızlığa karşı elbette Cumhuriyet Halk
Partililer sesini yükseltecektir. (CHP sıralarından alkışlar) 
İBRAHİM
KORKMAZ (Düzce) – Hadi, gel içkiyi kaldıralım. 
LEVENT
GÖK (Devamla) – Dini karıştırıyorsunuz. 
İBRAHİM
KORKMAZ (Düzce) – Hadi, gel, içkiyi kaldıralım. Bana bak, bana, bana.
LEVENT
GÖK (Devamla) – Dün bir savcımız şehit oldu değerli arkadaşlarım.
İBRAHİM
KORKMAZ (Düzce) - Hey, bana bak, bana, bana.
HAYDAR
AKAR (Kocaeli) – Otur Hazreti İbrahim, otur.
BAŞKAN
– Lütfen…
İBRAHİM
KORKMAZ (Düzce) – Hadi gel, önerge ver, hadi.
BAŞKAN
– Sayın milletvekili, lütfen…
LEVENT
GÖK (Devamla) – Önceki gün, bir terör saldırısında bir savcımız şehit oldu.
Cumhurbaşkanı ailesinin evine taziyeye gidecek, bütün AKP teşkilatlarından
mesajlar “Cumhurbaşkanı taziyeye gidecek. Gelin, kalabalıklar oluşturun.” diye.
Nerede görülmüş bu? Bir ölünün dahi, bir şehidin dahi taziyesine olanak
tanımıyorsunuz. Cumhurbaşkanına reklam yaptıracak kalabalıklar topluyorsunuz.
Orada dahi bir şehidi siyasi malzeme hâline getiriyorsunuz. Bu mudur ahlak? Bu
mudur din? Bu mudur iman? Bunu da haykıracağız burada. 
İBRAHİM
KORKMAZ (Düzce) – Sen var ya, sen…
LEVENT
GÖK (Devamla) – Elbette, haykıracağız. Bizler haykıracağız, sizler
dinleyeceksiniz, milletimiz de karar verecek. (CHP sıralarından alkışlar, AK
PARTİ sıralarından gürültüler) 
BAŞKAN
– Teşekkür ederiz Sayın Gök.
İBRAHİM
KORKMAZ (Düzce) – Homoseksüelliği savundunuz. 
HAYDAR
AKAR (Kocaeli) – Ya, otur Hazreti İbrahim, otur.
İBRAHİM
KORKMAZ (Düzce) – Homoseksüelliği burada siz savundunuz. 
LEVENT
GÖK (Ankara) – Otur yerine, otur. Otur, grup başkan vekilin var.
BAŞKAN
– Sayın Gök…
İBRAHİM
KORKMAZ (Düzce) – Homoseksüelliği burada siz savundunuz. 
BAŞKAN
– Sayın Korkmaz…
İBRAHİM
KORKMAZ (Düzce) – Homoseksüelliği siz savundunuz.
LEVENT
GÖK (Ankara) – Otur şuraya.
BAŞKAN
– Sayın Korkmaz, lütfen, biraz sakin… Oturur musunuz. 
İBRAHİM
KORKMAZ (Düzce) – Homoseksüelliği siz savundunuz, siz.
BAŞKAN
– Sayın Korkmaz…
LEVENT
GÖK (Ankara) – Otur şuraya, otur bakalım.
İBRAHİM
KORKMAZ (Düzce) – Otur yerine, otur.
BAŞKAN
– Sayın Korkmaz…
İBRAHİM
KORKMAZ (Düzce) – Burada lezbiyenliği savundunuz, homoseksüelliği savundunuz!
LEVENT
GÖK (Ankara) – Şu yaptığına baksana!
BAŞKAN
– Sayın Korkmaz, lütfen, sakin olunuz. 
LEVENT
GÖK (Ankara) – Otur şuraya! Otur bakalım, senin grup başkan vekilin burada!
İBRAHİM
KORKMAZ (Düzce) – Otur yerine.
BAŞKAN
– Sayın Korkmaz, lütfen, sakin olunuz.
İBRAHİM
KORKMAZ (Düzce) - Homoseksüelliği savundunuz burada! Senin Bursa Milletvekilin
savundu! 
LEVENT
GÖK (Ankara) – Kes sesini, kes.
İBRAHİM
KORKMAZ (Düzce) - Utanmadan konuşuyorsun.
BAŞKAN
– Sayın Korkmaz…
LEVENT GÖK
(Ankara) - Sen kimsin de bana konuşuyorsun öyle. (CHP ve AK PARTİ sıraları
arasında karşılıklı laf atmalar ve gürültüler)
BAŞKAN – Sayın
Korkmaz...
LEVENT GÖK
(Ankara) – Ben senin grup başkan vekilin konuşurken kimseyi konuşturmuyorum,
kimseyi konuşturmuyorum.
BAŞKAN – Sayın
Gök, lütfen, yerinize geçiniz. 
İBRAHİM KORKMAZ
(Düzce) - Homoseksüelliği savundunuz burada. 
LEVENT GÖK
(Ankara) – Kes sesini, haddini bil. (CHP ve AK PARTİ sıralarından ayakta
karşılıklı laf atmalar ve gürültüler)
BAŞKAN – Lütfen...
Lütfen...
Sayın
milletvekilleri... Sayın milletvekilleri, buranın bir Genel Kurul olduğunu
unutmayınız.
ZEYİD ASLAN
(Tokat) – Sen de haddini bil lan! Sen de haddini bil, sen kimsin de bana...
(Tokat
Milletvekili Zeyid Aslan’ın CHP sıralarına yürümesi)
BAŞKAN - Sayın
milletvekilleri... 
Burası kimseye
had bildirme yeri değil. Lütfen...
ZEYİD ASLAN
(Tokat) – Sen kimsin lan? Kimsin lan sen? 
HAYDAR AKAR
(Kocaeli) – Otur yerine.
BAŞKAN – Burası
bir Genel Kurul. 
Lütfen...
Lütfen... 
MEHMET ŞÜKRÜ
ERDİNÇ (Adana) – Sayın Başkan, biraz da o tarafa bakın. (CHP ve AK PARTİ
sıraları arasında, ayakta karşılıklı laf atmalar, gürültüler)
BAŞKAN - Her
tarafa bakıyorum. 
Lütfen...
LEVENT GÖK
(Ankara) – Kes sesini.
BAŞKAN – Sayın
milletvekilleri, çok rica ediyorum… Genel Kurul adabına uygun davranınız, çok
rica ediyorum. 
ZEYİD ASLAN
(Tokat) – Sen kimsin lan? Artist! (CHP ve AK PARTİ sıralarından ayakta
karşılıklı laf atmalar ve gürültüler)
MAHMUT TANAL
(İstanbul) – Otur yerine.
İBRAHİM KORKMAZ
(Düzce) – Burada homoseksüelliği savundunuz. 
MAHMUT TANAL
(İstanbul) – Gel dışarıya, gel dışarıya, gel. 
BAŞKAN – Otuz
dakika ara veriyorum.
Kapanma Saati: 18.24

BEŞİNCİ OTURUM
Açılma Saati: 18.59
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Dilek YÜKSEL (Tokat) 
-----0-----
BAŞKAN – Sayın
milletvekilleri, Türkiye Büyük Millet Meclisinin 89’uncu Birleşiminin Beşinci
Oturumunu açıyorum.

VI.- ÖNERİLER (Devam)
A) Siyasi Parti Grubu Önerileri (Devam)
2.-  MHP Grubunun, Grup Başkan Vekili İzmir Milletvekili
Oktay Vural tarafından, son günlerde millî ve manevi değerlerimize yönelik
tahribat, bu tahribatın önlenmesi ile millî ve manevi değerlerin korunması
konusunda yapılması gereken hususlar hakkında 1/4/2015 tarihinde Türkiye Büyük
Millet Meclisi Başkanlığına verilmiş olan genel görüşme önergesinin, Genel
Kurulun bilgisine sunulmak üzere bekleyen diğer önergelerin önüne alınarak
Genel Kurulun, 2 Nisan 2015 Perşembe günkü birleşiminde sunuşlarda okunmasına
ve ön görüşmelerinin aynı tarihli birleşiminde yapılmasına ilişkin önerisi
(Devam)
BAŞKAN -
Milliyetçi Hareket Partisi Grubu önerisi üzerindeki görüşmelere devam edeceğiz.

Önerinin
aleyhinde Eskişehir Milletvekili Salih Koca. 
Buyurunuz Sayın
Koca. (AK PARTİ sıralarından alkışlar)
SALİH KOCA (Eskişehir)
– Sayın Başkan, değerli milletvekillerimiz; Milliyetçi Hareket Partisi grup
önerisinin aleyhinde söz almış bulunuyorum. Yüce heyetinizi saygıyla
selamlıyorum. 
Grup önerisinin
gerekçesinde “Milletleri ve toplumları, sahip oldukları millî, manevi ve ahlaki
değerleri ayakta tutar.” denilmektedir. Aslında bu doğrudur. Benzer bir şekilde
baktığımızda, iktidarları da ayakta tutan milletlerdir, milletin teveccühüdür
ve milletin desteğidir. Bu anlamda baktığımızda, AK PARTİ kurulduğu günden beri
milletin teveccühüyle ayakta kalmış ve ayakta kalmayı sürdürmektedir.
Milletiyle bir anlamda kaynaşmış, milletin teveccühünü kazanmış ve milletin
istikameti doğrultusunda yol almış olan partimiz, kurulduğu günden beri
milletimizin millî ve manevi değerlerine sahip çıkmıştır ve sahip çıkmayı da
kendisine görev bilmektedir. Bu anlamda, baktığımızda, iktidarımız ilk günden
bugüne, millî ve manevi değerlerimize bağlı bir gençlik yetiştirmek üzere
çalışmaktadır. 
Yine aynı
şekilde, milletimizin temel değerleri olan, aile kurumumuzu korumak adına Aile
ve Sosyal Politikalar Bakanlığımızı kurarak kadının ve ailenin korunmasını,
böylece, millî ve manevi değerlerimizin muhafaza edilmesini sağlamış ve bu
anlamda çalışmaktadır. 
Yine bir başka
konu ise… Millî değerlerimize sahip çıkmış, sadece yurt içinde değil, yurt
dışında da ata yadigârı taşınmazlarımıza, kültür varlıklarımıza sahip çıkarak
onların restorasyonuna büyük önem vermiştir. Bu anlamda, baktığımızda, son on
iki yıllık dönem içerisinde restorasyon çalışmalarının yaklaşık 90 kat
civarında arttığını görüyoruz.
Millî ve manevi
değerlerimize sahip çıkmak iktidar, muhalefet hepimizin görevidir. Bu ve
benzeri eserleri korumak, gençliğimize sahip çıkmak ve gençliğimizi millî ve
manevi eserlerimizle, değerlerimizle tanıştırmak yine iktidar, muhalefet
hepimizin görevidir. Tarihimize, kültürümüze, örf ve âdetlerimize sahip çıkmak
hepimizin görevidir diyorum; vatan, millet, devlet ve bayrağımıza sahip
çıkmanın yine aynı şekilde, hepimizin görevi olduğunu belirtmek istiyorum. Millî
ve manevi değerlerimize sahip çıkmanın, sadece sözde değil, aynı zamanda, özde
yaşamanın, onları yaşatmaya çalışmanın hepimizin görevi olduğunu belirtiyor,
değerli grup başkan vekilimizin konuyla ilgili detaylı açıklamalarda bulunduğu
söylüyor, grup önerisi aleyhinde oy kullanacağımı belirtiyor, hepinizi saygıyla
selamlıyorum. (AK PARTİ sıralarından alkışlar)
BAŞKAN –
Teşekkür ederiz Sayın Koca.
Milliyetçi
Hareket Partisi Grubu önerisini oylarınıza sunuyorum: Kabul edenler… Kabul
etmeyenler… Öneri kabul edilmemiştir.
Şimdi,
Cumhuriyet Halk Partisi Grubunun İç Tüzük’ün 19’uncu maddesine göre verilmiş
bir önerisi vardır, okutup işleme alacağım ve daha sonra oylarınıza sunacağım.

3.-  CHP Grubunun, Grup Başkan Vekilleri İstanbul
Milletvekili Mehmet Akif Hamzaçebi, Sinop Milletvekili Engin Altay ve Ankara
Milletvekili Levent Gök tarafından, TMSF tarafından el konulan bir şirketin
usulsüz yollarla Hükûmete yakın bir şirkete verildiği iddiasının araştırılarak
alınması gereken önlemlerin belirlenmesi amacıyla 17/3/2015 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun bilgisine sunulmak üzere bekleyen diğer önergelerin önüne
alınarak, Genel Kurulun bilgisine sunulmak üzere bekleyen diğer önergelerin önüne
alınarak Genel Kurulun, 2 Nisan 2015 Perşembe günkü birleşiminde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi
02/04/2015
Türkiye Büyük Millet Meclisi Başkanlığına
Danışma
Kurulunun 02/04/2015 Perşembe günü (bugün) yaptığı toplantısında, siyasi parti
grupları arasında oy birliği sağlanamadığından grubumuzun aşağıdaki önerisinin
İç Tüzük’ün 19’uncu maddesi gereğince Genel Kurulun onayına sunulmasını
saygılarımla arz ederim.
 Levent
Gök
 Ankara
 Grup
Başkan Vekili
Öneri:
Cumhuriyet Halk
Partisi Grubu adına grup başkan vekilleri İstanbul Milletvekili M. Akif
Hamzaçebi, Sinop Milletvekili Engin Altay ve Ankara Milletvekili Levent Gök'ün
TMSF tarafından el konulan bir şirketin usulsüz yollarla Hükûmete yakın bir
şirkete verildiği iddiasının araştırılarak alınması gereken önlemlerin
belirlenmesi amacıyla 17/03/2015 tarihinde Türkiye Büyük Millet Meclisi
Başkanlığına verilmiş olan Meclis araştırma önergesinin (1751 sıra no.lu) Genel
Kurulun bilgisine sunulmak üzere bekleyen diğer önergelerin önüne alınarak
02/04/2015 Perşembe günlü birleşimde sunuşlarda okunması ve görüşmelerinin aynı
tarihli birleşiminde yapılması önerilmiştir.
BAŞKAN – Lehinde
Kocaeli Milletvekili Haydar Akar.
Buyurunuz Sayın
Akar. (CHP sıralarından alkışlar)
HAYDAR AKAR
(Kocaeli) – Sayın Başkan, sayın milletvekilleri; bugün Türkiye'nin yerli kara
taşıtı markası olan BMC’nin başına gelenlerin, bu olaylar yaşanırken ortaya
çıkan yolsuzluk ve usulsüzlüklerin araştırılması amacıyla bir araştırma önergesi
vermiş bulunuyoruz ve bunları sizlerle paylaşıp, bu konuşmanın sonunda, bu
görüşmelerin sonunda da bizim bu araştırma önergemizi destekleyeceğinizi
düşünerek konuşmama başlıyorum.
Dedik ya,
Türkiye'nin tek yerli kara taşıtı markası olan, en büyük müşterisi de devlet
olan, Türkiye Cumhuriyeti ordusu olan ve belediyeler olan BMC’den söz ediyoruz.
Türk ordusu için ne üretiyor? Emniyetli zırhlı araçlar üretiyor, belediyelere
yangın söndürme araçları ve otobüsler üretiyor ve üretmeye de devam ediyor
ancak bir ekonomik sıkıntı içerisine düşmüş zamanında. Bu şirket Çukurova
Grubuna ait bir şirket. Çukurova
Grubunun 440 milyon dolarlık bir kredi borcu nedeniyle TMSF tarafından el
konulmuş. Aslında 440 milyon dolarlık kredinin sadece 75 milyon dolarlık
ödenmeyen kısmı kalmış. Bu 75 milyon dolarlık ödenmeyen kısmı için de ne
yapmış? TMSF el koymuş bu şirkete. Tabii, bir danışıklı dövüş üzerine el
koymuş. Bu şirkete TMSF’nin el koyduktan sonra yaptığı işlere, şirketin
borçlarının halledilmesi noktasında veya TMSF’nin üstlenmesi noktasında
olaylara baktığınızda bunun bir siyasi senaryo olduğunu çok rahatlıkla
göreceksiniz.
18 Mayıs 2013’te AKS Televizyonculuğa -AKS Televizyonculuğa
Show TV, Show Türk ve Showmax dâhil- yine BMC şirketiyle beraber el koydu.
Bitmedi 18 Mayıstaki operasyon, yine 24 Mayısta Türkmedya Şirketine el koydu.
Türkmedya Şirketinin içerisinde de Akşam gazetesi, Güneş gazetesi, Skytürk360,
Lig TV, İZ TV, Digiturk, Digiturk Euro, Turkmax, MTV gibi televizyon ve radyo
kanalları var. Yani operasyon o kadar başarılı yapılıyor ki önce kimlere bu
televizyon kanallarını ve radyoları servis edeceklerini hallediyorlar, daha
sonra TMSF aracılığıyla el koyduruyorlar. Tabii bunları alacak şirketin, bu
bahsettiğim medya kuruluşlarını alacak şirketin, bu medya kuruluşları zarar
ettiği için mutlaka bir zararı oluşacak; bu zarardan kurtulması gerekiyor
alacak vatandaşın. Bu zarar bir kenara, zararı hallettikten sonra da kâra
geçecek bir şirket olması gerekiyor. Şimdi, baktığınız zaman, bunların
içerisindeki endüstriyel bir kuruluş BMC, biraz evvel BMC’yi söyledik. “Önce
BMC’yi bir halledelim.” diyorlar. BMC’nin 1 milyar TL’ye yakın borcu var. TMSF
alacaklılarla yaptığı anlaşmalarla bu borcu 800 milyona indiriyor ve TMSF bu
şeyle anlaşıyor, diyor ki: “Borcu ben ödeyeceğim.” Borç artık şirketin aktif ve
pasifleriyken şirketin sadece aktiflerini satıyor, borcu da TMSF üstleniyor.
Sadece bununla da kalmıyor TMSF; borcu üstlendikten sonra ihaleye çıkıyor, 220
dekar arazisi olan İzmir’in Bornova ilçesinde ve sadece arsası 1,5 milyar TL olan
fabrikayı arazisiyle birlikte kaça satıyor? 985 milyon muhammen bedelle ihaleye
çıkıyor, 985’e çıkıyor. Bakın 1,5 milyar TL’lik arazisi var ve üzerinde
fabrikası, ekipmanı, donanımı, koskoca bir işletme var; 985 milyon TL muhammen
bedelle ihaleye çıkıyor. İhaleye bir kişi giriyor -bu da tezgâhlanmış,
ayarlanmış bir şekilde- bir kişi çıkıyor ve bu ihaleyi 751 milyon TL’ye alıyor.
Yani çıkılan muhammen bedelden 234 milyon daha düşüğe alıyor bu şirket. Kime
satılıyor bu ihalede? ES Mali Yatırım Şirketine satılıyor. 
Şimdi, bu ES’yi
bir konuşmak istiyorum. ES kim? ES’ten anlamışsınızdır herhâlde. Adının baş
harfi ve soyadının baş harfi. Kim bu? Meşhur Ethem Sancak. Ethem Sancak’ı
bilmeyen vardır aranızda herhâlde değil mi? Ben zannetmiyorum bilmeyenin
olduğunu. Herkes çok iyi biliyordur.
Ethem Sancak
sizce bu gücü nereden kazandı, bir de buna bakalım. Ethem Sancak sadece bir
ecza deposuyla işe başladı Türkiye’de, ecza deposuyla işe başladı ve çalıştığı
meslek grubunu, eczacıları istismar ederek, eczacıları kandırarak bu seviyeye
geldi.
OSMAN ÖREN
(Siirt) – Yalan söylüyorsun, yalan söylüyorsun!
HAYDAR AKAR
(Devamla) – Yalan sen söylüyorsun. Yalan söylüyorsam gelir burada konuşursun.
Terbiyesizlik yapma oradan!
OSMAN ÖREN
(Siirt) – Yalan söylüyorsun!
HAYDAR AKAR
(Devamla) – İşte adı ve soyadının baş harfleri olan ES Ecza Deposu, sonra Esko
Itriyat Parfüm Deposu işine girdi.
OSMAN ÖREN
(Siirt) – İftira atıyorsun!
MEHMET ERDOĞAN
(Gaziantep) – Ayıp değil mi?
HAYDAR AKAR
(Devamla) – Sancak İthal İlaç Deposunu kurdu. Büyüdükçe şirketlerinin -hedef
koydu- grup şirketlerinin adını da “Hedef” koydu. 
OSMAN ÖREN
(Siirt) – Ayıp, çok ayıp!
HAYDAR AKAR
(Devamla) - Grubun adından da anlaşılacağı gibi, hedefine de, ilaç toplama
toptancılığında Türkiye'nin en büyüğü olması hedefini koydu. Eczaneleri tek tek
dolaştı. Onlara, aynı Tayyip Erdoğan’ın bu kürsüden yemin ettiği gibi,
Türkiye’ye namus ve şeref sözü verdiği gibi, namus ve şeref sözü verdi. 
OSMAN ÖREN
(Siirt) – Yalan söylüyorsun!
HAYDAR AKAR
(Devamla) – Bunu verirken de “İdolüm.” diyordu “İdolüm.” diyordu; tek tek
dolaştı ve bu sözleri verdi.
Bunları yaparken eczacıların ciddi
anlamda endişeleri ve korkuları vardı: “Meslek elden gidecek, eczane zinciri ve
marketler zinciri kurulacak…” Ama Ethem Sancak eczacıları ikna etti, “Bunların
hiçbiri yapılmayacak.” dendi. Ne zamana kadar? Türkiye’deki piyasanın yüzde
40’ını ele geçirene kadar. Yüzde 40’ını ele geçirdikten sonra uluslararası bir
şirkete satarak o eczacı arkadaşlarına vermiş olduğu namus ve şeref sözünü askıya
aldı ve şirketini sattı. Ama Ethem Sancak bir şeyin daha farkına vardı, dedi
ki: “Ben niye böyle uğraşıyorum zengin olmak için, kolayı var. Milletin anasına
küfredenler, 700 TL’lik saat takan ile hediye verenler, odalarında 7 tane kasa
bulunduranlar daha hızlı zengin oldular, paralarını sıfırlayamayanlar daha
hızlı zengin oldular; ben devlete iş yaparsam daha hızlı zengin olurum.” Evet,
bunu dedi ve devlete iş yapmaya karar verdi. Böylece BMC’yi Ethem Sancak’a ne
yaptılar? Parsellediler, parsel parsel verdiler arsasıyla beraber. Şimdi, bunu,
BMC’de denedi, başarılı oldu. 2 Mayıs 2014’te yapılan ihalede BMC’nin sadece
aktiflerini bir şekilde aldı ve yürümeye başladı Ethem Sancak.
Biraz evvel
medya kuruluşlarından bahsettik TMSF’ye devredilen. “Alo Fatih”i hatırlarsınız
değil mi? Hani Başbakanın, eski Başbakanın şimdiki Cumhurbaşkanının yurt
dışından arayıp da “Ya, bu altyazılar nedir? Utanmıyor musunuz?” dediği ya da
manşetlerini dizayn etmesini istediğiniz “Alo Fatih”i bilirsiniz değil mi? “Alo
Fatih”e Ethem Sancak şunu diyor: “İşin tatlı tarafını sen aldın, sen. Sen de
aldın mı tatlı tarafını? İşin tatlı tarafını sen aldın, bana kala kala Akşam
kaldı, mecburen -69 milyon TL verdiler oraya- ben bunu alacağım.” diyor ve
alıyor. “Alo Fatih”i hatırladınız değil mi? “Alo Fatih” ne yapıyordu?
Televizyonları arıyor veya “Emredersiniz efendim, derhâl çıkartıyoruz.” diyor,
muhalefetin Türkiye’de sesini kısıyor, hatta bir genel başkanın konuştuklarının
altyazılarını bile çıkartıyordu. 
OSMAN ÖREN
(Siirt) – Yalan söylüyorsun!
HAYDAR AKAR
(Devamla) – Sonra medya… Ne dedik bu medyaya hep birlikte? “Yandaş medya.”
dedik, “Havuz medya.” dedik, en sonunda “Haram medya.” dedik. Niye “Haram
medya.” dedik biliyor musun? Azıcık bassa beynin, niye haram olduğunu anlarsın
çünkü herkesin bunda hakkı var. Azıcık bassa beynin, herkesin hakkı olduğunu
görürsün. O haram medyada -630 milyon dolar, TL de değil- bu milletin, yetimin
hakkı var; o, dün ölen, istismar ettiğiniz savcının hakkı var, şehit olan
savcının hakkı var o 630 milyon dolarda. 
SUAT ÖNAL
(Osmaniye) – Sen savcının adını ağzına alma, alma.
HAYDAR AKAR
(Devamla) – Hiç bedava bağırmayacaksın. Bağıracağınız insanlar “akara, makara,
takara” diyen, Allah’ın ayetiyle dalga geçenler; 700 bin TL’lik kol saati
takanlar, parasını sıfırlayamayanlar… (AK PARTİ sıralarından gürültüler) 
RECEP ÖZEL
(Isparta) – Sen geçen gün cuma namazıyla dalga geçiyordun.
HAYDAR AKAR
(Devamla) – Bakın, Bilal gibi anlatıyorum: Parasını sıfırlayamayanlar,
odalarında 7 tane kasa bulunduranlar; bunlara bağıracaksınız, bana değil;
bunlara bağıracaksınız diyorum.
Neye
bağıracaksınız biliyor musunuz? 11 tane yazarın aynı köşe yazısını yazmasına
bağıracaksınız. Neye bağıracaksınız biliyor musunuz? Aynı manşeti atan
gazetelere bağıracaksınız. Neye bağıracaksınız biliyor musunuz? Kabataş
yalanını uyduranlara bağıracaksınız. Bu halkı kandıranlara, dini istismar
edenlere bağıracaksınız. Hiç bedava çeneni yormayacaksın. Bu millet size 7
Haziranda dersinizi verecek, Cumhuriyet Halk Partisini iktidara getirecek. (AK PARTİ
sıralarından gürültüler)
TÜLİN ERKAL KARA
(Bursa) – Verecek, size verecek.
HAYDAR AKAR
(Devamla) – O, yetim hakkını yiyenlere, bunlara ortak olanlara, bunların
hırsızlığını aklayanlara da Cumhuriyet Halk Partisi sandıkta hesap soracak. (AK
PARTİ sıralarından gürültüler) Ben utanmıyorum, alnımın akıyla buraya geldim,
alnımın akıyla gideceğim ama siz o kara alınlarınızla. 
Akladığınız
için, hırsızlara da göz yumduğunuz için ve o soruşturma komisyonlarında
istemeden de el kaldırdığınız için bu millet size hesabını soracak diyor,
hepinize sevgiler saygılar sunuyorum. (CHP sıralarından alkışlar, AK PARTİ
sıralarından gürültüler)
BAŞKAN –
Teşekkür ederiz Sayın Akar.
İBRAHİM KORKMAZ
(Düzce) – Haydar, kaşınma.
HAYDAR AKAR
(Kocaeli) – Kaşınıyorum, gel kaşı.
BAŞKAN –
Aleyhinde, Şırnak Milletvekili Hasip Kaplan…
İBRAHİM KORKMAZ
(Düzce) – Kaşınma Haydar.
HAYDAR AKAR
(Kocaeli) – Gel şuraya, kaşı beni. Gel kaşı beni, gel.
İBRAHİM KORKMAZ
(Düzce) – Yürü! Yürü Haydar!
HAYDAR AKAR
(Kocaeli) – Allah’a hesap veremeyeceksin, bana verme boş ver.
İBRAHİM KORKMAZ
(Düzce) – Kaşınma Haydar.
OSMAN ÖREN
(Siirt) – Geç otur yerine. 
HAYDAR AKAR
(Kocaeli) – Yahu, pay mı aldın sen, niye bağırıyorsun ya? Pay mı aldın, pay mı
aldın sen?
OSMAN ÖREN
(Siirt) – İftira atıyorsun, ayıp, ayıp!
HAYDAR AKAR
(Kocaeli) – Ethem Sancak’ın avukatı mısın? Avukat mısın sen?
OSMAN ÖREN
(Siirt) – Sus.
BAŞKAN – Sayın
milletvekilleri, lütfen… Lütfen, eğer daha fazla tartışacaksanız -sözünüzü
söylediniz- kuliste tartışın.
Buyurunuz Sayın
Kaplan.
HASİP KAPLAN
(Şırnak) – Teşekkür ederim Sayın Başkan.
Halkların
Demokratik Partisi Grubu adına söz aldım. Hepinizi saygıyla selamlıyorum.
Muhtemelen, bu
Meclisin 24’üncü Dönem, son gün -belki sabaha kadar çalışacak Meclis-
görüşmeleri olacak. Bu gerginliğin biraz azalmasında yarar var arkadaşlar. Yani
bir kısım arkadaşlar gidecek, bir kısım arkadaşlar aday olacak; seçilen,
seçilmeyen olacak. 
Burada şunu
öğrendik: İki dönemdir, Mecliste gerçekten Türkiye’nin önemli konuları, ciddi
konuları, ekonomi politikaları konusunda Meclisin aritmetiği, dağılımı,
maalesef, sağlıklı araştırma yapmaya yetmiyor. Yani şu hâliyle, mevcut seçim
sistemi, baraj nedeniyle, bir partinin mutlak çoğunluğunun olduğu bir
Parlamentoda -ki on iki yıldır böyle- burada muhalefet partileri yok sayılıyor
ve istedikleri kadar doğru önergeler getirsinler, bunların görüşülmesi mümkün
olmuyor. Hatta, iki dönem yani sekiz yıl içinde şunu gördüm: Birçok konuda biz
önerge verdik, reddedildi; ısrar ettik, verdik, yine reddedildi ama reddedilen
önergeler konusunda yine de birlikte 7-8 tane araştırma komisyonu kurduk,
beraber çalıştık. Yani, demek ki yeri ve zamanı geldiği zaman bu tür çalışmalar
oluyor. 
Tabii, küresel
finans krizinin yaşandığı bir dönemde -hâlâ etkileri devam ediyor biliyorsunuz-
etkileri devam ederken 2001 banka batıkları olayından gelen bir süreç var.
TMSF’nin, BDDK’nın el koyduğu batık bankaların, batık kredilerin bizim
yurttaşımıza maliyeti, maalesef, hazinece batık kredi karşılığı olarak ödenen
100 milyar liranın üstünde bir para. 
Evet, gerçekçi
bir araştırma yapılsaydı bu Mecliste, eğer TMSF’nin de BDDK’nın da ciddi bir
denetimi yapılabilseydi, Meclis adına bir denetim olabilseydi, sağlıklı bir
denetim, bugün belki bu araştırma önergelerine ihtiyaç kalmayabilirdi. Size,
sadece Tasarruf Mevduatı Sigorta Fonu’nun 25 bankaya el koyduğunu, bu
bankaların 5’inin zaten iflasta olduğunu, 46 televizyon, radyo şirket
yönetimine el konulduğunu söylediğimiz zaman; bu çokça büyük akçeli işlerde
sadece yasalarla, değişikliklerle, ihale kanununda yapılan değişikliklerle
birtakım haksız kazançların sağlanması değil; kamunun mağduriyeti, yurttaşın
hazineye verdiği verginin mağduriyetlerinin de engellenmesi için bu tür
araştırma önergeleri aslında bir fırsat olabiliyor. Çünkü 2001 krizinden bu
yana -bir hukukçu olarak da benim gözlemlediğim, hatta buradaki birçok hukukçu
arkadaşımız bu davalara ya hâkim ya avukat olarak müdahil olmuştur- vatandaşın
tasarrufları “offshore” hesaplarda, şurada burada birden bire buharlaştı ve
bütün birikimleri, hatta bütün bir hayat boyunca çalıştıkları ikramiyeleri
çarçur oldu. 
Şimdi, bunların
bir kısmının… Mesela BDDK olarak o yönü de vardır, birbirinden ayrı
düşünülemez. Yani 30-40 milyar batık krediden bahsediliyor, kamu bankalarının
batık kredilerinden bahsediliyor arkadaşlar. Bu kamu bankaları, genellikle
geçmiş iktidarlarda ve mevcut iktidar zamanında daima siyasi otoritenin emri
altında olduğu için, mutlaka kendi yandaşlarına kredi vermişlerdir ve bu kredi
olaylarında da sorunlar yaşanmıştır. 
Aslında, çok
daha büyük bir sorunu ifade etmek istiyorum: Bu ara sıkça “garantörlük” dile
getiriliyor, “kefillik” yani hazinenin kefilliği. Yani bu mega projelerde
benzer bir durumun yaşanması an meselesidir. Burada da 100 milyar dolarlardan
bahsediyoruz. Böyle oluyor.
Şimdi, tabii ki
Cumhuriyet Halk Partisinin getirdiği, bir olayla ilgili, özellikle Çukurova
Holdingle ilgili bir olaydan yola çıkılarak getirilen bir araştırma önergesi ve
bu önergede bir zarara uğratmadan bahsediliyor. İşte, BMC olayı var;
biliyorsunuz, Katar sermayesiyle ortaklaşa -ihale usulü de gizli- ve davet
usulüyle emniyete yapılan 145 TOMA, zırhlı araç var; askere, TSK’ya yapılan
zırhlı taşıma araçları var, “Kirpi”ler falan, değişik şeyler var. Bunlar
kamuoyunda konuşulan, tartışılan şeyler ve tabii ki bir bakıyorsunuz, batık bir
yerden bir ihaleyle çok hızlı bir şekilde çok ciddi rakamlarda kazançlar
sağlanıyor. Bunun tabii ki denetlenmesi Parlamentonun görevidir yani Parlamento
kendi yurttaşının hakkını, hukukunu, vergisini korumak zorundadır. 
Ancak, şunu
ifade edeyim ki Türkiye yarından itibaren seçim atmosferine girdiği için
bunları AKP çoğunluğunun kabul etmeyeceğini biliyoruz, mümkün değil ve bu
Parlamentoda –çok açık söyleyeyim- şu pozisyon durdukça bunlar böyle devam
edecek yani AK PARTİ çoğunluğu, onun karşısında 3 parti grubu. Bu 7 Haziran
seçimlerinde bizim HDP olarak seçime girip barajı aşmamız durumunda, burada,
fren denge sistemi değişecek arkadaşlar, çok açık söylüyorum. Yani
Parlamentodaki bu alışkanlığa, bu yanlış gidişata “Dur.” diyecek bir tek seçenek
vardır, o da HDP’nin barajı aşarak güçlü bir grupla Parlamentoya gelmesidir.
İnanıyorum, böyle bir durumda ancak Parlamentoda demokratik bir yeni anayasa
olabilir, demokratik yeni seçim yasaları olabilir, seçim barajları kalkabilir
ve Meclisin denetiminin, Sayıştayın –ki birazdan Sayıştay üyeleri seçimleri
yapacaksınız- bütün bunların rayına, düzene girmesi için bir restorasyona, bir
yenilenmeye, Türkiye’de darbe hukukundan kurtulmaya büyük ihtiyaç var. 
Fakat bugün
Sayın Başbakan bir seçim paketi açıkladı, müjdeledi ekonomi paketi. Efendim,
bilmem kaç aya kadar kurs görene İŞKUR parasını ödeyecek, yok efendim üç buçuk
yıl kursiyerlerin parasını SGK ödeyecek yani işverenlere getirilen birtakım
düzenlemeler. Şimdi soruyorum: Allah aşkına dolar 2,64’ü buldu; sizin, sadece
iki ay içinde, Cumhurbaşkanı ile Merkez Bankasının kavgasından asgari ücreti
949 lira olan bir işçi 140 lira kaybetmiş, 1.000 TL alan bir emekli tamı tamına
147 lira kaybetmiş, bir memur maaşı üzerinden de 317 lira değer kaybı var. Şimdi,
siz bu değer kayıplarını nasıl karşılayacaksınız? Tabii ki 1.000 liranın
altında olanlara 100 lira verilerek çözülecek sorunlar değil bunlar. Ülkemizde,
20 milyon açlık sınırının altında yaşıyor arkadaşlar, 30 milyon da yoksulluk
sınırının altında. 
Türkiye’de yeni
bir iktidarın, yeni bir anlayışın, yeni bir siyasetin, yeni bir zihniyetin
gelmesiyle, köklü değişimlerle ancak bu sorunların değişebileceğine inanıyorum
ve hepinize başarılar diliyorum. Umarım herkes bu konuda önümüzdeki dönem
üzerine düşeni yapar. 
Teşekkür
ediyorum. (HDP sıralarından alkışlar)
BAŞKAN –
Teşekkür ederiz Sayın Kaplan.
Önerinin lehinde
Antalya Milletvekili Mehmet Günal. 
Buyurunuz Sayın
Günal. (MHP sıralarından alkışlar)
MEHMET GÜNAL
(Antalya) – Teşekkür ederim Sayın Başkan.
Değerli
milletvekilleri, hepinizi saygıyla selamlıyorum. 
Konuşmama
başlamadan önce, bugün 2 Nisan, Birleşmiş Milletler tarafından Dünya Otizm
Farkındalık Günü olarak ilan edilmiştir. Bu vesileyle geleceğimizin en önemli
parçası olan çocuklarımızın temel ihtiyaçları olan eğitim ve sağlık
hizmetlerinden en uygun şekilde faydalanmasını diliyor ve bunun bir hastalık
değil, farklılık olduğunu ve onların yanında olduğumuzu belirtmek istiyorum. 
Tabii, farkında
olduğumuz başka şeyler de az önce arkadaşlarımızın bahsetmiş olduğu TMSF
ihaleleri, daha doğrusu ihalesiz satışlarla ilgili konular. Ben gerçekten
şaşırıyorum, demin arkadaşlarımız böyle bir şey söylendiği zaman kızıyorlardı.
Ben merak ediyorum yani bir ihalenin bedeli 985 milyondan 751 milyona inerse
yani muhammen bedelden 234 milyon aşağıya tek teklifle verilirse buna
vicdanınız sızlamaz mı? Bu, devletin kurumuna, TMSF’ye geçmiş bir kurum
borçlarını ödeyemedi diye; daha doğrusu bir yandaş medya oluşturmak için, TMSF
bünyesine geçen Çukurova Grubunun basın kuruluşlarını, medya kuruluşlarını
yandaşlaştırmak için yapılan bir operasyondu; tamam, aldınız. Burada 234 milyon
aşağıya alınmış, sonra siparişler alınmış. Savunma Sanayiiyle beraber
anlaşmalar yapılmış yarım devlet kurumu gibi, erkenden de; demek ki Ethem Sancak’a
satılacağı belli ki bütün, kılçıksız bir şekilde -basında da yer alan haberler
vardı, bunlarla ilgili bir yalanlama duymadık- burada bir hazırlık yapılmış.
Arkasından, yüzde 49 hissesini Katar’ın endüstri kurumuna, silahlı kuvvetler
kurumuna satmış. Şimdi, diyoruz ki: Acaba kaça aldı, kaça sattı? E, bir
taraftan baktığınız zaman, Katar’ın silahlı kuvvetleri Türk Silahlı
Kuvvetleriyle ortak oluyor. Ha, sonra bir de baktık bu gündeme gelince, Çin’den
füze alınmasıyla da bunun alakası var çünkü füze savunma sistemlerinin fırlatma
aracı olarak kullanılacak olan araçlarda, kamyonetlerde yine BMC’yle anlaşma
yapılmış. Şimdi, bu kadar aleni bir şekilde, bir yandaş iş adamına böylesine
kıyak yapılmasına açıkçası şaşırdık. Tabii, burada bitiyor mu? Bitmiyor.
Hepinizin
bu toplumsal olaylarda gördüğü, burada tartıştığımız TOMA araçlarının ihaleleri
yapılıyor, daha doğrusu ihalesiz tekliflerle satışı yapılıyor. Şimdi,
bakıyoruz, burada bir açıklama gelsin diye milletvekillerimiz soru önergesi
vermiş. Biz, burada İçişleri Komisyonunda sorduğumuz sorulara cevap alamadık.
“Yazılı veririz.” deniyor, onlara da cevap gelmiyor. Bunların içerisinden
bakıyoruz, büyük pasta yine aynı şirkete gidiyor, Sancaklara gidiyor.
Hakikaten, yani bu kadar “Kör gözüne parmağım.” der gibi aynı yere ihalesiz
olarak hep bedelinin altında vermeyi hangi vicdana sığdırıyorsunuz, ben
anlamıyorum. Zaten, bu, alışkanlık oldu. Kamu İhale Kurumu zaten yok gibi, her
kanunun peşinden “Filanca muaftır, filanca istisnadır.” diye boyuna hükümler
getiriyoruz. E, şimdi, nasıl bir adalet olacak? Nasıl kul hakkı yemeden bunları
yapacaksınız? Rekabet içinde olan firmalar var. 
Şimdi,
aynı zamanda, sadece 234 milyon kıyak geçilmemiş, 220 dönüm de arsası var.
Normal şartlarda birtakım patent tescil hakları satın alınmışken, bunların
satılması gerekirken arsa da aynı şekilde şirkete kıyak geçilmiş. 
Sonra,
bakıyoruz… Eğer bu böyle devam ederse zaten hazır siparişlerle şirket o
borçlarından kurtulmuş hâle gelir. Peki, niye çalıştırmıyorsunuz da sonra
birisine devrediyorsunuz? Açıkçası bunları anlamak mümkün değil. 
Tekrar bakıyoruz, Sancak ailesine
kıyaklar bununla bitmemiş. TOMA ihalesini geçiyorum, o çok uzun konu çünkü
diğer şirketler de var işin içerisinde; 50 birinden almışlar, 50 diğerinden
almışlar ama asıl büyük balık 151 TOMA’yla Sancak Grubuna yani BMC’ye verilmiş.
Sonra, bir baktık, yine, yeğeni Sancak var; TMSF oraya da kıyak geçiyor.
Herhâlde bu Sancak ailesinin Erdoğan ailesiyle bir yakınlığı olsa gerek ki bu
kadar korunup kollanıyor, ben anlamakta zorlanıyorum. Çevre ve Şehircilik
Bakanlığı imar tadilatı yapmış, yeğen Mesut Sancak’a kıyak geçmiş. Sonra bir de
baktık, yine, Ege Dünya Ticaret Merkezinin bedeli 117 milyon dolardan sonra 90
milyon dolara indirilip yeniden ihaleye verilmiş. Yani hakikaten bu kadar da
kayırma… Tamam, ihaleye gelmiş, normal yollarda ihalede alsa anlayacağım ama
davet usulüyle gizli yapılan bu ihalelerin hep aynı şirketlere veriliyor olması
ve bu yöntemin sürekli, genel kural hâline getirilmesini açıkçası, arkadaşlar,
anlamak mümkün değil. 
Bütün bunlar
olurken Hükûmet kafasını kuma sokuyor. Burada TMSF ne işe yarıyor? TMSF nedir
arkadaşlar? Tasarruf Mevduatı Sigorta Fonu. Peki, bir taraftan vatandaşın
mevduatını sigortalayıp bunlara emanet ediyoruz ki yarın tekrar gelsin diye.
Sürekli olarak yandaşlara kıyak geçen bir kurumdan, yarın bir şey olduğu zaman
bu bankalarla ilgili, nasıl olacak, merak ediyorum. Yani bankacılık sektörünün
hâli ortada. 
Vatandaşların
batık kredileri artmış. İhtiyaç kredileri -konutta biraz düzelme var gibi ama-
doğrudan ihtiyaç için çektikleri krediler yüzde 58 artmış bir yıl içerisinde.
Açıkçası, böyle bir şeyi bu zamanda anlayabilmek mümkün değil. Bunlarla uğraşıp
bunlara çözüm bulacak yerde yandaşlara gidiyoruz. 
Kredi kartı da
aynı şekilde. Geçen seneden bu seneye, arkadaşlar, 3 milyon 103 bin iken şimdi
5,6’ya çıkmış. Kredi kartı borcunun bir yılda arttığı noktaya bakın. Aynı
şekilde ihtiyaç kredisi, yüzde 58 artmış. 
Vatandaşın ödeyemediği
kredilere bakıyorsunuz bunlar takipteki krediler, ödenemeyenler; bakın, toplam
aldığı değil, artan, vatandaşın ödeyemediği krediler. 
Şimdi bunları
çözümlemek, bunlarla ilgili konular üzerinde durmak yerine bizim ekonomi
bürokrasisi, bankacılıkla ilgili bürokrasi, bize getirip burada birtakım
düzenlemeler dayatıyor, maalesef buradan bir şeyler çıkaramıyoruz.
Peki, bunların
çözüm noktasında olan Sayın Hükûmet, Sayın Davutoğlu ne yapıyor? Yine bugün bir
paket açıklamış, sanal bir paket -hâlâ eskileri duruyor, dün de burada
konuştuk- istihdam ve teşvik paketi. Ne zaman uygulayacaksın, Hükûmet devrin
bitiyor? Kaldı iki ay, hâlâ paketle oyalıyor. Yani alınması gereken yapısal
önlemleri, dün Sayın Babacan buradayken sorduk, tartıştık ama maalesef, bir
cevap tatmin edici bir şekilde veremedi. 
Peki, ne yapmak
lazım? Burada diyor ki, hâlâ tedbir paketi açıklıyor. Arkadaşlar, artık
paketten vazgeçelim, bir şeyler uygulayın diyoruz. Bakanlar Kurulunun
yetkisinde olanlar var, kurumların yetkisinde olanlar var, yönetmelikle,
tebliğlerle düzenlenebilecek olanlar var. Bunları yapmak yerine hâlâ tedbir
paketi açıklıyorsunuz. Yani, biz size şimdi söylemedik ki bunu. Bu paketin
gereklerini ne zaman yerine getireceksiniz? Efendim diyor, sektör, teşvik…
Defalarca söyledik bunların değişmesi gerektiğini, 49-50 taneyle teşvik
verilerek bunların olmayacağını, teşvik sisteminin sektörel teşvik olması
gerektiğini, dar bölgesi olması gerektiğini söyledik. Peki, bununla ilgili ne
yaptınız? Kararnameyle olabilecekler var, kanunla olabilecekler var. Burada da
söyledik, hep yapıcı, yol gösterici bir muhalefet anlayışı içerisinde gelin,
bunları çıkaralım dedik ama hiçbirine yanaşmadınız. Sabahlara kadar varsa yoksa
şimdi TOMA’ların da alınma nedeni olan iç güvenlik paketi. 350 tane TOMA’yı ne
yapacaksınız? Yani, herkes üzerinize mi saldıracak seçim arifesinde? Çıkan
kanun gereği, acaba diyorum, milletin üstüne salmak için mi alıyorsunuz? Yani,
toplumsal olaylara müdahale aracını nerede kullanacaksınız, bu kadar aracı?
Sayın Başbakan “1 tane yanarsa 10 tane alırız.” demiş ama kaç tane yandı, öyle
çok büyük bir şey bilmiyorum, arkadaşlar biliyorsa bizi aydınlatsın. Bu kadar
TOMA aracını ne yapacağız yani bu milletin parasına yazık değil mi? 
Bir de
fiyatlarıyla ilgili şeyler söyleniyor, bir anda 600 bin liradan milyonun
üzerine çıkmış, ciddi bir rakamdan bahsediliyor, birileri bize açıklasın.
Milletvekillerinin sorularına cevap verilmiyor, o zaman da şaibe daha da çok
artıyor, şüphelerimiz daha da çok artıyor. Dolayısıyla, bırakın bu TOMA’larla,
onlarla, bunlarla yandaşlara şey yaparak diyeceğiz ama dün de dediğim gibi,
artık sizden bunu beklemiyoruz. Bu konuları araştırın dedik, maalesef
araştırmadınız. Bunları çözelim dedik, maalesef çözmediniz. 
Artık bu, sizin
gidişinizin son düzenlemeleri, son kanunları olacak. İnşallah, 7 Hazirandan
itibaren Milliyetçi Hareketin iktidarında bu söylediğimiz önerileri biz
gerçekleştireceğiz diyor, hepinize saygılar sunuyorum. (MHP sıralarından
alkışlar)
BAŞKAN –
Teşekkür ederiz Sayın Günal.
Aleyhinde
Isparta Milletvekili Recep Özel. 
Buyurunuz Sayın
Özel. (AK PARTİ sıralarından alkışlar)
RECEP ÖZEL
(Isparta) – Sayın Başkan, çok değerli milletvekilleri; hepinizi saygıyla,
sevgiyle selamlıyorum. Cumhuriyet Halk Partisinin vermiş olduğu, TMSF
tarafından el konulan bir şirketin usulsüz yollarla Hükûmete yakın bir şirkete
verildiği iddiasının araştırılarak alınması gereken önlemlerin belirlenmesi
amacıyla verilmiş olan, bir araştırma komisyonu kurulmasına dair önerge
aleyhine söz almış bulunmaktayım. 
24’üncü Dönemin
son görüşmelerinin son konuşmalarını yapıyoruz. Arzu ediyoruz ki bu son viraja
girdiğimiz zaman, noktayı koyacağımız zaman, herkesin şu çatı altında güzel
konuşmalar yapması; birbirimizi suçlayıcı, itham edici, onur kırıcı, yalan ve
iftira dolu konuşmalar yapılmaması ama görüyoruz ki bugün birtakım sözcülerin
burada gelip son döneme, son viraja girerken, Meclis çalışmalarına nokta
koyacağımız bir yerde, burada birbirimizi çok incitici üslupla konuşmalarını
yadırgadığımızı… En azından bu saatten sonra birbirimizin hukukunu gözetleyici
konuşmalar eğer burada yaparsak seçime giderken daha iyi bir mesaj veririz diye
ümit ediyorum. İnşallah buna da riayet edelim derim el birliğiyle.
MEHMET GÜNAL
(Antalya) – Recep, bizimle ilgili olmadığını söyle; öncekinden bahsediyor yani.

RECEP ÖZEL
(Devamla) – Tabii ki konu, TMSF’nin el koyduğu bir şirketin usulsüz
yöntemlerle, ihalelerle Hükûmete yakın birtakım şirketlere verildiği noktasında
… TMSF, halkın gasbedilen paralarının, çarçur edilen, bankalarda batırılan
paralarının millet adına tahsil etmeye yetkili bir kurumumuz. 
HASAN HÜSEYİN
TÜRKOĞLU (Osmaniye) – Tahsil edip başka türlü çarçur ediyorlar. 
MEHMET GÜNAL
(Antalya) – Yandaşlara sonra peşkeş çekiyorlar. 
RECEP ÖZEL
(Devamla) – Bu kurumun bütün iş ve işlemleri yargı denetimine tabi. Eğer TMSF
haksız bir şeklide, usulsüz bir şekilde bu şirkete, Çukurova Holdinge el koydu
ise bunun ilgilileri yargıya giderler, bu işlemi iptal ettirirler. Birileri
burada Çukurova Holdingin avukatlığını yaparak, onun bu milletin paralarını
çarçur etmesinin avukatlığını yapabilir ama bizler de milletin çarçur edilen bu
paralarının hazineye tekrar geri gelmesinin avukatlığını yapıyoruz. Herkese
açık olan bir ihalede, herkesin katılması gerekebilir. İhale ilana çıktı, bütün
gazetelerde ilanla ilgili bütün yapılan şeyde… İhaleye 1 kişi de girebilir, 10
kişi de girebilir. Niye 1 kişi girdi diye burada sorgulamak… Bilemiyorum yani…
Ya da burada, yok şu kadar düşük bedelle aldı… İhale miktarının yüzde kaçla
alınacağı, muhammen bedelin yüzde kaçı alınacağı kanunla belirlenmiş. Yani niye
bunu düşük bedelle ihaleye… Birileri deyip de… “Benim ihaleden haberim olmadı,
ihaleyi girecektim de ihaleye beni sokmadılar.” iddiasını biz hiçbir yerde
duymadık, böyle bir iddia varsa onu burada söylersiniz. “1 kişi ihaleye girdi,
ondan sonra buna da şu verildi.” diyorsunuz. Başkaları ihaleye girmek istiyordu
da ihaleye girme olanağı, imkânı tanınmadı mı, onu söylerseniz daha iyi olur,
onun üzerine gidelim. Eğer gerçekten bu usulsüzlük, bir yanlışlık varsa orada
yargı var. Yargıya gidersiniz, savcılığa gidersiniz, şikâyet edersiniz. 
OSMAN ÖREN
(Siirt) – İftira.
RECEP ÖZEL
(Devamla) – Burada savunma imkânı olmayan, burada gelip konuşma imkânı olmayan
birtakım firmaların, birtakım şahısların da…
MEHMET GÜNAL
(Antalya) – Avukatları var burada, avukatları.
RECEP ÖZEL
(Devamla) – Özellikle Ethem Sancak isminin burada gündeme getirilerek, bunun
eczacıları batırdığı, bitirdiği noktasında, bu kişinin ticari itibarını
zedeleyici konuşmak da bilemiyorum yani… En azından milletvekili kimliğimizle
de kimseye -burada yemin ettik- iftira atmamamız gerektiğini de… Birileri bu
ülkede iş yapıyor. İş yapan adamlara iftira etmek en kötü şeydir diye
düşünüyorum. Bırakın adamlar iş yapsınlar…
YUSUF HALAÇOĞLU
(Kayseri) – Görmezden gelmek iyi bir şey mi yanlış yapılıyorsa?
RECEP ÖZEL
(Devamla) – …bırakın adamlar işini gücünü buna sarf etmişler, ülkede bir
istihdam sağlıyorlar. Bunu sağlayalım, buna imkân tanıyalım. Eğer bir
yanlışlıkları varsa da yargı orada duruyor. Elinizde bir belge varsa da
yargıya, savcıya götürürsünüz, yargıda hesabını bu kişiler bir usulsüzlük, bir
yanlışlık, birine bir peşkeş varsa da hesabını çeksinler, hesabını versinler. 
YUSUF HALAÇOĞLU
(Kayseri) – Yargıda neler olduğunu biliyoruz, yapma Recep.
RECEP ÖZEL
(Devamla) – Burada hiç kimseyi korumak gibi, kollamak gibi de bizim bir
amacımız… Kimsenin de olamaz. 
Ülkemizde,
burada iş yapan adamların, burada olur olmadık yalan ve iftiralarla da ticari
itibarlarını zedelemeye de hiçbirimizin de hakkı olmadığını burada belirtmek
istiyorum.
Tabii, biraz
önceki konuşmacı “Bu kadar çok TOMA’yı alıyorsunuz, milletin üstüne TOMA’mı
süreceksiniz?” diyor. Vallahi, milletin üstüne TOMA sürmek için bunlar
alınmıyor, teröristlerin üzerine TOMA’ları göndermek için bu TOMA’lar alınıyor.
(AK PARTİ sıralarından alkışlar) Vatandaşlarımızın daha çok huzur içinde
yaşamaları için, daha güvenli bir ortamda yaşamaları için bu TOMA’lar alınıyor.
Biz “huzur” diyoruz, siz “Niye huzura giden yollarda birtakım araç gereç
alıyorsunuz?” diyorsunuz. Ülkemiz karışık mı olsun, ülkemizde terör kol mu
gezsin, hiçbir önlem almayalım mı? Önlem alma noktasında burada, Parlamentoda
bulunan hepimizin el birliği yapması gerekirken, özellikle dün savcımızın şehit
edildiği bir ortamda sizlerin de bunlara destek vermesi gerekirken terörün
ekmeğine hiçbirimiz yağ sürmeyelim diyorum. Hepimiz burada milletin vekiliyiz.
Biraz
önceki itham: “7 Haziranda ak mı, kara mı olacak?” Vallahi -onu HDP’de söyledi,
MHP’de söyledi, CHP’de söyledi- siz aranızda ne olacağına, 23 Nisan Başbakanı
hanginizin olacağına karar verirsiniz. Başbakanı her zaman için bu millet bu
gruba verdi. Biz zannediyoruz ki, 400 milletvekiliyle şuraya kadar geleceğiz,
siz üçünüz şuraya sıkışacaksınız diyorum. (AK PARTİ sıralarından alkışlar)
Bu
grup önerisinin aleyhinde olduğumuzu belirtiyorum, hepinize saygılar sunuyorum
efendim. (AK PARTİ sıralarından alkışlar)
BAŞKAN
– Teşekkür ederiz Sayın Özel.
HAYDAR
AKAR (Kocaeli) – Sayın Başkan…
BAŞKAN
– Buyurunuz Sayın Akar.
HAYDAR
AKAR (Kocaeli) – Bizim, Çukurova Holdingin avukatlığını yaptığımızı ifade etti
sayın konuşmacı, onu düzeltmek istiyorum. Sataşmadan söz istiyorum. 
ZÜLFÜ
DEMİRBAĞ (Elâzığ) – Ne isim verdi ne itham etti.
HAYDAR
AKAR (Kocaeli) – Önergeyi ben getirdim.
BAŞKAN
– Buyurunuz Sayın Akar.

VII.- SATAŞMALARA İLİŞKİN KONUŞMALAR (Devam) 
6.-  Kocaeli Milletvekili Haydar Akar'ın, Isparta
Milletvekili Recep Özel’in CHP grup önerisi üzerinde yaptığı konuşması
sırasında şahsına sataşması nedeniyle konuşması
HAYDAR
AKAR (Kocaeli) – Sayın Başkan, sayın milletvekilleri; gayet sakinim ve sakin sakin
anlatacağım, aynı Bilal’in anlayabileceği gibi anlatacağım.
Gerçekten, ben ne Ethem Sancak’ın, ki
Ethem Sancak’ın avukatları var anladığım kadarıyla arkadaşlarınız arasında… Ben
de Çukurova Holdingi ne tanırım ne bilirim; bir. Ben, sadece ve sadece devletin
avukatayım. Neden devletin avukatayım biliyor musunuz arkadaşlar? TMSF, bir
defa buraya el koyarken 440 milyon dolarlık kredinin sadece 75 milyon doları
ödenmediği için bu şirkete el koyuyor ve TMSF’nin bünyesine geçiriyor. TMSF el
koyduktan sonra, Ethem Sancak’a vermeden önce yaptığı operasyonları, bunu
yapabilip o şirketi kurtarabilseydi belki çok daha kârlı olabilirdi, orayı
geçiyorum. Niye devletin avukatlığını yapıyorum biliyor musunuz? Çünkü TMSF bu
şirkete el koyduktan sonra 1 milyar TL’lik borçlarını üstlendi, eski parayla
-anlamayanlar için söylüyorum- 1 katrilyonluk borçlarını üstlendi. Yapılan
anlaşmayla bu 800 milyona indirildi ve TMSF bu 800 milyon TL borcu ödedi. 1,5
milyar TL’lik araziye rağmen, yaptığı ihaleden -yanlış söylemeyeyim rakamı- 751
milyon TL para aldı. Bakın, 800 milyon borç ödedi, 751 milyonluk ihale yaptı
yani devlet, TMSF burada 49 milyon zarara uğradı arkadaşlar. İşte, benim
yaptığım avukatlık bu avukatlık, devletin avukatlığı. 
Yine, TMSF,
Ethem Sancak’a bunu pazarlamadan önce… Çünkü Ethem Sancak, 69 milyon TL’ye
aldığı ve “haram medya” dediğimiz o medya kuruluşlarından zarar ediyordu,
karşılanması gerekiyordu, borç ödendi; bir. 
İki, Savunma
Sanayii Müsteşarlığıyla anlaşma yapıldı. Hani “İsrail’le anlaşma yapmıyoruz.” diyorsunuz
ya, burada Çin–İsrail ambargosu nedeniyle zırhlı araç satılamayan- İran, Libya,
Ürdün ve Lübnan’a da araç satım anlaşmaları devlet eliyle yapıldı. Hani
İsrail’le anlaşma yapmıyordunuz ya siz! 
Ayrıca TOMA’ları
söylemeyeceğim arkadaşlar. TOMA’lar da sadece Ethem Sancak’ı kalkındırmak için,
BMC’yi ayağa kaldırmak için yapılan şeyler ve bu kadar olay varken, siz kalkıp,
yok Çukurova’nın avukatlığına soyunuyormuşum, yok bilmem neyim. Ben devletin
avukatlığına soyunuyorum, her vatandaşın hakkı olan o 1 kuruşun avukatlığına
soyunuyorum. O, yandaşlara dağıttığınız, yandaş medya kuruluşlarına bankalardan
verdiğiniz, reklamlar aracılığıyla verdiğiniz “Alo, 2 milyon yolla.” cümlesini
banka genel müdürüne söyleyen o yandaş medyalarınızın bu ülkenin tüm birikimlerini
sömürmesini hazmedemediğim için memleketin avukatlığını, ülkenin avukatlığını
yapıyorum arkadaşlar ve yapmaya da devam edeceğim. 
Bir kez daha
söylüyorum: Alnım ak geldim, alnım ak gideceğim. Ama bilin ki bu ülke sizi
yargılayacak diyor, hepinize sevgiler, saygılar sunuyorum. (CHP sıralarından
alkışlar) 
BAŞKAN –
Teşekkür ederiz Sayın Akar. 
ZÜLFÜ DEMİRBAĞ
(Elâzığ) – Önce Şişli’nin hesabını verin. 
HAYDAR AKAR
(Kocaeli) – Hadi be! Sen Melih Gökçek’e sor hesabını, git. 
ZÜLFÜ DEMİRBAĞ
(Elâzığ) – Ancak gidersin… 
HAYDAR AKAR
(Kocaeli) – Sen Melih Gökçek’e sor. Parsel parsel sor hem de!
ZÜLFÜ DEMİRBAĞ
(Elâzığ) – Şişli’ye kadar gidersin ancak. 
BAŞKAN – Lütfen,
sessiz olalım. 
Sayın Gök,
sisteme girmişsiniz. Bir açıklamanız mı vardı acaba? 
Buyurun. 

IV.- AÇIKLAMALAR (Devam)
11.-  Ankara Milletvekili Levent Gök'ün, Meclis
tarafından terörün karşısında olduklarına dair ortak bir bildirinin
yayınlanması gerektiğine ilişkin açıklaması
LEVENT GÖK (Ankara) – Sayın Başkan,
birleşimi açtığınız zaman bir konuyu dile getirmiştim ama ona şu ana kadar
diğer partilerden bir yanıt gelmedi. Sanırım, partilerin grup başkan vekilleri
de dışarıda olmuş olabilirler o saatte ama ben sabahki açıklamamı buradan
tekrar yinelemek istiyorum: Bu birkaç gündür, son günlerde terör nedeniyle
yaşadığımız üzücü olaylarla terörün amacına ulaşmaması açısından herkesin
topyekûn terörün karşısında olduğunu bildiren çok güçlü bir bildirgenin
Meclisimiz tarafından yayımlanması gerektiğini düşünüyorum. Burada, milyonlarca
yurttaştan oy almış siyasi partinin bir ortak duruşunun dile getirilmesinin ve
kamuoyunda paylaşılmasının yararlı olduğunu düşünüyorum. O nedenle, bir
savcımızın şehit olduğu, çeşitli saldırıların gerçekleştiği bu ortamda böyle
bir ruha, böyle bir inanca ve toplumumuzun da ortak bir karşı duruşa ihtiyacı
olduğunu düşünüyorum ve tüm siyasi partilerin imza atacağı bir ortak
bildirgenin Meclisimiz adına kamuoyuyla paylaşılmasını tekrar talep ediyorum.
BAŞKAN -
Teşekkür ederiz Sayın Gök.

VI.- ÖNERİLER (Devam)
A) Siyasi Parti Grubu Önerileri (Devam)
3.-  CHP Grubunun, Grup Başkan Vekilleri İstanbul
Milletvekili Mehmet Akif Hamzaçebi, Sinop Milletvekili Engin Altay ve Ankara
Milletvekili Levent Gök tarafından, TMSF tarafından el konulan bir şirketin
usulsüz yollarla Hükûmete yakın bir şirkete verildiği iddiasının araştırılarak
alınması gereken önlemlerin belirlenmesi amacıyla 17/3/2015 tarihinde Türkiye
Büyük Millet Meclisi Başkanlığına verilmiş olan Meclis araştırması önergesinin,
Genel Kurulun bilgisine sunulmak üzere bekleyen diğer önergelerin önüne
alınarak, Genel Kurulun bilgisine sunulmak üzere bekleyen diğer önergelerin
önüne alınarak Genel Kurulun, 2 Nisan 2015 Perşembe günkü birleşiminde
sunuşlarda okunmasına ve ön görüşmelerinin aynı tarihli birleşiminde
yapılmasına ilişkin önerisi (Devam)
BAŞKAN -
Cumhuriyet Halk Partisi Grubu önerisini oylarınıza sunuyorum: Kabul edenler...
Kabul etmeyenler... Kabul edilmemiştir. 
Şimdi, Kadına
Yönelik Şiddetin Sebeplerinin Araştırılarak Alınması Gereken Önlemlerin
Belirlenmesi Amacıyla Kurulan Meclis Araştırması Komisyonu Başkanlığının
Komisyonun görev süresinin uzatılmasına dair bir tezkeresi vardır, okutuyorum:
V.- BAŞKANLIĞIN GENEL KURULA SUNUŞLARI (Devam)
C) Tezkereler (Devam)
5.-  Kadına Yönelik Şiddetin Sebeplerinin Araştırılarak
Alınması Gereken Önlemlerin Belirlenmesi Amacıyla Kurulan Meclis Araştırması
Komisyonu Başkanlığının, görev süresinin uzatılmasına ilişkin tezkeresi
(3/1761)
 
Türkiye Büyük Millet Meclisi Başkanlığına 
13/01/2015
tarihinde çalışmalarına başlayan Komisyonumuz, 02/04/2015 tarihli toplantısında
aldığı karar gereğince çalışma süresinin Türkiye Büyük Millet Meclisi İçtüzüğü'
nün 105'inci maddesinin 2 inci fıkrası uyarınca, 13/04/2015 tarihinden geçerli
olmak üzere bir ay uzatılması hususunda gereğini saygılarımla arz ederim.
 
Alev Dedegil 
 
İstanbul 
 Komisyon
Başkanı
BAŞKAN - İç
Tüzük'ün 105’inci maddesinin (2)’nci fıkrasında yer alan “Araştırmasını üç ay
içinde bitiremeyen komisyona bir aylık kesin ek süre verilir.” hükmü gereğince
Komisyona bir aylık ek süre verilmiştir.
Şimdi, Türkiye
Büyük Millet Meclisi Başkanlığının bir tezkeresi vardır, okutup oylarınıza
sunacağım:

6.-  Türkiye Büyük Millet Meclisi Başkanlığının, Kadına
Yönelik Şiddetin Sebeplerinin Araştırılarak Alınması Gereken Önlemlerin
Belirlenmesi Amacıyla Kurulan Meclis Araştırması Komisyonunun Türkiye Büyük
Millet Meclisinin tatilde bulunduğu dönemde de çalışabilmesine dair talebinin
uygun görüldüğüne ilişkin tezkeresi (3/1762)
 Türkiye
Büyük Millet Meclisi Genel Kuruluna
Kadına Yönelik Şiddetin Sebeplerinin
Araştırılarak Alınması Gereken Önlemlerin Belirlenmesi Amacıyla Kurulan Meclis
Araştırması Komisyonunun Türkiye Büyük Millet Meclisinin tatilde bulunduğu
dönemde de çalışabilmesine dair bir talebi olmuştur. Başkanlığımızca uygun görülen
bu talep İç Tüzük’ün 25’inci maddesi gereğince Genel Kurulun tasviplerine
sunulur.
 Cemil Çiçek
 Türkiye
Büyük Millet Meclisi 
 Başkanı
BAŞKAN – Kabul
edenler… Kabul etmeyenler… Kabul edilmiştir.
Bir saat ara
veriyorum.
 Kapanma
Saati: 19.48

ALTINCI OTURUM
Açılma Saati: 20.53
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Dilek YÜKSEL (Tokat)
-----0-----
BAŞKAN – Sayın
milletvekilleri, Türkiye Büyük Millet Meclisinin 89’uncu Birleşiminin Altıncı
Oturumunu açıyorum.
Gündemin “Kanun
Tasarı ve Teklifleri ile Komisyonlardan Gelen Diğer İşler” kısmına geçiyoruz.
1’inci sırada
yer alan, Türkiye Büyük Millet Meclisi İçtüzüğünde Değişiklik Yapılmasına Dair
İçtüzük Teklifi ve Anayasa Komisyonu Raporu’nun görüşmelerine kaldığımız yerden
devam edeceğiz.

VIII.-  KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.-  Adalet ve Kalkınma Partisi Grup Başkanvekilleri
İstanbul Milletvekili Ayşe Nur Bahçekapılı, Kayseri Milletvekili Mustafa
Elitaş, Giresun Milletvekili Nurettin Canikli, Kahramanmaraş Milletvekili Mahir
Ünal ve Adıyaman Milletvekili Ahmet Aydın’ın; Türkiye Büyük Millet Meclisi
İçtüzüğünde Değişiklik Yapılmasına Dair İçtüzük Teklifi ile Tunceli
Milletvekili Kamer Genç’in; Türkiye Büyük Millet Meclisi İçtüzüğünün Bir
Maddesinin Değiştirilmesi Hakkında İçtüzük Teklifi ve Anayasa Komisyonu Raporu
(2/242, 2/80) (S. Sayısı: 156)
BAŞKAN –
Komisyon? Yok.
Ertelenmiştir.
2’nci sırada yer
alan, Devlet Sırrı Kanunu Tasarısı ve Avrupa Birliği Uyum Komisyonu ile Adalet
Komisyonu Raporlarının görüşmelerine kaldığımız yerden devam edeceğiz.

2.-  Devlet Sırrı Kanunu Tasarısı ve Avrupa Birliği
Uyum Komisyonu ile Adalet Komisyonu Raporları (1/484) (S. Sayısı: 287)
BAŞKAN –
Komisyon? Yok.
Ertelenmiştir.
3’üncü sırada
yer alan, Ceza İnfaz Kurumları Güvenlik Hizmetleri Kanunu Tasarısı ve Adalet
Komisyonu Raporu’nun görüşmelerine kaldığımız yerden devam edeceğiz.

3.-  Ceza İnfaz Kurumları Güvenlik Hizmetleri Kanunu
Tasarısı ve Adalet Komisyonu Raporu (1/742) (S. Sayısı: 616)
BAŞKAN –
Komisyon? Yok.
Ertelenmiştir.
4’üncü sırada
yer alan, Askeri Hakimler Kanunu ile Bazı Kanunlarda Değişiklik Yapılmasına
Dair Kanun Tasarısı ve Adalet Komisyonu Raporu’nun görüşmelerine kaldığımız
yerden devam edeceğiz.

4.-  Askeri Hakimler Kanunu ile Bazı Kanunlarda
Değişiklik Yapılmasına Dair Kanun Tasarısı ve Adalet Komisyonu Raporu (1/1008)
(S. Sayısı: 685)
BAŞKAN –
Komisyon? Yok.
Ertelenmiştir.
5’inci sırada
yer alan İş Sağlığı ve Güvenliği Kanunu ile Bazı Kanun ve Kanun Hükmünde
Kararnamelerde Değişiklik Yapılmasına Dair Kanun Tasarısı ile Burdur
Milletvekili Hasan Hami Yıldırım ve İzmir Milletvekili Aydın Şengül ile 50
Milletvekilinin; Adana Milletvekili Ali Demirçalı ve İstanbul Milletvekili
Gürsel Tekin'in; İstanbul Milletvekili Abdullah Levent Tüzel'in; Diyarbakır
Milletvekili Nursel Aydoğan'ın; İzmir Milletvekili Rahmi Aşkın Türeli'nin;
İstanbul Milletvekili Mahmut Tanal'ın; İzmir Milletvekili Ahmet Kenan
Tanrıkulu'nun; Kocaeli Milletvekili Haydar Akar'ın; Balıkesir Milletvekili
Haluk Ahmet Gümüş'ün; Manisa Milletvekili Hasan Ören ve 2 Milletvekilinin;
İstanbul Milletvekili Mahmut Tanal'ın; Manisa Milletvekili Erkan Akçay ve
Milliyetçi Hareket Partisi Grup Başkanvekili İzmir Milletvekili Oktay Vural'ın;
İstanbul Milletvekili Mahmut Tanal'ın; İstanbul Milletvekili Mustafa Sezgin
Tanrıkulu ile 2 Milletvekilinin; Cumhuriyet Halk Partisi Grup Başkanvekili
İstanbul Milletvekili Mehmet Akif Hamzaçebi'nin Benzer Mahiyetteki Kanun
Teklifleri ve Sağlık, Aile, Çalışma ve Sosyal İşler Komisyonu Raporu ile
Türkiye Büyük Millet Meclisi Başkanlığı ve Sağlık, Aile, Çalışma ve Sosyal
İşler Komisyonu Başkanlığı Tezkerelerinin görüşmelerine başlıyoruz.

5.-  İş Sağlığı ve Güvenliği Kanunu ile Bazı Kanun ve
Kanun Hükmünde Kararnamelerde Değişiklik Yapılmasına Dair Kanun Tasarısı ile
Burdur Milletvekili Hasan Hami Yıldırım ve İzmir Milletvekili Aydın Şengül ile
50 Milletvekilinin; Adana Milletvekili Ali Demirçalı ve İstanbul Milletvekili
Gürsel Tekin’in; İstanbul Milletvekili Abdullah Levent Tüzel’in; Diyarbakır
Milletvekili Nursel Aydoğan'ın; İzmir Milletvekili Rahmi Aşkın Türeli’nin;
İstanbul Milletvekili Mahmut Tanal’ın; İzmir Milletvekili Ahmet Kenan
Tanrıkulu’nun; Kocaeli Milletvekili Haydar Akar’ın; Balıkesir Milletvekili Haluk
Ahmet Gümüş’ün; Manisa Milletvekili Hasan Ören ve 2 Milletvekilinin; İstanbul
Milletvekili Mahmut Tanal’ın; Manisa Milletvekili Erkan Akçay ve Milliyetçi
Hareket Partisi Grup Başkanvekili İzmir Milletvekili Oktay Vural’ın; İstanbul
Milletvekili Mahmut Tanal’ın; İstanbul Milletvekili Mustafa Sezgin Tanrıkulu
ile 2 Milletvekilinin; Cumhuriyet Halk Partisi Grup Başkanvekili İstanbul
Milletvekili Mehmet Akif Hamzaçebi’nin Benzer Mahiyetteki Kanun Teklifleri ve
Sağlık, Aile, Çalışma ve Sosyal İşler Komisyonu Raporu ile Türkiye Büyük Millet
Meclisi Başkanlığı ve Sağlık, Aile, Çalışma ve Sosyal İşler Komisyonu
Başkanlığı Tezkereleri (1/1006, 2/1449, 2/1511, 2/1664, 2/1670, 2/1691, 2/1788,
2/2068, 2/2182, 2/2183, 2/2205, 2/2235, 2/2295, 2/2534, 2/2541, 2/2546) (S.
Sayısı: 687)(*)
BAŞKAN
– Komisyon ve Hükûmet yerinde. 
Komisyon
Raporu 687 sıra sayısıyla bastırılıp dağıtılmıştır.
Alınan
karar gereğince, bu tasarı İç Tüzük’ün 91’inci maddesi kapsamında temel kanun
olarak görüşülecektir. Bu nedenle tasarı tümü üzerindeki görüşmeler tamamlanıp
maddelerine geçilmesi kabul edildikten sonra bölümler hâlinde görüşülecek ve
bölümlerde yer alan maddeler ayrı ayrı oylanacaktır.
Tasarının
tümü üzerinde ilk olarak Halkların Demokratik Partisi Grubu adına Hakkâri
Milletvekili Adil Zozani konuşacaktır.
Buyurunuz
Sayın Zozani.
ADİL
ZOZANİ (Hakkâri) – Teşekkür ederim Sayın Başkan.
Değerli
milletvekilleri, İş Güvenliği torba Kanun Tasarısı üzerine söz aldım. Hepinizi
saygıyla selamlıyorum.
Belki de 24’üncü
Dönem yasama çalışmalarının son faaliyetini ya da son günlerini yaşıyoruz. Son
konuşmalarımız olmasa bile artık sona doğru geldik. Şimdi, gönül isterdi ki biz
burada bu son faslı bir arada geçirirken iyi olan şeyleri daha çok ön plana
çıkarıp, iyi olan şeyler üzerinden konuşup, toplum yararına olan çalışmaları
nihayete erdirip 24’üncü Dönemi öyle kapatma arzusu içerisindeydik. 
Şimdi, kısmen bu
iş güvenliği torba tasarısını konuşurken… Tamamını inceledik, yani, bunun
içerisinde, işte “’Bardağın dibinde biraz su vardır.’ diyebileceğimiz hususlar
söz konusu değil midir?” diye baktık. Şimdi, bardağın dibinde kısmen su var ama
bu defa da o suyun içine nelerin damlatılmış olabileceği kaygısı uyandı ve onu
bir laboratuvar ortamına götürme ihtiyacı duyuyoruz. Değerlendireceğiz,
üzerinde ayrıntılarıyla konuşacağız, tartışacağız. 
Biz özellikle
çalışma yaşamında toplumun yararına olan her türlü düzenlemeye şimdiye kadar
destek verdik, bundan sonra da destek vermeye devam edeceğiz. Toplumun yararına
olan işlerde hiç kimse bizden aksi bir tutum takınmamızı beklemesin.
Şimdi, konuşma
dosyamı evirdim çevirdim, neresinden başlayayım diye çok düşündüm, her
defasında elim bu listeye gitti. Bu listede ne var? 
Hükûmet yok
yerinde, biz neyi tartışıyoruz Sayın Başkan?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Buradayım, buradayım Sayın
Zozani, geliyorum. 
ADİL ZOZANİ
(Devamla) – Bu listenin içerisinde ne var diye baktık. Liste, tamamıyla, 2014
yılında iş kazaları sonucu yaşamını yitiren insanların listesi. İsimlerini
saysam, isimlerini okumaya kalkışsam bu yirmi dakika içerisinde bitirme şansım
yoktur, mümkün değil. Bakın, bu listedeki isimleri okumaya kalkışsam bana
tanınan süre içerisinde bu listeyi bitirme şansına sahip değilim çünkü söz
konusu listede tam 1.600 işçinin ismi geçiyor, iş kazaları sonucu yaşamını
yitiren 1.600 emekçinin adı geçiyor. 
Şimdi, bu
emekçilerden bir kısmı Soma emekçisi, o 301 emekçinin adı geçiyor ayrıca.
Görüşeceğimiz bu tasarıda, bu emekçilerin arkasından devlete, bizlere emanet
kalmış aileleriyle ilgili bir düzenleme, onların derdine derman olabilecek,
onların acısını biraz dindirecek bir düzenleme söz konusu mu? Bütün
ısrarlarımıza rağmen, değil bu yaşamlarını yitiren emekçilerin ailelerine,
ailelerinin acılarına bir nebze derman olabilmek, o emekçilerin arkadaşları şu
anda tazminatlarını alabilmek için eylem faktörünü devreye koymak durumunda
kalıyorlar. 
Söz verdiniz,
Hükûmet bunlara söz verdi. Soma acısı ilk gününden itibaren kendini
hissettirirken Başbakan, Cumhurbaşkanı, bakanlar, iktidar partisinin temsilcileri
bir bir ortaya çıktılar, sözler verdiler, “Bir daha yer altında bu tarz iş
faciaları, iş katliamları söz konusu olmasın.” diye sözler verdiler. 
Eğer ki Hükûmet
bu konuda olumlu adım atmış olsaydı belki bu tasarının görüşmelerini saatler
önce başlatma imkânımız olurdu. Hükûmet nede diretiyor, Türkiye kamuoyunun,
herkesin bilmesini istiyoruz. Biz muhalefet olarak Hükûmete diyoruz ki: “Yer
altında çalışan insanlarımızın can güvenliğini teminat altına alalım. Dünyada
bunun örnekleri ne şekildeyse Türkiye'de de o şekilde yapalım. Yer altında
kazmayla, kürekle çalışan insanların hayatını teminat altına alacak, yaşam
güvencesini sağlayacak, asgari ölçeklerdeki tedbirleri sağlayalım.” 
Siz de Hükûmet
olarak bütün bakanlarıyla, Başbakan ve iktidar partisi yetkilileriyle bu
facialar yaşanırken, özellikle Soma faciası yaşanırken çıktınız, söz verdiniz;
Ermenek faciası yaşanırken çıktınız, söz verdiniz, “Yaşam odası kuracağız.”
dediniz. Saatlerdir ikna etmeye çalışıyoruz. Saatlerdir yaşam odasına Bakanı ve
Hükûmeti ikna etmeye çalışıyoruz. Bu yaşam odalarını kurmak ve kurdurmayı
zorunlu hâle getirmek Hükûmete ne kaybettirir? Hiçbir şey kaybettirmez ama yer
altına inen on binlerce emekçinin yaşamını güvence altına alır. Bu tasarıyla
ilgili görüşmelerin bu saatlere kadar sarkmış olmasının bir tek sebebi bu. Şu saat itibarıyla
da ikna değil Hükûmet.
İkinci
önemli husus: Bakın, TKİ, taşeron firmalara, ihale usulü belirsiz olmak üzere
-ki burada çok tartışıldı- pek çok ocağı devretti, redevans anlaşması yaptı.
Yasal olarak ana yüklenici olduğu hâlde, redevansla iş alan işveren, işçisinin
tazminatını ödemediği zaman, daha birkaç ay önce Parlamentonun kabul ettiği
yasa diyor ki: “Ana yüklenici, bu tazminatları ödemek mecburiyetindedir.”
Hükûmet diyor ki: “Yok, ana yüklenici ödemesin. Devletin cebinden beş kuruş
çıkmasın.” Ya, devletin cebi, sizin cebiniz değil ki. Devletin cebi, toplumun
cebidir, halkın cebidir. Devletin cebi, halktan toplanan vergilerle oluşuyor.
Niye, o işçilerimizin, mağdur olan işçilerimizin, emekçilerimizin
mağduriyetlerini giderme konusunda bu kadar ayak diretiyorsunuz? Emin olun,
işveren lehine bir düzenleme söz konusu olsaydı hiç diretmeyecektiniz, anında
geçirirdiniz, pek çok örnekleri de vardır. Ama bu konuda ısrarcısınız, “Yok
yapmayız.” diyorsunuz. Peki, yapmayınca ne oluyor? 
Karneniz şurada, bu
karne, bu tablo size çok defa söylendi: İktidara geldiğiniz günden itibaren
2002 yılında 146 işçi, 2003 yılında 811 işçi, 2004 yılında 843 işçi, 2005 yılında
1.096 işçi, 2006 yılında 1.601 işçi, 2007 yılında 1.044 işçi, 2008 yılında 866
işçi, 2009 yılında 1.171 işçi, 2010 yılında 1.454 işçi, 2011 yılında 1.710
işçi, 2012 yılında 878 işçi, 2013 yılında 1.235 işçi, 2014 yılında 1.600 işçi,
2015 yılı Şubat ayı sonu itibarıyla 206 işçi, hâlen de devam ediyor, ölümler
devam ediyor. Orta Doğu’da savaş yaşayan ülkeler bile ancak bu kadar can kaybı
veriyor. Bu fecaatin önüne geçecek tedbirleri konuşalım istiyoruz, bu tasarıda
bu tedbirler olsun istiyoruz ama Hükûmet buna yanaşmadı. 
Hükûmetin
sözünü tutmadığı bir husus daha var. Yer altındaki çalışma süresini sözüm ona
günde altı saate indirecektiniz, ilk onu çiğnediniz. Altı saati ne yaptınız?
Cumhurbaşkanı söz verdi, Başbakan söz verdi, yer altındaki çalışma süresini
günde altı saate indirecektiniz. Ancak bu sözünüzü de hemen unuttunuz. Tasarıyı
Plan ve Bütçe Komisyonuna getirdiğiniz zaman altı saat olarak getirdiniz, ondan
sonra işveren lobisine boyun eğdiniz. Açıkça ifade ediyorum, işveren lobisiyle
baş edemediniz. Size şantaj uygulandı. İşveren lobisi, Hükûmete şantaj yaptı.
Neydi o şantaj? Dedi ki: “Siz bunu çıkarırsanız, biz de işçileri işten
çıkaracağız.” Bu şantaja boyun eğdiniz ve söz verdiğiniz hâlde sözünüzü çiğnediniz, işverenin
istediği şekilde düzenleme yaptınız. 
Şurası açık ki
geride bıraktığımız süre içerisinde, başta Soma ve Ermenek faciasından kaynaklı
olarak verdiğiniz hiçbir sözü tutmadınız, halk önünde verdiğiniz hiçbir sözün
arkasında durmadınız; hepsini çiğnediniz, bütün sözlerinizi çiğnediniz. Şimdi,
çıkacaksınız burada, efendim, “Şunu yaptık, bunu yaptık.” diyeceksiniz.
Sözünüzün arkasında durduğunuzu iddia edebilecek misiniz? Biz yer altında
çalışan işçimize dedik ki: Yer altındaki günde çalışma süreniz altı saattir.
Siz bu sözü verdiniz ve şimdi buraya çıkıp konuştuğunuzda “Bu sözümüzün arkasında
durduk.” diyebilecek misiniz? “Biz yaşam odalarını kuracağız.” dediniz. Kime
karşı söylediniz? Emekçilere karşı söylediniz. Belki şu saat itibarıyla yer
altında çalışan on binlerce emekçi itibarıyla söylüyorum, hepsine söz verdiniz,
dediniz ki: “Yaşam odası kuracağız.” Buraya çıkıp konuştuğunuzda “Biz bu
sözlerimizin arkasında durduk.” diyebilecek misiniz? Diyebiliyorsanız “İş
yaptık.” dersiniz ama diyemezsiniz çünkü bu sözlerin hiçbirini tutmuyorsunuz. 
Tekrar ediyorum,
kamuoyunun bunu açıkça bilmesini arzu ediyorum, saatlerdir, hatta dünden bu
yana –Komisyon safhalarını saymıyorum- Hükûmeti bu konuda ikna etmeye
çalışıyoruz ama Hükûmet bu konuda ikna değil. Bundan sonra ikna olur mu
bilmiyoruz ama bu Hükûmet, emekçinin yararına olabilecek hiçbir düzenlemeye
imza atmıyor, imza atmaktan imtina ediyor. Bir sebebi var ama bunun. Sebebi şu:
Türkiye ekonomisi krizde, farkındayız. Dış yatırımcı Türkiye’ye gelmiyor, bunun
da farkındayız. 
Şimdi,
Türkiye’yi, uluslararası sermayedarlara ucuz emek gücü üzerinden cazibe merkezi
durumuna getiren bir Hükûmet anlayışıyla karşı karşıyayız. Türkiye’de yatırım
yapmak isteyene ya da yatırım yaptırmak istediklerine şunu söylüyor Hükûmet:
“Efendim, gelin, Türkiye’de yatırım yapın. Emek ucuz, işçiyi tepe tepe
kullanabilirsiniz, ölürse de tazminat vermek mecburiyetinde değilsiniz.” Açıkça
söylediği bu. 
Şimdi, yıllar
önce, dönemin Başbakanı, şimdinin Cumhurbaşkanının “Çin’leşiyoruz.” dediği
lafın esprisi açığa çıkıyor, anlam buluyor. Sizin “Çin’leşmek”ten kastınız
budur. Türkiye’yi ucuz emek cennetine, emekçi açısından cehennemine çevirdiniz.
Şimdi, eserinizle övünebileceğiniz kadar övünün. Maalesef, toplum yararına
düzenlemelerden söz edemiyoruz ve bunların kayda geçmesini arzu ediyoruz. 
Defalarca
söylendi, bir daha söyleyeyim: Maliye Bakanı her çıktığı yerde, her defasında
farklı bir bilanço veriyor ama Türkiye’de TOMA’ya, savaşa, kurşuna yaptığınız
yatırımlar, eğer insanların refahına, çalışma koşullarının iyileştirilmesine
dönük yaptığınız yatırımlar olmuş olsaydı, Türkiye’de tek tek tespit edilmiş
yaklaşık 2 bin civarında yaşam odası kurabilirdiniz. Bunun ne kadar
maliyetiyle? Bunun dörtte 1’i maliyetiyle yapardınız. Maliye Bakanı, “Otuz
yıllık savaşta devletin kasasından 1,2 trilyon dolar civarında para çıktı.”
diyor ya, eğer bu paranın dörtte 1’ini sarf etmiş olsaydınız 2 bin civarında
yaşam odası kurabilirdiniz. 
Bugün de o
şansınız var, bunu kurabilirsiniz, kurdurabilirsiniz ama siz toplumun baskısını
önemsemiyorsunuz, toplumun baskısı size hafif geliyor; sermayedarın, ensesi
kalının baskısı size ağır geliyor, onunla baş edemiyorsunuz. Nedendir bilmeyiz
ama siz aksini ispat edemediğiniz sürece göbekten bağlısınız; bu nedenle, o
baskıya boyun eğmek durumunda kalırsınız. Sermayeye göbekten bağlı olduğunuz
için de emekçinin, yoksulun hakkını, değil savunmak, kazanılmış haklarını geri
alma gayreti içerisindesiniz. Sendikalar her gün kapınızda, her gün
tartışıyorlar, sözün bittiği yerde eylemle bunu ifade etmeye çalışıyorlar ama
siz bu konuda adım atma bir tarafa, hiçbir şekilde bunları duymak
istemiyorsunuz, bu baskıyı hafife alıyorsunuz. 
Bu baskı sizi
götürür. Emin olun, zulüm hiçbir yerde, haksızlık hiçbir yerde abat olmamıştır.
Bu, haksızlıktır, halk bu haksızlığı görüyor, gördüğü yerde de artık hesabını
soracak. Belki de cumhuriyet tarihinde halkın en fazla avans tanıdığı
hükûmetler sizin döneminizin hükûmetleridir. Ama bu avans tükendi sizin
açınızdan çünkü bu karne, biraz önce ifade ettiğim karne, artık kabul
edilemeyecek bir karne durumuna geldi. Herkes şu istatistiği görecektir. Halk
bu istatistiği biliyor.
(Mikrofon
otomatik cihaz tarafından kapatıldı)
ADİL ZOZANİ
(Devamla) – AB’nin 27 ülkesine nazaran sizin iş güvenliğinizle ilgili
istatistiğiniz budur, tablonuz budur. Bu grafik, AKP hükûmetlerinin grafiğidir,
tablosudur, karnesidir. Dolayısıyla, bence artık sizler açısından yolun sonuna,
halk iktidarları açısından yolun başlangıcına geldik.
Sizleri saygıyla
selamlıyorum. (HDP sıralarından alkışlar)
BAŞKAN –
Teşekkür ederiz Sayın Zozani.
Cumhuriyet Halk
Partisi Grubu adına İstanbul Milletvekili Süleyman Çelebi.
Buyurunuz Sayın
Çelebi. (CHP sıralarından alkışlar)
CHP GRUBU ADINA
SÜLEYMAN ÇELEBİ (İstanbul) – Sayın Başkan, değerli arkadaşlarım; hepinizi
saygıyla, sevgiyle selamlıyorum.
Aslında,
görüştüğümüz kanun tasarısı iş sağlığı ve iş güvenliği ama yine bir torba yasa.
Bu torba yasanın içinde yine yok, yok. Plan ve Bütçe Komisyonunda görüşülmesi
gereken bütün yasalar bu kanunda görüşüldü. Sağlık, Aile, Çalışma ve Sosyal
İşler Komisyonunda görüşülmesi gereken Sosyal Politikalar Bakanlığıyla ilgili
bütün yasalar ise başka komisyonlarda görüşüldü. Yani bir ters yatırma projesi
var ya iktidarın, bunları sonuna kadar uyguluyorsunuz. Bu konuda bu Hükûmete
bir ödül vermek lazım. Yani ters köşeyi bu kadar çarpıtan, ters köşe yapan,
bunu uygulayan bir iktidar daha yeryüzüne gelmemiştir değerli arkadaşlarım. 
Bakın, aylarca
komisyonda çalıştık, alt komisyonda çalıştık. Daha önce sakat doğan İş Sağlığı ve İş Güvenliği
Yasası’nda, Sayın Bakan, size ve oradaki Komisyon üyelerine dedim ki “Bu yasa,
bu sorunu çözmez. Bu yasa, iş sağlığı, iş güvenliği yasası değildir.” Rica
ettim, yalvardım, “Gelin, uluslararası sözleşmelere uygun, ILO standartlarına
uygun, Avrupa direktiflerine uygun bir düzenleme yapalım.” dedim ama
anlatamadık. Ne zaman insanlar ölüyor bu ülkede, ne zaman iş cinayetleri
oluyor, ne zaman Soma’da iş cinayetleri oluyor, Ermenek’te oluyor hemen bir
yasa gündeme geliyor çünkü kendilerinin yaptığı hatalı davranışı buradan
kapatmaya çalışıyorlar. 
Şimdi
bakın, başka çağdaş ülkelerde bu uygulamalara tabi olan bakanlar bir gün o
koltukta oturmazlar değerli arkadaşlar. Sorumluluk gereği, vicdani olarak
derler ki “Evet ya benim de bu süreçten sorumluluğum var ve istifa etmeliyim.”
İstifa da bir onurlu iştir. İstifa etmek ve bu sonucu bu anlamda sonlandırmak
da bir erdemliliktir. Bu yapıldı mı? Hayır. Tam inadına, tam tersine
koltuklarını korudular ama cinayetleri sürdürmeye devam ettirdiler. Bu
cinayetleri böyle söylerken biraz önce rakamlar da verildi, tablo da belli.
Dünyada iş kazalarında 3’üncü ülkeyiz, Avrupa’da 1’inci ülkeyiz. Yani bununla
övünüyor Türkiye. Neyiyle övünüyor? İşte, “16’ncı büyük ekonomiye sahibiz…”
Nasıl övünüyor? “17’nci büyük ekonomiye sahibiz…”
HAYDAR
AKAR (Kocaeli) – 19 oldu, 19. 19, 17’den büyükmüş. Şimdi onu anlatmaya
çalışıyorlar.
SÜLEYMAN ÇELEBİ
(Devamla) – Şimdi 19’uncuyuz da böyle övüne övüne iktidar nasıl büyüdüklerini
anlattı. Bunun bedelini kim ödedi? Soma’daki işçiler ödedi. Bunun bedelini kim
ödedi? Ermenek’teki işçiler ödedi. Bunun bedelini kim ödedi? Hani “Güzel
öldüler.” dediğiniz, “Fıtratında vardır ölümler.” dediğiniz Zonguldak’taki
işçiler ödedi. Kim ödedi? On üç-on dört saat çalıştırdığınız, sömürdüğünüz
işçiler ödedi. Kim ödedi? Taşeron çalıştırdığınız işçiler ödedi. Kim ödedi bu
bedeli değerli arkadaşlarım? Asgari ücretle çalıştırdığınız,
yoksullaştırdığınız, açlık sınırı altında çalıştırdığınız, Sayın Bakanın da “Bu
maaş çok bile.” dediği açlık sınırı altında çalıştırdığınız insanlar bu bedeli
ödedi.
Türkiye’de
TÜİK’in rakamları, TÜRK-İŞ’in, HAK-İŞ’in, KAMUSEN’in, MEMURSEN’in, sizin yandaş
sendikanızın bile rakamları 1.340 lirayken açlık sınırı siz, 830 liralarla, 900
liralarla övündünüz, çok iyi maaşlar verdiniz(!)
Peki, şimdi,
onun sonucunda ne yaptınız o işçileri? On iki, on üç, on dört saat
çalıştırdınız değerli arkadaşlar.
Şimdi, 1 Mayısın
doğuşu nedir, soruyorum. Amerika’da bundan tam yüz otuz yıl önce 1 Mayıs olma
nedeni kölelik koşullarında çalışmaya karşı baş kaldırıştır, sekiz saatlik iş
gününü elde etme mücadelesidir.
Ne yapıldı? Sekiz
saatlik iş gününü elde etmek için insanlar katledildi, öldürüldü, insanlar idam
edildi, infaz edildi. Bugün hâlen bizim ülkemizde -Avrupa ortalamasına göre-
Türkiye’de ortalama çalışma süresi elli iki saat, elli dört saat diye övünen
bir iktidarla karşı karşıyayız.
Dolayısıyla,
değerli arkadaşlarım, bu yasanın özüne ilişkin çok gerçekçi ve yapıcı
önerilerimiz Komisyonda kabul görmedi. Eğer gerçekten cinayetleri önlemek
istiyorsanız, eğer gerçekten artık iş cinayetlerine son verilmek isteniyorsa,
dedik ki, bu iş sağlığı, iş güvenliği uzmanlarını bağımsız bir yapıda
oluşturalım. İşverenin güdümünde, işverenin maaş verdiği iş sağlığı, iş
güvenliği uzmanları işverene rağmen rapor yazamaz dedik. Yazdığı raporu alan
işveren, onu derhâl işten çıkartır dedik. Gelin, özerk bir yapı olsun. Bu özerk
yapıda bakan olsun, Çalışma Bakanı olsun, işveren örgütü olsun, sendikalar
olsun, meslek örgütleri olsun ve bu kurulun oluşturduğu bağımsız bir yapı, iş
sağlığı, iş güvenliğiyle ilgili düzenlemeleri orada yapsın ve tedbirleri onun
aracılığıyla yapalım dedik. Ne oldu? Reddetti Komisyon. 
Aylarca bu
yasada değerli arkadaşlarım… Dün bakanla uzun bir çalışma yaptık, bugün de
çalışma yaptık. Buradan bütün medyaya sesleniyorum: Her şeyi iktidara yazmayın.
Eğer bugün birkaç tane maddenin çekilmesinde, birkaç tane maddenin düzelmesinde
eğer bir katkı olduysa bu katkı, muhalefetin ısrarlı bir direnişi sonucu
olmuştur. Bunu bir tarafa yazın. Bunu gazeteler de yazsın. Basın da artık bizim
hakkımızı versin. Cumhuriyet Halk Partisinin bu konuda ortaya koyduğu çabayı,
iradeyi de lütfen yazın. Her şeyi iktidara yazmayın. Her şeyi iktidar yapıyor
diye görmeyin. Aylarımızı, günlerimizi, gecelerimizi verdik; çabalarımızı
verdik. O çabaları lütfen bir tarafa not edin.
Bakın değerli
arkadaşlar, bu yasayla ilgili bir tek madde düzenlemesinde devletin 165 milyon
lirasını kurtardık, eski parayla 165 trilyonunu kurtardık. Nereden kurtardık?
Teşvikle ilgili bir düzenleme geldi. Üç saat bu maddeyi tartıştık arkadaşlar,
Komisyonda üç saat. Daha önce kanunda yapılan bir düzenleme. O düzenlemede,
biliyorsunuz, her istihdama -artmasına göre- sigorta ve vergiden muaflığı
içeren bir teşvik düzenlemesi var. Biz teşvike karşı değiliz. İstihdamın
teşvikine yönelik bir proje ve biz buna katkı sunduk daha önce de. Ama bu
teşviki alanlar, böyle istihdam yapmadığı hâlde, böylesi bir işçi
çalıştırmadığı hâlde, devleti dolandırmışlar, devletin parasını almışlar;
Komisyona öneri geliyor, yasa teklifi, Bakanlıktan, deniliyor ki: “Bu,
vermeyen, devleti dolandıranların parasını affedelim.” Çok ciddi direndik. Çok
ciddi bir direniş gösterdiğimi buradan, bu kürsüden ifade etmek istiyorum.
Komisyonu son dakikada ikna ettik ve en sonunda en azından faizlerinin affını
sağladık. Yani anaparanın, devletin, o yetimlerin parasının o işverenlere
peşkeş çekilmemesi adına direndik, direndik ve yetimin bu, hakkını onlara
peşkeş çekmedik. Bu bile tek başımıza direnişin ne noktada olduğunu gösteriyor
değerli arkadaşlarım. (CHP sıralarından alkışlar) 
Değerli
arkadaşlarım, gene bu yasada, uzaktan çalışma; gene bu yasada, 2’nci maddede
yapılan düzenlemeyle keyfî işten atılmalar… Yani uyarıları dikkate almayan
işverenlere para cezası veriliyor ama 3 tane uyarı -işte, miğfer giymedi, şapka
giymedi diye- yapılan işçinin kıdem tazminatsız fesih hakkını getiren düzenleme
konusunda da çok direndik. 
Başka nerede
direndik? Başka şurada direndik değerli arkadaşlarım: Uzaktan çalışma gibi,
yeniden sermaye eliyle bu kölelik koşullarını dayatan uygulamalara karşı
direndik. 
Tabii, madde
ayrıntılarına daha sonra bölüm bölüm gireceğiz, o maddeyle ilgili yaptığımız
çalışmaları tek tek anlatacağız ama şunu özellikle söylüyorum değerli
arkadaşlar: Bir önemli düzenleme var, Soma’daki, Ermenek’teki arkadaşlarımızla
ilgili yapılan bir düzenleme var, onların aileleriyle ilgili yapılan bir
düzenleme var. Bu düzenlemede onlara bazı haklar tanınıyor, biz de bunu sonuna
kadar destekliyoruz. Ama değerli arkadaşlar, Plan Bütçe Komisyonuna geldi
Zonguldak’taki işçiler, “Biz bu haktan niye yararlanamıyoruz? Biz daha önce
Soma’da ölmediğimiz için mi yararlanamıyoruz, biz Ermenek’te ölmediğimiz için
mi yararlanamıyoruz? O tarihlerde bizim eşimiz, çocuklarımız ölmediği için mi
bizi yararlandırmıyorsunuz?” diye sordular. Plan Bütçe Komisyonu Başkanı Sayın
Berber bunu benim kışkırttığımı söyledi hatta Komisyonda. Benim haberim yoktu.
Sonuçta söz verdi, “Bu iş çözülecek.” dedi. Sayın Berber de burada, şimdi
huzurumuzda. Ne oldu o söz? Onların sorununu çözeceğini vadettin, onlarla
konuştun, niye sözünüzde durmuyorsunuz? Niye hâlen o maddeyi kapsamlı bir
şekilde…
RECAİ BERBER
(Manisa) – “Kışkırttı.” filan demedim yani, Başkan, öyle “Kışkırttı.” filan
demedim…
SÜLEYMAN ÇELEBİ
(Devamla) – 2003’ten sonra madenlerde, diğer yerlerde yitirdiğimiz
arkadaşlarımız için bu uygulamayı yapmaktan niye kaçınıyorsunuz? Bir kalemde
300 trilyon, 500 trilyon, 1 milyar verirken 10 milyon lira, 20 milyon lira bir
parayı niye esirgiyorsunuz bu vatandaşlardan? Çünkü sermaye lehine her şeyin
yapılması için, elinden geliyor, direniyor iktidar ama emekçiye gelince
“Sürünün.” diyor, emekçiye gelince hâlen “Kölelik koşullarında devam edin.”
diyor değerli arkadaşlarım. 
Yine, değerli
arkadaşlarım, Soma’da işçiler işten atıldı. Biliyorsunuzdur herhâlde, 1.800
kişi Soma’da, Manisa’da işten atıldı. İstedikleri bir şey vardı, tek bir şey:
“Ya, bizim kıdem tazminatını bu devrettiğiniz işveren vermiyor.” Asıl işveren
TKİ. Ya, bugün de sabahtan beri bununla uğraşıyoruz, dün, günlerdir bunun için
uğraşıyoruz. “Şu, arkadaşların alın teri olan kıdem tazminatını ödeyin.” dedik.
“Yok efendim, biz ona karışmayız. Orada, bizim, daha önce ihaleyi alan şirket
muhatap. O TMSF’ye devredildi. TMSF ödesin.” Ne zaman ödeyecekse TMSF?
Yargı kararları
uygulanmadı. Yargı kararlarının uygulanacağı üç yıl, beş yıl o insanlar aç
susuz, Soma’daki işçiler perperişan değerli arkadaşlar. Yalvardık yakardık.
Bizim yalvarışımız… Kendimiz için biz yalvarmayız; biz bu ülkenin emekçileri
için yalvardık, bu ülkenin çalışanları için, bu ülkenin haksızlığa uğrayanları
için yalvardık yakardık. “O maddede direniş var.” Diğerinde? “Direniş var.”
Neden? “Bütçe ona imkân tanımıyor.” Ama bugün Başbakan -biraz sonra göreceğiz-
bol keseden, diğer konuda her türlü şeyi yapıyor. Ama mağdur edilenlerin, hakkı
yenenlerin, alın teri döküp orada yaşamlarını yitirenlerin hakları verilmiyor.
Bu mu vicdan, bu mu insanlık, bu mu adalet? Eğer adaletiniz buysa batsın bu
adalet arkadaşlar. Batsın diyorum, bunu söylüyorum. (CHP sıralarından alkışlar)

Değerli
arkadaşlarım, bizim derdimiz, muhalefet olarak işi yokuşa sürmek değil; bizim
derdimiz, bizim içtenliğimiz… Sayın Bakan da bunu çok iyi biliyor, Komisyon
üyeleri de biliyor, asla işi yokuşa sürme diye bir derdimiz yok. Güzel, halk
yararına getirilen her düzenlemenin altında bizim imzamız vardır. Halkın
aleyhine yapılan her düzenlemeye karşı da bizim direnişimiz vardır, o direnişi
sonuna kadar burada da sürdüreceğiz. Halk yararına olan her şeyin de arkasında
duracağız ve alkışlayacağız değerli arkadaşlarım. 
Dolayısıyla, bu
yasanın bütününe ilişkin, bu sorunu kökten çözmediğini bir kez daha ifade
ediyorum. Bu sorunun gene rafa kaldırıldığını, pansuman tedavisiyle
geçiştirildiğini, bu kanunun da bu sorunların büyük bir bölümünü çözmeyeceğini
bir kez daha buradan deneyimimle haykırıyorum. Bu deneyimime bugüne kadar saygı
duymayanlar oldu; ben bu deneyimimi Tuzla’dan alıyorum, ben bu deneyimimi
Davutpaşa’dan alıyorum, ben bu deneyimimi Beylikdüzü’nde inşaatlarda ölenlerden
alıyorum, ben bu deneyimimi Soma’dan alıyorum, ben bu deneyimimi Ermenek’ten
alıyorum, ben bu deneyimimi Mecidiyeköy’deki asansörde ölen vatandaşlardan
alıyorum ve artık ne deneyeceksiniz bilmiyorum. Daha kaç kişi ölecek ki esaslı,
gerçekçi, kalıcı bir yasa çıkartacaksınız? Soruyorum, bir kez daha
yalvarıyorum. Gerçekçi, çözüm üreten bir yasayı bir kez daha bizim
önerilerimizi dikkate alarak sonlandıralım diyorum, böyle bir talebim var.
Son olarak şunu
söyleyeceğim: Değerli arkadaşlar, sendikalarla ilgili düzenleme, işte,
Karayollarıyla ilgili yapılan düzenlemeler, yargı kararları… Bakan söz verdi,
Başbakan söz verdi, herkes bizi bekliyor; 4/C’liler buradan imdat çağrısı
yapıyor, 4/B’liler yapıyor, atanamayan mühendisler, atanamayan öğretmenler
yapıyor. Türkiye’nin gerçek sorunu işsizlik ve yoksulluktur, Türkiye’nin gerçek
sorunu şu anda gerçekten inim inim inleyen vatandaşların sorunudur. Biz bu
ülkede bunları çözmek yerine suni gündemlerle başka şeyler yaptık değerli
arkadaşlar. 
Şimdi, şöyle bir
şeyi özellikle paylaşmak istiyorum: Yaşa takılan emekli vatandaşlarımızın
sorunu var, emeklilerimizin sorunu var. Orayla ilgili, Başbakan bugün müjde
gibi verdi ama onlar sadaka istemiyorlar, onlar daha önce bir sadaka aldılar.
Gerçekten onurluca, onlara, onların yaşamını sürdürecek bir maaş, onların
gerçekten yaşamını sürdürecek emekli ikramiyesi istiyorlar, bayramlarda iki
maaş en azından “Çocuklarımıza, torunlarımıza dolu gidelim.” diye. Onların
haklarını korumak adına da burada düzenleme yapılacak ama gene seçim öncesi
yapay düzenlemeler olacak.
Son cümlem de
sendikalarla ilgili. En azından Bakan, son dakikada insafa geldin, geldin
vallahi yani hakkını da yemem. Yani gıdım gıdım, zorla, hani gene yok edilen
sendikalar, barajı aşamayan sendikalar için “bir ay” deyip Komisyonda, şimdi en
azından bir yıl sürecine gelmiş olmasını… 
İyi yaptığınıza
teşekkür etmeyi biliriz ama yanlışların hep karşısında duracağımızı bir kez
daha söylüyorum, hepinizi saygıyla sevgiyle selamlıyorum değerli arkadaşlar.
(CHP sıralarından alkışlar)
BAŞKAN –
Teşekkür ederiz Sayın Çelebi.
Milliyetçi
Hareket Partisi Grubu adına Samsun Milletvekili Cemalettin Şimşek. 
Buyurunuz Sayın
Şimşek. (MHP sıralarından alkışlar)
MHP GRUBU ADINA
CEMALETTİN ŞİMŞEK (Samsun) – Sayın Başkan, değerli milletvekilleri; 687 sıra
sayılı Kanun Tasarısı’nın tümü üzerinde Milliyetçi Hareket Partisinin
görüşlerini sizlerle paylaşmak üzere huzurlarınızdayım. Bu vesileyle yüce
heyetinizi saygılarımla selamlarım.
Değerli
milletvekilleri, bir dönemin daha sonuna geldik. Konuyla ilgili konuşmama
geçmeden önce, sizinle 24’üncü Dönemle ilgili görüşlerimi paylaşmak istiyorum.
Ben, önceki dönemlerde Parlamentoda değildim, onları bilemiyorum, ancak 24’üncü
Döneme baktığımda Meclisimizin karnesinin hiç de iyi olmadığını düşünüyorum.
Maalesef, iktidar bu dönemde Meclisimizi verimli çalıştıramamış, halkın
sorunlarını çözecek, onların dertlerine derman olacak yasalar yerine, yandaşı
koruyan ve onlara rant sağlayan, ya iktidarın büyük yolsuzluk ve
hırsızlıklarının üstünü örtmek için ya bölücü teröristlerle yapılan
pazarlıklarla, onlara verilen tavizlerle ilgili olarak ya hukuk ve demokrasiyi katletmek,
ülkemizde otoriter bir yapı oluşturmak ve ülkeyi tek adam idaresine teslim
etmek adına getirilen yasalarla Meclis gündemi meşgul edilmiş, muhalefetin
olumlu katkılarına kulak tıkanmış, iktidar milletvekilleri ise burada parmak
kaldırma adına nöbet tutmuşlardır. 
Değerli
milletvekilleri, işte şimdi siz diyeceksiniz ki: “Ama biz çok oy aldık.” Eğer
çok oy almak ile doğru işler yapmak arasında doğru orantı olsaydı, sizin baş
tacı ettiğiniz Sayın Recep Tayyip Erdoğan’ın geçmiş iktidarları eleştirme hakkını,
bu mantıkla, kendinde görmemesi gerekirdi. Niye? Onlar da oy çokluğuna dayalı
olarak iktidara geldiler ve bu mantıkla, yanlış yapmaları mümkün değildi. Ha,
onların eksikleri, yanlışları var mıdır? Vardır elbette ancak sizin
yaptıklarınızı görünce onların eksiklikleri gerçekten çok masumane kalır. O da
başka çünkü geçmiş dönemlerde hiç bu kadar yandaş korunmamıştı, ülke hiç bu
kadar talan edilmemişti, medya bu dönemdeki kadar tehdit altında olmamıştı,
cumhuriyetin kazanımlarından geri adım atılmamıştı, millî orduya kumpas
kurulmamıştı, başta Emniyet teşkilatı olmak üzere kamu kurumları böyle baskı ve
zulüm görmemişti, sözde “çözüm” diyerek ülkemizin bir bölgesi teröristlere
teslim edilmemişti, beceriksiz dış politikalar nedeniyle cumhuriyet tarihinde hiç
bu kadar yalnızlaşılmamıştı. AKP iktidarında sözüm ona en iddialı söylem neydi?
“Biz ülkeyi ekonomik yönden iyi idare ettik, ekonomiyi uçurduk.” diyordunuz ve
daha inançlı ve mütedeyyin bir toplum yaratma iddiasındaydınız, ayrıca bunu da
sizlerle paylaşmak istiyorum. 
Değerli
milletvekilleri, 2002’de gayrisafi yurt içi hasıla 231 milyar dolar, 2013 sonu
itibarıyla ise 823 milyar dolardır. 2002’de kişi başına 3.492 dolar olan millî
gelir 2013 sonu itibarıyla 10.897 dolar olmuştur. Demek ki 2002-2013 sonu
arasında kişi başına düşen millî gelir 7.315 dolar yani yüzde 3,1 artmıştır.
2002 yıl sonu ile 2013 yıl sonu arasında kamu kesimi iç borcu yaklaşık 160
milyar dolar, Türkiye’nin toplam dış borç stoku yaklaşık 250 milyar dolar,
hanehalklarının kredi borcu 150 milyar dolar artmış bulunuyor. Bunlara
cumhuriyetimizin seksen yıllık kazanımı olan kamu kuruluşlarının bu dönemde
özelleştirilmesinden elde edilen 50 milyar dolarlık özelleştirme geliri
eklendiğinde, toplamda 610 milyar dolar borç kaynağı yaratılıyor. 2002-2013 yıl
sonu arasında ülke borcu 210 milyar dolardan 705 milyar dolara çıkıyor yani 3,4
kat artıyor. 
Son
on bir yılda geldiğimiz durumu bu çerçevede değerlendirdiğimizde, kişi başına
gelirimiz 7.315 dolar artarken kişi başına düşen borç miktarı 6.400 dolar
artmış bulunuyor. Yani, bir kişi bankadan kredi çekerek ev alıyor, ev sahibi
oluyor ancak bankaya borcu duruyor. Türkiye’nin büyümesi böyle bir büyümedir.
Asıl mesele, bundan sonraki yıllarda bu kadar büyümeyi borçlanmadan nasıl
yapacağımızdır. Ne ülkemizin ne hanehalklarının ne de özel sektörün daha fazla
borçlanacak hâli kalmamıştır. Dolayısıyla, ekonomistlerin üretime dayanmayan
“sanal büyüme” dedikleri bu olsa gerektir. Ancak, bu dönemde gelir
dağılımındaki bozukluk devam etmiş, en zengin yüzde 20’lik kesim ile en fakir
yüzde 20’lik kesim arasındaki fark 8 kat gibi yüksek bir rakama ulaşmıştır. 
16-65
yaş arası işsizlik oranı yüzde 10,9 gibi çok yüksek bir seviyede seyretmiştir.
Genç işsizlik yüzde 25 civarındadır. En önemlisi, bu dönemde yurt içi
tasarruflar düşmüş, 2013 yılı sonu itibarıyla yüzde 12,5’a gerilemiştir. Bu,
2002’de, kriz döneminde bile yüzde 15,1 gibi bir rakamdı.
Özetleyecek
olursak, bu dönemde büyüme, borçlanmaya dayalı sanal bir büyümedir. Yine bu
dönemde işsizlik artmıştır, ülke tasarruf edemez hâle gelmiştir. Kısacası,
ekonomi duvara toslamış, vatandaş da, kendi geri ödemeleri başlayınca o da
rüyadan uyanmış, “Yandım Allah!” demeye başlamıştır. Bu dönemde bu durum
sandığa da yansıyacaktır diye düşünüyorum.
Değerli
milletvekilleri, yine bu dönemde sosyal yaşamda da bir patlama yaşanmış, kadın
cinayetleri, suç oranları, uyuşturucu kullanma, toplumsal bölünme, boşanmalar,
aile cinayetleri, fuhuş, yozlaşma alabildiğine artmıştır. Ülke, âdeta bir
toplumsal cinnet noktasına gelmiştir. Dünya Ekonomik Forumu’nun yayınladığı
yıllık raporda Türkiye 134 ülkeye göre 126’ncı sırada, siyasette 99’uncu
sırada, eğitimde 109’uncu sırada, ekonomik katılım ve fırsat eşitliği konusunda
ise 131’inci sırada yer almıştır. 
2014 yılında 294
kadın cinayete kurban gitmiş, 2015’te 64 günde 55 kadın katledilmiştir.
Uyuşturucu kullanma yaşı 11’e kadar düşmüş, toplum etnik ve mezhepsel temelde
ayrışmış, bu bizzat Hükûmet politikalarıyla körüklenmiştir. 
Ülkenin bir
bölgesi âdeta ülkeden kopmuş, Türkiye’de 2013 yılında boşanmalar önceki yıla
göre yüzde 1,6 artarak 125.305’e yükselmiştir. 
Cezaevlerindeki
çocuk ve genç suçlu sayısında bir patlama yaşanmaktadır. Uyuşturucu, hırsızlık
ve cinayet suçları rekor kırmaya devam etmektedir. 
14 Ocak 2015
verilerine göre Türkiye’de hapishanelerde 159.396 tutuklu ve hükümlü
bulunmaktadır. Bu, 2014’e göre yüzde 8’lik bir artışı ifade etmektedir. 
Değerli
milletvekilleri, yine ülke, döneminizde demokrasiden, hukuk devletinden, temel
hak ve hürriyetlerden, insan haklarından, özellikle de bu son dönem dediğiniz,
ustalık dönemi dediğiniz dönemde hızla uzaklaşmaktadır. Ülkemizde muhalif
olanların üzerinde müthiş bir baskı vardır. İnsanlar fişleniyor, az aykırı laf
eden herkes polis takibatına alınıyor, karakola götürülüp topluma korku
salınıyor. Bunlar doğru değildir. Bakın, bunun hesabını bir gün verirsiniz.
Adalet bazen bu dünyada, bazen öbür dünyada tecelli eder ama mutlaka tecelli
eder. Bir savcı diyor ki görevinin gereği olarak: 4 tane bakan ve çocukları,
zamanın Başbakanının oğlu, bir iş adamı vesaire bir suç örgütü kurmuşlar.
Bunlar kamu görevini kötüye kullanmak suretiyle menfaat temin etmişler. Bunu
teknik ve fiziki takiple teyit ettiklerini, aralarındaki paraları sıfırlama
konuşmalarını, bir bakanın oğluna akıl verdiğini, “’Ben ona danışmanlık
yapıyordum.’ de.” dediğini Türkiye hep beraber takip etti ve gördü. Esasen bu
bir iddiaydı ancak suç isnat edilenlerin, büyük bir panikle, elinde
bulundurdukları kamu gücünü kullanarak, anında gece yarısı emniyet müdürünü
değiştirerek, arkasından hukuka aykırı olarak cumhuriyet tarihinde ilk kez adli
kolluğa savcının talimatını yaptırmayarak, daha sonra soruşturmayı yapan
polisleri soruşturmaya alarak, görevli savcıları dağıtarak… Esasen kamuoyunda
bunların doğru olduğu kanaatini böyle davranarak siz oluşturdunuz. Bunlar
doğrudur, kesindir artık. Suç isnat edilenlerin eğer suçsuz idiyse mahkeme
önünde aklanma imkânlarını ortadan kaldırdınız. Şimdi, yüzde 90 kamuoyu da
diyor ki: “Bu yolsuzluk ve hırsızlıklar doğrudur. Öyle olmasaydı bağımsız
mahkemelerde yargılanmaktan çekinmezlerdi.” Bu kadar basit değerli arkadaşlar.
Benim 7 Haziranda halkımızın bu yargılamanın önünü açacağından hiç şüphem
yoktur. Türkiye Cumhuriyeti devleti bir muz cumhuriyeti değilse bunların hesabı
hukuk içerisinde mutlaka sorulmalıdır. Ülkemizde demokrasiyi ve hukuk devletini
yaşatmak adına bunu yapmak şart olmuştur.
Değerli
milletvekilleri, bugün ülkemizde çalışma hayatıyla ilgili olarak birçok yasa ve
düzenlemeler bulunduğu hâlde, bu konudaki sorunlar gittikçe artmakta,
uygulamadaki eksiklikler nedeniyle sorunlar bir türlü giderilememektedir.
Yetersiz politikalar nedeniyle ülkemizde işsizlik rekor üstüne rekor kırarken
çalışma hayatında kayıt dışılık yüzde 35-40 gibi sürdürülemez boyutlardadır. İş
sağlığı ve güvenliği konusunda, ölümlü iş kazalarında Avrupa’da sonuncu,
dünyada sondan 3’üncüyüz. Ülkemizde meslek hastalıklarının doğru dürüst bir
tanımı bile yapılmamıştır. 
Çalışma
hayatındaki keşmekeşi yaratan en önemli etkenlerden bir tanesi de ülkemizdeki
emeklilik sistemidir. Çalışma hayatında artık son nokta diyebileceğimiz şey,
devletin denetimlerinin maalesef yetersiz, hantal, bürokrasiye boğulmuş
olmasıdır. Onuncu Kalkınma Programı’nda sayılarının 5 bine çıkarılacağı
söylenen sosyal güvenlik denetmenlerinin sayısı hâlâ 1.200’dür. Çalışma ve
Sosyal Güvenlik Bakanlığı müfettişlerinin çoğu idari kadrolarda çalışıyorlar.
Çalışma ve Sosyal Güvenlik Bakanlığına bağlı SGK’nın denetim elemanları, SGK
müfettişleri ve denetmenlerinden oluşmaktadır. Bakanlığa bağlı iş müfettişleri
ancak iş kazalarıyla ilgilenmektedirler. Aslında, mevcut uygulamada SGK
müfettişleri ve iş müfettişleri iş kazası incelemesi yapıyorlar. Çalışma ve
Sosyal Güvenlik Bakanlığı denetim birimleri koordinasyonsuz çalışmaktadır.
Bakanlığın hem denetim personeli yetersizliği hem de bu koordinasyon eksikliği
nedeniyle ülkede kayıt dışı çalışmanın önüne geçilmesi mümkün değildir. 
Değerli
milletvekilleri, 687 sıra sayılı bu İş Sağlığı ve Güvenliği Yasa Tasarısı
Sağlık, Aile, Çalışma ve Sosyal İşler Komisyonuna Başbakan Ahmet Davutoğlu
imzasıyla 55 madde olarak gelmiş, alt komisyona havale edilen bu tasarı, üst
komisyona tekrar geriye 76 madde olarak dönmüştür. Üst komisyonda iktidar
partisi milletvekillerinin önergeleriyle 89 maddeye çıkarılmış, birbiriyle ilgisi,
alakası olmayan maddeler verilen önergelerle kabul edilmiştir. Bu yönüyle usul
yönünden ve şekil yönünden kanun yapım tekniğine ve de İç Tüzük’e aykırı
olarak, tasarı, Hükûmet tasarısı olmaktan çıkmış, Komisyon tasarısı hâlini
almıştır, önergelerin biri gidip biri gelmiştir. Dolayısıyla, bu kanun tasarısı
içerisindeki maddeler Komisyonda kanun yapım tekniğine aykırı hazırlandığı için
maalesef kapsayıcı olamamıştır. 
AKP’nin gelenek
hâline getirdiği bir torba yasa tasarısıyla yine karşı karşıyayız. Bu tasarı,
birçok bakanlıktaki personele kadro verilmesinden tutun da Yapı Denetimi
Kanunu, İskân Kanunu, Kamulaştırma Kanunu vesair gibi birbirleriyle illiyet
bağı olmayan 32 kanunda değişiklik öngörmektedir. Komisyonumuzla ilgisi olmayan
birçok madde getirilerek geçirilmeye çalışılmıştır. 
Zonguldak
ilimizde ve Şanlıurfa’nın Ceylanpınar ilçesinde vatandaşlarımızın kamulaştırma
ile ilgili sorunlarının çözülmesi isabetli olmuştur. Ancak, ülkemizin diğer
yerlerindeki benzer sorunların çözümsüz bırakılması ise ortada kalmıştır. Bu
konuda verdiğimiz önergelerimiz maalesef kabul edilmemiştir. 
Benzer şekilde,
kamuoyunda Soma yasası olarak bilinen, sadece Soma’daki maden kazasında
ölenlerin yakınlarına tanınan hakların, bu tasarıyla, yine, sadece Ermenek’te
meydana gelen maden kazasında uygulanması öngörülmüş, bizim tüm ölümlü iş
kazalarında mağdur olanlara aynı hakların tanınmasını istediğimiz
önergelerimiz, maalesef, iktidar tarafından reddedilmiştir. Vatandaşlarımız
“Biz de mi toplu olarak ölseydik?” diye bize sitemde bulunuyorlar. Bu, esasen,
Anayasa’mızın 2’nci maddesindeki sosyal devlet ilkesine, 10’uncu maddesindeki
eşitlik ilkesine aykırıdır. 
Yine, emekli
vatandaşlarımız emekliliklerinde ikinci bir iş yaptıklarında, Sosyal Güvenlik
Kurumu emeklilerimizden yüzde 15 sosyal güvenlik destek primi kesmektedir. Daha
önce bu konuyla ilgili vermiş olduğum kanun teklifim de, bu tasarı nedeniyle
vermiş olduğumuz önergemiz de iktidar tarafından dikkate alınmamıştır. 
Meslek
hastalıklarının tespiti kapsamında ülkemizde doğru dürüst bir çalışma yoktur.
Meslek hastalıkları hastaneleri yok denecek kadar azdır. Çalışanlar,
hastalıklarının birçoğunun meslek hastalığı olup olmadığı konusunda bile bilgi
sahibi değillerdir. Bu konuda herhangi bir tedbir alınmamaktadır.
6331
sayılı Yasa çerçevesinde 1 Ocak 2014 tarihinden itibaren riskli işletme
sınıfında yer alan berber, kasap, ayakkabı tamircisi, diş teknisyeni gibi küçük
iş yerlerinin iş sağlığı ve güvenliği konusundaki yükümlülüklerinin 1 Ocak 2016
tarihine ertelenmesi konusunda -bu esnaflarımızın imkânsızlıkları göz önüne
alındığında- verdiğimiz önergemizin değerlendirilmediği görüyoruz. Hâlbuki bu
işletmeler mali açıdan bugün zaten çok zor durumdalar, böyle bir yükü
taşıyabilmek için kendilerine bir hazırlanma zamanı verilmesi gerekirdi.
Ermenek’te
meydana gelen maden kazasında etkilenen Ermenek, Başyayla, Sarıveliler
ilçelerinde faaliyet gösteren esnafımızın banka borçlarının faizsiz ertelenmesi
gerektiği konusundaki girişimlerimiz sonuçsuz kalmıştır.
Tasarıyla
yapı denetim kurumlarına iş sağlığı ve güvenliği konusunda sorumluluk
verilmesini, yetki karmaşası yaratacağı için uygun bulmadığımızı da ifade etmek
isterim. 
Bu
tasarıyla, işçinin evlenmesi, evlat edinmesi veya anne babasının ölümü
nedeniyle izinlerinin yeniden düzenlenmesi uygun bulunmuştur. 14 yaşını
doldurmamış çocukların çalıştırılmaları konusundaki düzenleme de yerindedir.
Yine, otuz yıl üzerinden çalışarak emekliye ayrılan vatandaşlarımızın
haklarının verilmesi bir haksızlığın giderilmesi adına doğru bir uygulamadır.
Değerli
milletvekilleri, eğri oturup doğru konuşmak gerekirse, çalışma hayatında bugüne
kadar sürdürülen klasik yönetim yapısı başarısızdır. Kayıt dışı çalışma almış
başını yürümüş. İş kazası geçiren biri maaş bağlansın diye yıllarca bekliyor.
Sigortasız çalışan gariban yığınların sesini duyan yok. Denetim ve teftiş
birimleri gereksiz iş yüküne boğulmuş, çalışma hayatında denetim paramparça,
sigortalıların çoğu çalıştırıldığı ücret yerine asgari ücretten sigortaya
bildiriliyor. Denetim elemanları etki altında. İş sağlığı ve güvenliği
tedbirleri uygulanmıyor. Kıdem tazminatı alanların oranı onda 1 bile değil. İş
barışı zedeleniyor. Ülkemiz iş kazalarında OECD 1’incisi. Bu tablo maalesef bu
şekildedir değerli milletvekilleri. 
Bu
değerlendirmelerimizin ışığında baktığımızda, birçok yasa hakikaten
Parlamentodan bu dönemde gelmiş geçmiş ama ülkemiz ne bugün görüştüğümüz yasa
tasarısı çerçevesinde çalışma hayatında ne de diğer konularda bir mesafe
almıştır, hatta geriye gitti bile diyebiliriz değerli arkadaşlar. 
Ben, bu
konuşmamı burada sonlandırırken, 25’inci Dönemin Türkiye Büyük Millet Meclisi
açısından daha başarılı geçmesini, ülkemizin, milletimizin menfaatine burada
çalışmalar yapılmasını dilerken, belki bir daha görüşemeyiz, görüşmemiz mümkün
olmayabilir -çünkü bizim oralarda “Gidip de gelmemek, gelip de görmemek var.”
diye bir tabir vardır- hepinizden bu konuyla alakalı olarak -burada birbirimizi
belki incitmiş de olabiliriz- helallik istiyorum. Benim hakkım varsa hepinize
helal ediyorum. 
Tekrar saygılar
sunuyorum. (MHP, AK PARTİ ve CHP sıralarından alkışlar) 
BAŞKAN –
Teşekkür ederiz Sayın Şimşek. 
Şahsı adına
Mersin Milletvekili Aytuğ Atıcı.
Buyurunuz Sayın
Atıcı. 
AYTUĞ ATICI
(Mersin) – Teşekkür ederim Sayın Başkan. 
Değerli
arkadaşlar, 687 sıra sayılı Kanun Tasarısı’nın tümü üzerinde şahsım adına söz
almış bulunuyorum. Yüce heyetinizi saygıyla selamlıyorum. 
Değerli
arkadaşlarım, konuştuğumuz kanun, iş sağlığı ve güvenliğini ilgilendiren, bütün
Türkiye’yi ilgilendiren bir kanun. Aslında, bu kanun, görüşmeleri sırasında da
söylediğimiz üzere, paydaşlarla yeterince değerlendirilebilseydi çok daha
tekâmül etmiş bir şekilde sizin karşınıza gelebilirdi. Ancak, öyle bir durumda
sizin karşınıza geldi ki, maalesef çok çeşitli siyasi mülahazalar neticesinde “Şu
maddeyi çıkaralım.”, “Şunu da eklersek olur.”, “Şu da olmasa daha iyi olur.”
şeklinde bu kanunun görüşülebilmesi için birtakım uzlaşılar yapılmaya çalışıldı
ancak biz gerçek uzlaşının işçilerle, gerçek uzlaşının iz kazalarından muzdarip
olan arkadaşlarımızla yapılmasını isterdik.
Bir de genel
anlamda bu yasaya baktığımız zaman, bizim görmek istediğimiz şey, devletin
işçisine sahip çıktığıdır. Eğer devlet ve devleti yöneten Hükûmet yetkilileri
işçiye sahip çıkmak yerine, emeğe sahip çıkmak yerine dönüp de günü kurtarmaya
çalışırsa veyahut da bazı şeyler yapıyormuş gibi görünmeye çalışırsa dört
dörtlük bir yasa çıkarmış olmayız. Her ne kadar, bu yasa bizim istediğimiz
şekilde dört dörtlük olmasa da çok ciddi mütalaalar neticesinde bazı
maddelerinde uzlaşmaya varılmıştır. Ama, bu yasanın konuşmaları sırasında yine
bir kez daha anladık ki Türkiye'de işçi sınıfının yeri yok, Türkiye'de emeğin
yeri yok, Türkiye'de can güvenliği yok, işçinin can güvenliği yok; bütün
bunları anlamış bulunuyoruz.
Bir iki örnekle
size bunları izah etmek isterim: Mesela, bir iş yerinde bir hekim veyahut da iş
sağlığı ve güvenliği uzmanı eğer o an için acil, tehlikeli bir durum sezerse
bunu acilen bildirecek. Kime bildirecek? Yetkili makamlara bildirecek ve işin
durdurulmasını sağlayacak. Peki, burada, acil, ölümcül bir durum değil de
ileride problem yaratacak bir durum varsa bunu ne yapacak? Bunu da bildirecek.
Bu kanun diyor ki: “Acil bir durum varsa, ölümcül bir durum varsa ve bu
bildirilirse bu durum iş sağlığı ve güvenliği uzmanının veya iş yeri hekiminin
işten atılması için bir gerekçe olmayacak.” 
Şimdi, değerli
arkadaşlar, burada esas sorun şu: İş yeri hekimi veya iş sağlığı ve güvenliği
uzmanı maaşını kimden alıyor? İş yeri hekimi maaşını patrondan alıyor. Şimdi,
siz ne yaparsanız yapın, maaşını aldığı bir adamı kim şikâyet edecek? Bakın,
sakatlık burada. Siz istediğiniz kadar deyin ki: “Ey hekim, sen yeter ki bana
bildir, ben işçimi çok seviyorum, herhangi bir hayati tehlike varsa işi
durduracağım ve ben seni koruyacağım.” Onun maaşını patron verdikten sonra, bu
hekimin ya da bu iş sağlığı ve güvenliği uzmanının eli rapor etmeye gitmez,
gidemez çünkü rapor etse bile, o an için işten çıkarılmasını engelleyebiliyor
bu kanun ancak daha sonra bu kanun yeniden bir iş sözleşmesi yapmasını garanti
altına almıyor. O nedenle, burada yapılan şey, bana göre, son derece göz
boyamadan başka bir şey değil.
Şimdi, üretim
zorlaması durumunda işçimizi koruyoruz, diyoruz ki: “Üretim zorlaması var ise
işi durduracağız.” Nerede durduracağız? Kamuda durduracağız. Peki, hadi kamuda
durdurduk, özel sektörde ne yapacağız? Esas, kırbacı vuran; esas, işçinin alın
terini sömüren özel sektör, bunu hepimiz biliyoruz. Nereden biliyoruz? Çünkü,
olan iş kazalarına bakıyoruz, ölümlü iş kazalarına bakıyoruz, büyük bir
çoğunluğu özel sektörde. Devletin işlettiği madenlerde bir sistem var, iyi
olmasa bile bir tarz var ama özel sektörün işlettiği madenlerde veya yaptığı
işlerde böyle bir sistem, böyle bir tarz göremiyoruz. Sadece, patronun elinde
kırbaç var ve işçiyi zorluyor. Peki, bu durumda ne yapacağız? “Efendim, özel
sektöre karışamayız, özel sektörü bağlayan şeyler var; cezasını yazar geçeriz.”
Patron da bunu istiyor zaten, diyor ki: “Parası neyse vereyim, hadi sen cezanı
yaz, git; ben üretimimi sonuna kadar yapayım.” 
Diyorsunuz ki:
“Biz işçimizi çok seviyoruz.” İki şey yapıyorsunuz işçiyi korumak için ölümden;
birisi, ölümlü iş kazası olan yerlerde diyorsunuz ki “Ey patron, ölümlü iş
kazası varsa senin iş yerinde, seni iki yıl ihaleden menedeceğim.” Peki, hangi
kollarda? Maden kollarında. Peki, bakıyoruz başka iş alanlarında ölüm var mı?
Var; asansör kazasını unutmadık, inşaattan düşenleri, tersanede ölenleri
unutmadık. Peki, buralara bir şey yapılabilecek mi? Hayır, yapılmayacak. Neden?
Çünkü sadece maden. Niye? Çünkü madenciler topluca öldüler; el ele, kol kola
topluca öldükleri için, madende eğer ölüm olursa iki sene ihaleden
menediyorsunuz. 
Yani bakın,
hükûmet dediğin, tek başına hükûmet dediğin cesur adımlar atar. Cesur adımlar
atar, halktan yana, işçiden yana, emekten yana adımlar atar; burada atılan
adımlar korkaktır, burada atılan adımlar yeterince cesur değildir. İyi
maddeleri var bu tasarının, iyi maddelerini beraber organize ettik, bizler de
katkı sunduk ama bu tasarı işçi açısından yeterince cesur değildir. 
İşçilerin bir
şekilde daha ölmesini önlüyorsunuz, burada da diyorsunuz ki: “Ey patron, eğer
senin iş yerinde üç yıl süreyle herhangi bir kimse ölmezse, sana mükâfat
vereceğiz.” Bu çok güzel bir şey, tamam yani biz işveren düşmanı değiliz,
elbette işvereni de ödüllendirmek lazım. Peki, nasıl ödüllendiriyorsunuz?
Diyorsunuz ki “Efendim, sen işsizlik sigortasına yüzde 2 prim ödüyordun ya,
bunu yüzde 1’e indiriyorum.” Haydi, dönüyorsunuz, işçinin kesesinden işverene
ödül veriyorsunuz. Şimdi, Allah’tan reva mı bu? Eğer yiğitseniz, cesursanız,
delikanlıysanız, çıkın deyin ki “Biz size bunu hazineden veriyoruz.” İşsizlik
Sigortası Fonu gelirini azaltmak yakıştı mı şimdi bu Hükûmete, bu kadar güzel
bir iş yapmaya kalkmışız? Yakışmadı. 
Şimdi, yine iş
kanununu görüşüyoruz, arada bir madde çıkıyor -ne alakası var bunun iş
kanunuyla- diyorsunuz ki “Eğer 3 çocuk yaparsanız sizin asgari ücretinizden
vergi almayacağız.” Hoppala! Ne alakası var şimdi? Yani, bu kadar iş sağlığı,
bu kadar iş güvenliği konusu içerisinde “Efendim, 1 çocuk yaparsanız az
indiririm, 2 çocuk yaparsanız vergiden biraz daha indiririm ama 3 çocuk
yaparsanız sizin asgari ücretinizden vergi almam.” Değerli arkadaşlar, asgari
ücretten vergi almak zaten ayıptır, bu Hükûmetin ayıbıdır. Ancak,
dersiniz ki “Kardeşim, biz bu ülkede vergi bilinci oluşturmaya çalışıyoruz.
Yüzde 0,5; binde 1 de olsa asgari ücretten vergi alırız, sembolik olarak.” Buna
eyvallah ama siz çatır çatır asgari ücretten verginizi alıyorsunuz ama
dönüyorsunuz “3 çocuk yaparsan senden vergi almayacağım.” diyorsunuz. Şimdi,
değerli arkadaşlar, bunlar bizim iş sağlığı ve güvenliği konusunda boynumuzu
büken konular. 
Ayrıca, sağlıkla
ilgili bir madde getirdiniz. Sağlıkla ilgili maddeyi… Ben 1981 yılında tıp
fakültesine girdim. Demek ki yaklaşık otuz beş senedir, otuz dört senedir
tıbbın içerisindeyim ve devlette bulunan, Sağlık Bakanlığı ve Çalışma
Bakanlığında bulunan en kıdemli bürokratlarla defalarca defalarca görüşe görüşe
ancak işin içerisinden çıkabildiğimiz bir madde vardı. Bu da ticarileşmiş
sağlığın ne hâle geldiğini gösteriyordu bize. Yani, sağlık o kadar ticari hâle
getirilmişti ki ek maddelerle, şunun şunu, bunun bunu diye diye sağlığı da ne
hâle getirdiğinizi bu madde bize göstermiş oldu.
Yine de bu
maddenin ben herkese hayırlı uğurlu olmasını diliyor, saygılar sunuyorum. (CHP
sıralarından alkışlar)
BAŞKAN –
Teşekkür ederiz Sayın Atıcı.
Şahsı adına
İstanbul Milletvekili Mehmet Domaç. 
Buyurunuz Sayın
Domaç. (AK PARTİ sıralarından alkışlar)
MEHMET DOMAÇ
(İstanbul) – Sayın Başkan, değerli milletvekilleri; görüşülmekte olan kanun
tasarısı hakkında şahsım adına söz almış bulunuyorum. Sizleri saygıyla
selamlıyorum.
Tasarı üzerinde
konuşmaya başlamadan önce, şehit savcımız Mehmet Selim Kiraz’a Allah’tan
rahmet, ailesine, milletimize ve adalet camiasına baş sağlığı diliyorum.
İnsanlığın düşmanı terörü kınıyorum. Teröristleri meşru göstermek için
çabalayan kişi, kurum ve kuruluşları da kınıyorum.
Değerli
milletvekilleri, ülkemiz son on üç yılda önemli bir dönüşüm göstermiş, güven ve
istikrar ortamı sağlamıştır. Dinamizmimizle birlikte sanayimiz, ekonomimiz
gelişmiş ve dünyanın 16’ncı büyük ekonomisine yükselmiş bulunuyoruz. Türkiye
Avrupa’daki ekonomik çalkantılardan, Ukrayna ve Rusya, Orta Doğu ve Kuzey
Afrika’daki krizlerden etkilenmeden büyümesini sürdürmektedir. Ülkemizin
sanayisinin gelişimi, refah seviyesinin yükselmesi, çalışma hayatında
işverenlerin uluslararası pazarda rekabet gücünün artması, diğer yandan
çalışanların sağlığının, güvenliğinin sağlanması sürdürülebilir, sağlıklı bir
ekonomi ve büyüme için gereklidir. Türkiye'nin hızlı gelişimi ve dünyanın lider
ülkeleri arasına girmesine rağmen, iş güvenliği ve iş sağlığı alanında gelişmiş
ülkelere kıyasla bazı eksikliklerimizin olduğu da bir gerçektir.
Sayın Başkan,
değerli milletvekilleri; “ekonomik alanda gelişmiş ülke” denildiğinde sadece
belirli büyüklüklere sahip ülkeden çok, ülke yaşamında, iş alanında, iş sağlığı
ve iş güvenliği konusunda alınan önlemler de çok önemlidir, refahın ve
toplumsal kalkınmanın önemli göstergeleridir.
Bugün Genel
Kurulda gündemde olan 687 sayılı Kanun Tasarısı’yla İş Sağlığı ve Güvenliği
Kanunu’nda bulunan eksiklikler giderilmektedir. Ülkemizde Soma, Ermenek gibi
vahim kazaların tekrar yaşanmaması için gereken düzenlemeler hayata
geçirilmektedir. 
Değerli
milletvekilleri, bu tasarıyla birlikte, iş güvenliği uzmanları iş sağlığı ve
güvenliğine ilişkin eksiklikleri işverene yazılı olarak bildirmekle, işverenin
gerekli önemleri almaması hâlinde derhâl Bakanlığa bilgi vermekle yükümlüdür.
İşveren, bu bildirimler nedeniyle uzmanların ve hekimlerin iş sözleşmesine son
veremeyecek, aksi takdirde bir yıllık sözleşme ücretini tazminat olarak
ödeyecektir. 
Yürürlükteki İş
Sağlığı ve Güvenliği Kanunu’nun uygulanmasında ortaya çıkan diğer bir sorun ise
idari para cezalarının yetersiz olmasıdır. Bu kanunla idari para cezaları
artırılmakta ve basamaklandırılmaktadır. Yine bu alanda yapılan en önemli
düzenleme ise kararı verilen iş yerlerinde, izinsiz çalışma yaptıran
işverenlere üç yıldan beş yıla kadar hapis cezası gelmektedir. 
Tasarıyla,
eğitim eksiğinin giderilmesi amacıyla Yükseköğretim Kanunu’nda değişiklik
yapılarak iş güvenliği uzmanı olabilecekleri mezun eden fakültelerde iş sağlığı
ve güvenliği derslerinin zorunlu hâle getirilmesi sağlanmaktadır. Genç mühendis
adaylarımız bundan böyle iş sağlığı ve iş güvenliği eğitiminden geçerek
mühendislik görevine başlayacaklardır. 
Değerli
milletvekilleri, kanun tasarısıyla işverenlere yönelik getirilen önemli bir
düzenleme de iş sağlığına önem veren firmaların ödüllendirilmesi yönündedir.
Daha önce, 10’dan fazla çalışanı olan iş yerlerinde üç yıl boyunca ölümlü ve
sürekli iş göremezlikle sonuçlanan iş kazası yaşanmadığı takdirde, bu iş
yerlerinde üç yıl boyunca işsizlik sigortası primi yüzde 1 olarak alınacaktır. 
Tasarıyla,
Ermenek ilçesinde yaşanan iş kazası tarihi itibarıyla sigortalı olanlara ve
hayatını kaybeden vatandaşlarımızın hak sahiplerine İşsizlik Sigortası
Fonu’ndan ödeme yapılması ve Soma kazası sonrası hak sahiplerine sağlanan
imkânların Ermeneklilere de sağlanması düzenlenmektedir. 
Tasarıyla,
madencilik sektöründe işverenleri iş sağlığı ve güvenliği tedbirlerini almaya
teşvik etmek, almayanları ise cezalandırmak, diğer firmalarla haksız rekabete
girmelerini engellemek amacıyla ölümlü iş kazası meydana gelen maden iş
yerlerinde, kusuru yargı kararıyla tespit edilen işveren iki yıl kamu
ihalelerinden yasaklanacaktır. 
Değerli
milletvekilleri, bildiğiniz gibi, Şanlıurfa’nın Ceylanpınar ilçe merkezinin
kurulu olduğu bölgenin üzerinde bulunan taşınmazların büyük bölümü hazineye ait
olup bu taşınmazlar üzerinde eskiden birçok vatandaşımız ev, iş yeri ve benzeri
yapılar yaparak kullanmaktadır. Fakat, bu taşınmazların tapuları
vatandaşlarımızın üzerine kayıtlı olmadığından, çok sayıda idari ve hukuki
ihtilaflar bulunmaktadır. Kanun tasarısıyla Ceylanpınarlı vatandaşlarımızın
sorunu çözüme kavuşacak, devletin vatandaşla ihtilafı ortadan kalkacaktır. 
Değerli
milletvekilleri, 24’üncü Yasama Döneminin sonlarına sayılı gün kala ülkemizde
çalışma hayatının gelişimi, çalışanların sağlığı ve can güvenliği hakkında
önemli düzenlemeler içeren İş Sağlığı ve Güvenliği Kanun Tasarısı’nın
ivedilikle yasalaşmasına yönelik hepimizin desteğinin olması gerektiğine
inanıyorum ve sizlerden de önemli anlayışlar bekliyorum. Kanunun yürürlüğe
girmesiyle iş kazaları ve meslek hastalıklarından arınmış, iş barışı sağlanmış,
ekonomisi ve refah seviyesi daha yükselmiş bir Türkiye diliyorum. 
24’üncü Dönem
boyunca istemeden kırdığımız vekillerimiz olduysa affola. 25’inci Yasama
Döneminde de başarılı çalışmalar yapılmasını, mümkünse de burada olmanızı
diliyorum. 
Sizleri saygıyla
selamlıyor, sevgiler sunuyorum. (AK PARTİ sıralarından alkışlar)
BAŞKAN –
Teşekkür ederiz Sayın Domaç.
Çalışma ve
Sosyal Güvenlik Bakanı Faruk Çelik…
Buyurunuz Sayın
Çelik. (AK PARTİ sıralarından alkışlar)
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) - Sayın Başkan, değerli
milletvekili arkadaşlarım; hepinizi saygıyla selamlıyorum.
Bu kısa
konuşmamın hemen başında, Cumhuriyet Savcısı Mehmet Selim Kiraz Bey’e Allah’tan
rahmet diliyorum; kederli ailesine, milletimize ve hukuk camiasına sabırlar
temenni ediyorum.
Değerli
arkadaşlar, son derece önemli bir yasa, kapsamlı bir yasa çerçevesinde yine
huzurlarınızdayız. Öncelikle şunu ifade etmek istiyorum: Yasama faaliyetleri
son derece önemli. Yasama faaliyetlerine katılan siz değerli milletvekili
arkadaşlarımız son derece önemli görev ifa ettiğimizin bilincinde olarak burada
bu görevi ifa ediyorsunuz. Yasalar benim değil yani Hükûmetin, Bakanın değil,
yasalar milletvekillerinin değil, yasalar 77 milyon vatandaşımızın yasaları. Dolayısıyla, burada bir
katılımcılık anlayışı çerçevesinde, mümkün mertebe en doğruyu gerçekleştirme
ve uzlaşı içerisinde bunların yüce Meclisten geçmesi konusunda gayret göstermek
bizlerin görevidir. 
Size bütün
samimiyetimle ifade ediyorum ki bu kapsamlı yasanın bu noktaya gelişinde,
muhalefet milletvekillerimiz, Komisyon üyelerimiz buradalar, kendilerinin de
çok rahat bir şekilde gördükleri gibi, ifade edecekleri gibi, bu kapsamlı yasa
alt komisyonda görüşülürken takriben on gün süreyle birlikte çalışma yaptık ve
Bakan olarak -bürokratlarımı göndererek değil- bu yasanın alt komisyon
çalışmalarında bizzat bulundum, nezaret ettik; yeterli olmadı, üst Komisyondaki
görüşmelerimizi de birlikte sürdürdük; akabinde yüce Meclisin huzuruna gelirken
de dün ve bugün, yine Komisyon üyesi arkadaşlarımızla olabilecekler konusunda
yoğun bir çalışma gerçekleştirdik. Bu çerçevede, muhalefetiyle iktidarıyla
Komisyon üyesi arkadaşlarımıza, başta Başkan olmak üzere hepsine çok teşekkür
ediyorum, gerçekten son derece önemli katkılar sundular. Son olarak dün ve
bugün yaptığımız değerlendirmede yaklaşık 15 maddenin tasarı metninden
çıkarılması konusunda uzlaşı sağladık ve yine 15 madde civarında da yeni
önergelerle yasanın daha zenginleştirilmesi, daha rayına oturması konusunda
arkadaşlarımızın katkıları oldu ve bunların hepsini yasaya dercetmiş olduk. 
Bu çerçevede,
bütün samimiyetimle şunu da ifade etmek istiyorum: Tabii ki yasama
faaliyetlerini yürütürken yasaların dört dörtlük olması talebi hepimizin
arzusudur ama bu dört dörtlük olma durumu da gruplara göre, siyasi
bakışlarımıza göre, hükûmet etme, yönetme tarzlarımıza göre de değişiklik arz
edebilir. Dolayısıyla, burada bazı farklılıkların olmasını da hepimizin saygıyla
karşıladığı inancıyla bunları ifade ediyorum. 
Yasa neler getiriyor? Birçok şey
getiriyor. Evet, yasa, iş sağlığı ve güvenliği ana düzenlemesini içeriyor. Ama,
bunun içerisinde, az önce değerli hatiplerin de ifade ettikleri gibi,
Ceylanpınar ilçemiz Türkiye Cumhuriyeti’nin bir ilçesi ama doksan yıldır
tapusu olmayan bir ilçe, tapu sorunları yaşayan bir ilçe, tıpkı Zonguldak gibi.
Değerli arkadaşlarımız Zonguldak’la ilgili bu önergeyi Komisyona getirdikleri
zaman, tabii ki “Hayhay” dedik ve birlikte bütün grupların katılımıyla bu
düzenleme yüce Meclisten geçti. Şimdi, Ceylanpınar’la ilgili düzenleme var,
Hilvan’la ilgili önemli, yargı kararları neticesinde vatandaştan tazmin
edilmeye çalışılan, faiziyle tazmin edilmeye çalışılan hususlar var. İş sağlığı
ve güvenliğinin yanında, bunları da düzenleyen önemli düzenlemeler içeriyor.
İş
yeri hekimiyle ilgili, iş güvenliği uzmanıyla ilgili gerçekten önemli
düzenlemeler getiriyoruz. 
Ayrıca,
yasa, üretimin zorlanmaması konusunda da durdurma yani teftişte durdurma
yetkisi veriyor. 
Bunun
yanında, madenlerde özellikle ölümlü kaza olması hâlinde iki yıl kamu
ihalelerinden men düzenlemesi geliyor. İdari para cezaları artırılıyor ve maden
çalışanlarının -ILO ilgili mevzuatı çerçevesinde- çip sistemini düzenleyen
düzenlenmeler var. 
En
önemlisi, reform düzeyinde diyebileceğimiz Mesleki Yeterlilik Kurumumuz var.
Meslek standartlarının belirlendiği, 600’e yakın meslek standardının
belirlendiği ve bu standartların artık pratiğe dönüştüğü, uygulamaya dönüştüğü
bir döneme geçiyoruz. Artık “Her işi yaparım. Ben alaylı bir ustayım, alaylı
bir elemanım.” dönemi bitecek ve artık evrensel, uluslararası standartlarda
meslek standartlarına ulaşmış ve bu belgeyi almış elemanlarla işlerimizi görme
noktasında, tabii ki bu durum, bu nitelikli elemanlarla işleri görme durumu,
ister istemez kazasız işlerin görülmesini, iş kazalarının ve meslek
hastalıklarının da minimize olmasını sağlayacak önemli düzenlemeler. 
Şimdi,
3 çocuklu asgari ücretliden gelir vergisinin alınmaması düzenlemesini getiriyoruz.
“Neden buradadır?” diye değerli hocam bunu ifade ettiler. Bunun gerekçesi bir
yönüyle haklı gibi görülebilir ama Asgari Ücret Tespit Komisyonu Bakanlığımızın
bünyesinde gerçekleşiyor.
Her yıl aralık ayında Asgari Ücret Tespit Komisyonu toplanır ve kararlar alır,
aldığı kararlardan bir tanesi de 3 çocuklu asgari ücretliden gelir vergisinin
alınmaması kararı. İster istemez, bizi çok ilgilendiren ve sendikalara, sosyal
taraflara sözümüz olarak orada karar altına alınan bir konuyu burada yasalaşma zorunluluğu
olduğu için buraya getirdik.
Tabii, mazeret
izinleri de önemli. Doğum iznini beş güne çıkarıyoruz. Doğum neticesinde
ailenin diğer ferdi beş gün izin alıyor ama esas önemli olan, engelli çocuğu
olan anne-babaya normalde kullandığı, kamu çalışanı olarak kullandığı izne on
gün ilave izin verilmekte. Bunun gibi birçok düzenlemeleri içermektedir. 
Bir diğer önemli
konu da, bunu ifade ederek konuşmamı bitirmek istiyorum: Kamu çalışanlarında
yani memurlarda, engellilerin veya engelli yakını olanların, birinci derecede
yakını olanların nakillerinde bir problem yok ama işçiyseniz, kamuda çalışan
işçiyseniz bu nakil imkânından yararlanamıyorsunuz. Böyle bir adaletsizlik
mevzuatımızda ne yazık ki var. Bunu ortadan kaldıran, engelli işçilerimizin de
ve birinci derece engelli yakını varsa kamuda aynı kurum içerisinde,
İzmir’deyse Ankara’ya, Ankara’daysa Konya’ya nakli konusunda düzenlemeleri
içermektedir.
Sendikalarımız,
5 tane sendikamız, 2009 döneminde istatistikler yayımlanınca bugün eğer bu
düzenlemeyi yapmazsak işlevsiz hâle gelecek. Örgütlenmenin önünü açmaya
çalışırken 5 sendikamız böyle bir durumla karşı karşıya. Bu durumu da
düzeltiyoruz. 
Sanayi
Bakanlığımızın uhdesinde olan asansörlerde belediyelere sorumluluk getiren
düzenlemeler var. Var da var, birçok şey var, bunların tümü çalışma hayatımızın
önemli konu başlıkları. 
Tekrar, bütün
Komisyon üyelerine, katkı sunacak olan bütün arkadaşlarıma çok teşekkür
ediyorum ve şimdiden, bu yasa konusuna yeniden vereceğiniz katkılardan dolayı
teşekkür ediyorum. Yüce Meclisi saygıyla selamlıyorum. 
BAŞKAN –
Teşekkür ederiz Sayın Çelik.
Sayın
milletvekilleri, şimdi soru-cevap bölümüne geçiyorum. On dakika sorulara
ayıracağım.
Sayın Tanal...
MAHMUT TANAL
(İstanbul) – Teşekkür ederim Sayın Başkan. 
Sayın Bakan,
biraz önce, bu eş tayiniyle ilgili, işçiler arasında bu dengesizliği
giderdiğinizi söylediniz ama aynı şekilde, doğum izniyle ilgili, eşlerden biri
memur olursa izin alınabiliyor, işçilerde maalesef bu doğum izni verilemiyor.
Bu anlamda bu ayrımı da gidermek lazım. Şu anda sizden istirham ediyorum, bu
eşitsizliği giderelim. 
İkinci bir soru:
Tabii, bu Soma ve Ermenek’teki -bu iş cinayetiyle ilgili- rahmetli
işçilerimizin ailelerine aylık bağlandı ancak bu arada Zonguldak, Şırnak ve
Yalvaç’ta da oldu. Bunlar maalesef, burada istisna edildi. Biliyorsunuz,
Anayasa’mıza göre tüm kanunlar eşitlik ilkesi doğrultusunda yapılır, insanlar
arasında ayrım yapılmaz. Toplu ölümlere aylık bağlıyorsunuz, tek tek ölenleri
bu işten istisna ediyorsunuz. Bunu hiçbir ahlak, hiçbir hukuk, hiçbir
uluslararası sözleşme kabul etmez. Bunu şu anda yol yakınken gidermeyi düşünmez
misiniz?
Üçüncüsü: Siz
Şanlıurfa milletvekilisiniz. Şanlıurfa’da hiçbir engelli, camilere gidip
ibadetini yapamıyor çünkü koşullar ona uygun değil, erişemiyor ibadet hakkını
kullanmak için. 400 projenizin içerisinde bu yoktur. Bakanlık süreniz bitti.
Bunu ne zaman gidereceksiniz?
Teşekkür
ediyorum. 
BAŞKAN –
Teşekkür ederiz Sayın Tanal. 
Sayın Akar...
HAYDAR AKAR
(Kocaeli) – Sayın Bakan, 1941’den bu yana maden kazalarında 3 binden fazla
vatandaşımız hayatını kaybetmiştir. Cumhuriyet tarihinde görülen en büyük maden
kazası 13 Mayıs 2014’te, sizin Bakanlığınız döneminde Soma’da yaşanmıştır ve
301 kişi hayatını kaybetmiştir. Dünyanın en büyük kömür üreticilerinden bir tanesi
olan Çin’de 2008 yılında 100 milyon ton başına düşen ölüm sayısı 127 olurken bu
rakam Türkiye’de 722’dir. Çin’de 2008’de bu rakam 127’yken -tekrarlıyorum-
bugün 37’ye düşmüştür. Bakın çok önemli, 37’ye düşmüştür. ABD’de, Amerika
Birleşik Devletleri’nde 100 milyon ton kömür üretimi başına 6 kişi yaşamını
yitirmiştir -maksimum rakamı söylüyorum- Türkiye’deyse 2000 yılında 100 milyon
ton başına 710 kişi hayatını kaybetmiş, bugün yani AKP iktidarları döneminde
gelinen nokta 722’dir. Bunu nasıl izah edeceksiniz Sayın Bakan?
BAŞKAN –
Teşekkür ederiz Sayın Akar.
Sayın Işık…
ALİM IŞIK
(Kütahya) – Teşekkür ederim Sayın Başkan.
Sayın Bakan,
muharip gazi yakınlarına kamuda istihdam hakkı verilmesi konusunda bir
çalışmanız var mı?
İki: 4/C ve
taşeron işçilerin kadro taleplerini nasıl değerlendirdiniz? Bu yasa içerisinde
buna yer verilebilecek mi?
Yine, mevsimlik
işçilerin mağduriyetlerinin giderilmesi konusunda herhangi bir düzenleme
düşünüyor musunuz?
Bir başka soru:
Karayollarında çalışan taşeron işçilerinin mahkeme kararına rağmen diğer kamu
işçileriyle eş değer haklara sahip edilmesi konusunda Bakanlığınız nasıl bir
çözüm yolu buldu? Ne olacak bunların durumu? En son, kıdem tazminatlarının
verilmemesi yönünde bir pazarlık yapıldığı iddiaları kamuoyuyla paylaşıldı,
durum nedir bu konuda?
Son soru da:
Kütahya Seyitömer Termik Santrali lojmanlarının Bakanlar Kurulu kararıyla İl
Özel İdaresine devredilmesi sonunda, o sitede çalışan 50’ye yakın işçinin iş
akitlerine son verildi. Kütahya’ya geldiğinizde de size bu konu iletilmişti,
çözüm sözü vermiştiniz. Bu sorun ne zaman giderilecek? Nasıl bir çözüm
düşünüyorsunuz?
Teşekkür ederim.
BAŞKAN –
Teşekkür ederiz Sayın Işık.
Sayın Türeli…
RAHMİ AŞKIN
TÜRELİ (İzmir) – Teşekkür ederim Sayın Başkan.
Sayın Bakan,
kuruluş amacı, işsiz kalan sigortalılara belirlenen sürelerde işsizlik ödeneği
vermek olan İşsizlik Sigortası Fonu amacından saptırılarak kamuya gelir kaynağı
hâline dönüştürülmüştür. Nitekim, 4447 sayılı İşsizlik Sigortası Kanunu’nun
geçici 6’ncı maddesine göre 11,5 milyar lira tutarında bir para hazineye
aktarılmıştır. Diğer taraftan, aynı maddenin (c) bendinde, “Bu madde kapsamında
aktarılacak kaynakla gerçekleştirilecek yatırımlardan elde edilecek getiriler
ile varlık satışlarından elde edilecek gelirlerin Yüksek Planlama Kurulunca
belirlenecek oranı, kullanılan kaynak tutarını aşmamak kaydıyla Fona
aktarılır.” hükmü bulunmaktadır. İşsizlik Sigortası Fonu’na bu amaçla bugüne
kadar yapılan geri ödeme miktarı ne kadardır?
Teşekkür ederim.
BAŞKAN –
Teşekkür ederiz Sayın Türeli.
Sayın Kaplan…
MEHMET HİLAL
KAPLAN (Kocaeli) – Teşekkür ediyorum Sayın Başkan.
Sayın Bakan, bir
iki sorum olacak. 
Birincisi: Ülke
genelinde kaç iş yerinde iş yeri hekimi açığı vardır? İstihdam etme olanağınız…
Türkiye’deki hekimler açısından bu göz önünde bulundurulduğunda nasıl gidermeyi
düşünüyorsunuz?
İkincisi:
Kocaeli sanayi kenti. Yaklaşık 14 organize sanayi bölgesinin olduğu bir kentte
iş kazaları sonrası mikrocerrahinin yapabileceği uzuv kopmalarıyla ilgili
sıkıntıyı bir türlü gideremedik. Bu soruyu Sağlık Bakanına da sorduğumuz hâlde…
Son üç yıl içerisinde hemen hemen her gün iş kazalarında uzuv kopmalarından
dolayı biz mikrocerrahiyi gerçekleştiremiyoruz. Bu konuda bir adım atmayı
düşünüyor musunuz?
Teşekkür
ediyorum.
BAŞKAN –
Teşekkür ederiz Sayın Kaplan.
Sayın Kuşoğlu…
BÜLENT KUŞOĞLU
(Ankara) – Teşekkür ederim Sayın Başkan.
Sayın Bakanım,
iflas eden şirketlerde çalışan işçilerin alacağının öncelikli olması için bir
çalışma yaptınız mı? Bu konuda bir düzenleme yapmayı düşünüyor musunuz ya da bu
tasarı içerisinde böyle bir düzenleme yapılmasını uygun görür müsünüz?
Teşekkür ederim.
BAŞKAN –
Teşekkür ederiz Sayın Kuşoğlu.
Sayın Öztürk…
ALİ RIZA ÖZTÜRK
(Mersin) – Sayın Bakan, engelli atamalarının 16 Nisandan sonra yapılacağı
konusunda dedikodular var ama henüz engelli atamalarıyla ilgili kadro sayısının
belli olmadığı da söyleniyor. Bu konuda ne düşünüyorsunuz? Engelli atamaları ne
zaman yapılacak? Kadro sayısı ne zaman belli olacak ve kaç kadro olacak?
BAŞKAN –
Teşekkür ederiz Sayın Öztürk.
Sayın Gök…
ABDULKERİM GÖK
(Şanlıurfa) – Teşekkür ediyorum Sayın Başkan.
Sayın Bakanım,
tasarıda önemli düzenlemeler, ülkemizi yakından ilgilendiren düzenlemeler söz
konusu. Öncelikle şahsınız başta olmak üzere, doğup büyüdüğüm ilçem adına,
Ceylanpınar adına yürekten teşekkür ediyorum. Emeği geçen Sayın
Cumhurbaşkanımız, Başbakanımız, Komisyon üyeleri ve Parlamentonun tüm değerli
milletvekillerine yürekten teşekkür ediyorum. 
Sayın Bakanım,
izah ettiniz ancak Ceylanpınar’daki bu düzenlemeyle ilgili daha kapsamlı bir
açıklama yapmanız mümkün mü?
Teşekkür
ediyorum.
BAŞKAN –
Teşekkür ederiz Sayın Gök.
Sayın
Havutça…
NAMIK
HAVUTÇA (Balıkesir) – Teşekkür ederim Sayın Başkan.
Sayın
Bakan, mevsimlik işçilerimiz, örneğin Susurluk Şeker Fabrikasında yirmi beş
yıldan beri mevsimlik işçi olarak çalışıyor ve bu insanlar bir türlü ne
emeklilik haklarını ne de tazminatlarını ödeyecek duruma gelemiyorlar. Onların
durumlarıyla ilgili burada bir haksızlık olduğunu, bir çözüm üretmeyi düşünüyor
musunuz?
İkincisi:
Soma’da yaşamını yitiren emekçi kardeşlerimizin -öldüğü zaman- geride çocukları
ve eşi olduğunda kardeşine iş imkânı sağlanamıyordu. Bu konuyla ilgili bir adım
atmayı düşünüyor musunuz?
BAŞKAN
– Teşekkür ederiz Sayın Havutça.
Sayın
Öz…
ALİ
ÖZ (Mersin) – Teşekkür ediyorum Sayın Başkanım. 
Sayın
Bakan, geçen oturumda da sormuştum. 1/10/2008 tarihli 5010 sayılı Yasa’nın
82’nci maddesinde “Emekli olan BAĞ-KUR’lu vatandaşların ödemiş oldukları prim
miktarı yanında çalıştırdıklarından daha az olamaz.” diye bir ibare var ve
dolayısıyla, bu, emekli olanların büyük çoğunluğunun geriye dönük olarak ciddi
manada bir borç altına gireceği, bir mağduriyet yaşayacakları size de gelen
bilgiler arasındaydı. Bununla alakalı bir düzenleme yapmayı düşündüğünüzü ve
Komisyonda bir çalışma yaptığınızı ifade etmiştiniz ama maalesef bu torba yasa
içerisinde böyle bir şeyi görmedik. Zaman daha geçmiş değil. Bu düzenleme için
çalışmalarınız var mı? BAĞ-KUR’lu esnafın bu mağduriyetini gidermek için bir
çaba sarf edecek misiniz? 
Teşekkür
ediyorum.
BAŞKAN
– Teşekkür ederiz Sayın Öz.
Sayın
Akçay…
ERKAN
AKÇAY (Manisa) – Teşekkür ederim Sayın Başkan.
Sayın
Bakan, bir beyanınızda 1 milyon 300 bin sigortalının SGK’ya borcu olması
nedeniyle sağlık hizmetinden yararlanamadığını, sağlık hizmetiyle ilgili sorun
yaşadığını ifade etmiştiniz. Ülkemizde 2 milyon 900 bin sigortalının olduğunu
düşündüğümüzde sigortalıların yaklaşık yüzde 45’inin borçlu olmasını,
Türkiye’nin içinde bulunduğu ekonomik ve sosyal ortam bakımından nasıl
yorumlarsınız?
Teşekkür
ederim.
BAŞKAN
– Teşekkür ederiz Sayın Akçay.
Buyurunuz
Sayın Bakan.
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Çok teşekkür ederim Sayın
Başkanım.
Şimdi, kamuda
çalışanların eş tayiniyle ilgili düzenlemenin neden işçilerle ilgili
yapılmadığını sordu Sayın Tanal. Biz de bu yasayla tam bunu yapıyoruz. 
Şimdi, işçilere
bu beş günlük doğum iznini getiriyoruz şu anda. 
MAHMUT TANAL
(İstanbul) – Doğum izni… Doğum izni…
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) - Beş gün doğum izni getiriyoruz
şu anda. O düzenleme gerçekleşiyor.
Bir diğer soru:
“Şanlıurfa’da engellilerin camiye giremediğini…” Herhâlde fiziki koşullar
müsait olmadığı için.
MAHMUT TANAL
(İstanbul) – Tuvaletleri yok.
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Bu konu, tabii, yerel
yöneticilerle paylaşacağımız bir konu. İnşallah, onlarla değerlendireceğiz.
400 projeye
gelince: Ben siyasetle ilgilenen ve siyasetle ilgilenmeyi düşünen bütün
arkadaşlarımıza seçimlere girerken iddialı girmelerini tavsiye ederim. Bunun
zararlı bir şey olmadığını söyleyeyim. Önümüzdeki hafta içinde 400 projeyle
ilgili dört yılda neler yaptığımızı Şanlıurfalılarla paylaşacağız ve alnımız ak
bir şekilde çıktığımızı sizler de kitapçıkları dağıttığımızda görmüş
olacaksınız. Bu önemli bir şeydir. Rastgele değil, evet, hedefi belli olan bir
seçim beyannamesiyle, netice alacağınız bir seçim beyannamesiyle yola çıkmanız
gerekiyor. 2011’de biz de öyle yaptık ve şu anda o rahatlık içerisindeyiz.
Yapılması gerekenler bir bir gerçekleştirildi.
Soma’da 301 çalışanımız,
emekçimiz hayatını kaybetti. İş kazalarının neden yüksek olduğu ifade ediliyor.
Bu toplantıların, bu çalışmaların amacı zaten bu, bu kazaları aşağıya çekmek.
Nedir bu? İş kazalarının minimize edilmesinde, azalmasında -esas hedef ortadan
kalkması ama- birinci hedef, birinci amaç mevzuat eksikliklerini gidermektir.
Biz mevzuat eksikliğiyle ilgili 2012 yılında kapsamlı bir yasa çıkardık. Bugün
de sizin huzurlarınıza, yine, bu konudaki eksiklikleri gidermeye dönük önemli
düzenlemeler içeren bir yasayı getirmiş bulunuyoruz. Ayrıca, uluslararası
sözleşmeler boyutuyla da imza atılması gereken 155, 161, 167, 177, 176 ve 189
sayılı Sözleşmeler de imzalandı, yürürlüğe girdi bu sözleşmeler. Dolayısıyla,
mevzuat açısından eksikliği olmayan bir Türkiye noktasına geldik. “Efendim,
1970’de gelseydik.” Keşke gelseydik. “1980’de olsaydı, 1990’da olsaydı.”
Olmamış. 
HAYDAR AKAR
(Kocaeli) – 2003’te olsaydı mesela.
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) - Bu olmamış diye bunları çok
konuşmaktansa bu mevzuatları… Bakın, yüce Meclis bu dönemi kapatırken biz
heyecanla bu düzenlemelerin çıkmasını istiyoruz. Neden? İş kazalarındaki mevcut
durumun, tablonun ve meslek hastalıklarındaki mevcut tablonun daha da aşağıya
çekilmesi için bunları gerçekleştiriyoruz. Türkiye’de 1992’den beri
-bugünkü istatistiklere baktığınız zaman- işçi sayısı, iş yeri sayısı artmasına
rağmen, 1.000-1.200 işçinin hayatını kaybettiğini her yıl görüyoruz. Bu rakam
yüksek bir rakamdır. “Şu dönemde yüksek, bu dönemde düşük.” dememiz bir şey
ifade etmiyor. Bir kişinin bile hayatını kaybetmesi, hele kaza değilse, bunu
saygıyla karşılamak mümkün değil. Bunu, tabii ki söylenmesi gereken en ağır
ifadelerle karşıladığımızı hepiniz biliyorsunuz. Ama, bu, yalnız mevzuat
boyutuyla olacak bir iş değil. Bu konuda duyarlı bir işverene ihtiyaç var.
İşveren duyarlı değilse sizin mevzuatınızın çok iyi olması sorunu nasıl
çözecek? 
Üçüncü ayağıysa,
işçimizin, çalışanımızın nitelikli noktada olması yani iyi yetişmiş olması. 
HAYDAR AKAR
(Kocaeli) – Örgütlenme, örgütlenme, örgütlenme…
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) - Üç tane önemli konu var:
Şimdi, mevzuatı tamamlıyoruz, tamamladık. İşveren… 2 bin iş yerinden,
inşaatlardan 1.600’ünü durduruyorsunuz. Yani 2 bin inşaatın 1.600’ü
durduruluyorsa bu, işverenin, inşaat sektöründeki işverenlerin olaylara, iş
güvenliğine bakışını, emeğe bakışını ortaya koyması açısından tablo önümüzde. O
hâlde, bu duyarsızlıktan, bu farkındasızlıktan çıkması gerekiyor
işverenlerimizin; mutlaka farkındalık anlayışı çerçevesinde davranmaları
gerekiyor. 
İşçilerimizin
nitelikli eleman olmaları konusunu da az önce kürsüden ifade ettim. Mesleki
Yeterlilik Kurumu bunun için standartları belli bir yapıya kavuşturdu ve bunun uygulamalarına
şimdi başlıyoruz. Göreceksiniz, nitelikli eleman, çalışan ve sorumlu işveren ve
çağdaş mevzuat üçlüsü, iş kazalarımızın bugün özendiğimiz gelişmiş ülkeler
düzeyine inmesi konusunda altyapıyı oluşturacaktır; bizim de mücadelemiz bu.
Yoksa muhalefetiyle iktidarıyla hiç kimsenin bu acı tablolar karşısında
yüreğinin sızlamaması mümkün değil ama aslolan, çözümü konusunda katkı
sunmaktır. Burada çözüm konusunda da ben yüce Meclisten, muhalefetiyle
iktidarıyla, hep bu düzenlemelerde katkı aldığımızı da bütün samimiyetimle
ifade etmek istiyorum.
Şimdi, bir diğer
konu, 4/C’lilerin mağduriyetleri konusuydu. Bunu birkaç kere ifade ettim.
4/C’li kardeşlerimizle ilgili -23 bin çalışanımız var- bunlarla ilgili önemli
düzenlemeler yaptık. İş güvenceleri konusunda bir sorun kalmadı. Ana sorunları,
en büyük sorunları “Bu yıl çalıştım ama ocak ayında eğer Bakanlar Kurulu kararı
yayınlanmaz ise, iş akdim feshedilir ise ne olurum?” diyorlar idi, şimdi
4/C’liler emekli oluncaya kadar iş güvencesine kavuşmuş bulunuyorlar. Bu,
önemli bir adımdı, önemli bir düzenlemeydi. 
İkincisi:
Ücretlerinde ciddi sıkıntılar vardı ve aile yardımı alamıyorlardı. Aile
yardımını, toplu sözleşmede kendilerinin hakkı olan bu aile yardımını
kendilerine verdik, ayrıca ücretlerinde de yüzde 40’lık bir artış sağladık.
Şimdi 1.450 ile 1.800 lira arasında ücretlerle 4/C’liler şu anda kamuda
çalışmakta ve önümüzdeki ağustos ayında da toplu sözleşme süreci olduğu dikkate
alınırsa, inşallah, ücretlerindeki beklentilere de kavuşacakları inancı
içerisindeyim. 
Burada, tabii,
şöyle bir durum var: 4/C dediğiniz zaman, eskiden özelleştirme neticesinde bu
personel alındığı için ve on ay çalıştıkları için bu statünün olumsuz bazı
yönleri vardı ama mahzurlarını ortadan kaldırınca 4/C artık bildiğimiz 4/A’lı
vatandaş nasıl çalışıyor ise bu haklara da ulaşmış oldu. 
Taşeronla
ilgili, taşeron işçilerle ilgili düzenleme yaptık, yine birlikte yaptık. Burada
şunu ifade edeyim: Asıl iş ile yardımcı işleri birbirinden ayıran bir düzenleme
yaptık ve Bakanlar Kuruluna bu yardımcı işlerin yayınlanmasıyla ilgili bir
yetki verdik. 
OKTAY VURAL
(İzmir) – Ama yapamadı.
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Şimdi, bu yapılamadı, aynen
katılıyorum. Sebebi şu: Bütün kamu kurumlarından, bütün sosyal taraflardan
yardımcı işlerle ilgili bilgiler gelecek ve bunlar Bakanlar Kurulu kararına
dönüşecek, diyeceğiz ki: “Şu işler yardımcı işlerdir.” Bu olduktan sonra,
bundan sonra yaptığımız düzenlemeyle asıl iş ile yardımcı işlerin karışması söz
konusu olmayacak. Yani, bir idare yardımcı işte çalıştırması gereken bir
elemanı asıl işte çalıştırırsa o yönetici aldığı maaşın 5 misli bir müeyyideyle
karşı karşıya kalacak, başka müeyyideler de var. Dolayısıyla artık yardımcı iş
yardımcı iş olarak kalacak, asıl işte çalışanlar ise kadrolu eleman olarak istihdam
edilecekler. 
OKTAY VURAL
(İzmir) – Karayollarında çalışanlar…
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Bunun yanında, yargı kararları
neticesinde, özellikle başta Karayolları olmak üzere, yargıda… Asıl iş olduğuna
dair muvazaa neticesinde yargıya taşınan konularda yargının verdiği kararlardan
bir tanesi Karayollarıyla ilgilidir. Bunların kadroya alınmalarıyla ilgili,
Sayın Başbakanımız Türkiye’nin en büyük sendikası olan TÜRK-İŞ’i ziyaretinde
açıkça ifade ettiler. Bununla ilgili ayrıntılı bir açıklamayı kendileri
yapacaklardır. Ama ilgili sendika, işçiler ve Bakanlık olarak, Hükûmet olarak
ve bakanlıklar olarak bir uzlaşma sağladığımızı ve Karayollarının ihtiyaçları
doğrultusunda bu elemanların kadroya alınmaları konusunda bir değerlendirmeyi
tamamlamış bulunuyoruz. Ama ayrıntılarını tabii ki Sayın Başbakanımız
açıklayacak. 
İkinci olarak,
diğer kurumlarda muvazaaya konu olup asıl işçi olduğu şeklinde dava kazananlar
eğer o kurumda…
(Mikrofon
otomatik cihaz tarafından kapatıldı)
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – …elemana ihtiyaç var ise,
kadroya ihtiyaç var ise bunların değerlendirilmesi, değil ise tazminatlarının
ödenmesi şeklinde; bu, geçmişe dönük, yasa çıkmadan önce geçmişe dönük
sıkıntıları kökten çözecek olan bir düzenlemeyi tamamlamış bulunuyoruz.
OKTAY VURAL
(İzmir) – Adamları işinden mi edeceksiniz?
İZZET ÇETİN
(Ankara) – 2008’de siz başlattınız, önce yoktu ki.
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Burada diğer arkadaşlarımızın
da soruları var ama bu zaman dilimi içerisinde bu soruları da
cevaplandıracağımı ifade ediyorum.
Sayın Başkan,
çok teşekkür ediyorum.
OKTAY VURAL
(İzmir) – İşinden etmeyin Sayın Bakan, işinden etmeyin adamları.
BAŞKAN –
Teşekkür ederiz Sayın Bakan.
Şimdi tasarının
tümü üzerindeki görüşmeler tamamlanmıştır.
Maddelerine
geçilmesini oylarınıza sunuyorum: Kabul edenler… Kabul etmeyenler… Kabul
edilmiştir.
On beş dakika
ara veriyorum.
Kapanma Saati: 22.46
YEDİNCİ OTURUM
Açılma Saati: 23.11
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), İsmail KAŞDEMİR (Çanakkale)
-----0-----
BAŞKAN – Sayın
milletvekilleri, Türkiye Büyük Millet Meclisinin 89’uncu Birleşiminin Yedinci
Oturumunu açıyorum.
687 sıra sayılı
Kanun Tasarısı’nın görüşmelerine devam ediyoruz.
Komisyon
yerinde.
Hükûmet yerinde.
Şimdi, birinci
bölümün görüşmelerine başlıyoruz.
Birinci bölüm 1
ila 30’uncu maddeleri kapsamaktadır.
Bölüm üzerinde
Cumhuriyet Halk Partisi Grubu adına Ankara Milletvekili İzzet Çetin konuşacak. 
Buyurunuz Sayın
Çetin. (CHP sıralarından alkışlar)
CHP GRUBU ADINA
İZZET ÇETİN (Ankara) – Teşekkür ederim Sayın Başkan.
Sayın Başkan,
değerli milletvekili arkadaşlarım; hepinizi saygıyla selamlıyorum.
Değerli
arkadaşlar, Meclisin 24’üncü Yasama Döneminde, sonlarına doğru iki önemli yasa
görüştük. Birini görüştük, kanunlaştırdık. Bir zorba iç güvenlik tasarısını
yasalaştırdıktan sonra, şimdi narin, mahcup, işçi sağlığı ve iş güvenliğine
ilişkin bir tasarıyı görüşüyoruz. 
Tasarıya
bakılınca -bütünü üzerindeki görüşmeleri de dinlediniz- gerçekten, kabul
edilebilmesi mümkün olmayan düzenlemeleri içermekteydi. Sayın Bakan da söyledi,
iki günden bu yana yapılan çalışmalarda bir noktalara gelinmiş gibi gözükse de,
bu Soma ve Ermenek’te yaşanan iş cinayetlerine yaslanılarak, işverenleri
rahatlatan, çalışma yaşamının sorunları yokmuş gibi birbirinden farklı 27 ayrı
kanun ya da kanun hükmünde kararnamede değişiklik ihtiva eden bir torba kanun
hâline dönüştürüldü. Gerçekten tasarı, Soma ve Ermenek’te yaşanan iş cinayetlerinde
yaşamını yitiren madencilerin ölümleri üzerinden gerekçelendirildi ama “Özelde
madenlerde, genelde de birçok sektörde iş sağlığı ve güvenliği önlemlerinin
alınması hedefiyle hazırlandı.” denildi ama baktığınızda asıl iş cinayetlerinin
kaynağı olan redevans sistemine ilişkin en küçük, bir düzenleme içermiyor.
Taşeron çalıştırma sistemine ilişkin en küçük, önleyici bir müeyyide ne yazık
ki getirmiyor. 
Yine, bu tasarı
içerisine bakıldığı zaman, daha önceki tasarılarda olduğu gibi, işçi sağlığına
ilişkin gerekli önlemleri işverenlerin alıp almadığını kontrol etme yetkisi iş
güvenliği uzmanlarına ve iş yeri hekimlerine verildi, bildirim yapma
mecburiyeti getirildi. Yapmaması hâlinde cezai müeyyide uygulanacak belki fakat
bunların işverenden bağımsız hâle getirilmesi konusunda bir düzenleme tüm
ısrarlarımıza rağmen yapılabilmiş değil. 
Yine değerli
arkadaşlar, gerçekten, bu ölümcül iş cinayetlerinin hepimizin vicdanlarını
sızlattığını biliyorum. Buna ilişkin istatistiklerimiz bile doğru dürüst değil.
Biraz evvel Sayın Zozani konuşmasında rakamlar verdi yani 2014 yılında iş
cinayetlerinde yaşamını yitirenleri yıl yıl söyledi. Bu rakamlar ilk bakışta
doğru gibi ama bu rakamlar gerçeği ifade etmiyor değerli arkadaşlar. İş kazası
ve meslek hastalığı sonucu ölenlerin istatistiki bilgilerini Sosyal Güvenlik
Kurumu açıklıyor ama bu açıklamalarda 5510 sayılı Sosyal Sigortalar ve Genel
Sağlık Sigortası Yasası’nın 4/1-a maddesi kapsamıyla sınırlı açıklıyor. Kayıt
dışı alan buna dâhil olmadığı gibi, kendi hesabına çalışanlar da buna dâhil
değil. Yani, 2 bin ölümle övünecek değiliz ama tedbir almakta çekingen,
mütereddit davrandığınız için bu rakamları vermek zorundayız. Gerçekten, resmî
rakam, 2014 yılı itibarıyla 14 bine yakın işçi yaşamını yitirmiş gibi gözüküyor
ama gerçek SSK istatistiklerine bakıldığına zaman, meslek hastalığı ve iş
kazalarında ölümleri dosya bazında incelediğiniz zaman, sayı 20.799’a çıkıyor
değerli arkadaşlar. 
Tabii, bütün
bunlar bize şunu gösteriyor: Ülkemizin acil ihtiyacı iç güvenlik yasası değil,
iş güvenliği yasası idi ama iş güvenliği yasasını, bu tasarıyı hazırlayanlar,
iş cinayetlerinin gerçek sebeplerini anlamamış bir zihniyetin hazırladığını
ortaya koyuyor, o yüzden de pek çok eksiği var. Örneğin, yani dünyanın hiçbir
yerinde iş cinayetlerini, iş kazalarını önleyebilmek için işçiyi, çalışanı
cezalandırmayı amaçlayan bir düzenleme içermez idi. Tabii “Yanlış hesap
Bağdat’tan döner.” denilir, ben Sayın Bakana dünkü yaklaşımı için teşekkür
ediyorum. Gerçekten, iş yerinde düşük ücretle, işsizlikten mecburiyet
karşısında çalışmak zorunda kalan… Belki kulaklığı kulağını yara edecek, belki
bareti kafasına dar gelecek; o nedenle “Onu bozdu ya da kırdı.” diye işten
atılacak düzenlemeyi getiren maddeyi geri çekmesi bir yanlıştan dönülme
anlamında güzeldi. 
Değerli
arkadaşlar, yine, burada bir mantıktan söz ediyoruz. Gerçekten, sanki kamuda,
ihaleli işlerde ölümlü maden işletmeleri var da özel sektörde yokmuş gibi kamu
kesimine ilişkin düzenlemeler yapılmak istendi. Şimdi, Türkiye’de iş
cinayetlerine bir bakıldığı zaman, inşaat ve madenler 1’inci sırada geliyor
yani buralardaki cinayetleri önleyebilmekten bu tasarı son derece uzak, son
derece yetersiz, demin söyledim. Bunun içerisinde belki güzel ama iş
mevzuatıyla, işçi sağlığı, iş güvenliğiyle ya da buna ilişkin yakın
düzenlemelerle hiç alakası olmayan popülist pek çok düzenlemeniz var. Yani, çok
açık ve net söylemeliyim ki siz bu Soma ve Ermenek’e -Soma’nın üzerinden bir ay
sonra bir yıl geçmiş olacak, hâlâ konuşuyoruz; tazminatlarını işçilere vermek
bir yana, yani vermemek için âdeta uğraşılıyor- yaslanarak tam popülist
politikalar yapıyorsunuz. Yani, merhum eski Millî Eğitim Bakanlarından, köy
enstitülerinin kurucusu Hasan Âli Yücel’in çok güzel bir deyişi var siyasetçi
açısından “Siyasetçi seçimi düşünür -tıpkı Başbakanın, AKP’nin bu seçimleri
düşündüğü gibi- devlet adamı da gelecek nesilleri düşünür, geleceği düşünür.” 
Şimdi,
siz geleceğe ilişkin bir düzenleme yapmıyorsunuz bu tasarının içinde; yarın
yapılacak, iki ay sonra yapılacak seçimleri nasıl alırız... Şimdiye kadar
emeklilere bir şey vermediniz, emeklilere 100 lira verelim onu alalım ya da
efendim…
RECAİ BERBER
(Manisa) – 2 ikramiye verince oluyor da…
İZZET ÇETİN
(Devamla) – Hayır, sen on üç yıldan bu yana iktidarsın Sayın Berber, on üç yıldan
bu yana biz de burada bağırıyoruz, dünyanın hiçbir yerinde, çalışan
cezalandırılmaz, sosyal güvenlik primi alınmaz. E ne yapalım, biz 2 maaş
ikramiye vereceğiz. Emekli bu ülkeyi bu hâle getirdi, onlar çalıştı dün.
Vereceğiz, analarının ak sütü gibi helal olsun diyoruz. Sana da “Ver.” dedik.
Ne zaman veriyorsun? CHP vermeye kalktığı zaman “Ben sosyal güvenlik destek
primini yüzde 15’ten yüzde 10’a çekeceğim…” Bizim seçim bildirgelerimizde var,
3 dönemden bu yana var, “Bu sosyal güvenlik destek primlerini sıfırlayacağız,
kaldıracağız.” diyoruz, “Emeklilere, evet, Ramazan ve Kurban bayramlarında 2
maaş ikramiyeyi vereceğiz.” diyoruz. 
Bakın, burada
bir düzenleme yapıyorsunuz, 10’uncu maddede; çocuk başına, 2 çocuk için yüzde
7,5 olan asgari geçim indirimini 3’üncü çocukta 10 yapıyorsunuz. Ya, çocuklar
arasında ayrımcılık ne? Madem yapacaksın, her bir çocuk için o oranı öyle
uygulayabilirsin. 
Burada belki de
en güzel düzenleme, bir tek kelimelik bir düzenleme. Nedir bu? Üniversitelerde,
bu iş güvenliği sertifikasını alacak dallarda, mesleklerde, branşlarda işçi
sağlığı ve iş güvenliği dersinin okutulacak olması yani buna ilişkin düzenleme,
belki bu şeyin, tek yüz akı maddesi Sayın Bakanın. 
Onun ötesinde
-arkadaşlarım da belirtti- arkadaşlar, aklınıza ne zaman bir şey düşse
“İşsizlik Sigortası Fonu.” Sayın Bakan kıvranıyor on iki on üç yıldan bu yana
“Ben şu kıdem tazminatı bir halledebilsem.” diye. E “Kıdem tazminatı fona
aktaracağım.” diyorsun. Al, burada bir fon var, İşsizlik Sigortası Fonu,
işverenlere teşvik olarak kullanmaya kalkıyorsun. Aklına geliyor, diyorsun ki:
“Ya, Somalı işçilerin parasını da buradan verelim.” 
Arkadaşlar, Soma
ve Ermenek faciaları bu ülkede 77 milyon yurttaşımızın ciğerini parçaladı.
Topyekûn bir ulus olarak, eğer vicdanlarımızı sızlatan bir acıysa, ona, hep
birlikte katlanalım; Soma’nın, Ermenek’in acısını, fakir, asgari ücretli
işçiden kesilen İşsizlik Sigortası Fonu’nun üzerine yıkmak vicdansızlığını
yapmayalım. Gerçekten, bu düzenlemeler iş sağlığı ve güvenliği düzenlemelerinden
çok Hükûmetin iki ay sonra yapılacak seçimlere yönelik popülist
düzenlemelerinden başka bir amaca hizmet etmeyecek. 
Somalı
işçilerin, işten çıkartılan işçilerin haklarını vermekten niçin kaçındığınızı
anlamakta zorlandığımızı ifade ediyor, hepinizi saygıyla selamlıyorum. (CHP
sıralarından alkışlar)
BAŞKAN –
Teşekkür ediyoruz Sayın Çetin.
Milliyetçi
Hareket Partisi Grubu adına Mersin Milletvekili Ali Öz. 
Buyurunuz Sayın
Öz. (MHP sıralarından alkışlar)
MHP GRUBU ADINA
ALİ ÖZ (Mersin) – Teşekkür ediyorum Sayın Başkanım.
Sayın Başkan,
değerli milletvekilleri; 687 sıra sayılı İş Sağlığı ve Güvenliği Kanunu’nun
birinci bölümü üzerinde Milliyetçi Hareket Partisi Grubu adına söz almış
bulunuyorum. Bu vesileyle yüce heyeti saygılarımla selamlıyorum.
İş sağlığı ve iş
güvenliği konusunda düzenlemeler yapmak aslında daha önceki dönemde de bir
topluluk arz etmesi maksadıyla yakın zamanda düzenlenmiş olan bir kanun
tasarısıydı ve bu yüce Mecliste tüm olumsuzluklarıyla, itirazlarımıza rağmen
Komisyonda ve Genel Kurulda sizlerin oylarıyla İş Güvenliği Yasası’nı bir
bütünlük hâlinde kabul ettik. Ama her ne zaman, özellikle tüm Türkiye’nin,
başta Soma olmak üzere, aynı zamanda Ermenek’te yaşamış olduğumuz büyük
faciadan sonra, iş cinayetinden sonra yeni bir şeyler yapmayı akıl ettik.
Dolayısıyla, orada bizim sözlerimize kulak tıkayanlar mecburen bazı şeyleri,
başka şeyleri düzenlemenin ihtiyaç olduğunu kabul ettiler ve bunu da, yeniden
bir düzenleme yapmakla kendilerini sorumlu hissederek böyle bir tasarıyı
hazırladılar. Şunu da yalnız üzülerek ifade etmek gerekir ki, aslında
Türkiye’de iş kazalarının önlenmesini, iş cinayetlerinin sona ermesini, iş
güvenliği noktasında alınacak olan tedbirlerin belirlenmesini, işveren-işçi
ilişkilerinin gözden geçirilmesini, birtakım düzenlemeler yapılacağını
beklerken torba yasa hâlinde Komisyona gelmiş olan bu tasarının içerisine her
bakanlığı ilgilendiren, alt komisyonlarda, esas ihtisas komisyonlarında
yeterince görüşülmeden, eski bir hastalığınız nüks ederek AKP klasiğiyle tekrar
karşı karşıya kaldık. 
Gerçekte, İş
Güvenliği Yasası görüşülürken bir kere Türkiye’de iş güvenliği uzmanlarının
nasıl tespit edildiğini, hangi iş kollarında hangi iş güvenliği uzmanlarının
çalışabileceğini; iş yerlerinin tanımlanırken az, orta, çok tehlikeli sınıflarını
Batı’nın nasıl değerlendirdiğini ve özellikle de bizim düzenlemelerimizde
sadece çok tehlikeli gruptaki maden kazalarını esas alarak diğer alanlardaki
kazaları yani çok tehlikeli alanlarda hem de önlenebilecek kazaları bu hak
edişlerin içerisinden dışarıda tutmanın akıl kârı olmadığı kanaatindeydim. 
İş güvenliği
uzmanları, hep söylüyoruz, eğer bunlar patronların elemanıysa, bunu Amerika
Birleşik Devletleri, Almanya, Batılı ülkeler gibi örnekleyerek bu şekilde
kendimizi kandırmamamız lazım. Türkiye’nin gerçek realitesi neyse konuları o
minvalde değerlendirmek lazım. Eğer bizde gerçekten iş güvenliği uzmanı
patronun sürekli olarak emrinde, ondan maaş alan bir kişiyse sizin, mutlaka
ufak bir menfilikte kapının önüne koyacağı endişesini her zaman yaşadığını
unutmamanız lazım. Onun için, iş güvenliği uzmanı kimin hesabına çalışmakta,
patronu kim, iş yeri hekimlerine verilen sorumluluklar neler, bunların
sorumlulukları kime karşı, yaptırım gücü nedir, bu sorunların makul ve iş
kazalarını engelleyici özellikteki cevapları ne olmalıdır diye birlikte aramak
zorundayız. İş güvenliği uzmanı ve iş yeri hekimi olma şartlarını haiz
personelin iş yerlerinde rehberlik, risk değerlendirmesi, çalışma ortamı
gözetimi, eğitimi, bilgilendirme, ilgili birimlerle iş birliği yapmakla görevli
olduğunu biliyoruz. Uzmanlar, çalıştıkları iş yerlerinde denetim görevi
üstlenmektedirler. Bu görevi yerine getirirken işveren-işçi ilişkisi dışında
kalıp iş yerini objektif değerlere göre değerlendirmek ve uygun olmayan
durumları bakanlığa raporlamak zorundadırlar diyoruz. Ancak, uzmanların patronu
işveren olduğu zaman, bu süreç içerisinde iş kaybı endişesi en önemli sorunları
hâlinde görülmekte ve yaşamış olduğumuz olaylarda da yaşamış olduğumuz
olaylarda da bunların tezahür ettiğini hep beraber görüyoruz. 
Aslında, değerli
arkadaşlar, bilimsel veriler iş kazalarının büyük çoğunluğunun, hem de
azımsanamaz bir kısmının, yüzde 95-98’lik kısmının önlenebilir olduğunu ifade
etmekte. Ama her ne hikmetse, biz, işverenleri sürekli koruyan, işverenleri
kollayan, emeği ucuza getirmeyi marifet hâline getiren, taşeronlaşmayı
yaygınlaştıran bir anlayışla iş ve iş dünyasındaki devamlılığı sağlamaya
çalışıyoruz. 
Özellikle, çok
tehlikeli iş kollarındaki iş güvenliği uzmanlarının istihdamını, sosyal ve mali
haklarını devlet üstlenmek zorunda. Bunu ya direkt olarak devlet tarafından
yaparsınız veya bir fon oluşturursunuz; eğer burada iş kazaları sonucunda
gerçekten ölümlü iş kazaları oluşursa da işverene yeniden rücu edersiniz, bu
çok zor bir şey değil. Ama ısrarla bunu yapmamakta… Özellikle, Anayasa’da başka
alanlarla da bunları karşılaştıramazsınız. Yani, bazı alanlardaki maaş
alımlarını, işverenden oluyor diye, iş güvenliği konusundaki durumu onlarla
bire bir eşitleyemezsiniz. İş güvenliği uzmanı, mali müşavir olmaz, hukuk
müşaviri olmaz. Burada çünkü esas olan, söz konusu olan insan hayatıdır. 
Eğer insan
hayatının her şeyin üzerinde olduğunu düşünüyor ve kabul ediyorsak o zaman
önlemlerimizi buna göre almak zorundayız. Buradaki bu tasarı içerisinde, Sayın
Bakanın, özellikle, belli maddelerde tekrardan geri çekme veya bazı maddeler
üzerinde muhalefetle uzlaşma gayretini olumlu bulduğumu ifade etmek isterim.
Ancak, burada bir kanun yaparken… Soma ve Ermenek diyoruz; peki, aynı şekilde,
maden ocaklarında bundan önceki sürede veya bundan sonraki -tabii ki Allah
göstersin istemeyiz- kazalarda ölenlere yeniden kanun çıkartmanın bir anlamı
var mı? Yani, bu insanlar başka bir yerin insanları değil, bu ülkede çok
tehlikeli işlerde çalışan insanlar; inşaat sektöründe olsun, maden kolunda
olsun, maden dalında olsun, eğer kanun yapıcı bir bütünlük içerisinde bunları
hazırlarsa kimin hakkının ne olduğu ortaya çıkar. Dolayısıyla, kaza önce mi
oldu, şimdi mi oldu, kanun yürürlüğe girdiği süre içerisine kadar olacak kazaları
mı içerir; böyle bir tartışmanın tamamen abesle iştigal olduğunu düşünüyorum.
Dolayısıyla, burada insanın yaşam hakkını önceleyen, iş kazaları sonucunda
hayatını kaybetmiş olan insanların yakınlarının hukuken elde edebileceği haklar
varsa bunlara bütüncül bir anlayışla bakmanın daha doğru olacağı kanaatindeyim.
Yine,
bu kanun tasarısı içerisindeki üç yıl boyunca bir iş yerinde kaza olmadığı
zaman oradaki işverene İşsizlik Fonu’na ödemesi gereken miktarın yarısını
ödemekten vazgeçiriyorsunuz; yüzde 2’den, yüzde 1’ini İşsizlik Fonu’na
devredilecek kısmını düzenliyorsunuz. Bu düzenlemenin doğru olmadığını ifade
etmek istiyorum. Eğer, gerçekten, burada, bir iş yerinde kaza olmamışsa, siz
işverene bir ödül vermek istiyorsanız bunu İşsizlik Fonu’ndan işsizlerin
sırtına yıkmaktan vazgeçmelisiniz; devletin yapması gerektiği gibi, buradaki
açığı hazine tarafından karşılamak durumundasınız.
Düzenlemenin
maden kazaları dışında diğer ağır iş kollarını da, tehlikeli iş kollarını da
içermesi gerektiğini mutlaka ifade etmek lazım. Tabii ki, iş güvenliği
uzmanlığı sertifikaları… İş Kanunu düzenlendikten sonra çok fazla sayıda
rakamları da aşağıya çektiğimiz için iş güvenliği uzmanına ihtiyaç çıktı. Ama
bizde genel olarak bir kural, mutlaka göç yolda düzülür hesabı veya önümüzde
bir nasihatlerden değil de millet olarak musibetleri, başımıza gelenleri daha
fazla önemsediğimiz için düzenlemeleri hep ondan sonra yapıyoruz maalesef.
Aslında, gerçekten, burada yapmamız gereken şey, bu iş güvenliği uzmanı
sertifikalarını verelim ama -burada, gerçi, okullarda iş kazalarının önlenmesi
ve iş güvenliği uzmanlığıyla alakalı müfredata bir madde koymanızın son derece
yerinde olduğunu ifade etmekle beraber- iş güvenliği uzmanlığı sertifikalarının
verildiği yerlerin iyi denetlenmesi gerektiği kanaatindeyim. 
Daha
önce de ifade ettik, hangi iş kolundan, hangi alandan mezun olmuş iş güvenliği
uzmanının istihdam edilmesi bizim önemli sorunlarımızdan bir tanesi. Belli bir
iş kolu var, siz o iş koluyla hiç alakası olmayan, sadece bir iş güvenliği
sertifikası almış birisini orada iş güvenliği uzmanı olarak istihdam ederseniz
orada bir şeyler mutlaka tekrardan olur; ondan sonra da tekrardan yeni
düzenlemeler yapmak zorunda kalırız. 
Eksiği olmasına
rağmen, tabii ki özellikle diğer olumlu maddelerin büyük çoğunluğunun seçim
yatırımı olduğunu herkes biliyor yani burada, önümüzdeki, 7 Haziranda yapılacak
olan seçimler öncesinde belli yerlere mesaj vermek adına, seçim adına
düzenlenmiş olan maddeler de var. Bunları olumlu bulmakla beraber, yerinin ve zamanının
bu tasarının içerisi olmadığı kanaatinde olduğumu ifade ediyor, yüce heyeti
saygılarımla selamlıyorum. (MHP sıralarından alkışlar) 
BAŞKAN –
Teşekkür ederiz Sayın Öz. 
Halkların
Demokratik Partisi Grubu adına İstanbul Milletvekili Abdullah Levent Tüzel. 
Buyurunuz Sayın
Tüzel. 
HDP GRUBU ADINA
ABDULLAH LEVENT TÜZEL (İstanbul) – Teşekkür ederim. 
Sayın Başkan,
değerli milletvekilleri; İş Sağlığı ve Güvenliği Yasası üzerinde değişiklik
tasarısı konusunda birinci bölüm üzerine Halkların Demokratik Partisi Grubumuz
adına söz aldım. 
Diğer konuşan
vekil arkadaşlarımızın da değindiği gibi, Meclisin kapanmasına çok az bir zaman
kala ve özellikle de yeni bir seçim döneminde, Sayın Çalışma Bakanı bu işçi
sağlığı ve güvenliği konusunda yeni bir düzenleme getirmek için olağanüstü bir
çaba içerisinde, olabildiğince de bunu bir görüş birliği içerisinde geçirmek
için bir çaba sarf etti, iki gündür toplantılar yaptık. Ancak görüldüğü
kadarıyla yani bütün bu torba yasanın çıkış mantığına baktığımızda, sadece
bizlerin uzlaşması elbette yeterli olmuyor, kimi konularda getirilen
iyileştirici düzenlemelerde bir uzlaşı sağlasak da, Sayın Bakana da ifade
ettiğim gibi, bu ülkede bu vahşi kapitalist düzen, üretim zorlaması ve
“güvenceli esneklik” benzeri kavramların arkasına sığınan bir ulusal istihdam
stratejisi olduğu sürece ne yazık ki işçi cinayetlerini, sakatlanmaları, meslek
hastalıklarını önlemek mümkün olmayacaktır. Yani ülkemizde ilk defa buna hasren
bir yasa çıkartıldı diye övünüldü -6331 sayılı Yasa- ama o yasanın da
eksiklikleri ortadaydı, konuşuldu, Soma oldu, Soma’dan sonra birinci torba
yasası çıktı. Madencilerinin acısının üzerine taşeron çalışması
yaygınlaştırıldı, yetmedi, Ermenek’teki facia oldu, şimdi, bu iş sağlığı ve
güvenliğiyle ilgili ikinci torba yasayı konuşuyoruz. Torba yasa ama işçinin
canı, sağlığı bu torbanın en diplerinde, kelimenin anlamıyla, ara ki bulasın. 
Gerçekten,
şimdi, biraz önce Sayın Bakan “Yani bu yasalar ne benim için ne Hükûmetimiz
için çıkmıyor, halkımız için çıkıyor.” dedi. Genel olarak mantık elbette böyle
olması lazım ama bu konuda özellikle… “Bunu iş camiasına, işverenlere, patron
sınıfına yeni yeni benimsetiyoruz, yeni yeni alıştırmaya sağlıyoruz, onun için
hepsini sırayla yerine getireceğiz.” denilerek aslında büyük şirketlerin,
işverenlerin ve onların girdikleri taahhütlerin itibarı Bakan tarafından dile
getiriliyor. Ama tabii, bu zengin sınıfının itibarı karşısında işçinin canının,
işçinin can güvenliğinin hiç de karşılığı olmuyor. Yani bu yasa düzenlemeleri
olsa da genel olarak Bakanlığın yaklaşımında, sermaye sınıfının yaklaşımında
gerçekten sakatlık ve malullük söz konusudur. 
Şimdi, bakın,
Çalışma Bakanlığı duyarlılık ve farkındalık sağlamak için biliyorsunuz bir
zamandır kamu spotları yayınlıyor. Bu kamu spotları içerisinde bir örnek vermek
istiyorum, neden bu iş cinayetleri bu kafayla önlemez diye. Şimdi, bir örnek
veriliyor, televizyonda izliyoruz, işçi -çocuğu olacak- diyor ki: “Biz gemi
yapıyoruz, tankın içerisinde bırakılması tehlikeli olan gaz sızıntısı var,
çalışma izni için gerekli olan gaz ölçümü yapılamadı çünkü amirin acelesi var.”
Gaz ölçümü yapılamadı çalışma izni için gerekli, amirin acelesi var. Kaynakçı
giriyor, patlama oluyor ama ondan sonra ne deniliyor, altta yazı “Tedbir alın,
iş kazası diye bir şey yok.” Şimdi, verdiğimiz akıl bu, öğüt bu; çıkarttığımız
sonuç, saptama bu. Niye patlama oluyor, gaz birikintisi ölçümü yapması gereken,
bunun için izin alması gereken bir iş yerine Bakanlık niye denetim yapmıyor?
Bunlar açıklanmıyor ama “Sen tedbir al, iş kazası olmasın.” deniliyor. Şimdi,
kamuoyuna verdiğimiz mesaj böyle olduktan sonra burada bu cinayetler önlenmez. 
Bakın, İşçi
Sağlığı ve İş Güvenliği Meclisi yeni, mart ayı bu cinayetlerin listesini
açıkladı, mart ayında tam 139 ölüm. 13 tanesi kadın işçi, 126 tanesi erkek
işçi. 35 inşaat işçisi var, 4’ü çocuk, 16’sı göçmen işçi ve bakıyoruz, ocak,
şubat, mart aylarında toplam 351 işçi. Şimdi, Soma konuşuldu, 301 madenci;
ardından Ermenek konuşuldu, bunlar toplumda infial yarattı ama ondan sonra kaç
Soma oldu, kaç Ermenek oldu? Bakıyoruz, şimdi Hükûmet bir baskılanma
içerisinde, toplumda bir infial yarattı diye bütün bu düzenlemeleri maden ve
yer altı çalışmasıyla endeksli bir şekilde ele alıyor, burada gündeme
getiriyor. Oysaki, en çok iş kazalarının olduğu tehlikeli iş kolu madenler,
inşaat ve tarım sektörü. İnşaat ve tarımın hiç adı geçmiyor. Özellikle de
getirilen maddeler bu maden kazalarıyla ilgili süreler açısından, tazminatlar
açısından bu dönemi kapsıyor.
Şimdi, bakın, değerli milletvekilleri,
bu kafayla iş cinayetleri önlenmez. Niçin diyoruz? Şimdi madenlerde bir takip
sistemi, çip sistemi getiriliyor; ileri bir adım. Ama bunun yürürlüğüne de ne
diyor? 1/1/2016’dan itibaren. Yani onlar şimdi hazırlık yapacaklar. Bu ne
zamandır konuşuluyor? Kaç yıl geçti üzerinden? Ama 1/1/2016’ya kadar madenlerde
yine kaza olabilir, yine ihmal edilebilir, yine işçiler ölebilir.
Biraz önce
konuşan arkadaşlarımız da söyledi, bir düzenleme var; iş yeri hekimi, iş
güvenliği uzmanı. Bütün sorumluluk bunlarda, bildirim yükümlülüğü bunlarda, ama
ipleri patronun elinde, maaşlarını oradan alırlar. Nasıl bunların bir güvencesi
var, koruyucu maddeler var? Ha, eğer bu nedenle bildirimde bulunursa da işten
atılırsa tazminat hakları var. Bunun yürümeyeceği, bunun uygulanırlığının mümkün
olmadığı çok açık bir şey. 
Getirilen idari
para cezaları. Yani işveren bu yükümlülüklere uymadığı için düzenlenen para
cezaları, hiçbirisi caydırıcı bir ölçekte değil. Kimi artırımlar getirilmiş
olsa bile, bu para cezaları nedeniyle üretimde maliyeti artıracak, emek
maliyetini artıracak bir sıkıntıya girmesi mümkün değil. Hep söyledik, meslek
örgütlerinin bu konudaki düşünceleri, önerileri dikkate alındı mı? Bu türden
uzmanların eğitiminde bir rol verildi mi? Bunun da karşılığı yok. 
Bakın, iş
sağlığı, güvenliğindeki aksaklıklar, uygulama bozuklukları; bu arada görülen
birtakım sorunlar üzerine bu ikinci torba hazırlanıyor ama bakıyoruz, torbanın
mantığında işçiye esneklik var, yine işçiye birtakım yükümlülükler ve görev
yükleme var. Ama işverene ne var? Teşvik var, af var. Bir kez daha zamanında bu
görevlendirmeleri yapmadığı için süre tanınıyor, yok, işte, “Üç yıl boyunca
senin iş yerinde bir kaza meydana gelmedi, aferin sana.” diye, ona ödemesi
gereken primden teşvik indirimi yapılıyor, buna benzer düzenlemeler. 
Bakıyoruz
hepsinde de her zamanki mantık karşımıza çıkıyor hep İşsizlik Sigorta Fonu.
Tırtıklanan bu, boşaltılan bu. Yani, işverenin, sermaye sınıfının zaten boş
bıraktığı, ödemediği, her seferinde kaçındığı şeyi bir kez daha buradan
getiriyoruz. Bunlar kabul edilebilir değil. Kısmi düzenlemeler olmuş olsa bile
tümünde, mantığında, gece çalışması olsun, geri çekilmesi tartışılan çocuk
işçiliği meselesi olsun, burada sağlığı görmek mümkün değil.
Sermaye dünyası
kiralık işçi istiyor. Özel istihdam bürosu kapıda. “Asgari geçim indirimini 3
çocuk için getiriyoruz.” deniyor. Şimdi, burada da bir siyasi güdü var. Yani,
asgari ücretliden gelir vergisi kesintisi 3 çocuklu olunca mı o işçi ailesi
feraha kavuşacak? Çocuksuz işçi aileleri ya da 2 çocuklu işçi aileleri çok aman
aman bir yaşantı içerisinde mi? Bunlar kabul edilebilir değil.
Bakın, önümüz 1
Mayıs, İşçi Bayramı. İş cinayetlerini önlemek için, sermayenin bu
fütursuzluğunu önlemek için, bu meslek hastalıklarıyla, sakatlanmalarla, iş
cinayetiyle, kapitalizmin hastalıklarıyla baş etmek için işçi sınıfımız emek
bayramını mücadeleyle alanlara çıkarak kutlamalı, artık sermayeye bir dur
demeli diyorum.
Teşekkür
ediyorum. (HDP sıralarından alkışlar)
BAŞKAN –
Teşekkür ederiz Sayın Tüzel.
Şahsı adına
Kütahya Milletvekili Alim Işık.
Buyurunuz Sayın
Işık.
ALİM IŞIK
(Kütahya) – Teşekkür ediyorum Sayın Başkan.
Değerli
milletvekilleri, 687 sıra sayılı torba yasanın birinci bölümü üzerinde şahsım
adına söz aldım. Bu vesileyle hepinizi saygıyla selamlıyorum.
Bilindiği gibi,
bu yasa İş Sağlığı ve Güvenliği Kanunu ile bazı ilgili kanunlarda değişiklik
öngören düzenlemeler içermekte. İşçilerimiz ve iş yerlerindeki iş sağlığı ve
güvenliği adına olumlu gördüğümüz ve Sayın Bakanın da uzlaşmacı yaklaşımıyla
Genel Kurul gündeminde bir an önce yasalaşmasını uygun gördüğümüz maddelerin
hayırlara vesile olmasını temenni ediyorum.
Ancak, yapılan
düzenlemelere ilave olarak bugüne kadar getirilmekte gecikilen, verilmiş
sözlere rağmen hâlen bir türlü Genel Kurul gündemine getirilmeyen,
vatandaşlarımızın beklentilerini içeren bazı konuları son kez de olsa Sayın
Bakana hatırlatıp “Acaba bu görüşmeler sırasında bunların bir kısmını çözebilir
miyiz?” diye arayış içerisinde bulunacağımı ifade etmek istiyorum.
Birincisi: Bu
4/C’li ve taşeron işçilerle ilgili düzenlemelerin maalesef yetersiz kalması
nedeniyle hâlen ülkemizin birçok bölgesinde, özellikle de benim seçim bölgem
Kütahya madenle ilgili yoğunluk kazanması nedeniyle o bölgede çok ciddi
sorunlar var. Özelleştirmelerin ardından “4/C” adıyla kurumlara gönderilen bu
işçiler son derece mağdur ve sıkıntıları her geçen gün de artmakta. 
Diğer taraftan,
mevsimlik tarım işçilerinin mağduriyetlerini maalesef gideremedik. Beş ay yirmi
dokuz gün çalıştırarak bu insanları geriye kalan altı ayda işsiz bırakmak bu
ülkeye yakışmıyor çünkü bu ülkenin kaynakları bir taraftan peşkeş çekilirken
bir taraftan işçiden, işsiz gencimize istihdam sağlamaktan geri duruluyor.
Yine, Sayın
Bakana sordum, kısmen cevapladı. Ama Karayollarında taşeron işçisi olduğu için
ve asıl işle ilgili işlerde çalıştırıldıkları için yargı kararıyla bunların
“kadrolu işçi” statüsüne alınması gerektiği onanmış olmasına rağmen üzerinden
neredeyse yaklaşık üç dört yıl geçmiş ve bugüne kadar bu işçilerin hakları
teslim edilememiş.
Bir başka konu:
Emeklilerden SGK primi kesintisi yıllardır devam ediyor, birçok emeklimiz
mağdur. Uyarılarımıza rağmen, Sayın Bakan da daha önceki torba yasada söz
vermesine rağmen, “Bunu kademeli olarak düzenleyeceğiz.” demesine rağmen,
maalesef, bir düzenleme yok. Zorlamaların sonunda yüzde 15 yüzde 10’a düşüyor.
Sayın Bakan, bunu kaldırmak bu kadar mı zor? Yani, bu insanlar gerçekten emekli
maaşı fazla geldiği, bununla doymadığı için mi çalışıyor zannediyorsunuz?
Hayır, emekli maaşı yetmediği için, bakmak zorunda kaldığı çocuğu, torunu ve
diğer yakınları olduğu için bu işlerde çalışıyorlar. Onun için, bu Sosyal
Güvenlik Kurumu primi kesintisinin tamamen kaldırılmasını yerinde buluyoruz. 
Bir başka önemli
konu: Emeklilikte yaşa takılan, prim günü dolmuş, primini yatırmış ama yaşı
dolmadığı için emeklilik bekleyen insanların mağduriyeti maalesef çözülmedi. Bu
insanlar çalışmadığı için, prim de yatırmadığı için o sürede hem kendileri hem
aileleri sağlık kurumlarından hizmet almakta zorlanıyorlar. Bunların sorununu
çözmemiz lazım. Yine bununla ilgili de söz vermiştiniz, “Kademeli olarak bunu
çözeceğiz.” demiştiniz ama maalesef bugüne kadar bir adım atmadınız, çözmediniz
ve bu insanları mağdur etmeye devam ediyorsunuz. 
Sayın Bakanım,
bir diğer konu, engelli vatandaşlarımıza her yıl tekrarlanan raporlar nedeniyle
âdeta zulüm çektiriliyor ve çile çektiriliyor. Geçen yıl yüzde 70 engelli
raporu almış, bir yılı dolmuş, SGK gönderiyor hastaneye, “Yüzde 15’e düştü,
dolayısıyla kesiyoruz bu yardımı.” diyorsunuz. Bu insanlar o hastaneden o
hastaneye koşarak ciddi mağduriyetler çekiyorlar. Onun için, bu konunun da
mutlaka yeniden kurallara bağlanması ve bu mağduriyetlerin önlenmesi lazım. 
Bu ve benzeri
diğer önerilerimizi de yine önergeler kısmında anlatmaya devam edeceğiz. 
Tekrar hayırlı
geceler diliyorum. (MHP sıralarından alkışlar) 
BAŞKAN –
Teşekkür ederiz Sayın Işık. 
Şimdi soru-cevap
bölümüne geçiyoruz. 
Buyurunuz Sayın
Tanal.
MAHMUT TANAL
(İstanbul) – Teşekkür ederim Sayın Başkan.
Sayın Bakan, bu
düzenlemede çalışanların temsilcisi var. Bu çalışanların temsilcisiyle ilgili;
düzenleyeceği raporlar, uyarılar, bununla ilgili çalışan temsilcinin bir
güvencesi yok. Çalışan temsilcisinin bir güvencesi olmadığı zaman yani nedir
burada? Sekiz aylık maaş. Sekiz aylık maaşı çıkarır verir veya dört aylık maaşı
çıkarır verir. Bu bir güvence midir? Yani, en azından, Fransa sisteminde
belirtildiği üzere iş müfettişlerinin bu konuda düzenleyeceği rapor olmadığı
müddetçe bunun işten atılmaması lazım. Yani hem işe iade davasıyla yargıyı
uğraştırmayalım hem de gerçekten çalışanların güvencesi açısından bunun bir
güvencesini getirmek lazım. Bu konuda bu güvenceyi niçin getirmiyorsunuz?
Teşekkür ederim.
BAŞKAN –
Teşekkür ederiz Sayın Tanal.
Sayın Akar…
HAYDAR AKAR
(Kocaeli) – Sayın Bakan, iş güvenliği, iş sağlığı yasalarında birtakım
değişiklikler yapıyoruz. Yaptığımız değişikliklerde örgütlenme hakkının
kullanılmasının önündeki engellerin kaldırılacağını, kaldırmak istediğinizi ve
bunun için de yıllardır çalışma yaptığınızı biraz evvel ifade ettiniz.
Ayrıca, yine,
fazla çalışmaların ya da bu konuda eksikliklerin giderilmesi konusunda
çalışmalar yaptığınızı ifade ettiniz. Şimdi, yasama yaptığımız bu Meclisteki
çalışanlara baktığımızda hemen karşımızdaki stenograflar bizimle beraber yirmi
dört saat çalışıyor. Çay ocağında bize hizmet eden arkadaşlarımız yirmi dört
saat çalışıyor. Arkadaki Meclis TV’de bizim İnternet üzerinden yayın yapan,
yediye kadar canlı yayın yapan, yediden sonra İnternet üzerinden yayın yapan
arkadaşlarımız yirmi dört saat yani bizimle on sekiz saat, yirmi saat
çalışıyor. Şimdi, ayrıca, bütün bu arkadaşlarımız bu çalışma sürelerinde 1 lira
fazla mesai ücreti almıyor. Bu sizin ilgi alanıza giriyor mu, girmiyor mu?
Madem burada işçiden, emekten bahsediyoruz, bunun karşılığının verilmesi
gerekmiyor mu? Niye bunlar için bir tedbir alınmıyor? Bu arkadaşlar…
(Mikrofon
otomatik cihaz tarafından kapatıldı)
BAŞKAN –
Teşekkür ederiz Sayın Akar.
Sayın Kaplan…
MEHMET HİLAL
KAPLAN (Kocaeli) – Teşekkür ediyorum Sayın Başkan.
Sayın Bakan, Kocaeli’nin
ağırlıklı olmak üzere Gebze ilçesinde Birleşik Metal-İş Sendikasına bağlı
Metal-İş Sendikasında 15 bin işçiyi ilgilendiren bir grev kararı vardı. Bu grev kararı, millî güvenlik
gerekçesiyle Hükûmetiniz tarafından Bakanlar Kurulunca ertelendi. İki-iki buçuk
aydır sendika yetkilileri, yetkililere ve Danıştaya başvurmalarına rağmen
herhangi bir açıklık getirilmedi. Bakanlığınızın, hatta Hükûmetinizin bu konuda
-iki buçuk ayı geçmiş olmasına rağmen- işçilerin Anayasa’dan doğan bu hakkıyla
ilgili bir savunma durumunuz söz konusu mudur diye soracağım? 
İkinci
bir sorumuz: Yine Gebze bölgesinde FENİŞ’e ait 638 işçinin kıdem tazminatlarını
alamamalarıyla ilgili bir çalışmayı nasıl sonlandırmayı düşünüyorsunuz? Konuyu
biliyorsunuz, Bakanlar Kuruluna getirdiniz, ilgilenmenizden dolayı teşekkür
ediyorum ama hiçbir sonuç alamadık.
BAŞKAN
– Teşekkür ederiz Sayın Kaplan.
Sayın
Işık…
ALİM
IŞIK (Kütahya) – Teşekkür ediyorum Sayın Başkan.
Sayın
Bakan, bu genel sağlık sigortası kapsamındaki bazı vatandaşlarımızın gelir
testi yaptırmadığı veya geriye yönelik çalışmadığı süreler için
borçlandırmaların yapıldığı ve ciddi miktarlarda cezaların geldiği iddiaları
var. Bu konu, geriye yönelik borçlandırma konusu nasıl bir çözümle mümkün
olabilir? Bu insanların mağduriyeti nasıl giderilecek? 
İkincisi
de: Çağlayan Adliyesinde teröristlerce rehin alınarak öldürüldüğü belirtilen
Cumhuriyet Savcısı Mehmet Selim Kiraz’ın polis kurşunuyla öldürüldüğü, hayatını
kaybettiği yönünde bazı medya organlarına da yansıyan iddialar doğru mudur?
Savcıya otopsi yapılmadığı iddiası var. Yapılmadıysa neden yapılmadı?
Yapıldıysa otopsi sonucu nedir? Gerçekten polis kurşunuyla mı yoksa terörist
kurşunuyla mı öldürülmüştür? Kamuoyunda ciddi bir tedirginlik var. Bu konuda
bir açıklama yapar mısınız.
Teşekkür
ederim.
BAŞKAN
– Teşekkür ederiz Sayın Işık.
Buyurunuz Sayın
Bakan.
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Teşekkür ederim Sayın
Başkanım.
Bu 1’inci madde, çalışan
temsilcisiyle ilgili bir düzenleme değil, iş güvenliği uzmanıyla ilgili yapılan bir
düzenleme, onun yetki ve sorumluluklarını düzenliyor ve orada sekiz aylık
tazminatın yanında, görevini yaptığı için, iş güvenliği uzmanının acil ve
tehlikeli hâlleri Bakanlığa bildirme zorunluluğu var. Bunu bildirecek ki ani
teftişler gerçekleşsin ve orada bir iş kazasının oluşmamasına aracılık etmiş
olsun. Şimdi, bu konuda bir yıllık ilave bir tazminat söz konusu oluyor.
Dolayısıyla, iş güvenliği uzmanı görevini yaptı diye bir işveren işinden alır
ise asgari yirmi aylık bir tazminat ödemekle karşı karşıya kalacak. Bu, bir
anlamda “Ücretini işverenden alıyor.” denen iş güvenliği uzmanının bir
güvenceye kavuşması anlamında önemli bir düzenleme. 
Bir
diğer konu: Sendika, grev ve Birleşik Metal-İş’le ilgili bir soru geldi. Konu
yargıda. O süreçler devam ediyor. Yargının vereceği karara göre Bakanlar
Kurulunun almış olduğu o karar o zaman bir değerlendirmeye tabi tutulabilir. 
FENİŞ
çalışanlarıyla ilgili olarak da -ifade ettiğiniz gibi- gerçekten samimi olarak
arkadaşları dinledik, ilgilendik. Ama, mevcut mevzuatımız, kıdem tazminatının
her yıl on iki ay çalışma karşılığında bir aylık brüt maaşın işverende
kalmasını gerekli kılıyor. İşveren işçinin parasını kullanmaya devam ediyor. Bu
sistemin değişmesi gerektiğini ben defalarca ifade ettim. Ama, inanıyorum ki
25’inci Dönem Parlamentosunda artık işçinin aleyhine çalışan bu düzenin
değişmesi konusunda bir irade teşekkül edecektir. 
Gelir
testi yaptırmayan vatandaşlarımızla ilgili çok ciddi bir rakamla karşı
karşıyayız. Genel sağlık sigortası uygulamasına geçildi 1/1/2012 tarihinde. O
günden bugüne yani yaklaşık iki yılı aşkın süredir gelir testini
yaptırmayanlarla ilgili bu düzenlemede diyoruz ki: “Geliniz, gelir testine
giriniz. Eğer kamu tarafından sağlık hizmetleriniz karşılanacaksa o ortaya
çıkacak, değilse primlerinizi ödemeye devam edeceksiniz. Geriye kalan borçlarınızla ilgili de,
oluşan borçlarınızla ilgili de “Eğer sağlığınız kamu tarafından karşılanacaksa
borçlar silinecek. Hayır, böyle değil, belli bir oranda teste tabiyseniz
faizlerinizi ortadan kaldıracağız.” diye bu düzenlemeyi getiriyoruz ve köklü
bir çözüme ulaşıyor. 
Rahmetli
Cumhuriyet Savcısıyla ilgili ifadelerinizi tabii ki benim şu andaki bilgimle
cevaplandırmak mümkün değil, doğru da değil. İlgili arkadaşlarımızın mutlaka bununla
ilgili konuyu ayrıntılı bir şekilde, bilgiye dayalı, belgeye dayalı bir şekilde
cevaplamaları yerinde olur. Ben bu soruyu da kendilerine ileteceğimi ifade
ediyorum. 
Bunun yanında,
az önce sorulan sorulardan bu seyyanen yardımlarla ilgili, seyyanen ücret
artışlarıyla ilgili; 2003 yılında 75 TL ile 100 TL arasında seyyanen emeklilere
zam yapıldı, 2010 ve 2011 yıllarında 60 TL seyyanen zam yapıldı. 2003 yılında
SSK aylığında yüzde 30, BAĞ-KUR esnaf aylığında yüzde 67, BAĞ-KUR tarım
aylığında yüzde 151’lik artışlar yapıldı. Dolayısıyla, 2003 yılından bugüne
bizim emeklileri enflasyona ezdirmemenin yanında, enflasyon üzerinde artış
sağlamanın yanında, seyyanen yaptığımız artışlarla da alt gelir gruplarını
yukarı taşıma ve buradaki gelir makasını daraltma konusunda çalışmalarımızı
aynı kararlılıkla sürdürüyoruz. 
Bir diğer konu,
burada, emekli olan BAĞ-KUR’luların değil, aktif çalışan BAĞ-KUR’luların
yanında çalıştırdıklarıyla ilgili bir düşük beyan söz konusu. Orası karışık bir
şekilde ifade edildi. 
Bir önemli konu
soruldu, o da 4447 sayılı Kanun’un geçici 6’ncı maddesi gereği “GAP’a aktarılan
11,5 milyar TL’nin geri dönüşleri Yüksek Planlama Kurulu tarafından
sağlanacaktır.” diye yasal düzenlemeyi yaptık. Henüz bu anlamda fona bir
dönüşün olmadığını da ifade etmek istiyorum. 
Teşekkür ederim.

BAŞKAN –
Teşekkür ederiz Sayın Bakan.
Birinci bölüm
üzerindeki görüşmeler tamamlanmıştır. 
On beş dakika
ara veriyorum.
Kapanma Saati:00.01

SEKİZİNCİ OTURUM
Açılma Saati: 00.28
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), İsmail KAŞDEMİR (Çanakkale)
-----0-----
BAŞKAN – Sayın
milletvekilleri, Türkiye Büyük Millet Meclisinin 89’uncu Birleşiminin Sekizinci
Oturumunu açıyorum.
687 sıra sayılı
Kanun Tasarısı’nın görüşmelerine devam ediyoruz.
Komisyon ve
Hükûmet yerinde.
Şimdi, birinci
bölümde yer alan maddeleri, varsa o madde üzerindeki önerge işlemlerini
yaptıktan sonra ayrı ayrı oylarınıza sunacağım.
1’inci madde
üzerinde üç önerge vardır. 
Şimdi okutacağım
iki önerge aynı mahiyettedir, birlikte işleme alacağım ama talepleri hâlinde
ayrı ayrı söz vereceğim.
Okutuyorum:
Türkiye Büyük Millet Meclisi Başkanlığına
Görüşülmekte
olan 687 sıra sayılı İş Sağlığı ve Güvenliği Kanunu İle Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısının 1 inci
maddesiyle değiştirilen 20/6/2012 tarihli ve 6331 sayılı İş Sağlığı ve
Güvenliği Kanununun 8 inci maddesinin ikinci fıkrasında geçen "Bildirilen
eksiklik ve aksaklıkların acil durdurmayı gerektirmesi veya yangın, patlama,
göçme, kimyasal sızıntı ve benzeri hayati tehlike arz etmesine rağmen işveren
tarafından gerekli tedbirlerin alınmaması hâlinde, bu durum işyeri hekimi veya
iş güvenliği uzmanınca, Bakanlığın yetkili birimine bildirilir ve bu bildirim
işyerinde çalışanların görebileceği bir yerde ilan edilir." İbaresinin
aşağıdaki şekilde değiştirilmesini arz ve teklif ederiz.
 Kadir Gökmen Öğüt İzzet
Çetin Süleyman Çelebi
 İstanbul Ankara İstanbul
 Sinan Aygün Musa
Çam Aytuğ Atıcı
 Ankara İzmir Mersin
"Bildirilen
eksiklik ve aksaklıkların acil durdurmayı gerektirmesi veya yangın, patlama,
göçme, kimyasal sızıntı ve benzeri acil ve hayati tehlike arz etmesi, meslek
hastalığına sebep olabilecek ortamların bulunmasına rağmen işveren tarafından
gerekli tedbirlerin alınmaması hâlinde, bu durum işyeri hekimi veya iş
güvenliği uzmanınca, Bakanlığın yetkili birimine, varsa yetkili sendika
temsilcisine yoksa çalışan temsilcisine bildirilir."
Aynı mahiyetteki
diğer önergenin imza sahipleri: 
 Mehmet Naci Bostancı Mehmet
Doğan Kubat Osman Aşkın Bak
 Amasya İstanbul İstanbul
 Vedat Demiröz Recep
Özel
 Bitlis Isparta
Türkiye Büyük Millet Meclisi Başkanlığına
Görüşülmekte
olan 687 sıra sayılı yasa tasarısının, 6331 sayılı İş Sağlığı ve Güvenliği
Kanununun 8 inci maddesinin ikinci ve beşinci fıkralarında değişiklik öngören
1'inci maddesinin aşağıdaki şekilde değiştirilmesini arz ve teklif ederiz.
 İdris Baluken Adil
Zozani Erol Dora
 Bingöl Hakkâri Mardin
 Abdullah Levent Tüzel Nazmi
Gür
 İstanbul Van
(2) ''İşverene
teknik rehberlik ve danışmanlık yapmak üzere görevlendirilen işyeri hekimi ve
iş güvenliği uzmanı, görev aldığı işyerinde mevzuat ve teknik gelişmeleri göz
önünde bulundurarak iş sağlığı ve güvenliği ile ilgili eksiklik ve
aksaklıkları, tedbir ve tavsiyeleri belirler ve işverene bildirir. Eksiklik ve
aksaklıkların düzeltilmesinden, tedbir ve tavsiyelerin yerine getirilmesinden
işveren sorumludur. Eksiklik ve aksaklıkların bildirilmesine rağmen işveren
tarafından gerekli tedbirlerin alınmaması hâlinde, bu durum işyeri hekimi veya
iş güvenliği uzmanınca, Bakanlığın yetkili birimine bildirilir ve bu bildirim
taraf işçi sendikası varsa taraf işçi sendikasına ve ayrıca çalışan
temsilcileri ile tüm işçilere derhal yapılır ve ayrıca işyerinde çalışanların
görebileceği bir yerde ilan edilir. Bildirim yapmadığı tespit edilen işyeri
hekimi ve iş güvenliği uzmanının belgesi üç ay, tekrarında ise altı ay süreyle
askıya alınır. İşyeri hekimi veya iş güvenliği uzmanının yukarıdaki belirtilen
hallerde belgesinin askıya alınması ile bu süre için iş sözleşmesi de askıya
alınır ve iş sözleşmesi sadece bu nedene dayanarak sona erdirilemez ve hiçbir
şekilde hak kaybına uğratılamaz. Aksi takdirde işveren hakkında bir yıllık
sözleşme ücreti tutarından az olmamak üzere tazminata hükmedilir. İşyeri hekimi
veya iş güvenliği uzmanının iş kanunları ve diğer kanunlara göre sahip olduğu
hakları saklıdır."
BAŞKAN –
Komisyon bu son okuttuğum önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ MUZAFFER YURTTAŞ (Manisa) –
Katılamıyoruz.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
BAŞKAN – Sayın
Dora, buyurunuz.
EROL DORA
(Mardin) – Sayın Başkan, değerli milletvekilleri; 687 sıra sayılı İş Sağlığı ve
Güvenliği Kanununda Değişiklik Yapılmasına Dair Tasarısı’nın 1’inci maddesi
üzerinde Halkların Demokratik Partisi Grubu adına söz almış bulunuyorum. Genel
Kurulu saygıyla selamlıyorum.
Bu tasarıda “iş
sağlığı ve güvenliği” kavramıyla önceliğin işçilerin iş kazaları ve meslek
hastalıklarından korunmasına değil, işin yürütülmesine verildiğini görebiliriz.
Tasarıyı Genel Kurula getiren AKP Hükûmetine göre, işin sağlıklı ve güvenli
yürütülmesi esastır. İşçi sağlığının ise adı bile yoktur. Bu konuda yapılan tüm
düzenlemelerde görüldüğü gibi bu yasaya da sermayenin bakış açısı egemendir. 
Değerli
milletvekilleri, işçi sağlığı ve çalışma güvenliği, esasen ülke genelinde
uygulanan ve hükûmetçe özendirilen ekonomik politikalarla doğrudan ilgilidir.
Türkiye'yi sarsan ve Hükûmetin bir yasa değişikliğine gitmesini zorunlu kılan
Soma, Ermenek madenleri ve Torunlar İnşaat şantiyesinde gerçekleşen büyük işçi
katliamlarının temelinde, Hükûmetin neoliberal sermaye birikim rejimine bağlı
olarak tercih ettiği ekonomik politikalara bağlı iş yeri uygulamaları vardır.
Çünkü bu tercih, yıllardır sermayenin ihtiyaçlarına cevap verecek yönde, bütün
sektörlerde ve her bir iş yerinde özelleştirme, sendikasızlaştırma, kayıt dışı
çalıştırma, taşeronlaştırma dayatmalarının başlıca gerekçesidir.
Değerli
milletvekilleri, aynı rejim, çalışanların sağlığını ve güvenliğini tehdit eden
güvencesiz çalışma biçimlerinin yayılmasını, kadın ve çocuk emeği sömürüsünü,
kayıt dışı istihdamın artmasını, alana ilişkin gerekli yatırımların ve
yasalarda belirtilen denetimlerin yeterince yapılmamasını da beraberinde
getirmektedir.
Büyüme ve
küresel piyasalarla rekabet edebilme adına uygulanan üretim zorlaması, uzun
çalışma saatleri, işçi maliyetlerinden ve buna bağlı olarak işçi sağlığı ve
çalışma güvenliği maliyetleri kaleminden sağlanan tasarruf, daha kötü çalışma
koşullarına zemin hazırlamakta, kazaları da beraberinde getirmektedir.
Değerli
milletvekilleri, İş Sağlığı ve Güvenliği Kanunu, 155 ve 161 sayılı ILO
Sözleşmeleri ile 89/391 Sayılı Avrupa Birliği Çerçeve Direktifi’ne uyum
sağlayarak tüm çalışanları kapsamına alma iddiasını taşımaktaydı. Ayrıca, iş
yeri hekimi ve iş güvenliği uzmanının da katkısıyla yapılacak olan risk
değerlendirmeleri çerçevesinde iş kazaları ve meslek hastalıklarını azaltmayı
hedeflemekteydi. Oysa bu tasarı, AB çerçeve direktifiyle çelişmektedir.
Tüm çalışanları
kapsama iddiasındaki tasarıda, daha başlangıçta, ev hizmetleri başta olmak
üzere, anılan uluslararası düzenlemelerle de çelişecek şekilde, makul
gerekçeler olmaksızın kimi işler ve faaliyetler kapsama alınmamıştır.
Değerli
milletvekilleri, çalışanların yaşama, maddi ve manevi varlığını koruma ve
geliştirme hakkı, dayanağını İnsan Hakları Evrensel Bildirgesi’nden almakta
olup bu hakkın varlık bulabilmesi için de devletin bireye karşı
yükümlülüklerinin yerine getirilmesi söz konusu olmaktadır.
Özellikle 6331
sayılı Yasa’nın uygulaması açısından yaşamsal öneme sahip olan iş yeri
hekimliği ile iş güvenliği uzmanlarının sadece faaliyetleri değil, yetiştirilme
süreçleri de meslek örgütleri dışlanarak piyasanın insafına bırakılmıştır.
Diğer taraftan,
iş yeri hekimliği ve iş güvenliği uzmanlığı kurumları, ortak sağlık ve güvenlik
birimleri üzerinden piyasaya açılınca artık önleyici olan değil, ucuz olan
yaklaşım tercih edilir olmuştur.
Değerli
milletvekilleri, çalışanların katılımı konusu, işsizliğin, güvencesizliğin ve
kayıt dışılığın bu denli yaygın olduğu bir coğrafyada, toplu iş sözleşmesi
düzeninin bulunduğu sınırlı sayıda iş yeri dışında, kâğıt üzerinde kalmıştır.
Yine, iş
kazaları ve meslek hastalıkları da böylesi bir süreçte bırakın azalmayı artış
eğilimiyle süregitmektedir.
Değerli
milletvekilleri, Türkiye çalışma yaşamı koşulları açısından, hem Hükûmetin hem
de kamuoyunun olağanüstü hassasiyetle üzerine eğilmesi gereken son derece
olumsuz bir tabloyla karşı karşıyadır. Türkiye iş cinayetlerinde, işçi
ölümlerinde dünyada en üst sıralardadır.
İş yeri içinde
veya dışında çalışırken, işe gelip giderken, barınırken, beslenirken yani iş
süreçlerinin bütününde yaşanan iş kazalarının kayıt altına alınması ve bu
konuda yeni işçi ölümlerinin olmasını engelleyecek kapsamlı, yapısal ve yasal
düzenlemeler yapılması gerektiğini belirtiyor, tekrar, Genel Kurulu saygıyla
selamlıyorum. (HDP sıralarından alkışlar) 
BAŞKAN –
Teşekkür ederiz Sayın Dora.
ADİL ZOZANİ
(Hakkâri) – Karar yeter sayısı…
BAŞKAN – Karar
yeter sayısı arayacağım.
Önergeyi
oylarınıza sunuyorum: Kabul edenler… Kabul etmeyenler… Karar yeter sayısı
yoktur.
On dakika ara
veriyorum.
Kapanma Saati:
00.38

DOKUZUNCU OTURUM
Açılma Saati: 00.49
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Dilek YÜKSEL (Tokat)
-----0-----
BAŞKAN – Sayın
milletvekilleri, Türkiye Büyük Millet Meclisinin 89’uncu Birleşiminin Dokuzuncu
Oturumunu açıyorum.
687 sıra sayılı
Kanun Tasarısı’nın 1’inci maddesi üzerinde Mardin Milletvekili Erol Dora ve
arkadaşlarının önergesinin oylamasında karar yeter sayısı bulunamamıştı. Şimdi
önergeyi tekrar oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Kabul edilmemiştir, karar yeter sayısı vardır. 
Tasarının
görüşmelerine devam edeceğiz.
Komisyon ve
Hükûmet yerinde.
Aynı mahiyette
olan iki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 687 sıra sayılı İş Sağlığı ve Güvenliği Kanunu İle Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısının 1 inci
maddesiyle değiştirilen 20/6/2012 tarihli ve 6331 sayılı İş Sağlığı ve
Güvenliği Kanununun 8 inci maddesinin ikinci fıkrasında geçen "Bildirilen
eksiklik ve aksaklıkların acil durdurmayı gerektirmesi veya yangın, patlama,
göçme, kimyasal sızıntı ve benzeri hayati tehlike arz etmesine rağmen işveren
tarafından gerekli tedbirlerin alınmaması hâlinde, bu durum işyeri hekimi veya
iş güvenliği uzmanınca, Bakanlığın yetkili birimine bildirilir ve bu bildirim
işyerinde çalışanların görebileceği bir yerde ilan edilir." İbaresinin
aşağıdaki şekilde değiştirilmesini arz ve teklif ederiz. 
 
Süleyman Çelebi (İstanbul) ve arkadaşları
"Bildirilen
eksiklik ve aksaklıkların acil durdurmayı gerektirmesi veya yangın, patlama,
göçme, kimyasal sızıntı ve benzeri acil ve hayati tehlike arz etmesi, meslek
hastalığına sebep olabilecek ortamların bulunmasına rağmen işveren tarafından
gerekli tedbirlerin alınmaması hâlinde, bu durum işyeri hekimi veya iş
güvenliği uzmanınca, Bakanlığın yetkili birimine, varsa yetkili sendika
temsilcisine yoksa çalışan temsilcisine bildirilir."
Aynı mahiyetteki
diğer önergenin imza sahipleri: 
Naci Bostancı (Amasya) ve arkadaşları
BAŞKAN –
Komisyon aynı mahiyetteki bu iki önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ MUZAFFER YURTTAŞ (Manisa) – Evet,
katılıyoruz. 
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılıyoruz. 
RECEP ÖZEL
(Isparta) – Gerekçe…
MEHMET AKİF
HAMZAÇEBİ (İstanbul) – Biz konuşacağız. 
BAŞKAN –
Gerekçeyi okutuyorum: 
Gerekçe:
İşyerlerinde
meslek hastalığına sebep olabilecek ortamların iyileştirilmesi ve tespit edilen
ancak işveren tarafından giderilmeyen acil ve hayati tehlike gösteren eksiklik
ve aksaklıkların çalışan temsilcisine ve varsa yetkili sendika temsilcisine
bildirimi amaçlanmıştır.
BAŞKAN – Evet,
Sayın Çetin…
Biraz sessiz
olursanız sayın milletvekilleri…
Sayın Çetin,
buyurunuz. 
İZZET ÇETİN
(Ankara) – Sayın Başkan, değerli milletvekilleri; 1’inci maddede verdiğimiz
önerge üzerinde söz aldım. Hepinizi saygıyla selamlıyorum. 
Değerli
arkadaşlar, biraz önce Sayın Bakan söyledi, “1’inci maddede gerçekten emek
var.” dedi, emeği inkâr etmek mümkün değil. Üzerinde çalışıldı belki ama önerge
verdik, önerge bile maddeyi düzeltmeye yetmiyor. Belki iyi niyetle hazırlanmış
fakat fiilen uygulanması imkânsız bir düzenleme. 6331 sayılı İşçi Sağlığı ve İş
Güvenliği Kanunu’nda biz -iş yerleri için iş yeri hekimi zaten vardı geçmiş
yasalarda ama- “iş güvenliği uzmanlığı” diye bir statü getirdik. Onu da A, B, C
tipi sertifika vererek belgelendirdik. İş yerlerinde, bir bakıma, işçi sağlığı
açısından ve güvenlik açısından işverenlerin gerekli tedbirleri alıp almadığının
sorumluluğunu onlara yıktık.
Şimdi, bu
düzenlemenin içerisinde de eksikliklerden söz ediyoruz. Bir kere, eksikliğin
bir bölümünü, sadece küçücük bir bölümünü giderdik. Yani “Acil bir durum var,
bir tehlike varsa bunu işverene bildirir.” var idi. Şimdi, varsa yetkili
sendikaya -orada, tabii, sendikalar eridi, yok oldu- sendika yoksa çalışanların
temsilcisine de bildirmesi bu önergelerle kabul edildi. Bu güzel ama eksik şu
arkadaşlar: Bildirimi Bakanlığa yapacaksınız. Kim yapacak? İşverenin gerekli iş
sağlığı ve güvenliği tedbirlerini almadığını gören iş güvenliği uzmanı,
Bakanlığa işvereni şikâyet edecek. Şikâyetin sonunda ne olacak? Onun
karşılığında, eğer işten atılırsa sekiz aylık tutarında tazminat öngörülecek
veya bir yıllık ek bir tazminata hükmedebilecek mahkeme.
Değerli
arkadaşlar, bizim ülkemizde binlerce işçiyi kıdem tazminatları ya da farklı
gerekçelerle kapının önüne koyan işverenler var. Maddi açıdan kendisine yük
olacak bir güvenlik önlemini almadığı gerekçesiyle, iş sağlığı güvenliği uzmanlarının
gözünü korkutmak, onları yıldırmak için çok rahat bir şekilde kapının önüne
işveren koyar, o tazminatı da öder. Yapılması gereken şuydu, ben Sayın Bakana
da -ben de son iki günden bu yana yapılan ortak çalışmalara katılan bir
arkadaşınızım- söyledim, dedim ki: “Bunlar bağımsızlaştırılmadığı sürece yani
işverenin tabiyetinden kurtarılmadığı sürece iş güvenliği uzmanları ve iş yeri
hekimleri, asla ve asla işvereni şikâyet edemez. Çalışma Bakanlığı bünyesinde
kurulacak bir hesap, bir fon ya da millî bütçeden aktarılacak bir kaynakla iş
güvenliği uzmanını ve iş yeri hekimini işverenden bağımsız hâle getirmezseniz
bu denetimi sağlayamazsınız ve biz iş yerlerimizle ister istemez hâlâ iş
cinayetlerinin tavan yaptığı ülke konumunda olmaktan kurtulamayız. Gerçekten
kârlı ve kanlı bir alan maden sektörü, kârlı ve kanlı bir alan; yer altından
çıkan kömür kanla çıkıyor yer üstüne, canlı işçi gidiyor yer altına. Böyle bir
düzenin işlemesine engel olmak istiyorsa Hükûmet, bu maddeyi geri çeker ve bu
iş güvenliği uzmanlarını yararlandırır. 
Bir başka eksik
nokta daha var arkadaşlar. Evet, eğer o iş yerinde iş güvenliği uzmanı ve iş
yeri hekimi varsa bunlara bir iş güvencesi geliyor gibi. Tabii, 6331 sayılı
Yasa’daki düzenlemede ortak sağlık ve güvenlik birimlerinde çalışan iş
güvenliği uzmanları da var yani birden fazla işletmenin iş güvenliğinden
sorumlu olmuş iş güvenliği uzmanları var. Onlar da değişik iş yerlerinde
güvenlik tedbirlerinin alınmadığını gördüklerinde bildirirlerse o ilişkilenme
de ortadan kalkar. Onlara ilişkin bir güvence de yasada getirilmiş değil.
Dolayısıyla, olabildiğince aksak, olabildiğince eksik, sadece ve sadece iş
yerinde göstermelik güvenlik tedbiri alınıyormuş gibi bir düzenleme, ne yazık
ki bu madenlerde iş cinayetlerinin ortadan kalkmasına yetmeyecek bir düzenleme.

Bunları ifade
etmek istedim.
Saygılar
sunuyorum. (CHP sıralarından alkışlar)
BAŞKAN –
Teşekkür ediyoruz Sayın Çetin.
ADİL ZOZANİ
(Hakkâri) – Sayın Başkan, karar yeter sayısı…
Aynı mahiyetteki
bu iki önergeyi birlikte oylarınıza sunacağım ve karar yeter sayısı arayacağım.
Kabul edenler…
Kabul etmeyenler… Kabul edilmiştir. Karar yeter sayısı vardır.
ADİL ZOZANİ
(Hakkâri) – Sayın Başkan, ısrar ederseniz daha sonra 5 kişi ayağa kalkarak
isteyeceğiz, tek tek saydıracağız.
BAŞKAN – Olur
efendim.
Şimdi, kabul
edilen bu önerge doğrultusunda 1’inci maddeyi oylarınıza sunuyorum: Kabul
edenler… Kabul etmeyenler… Kabul edilmiştir.
2’nci madde
üzerinde aynı mahiyette olmak üzere üç önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 687 sıra sayılı Kanun tasarısının 2 inci maddesinin Tasarı metninden
çıkarılmasını arz ve talep ederiz.
 Mehmet Naci Bostancı Mehmet
Doğan Kubat Osman Aşkın Bak
 Amasya İstanbul İstanbul
 Vedat
Demiröz Recep Özel
 Bitlis Isparta
Aynı mahiyetteki
diğer önergenin imza sahipleri: 
 İdris Baluken Adil
Zozani Erol Dora
 Bingöl Hakkâri Mardin
 Abdullah
Levent Tüzel Nazmi Gür
 İstanbul 
Van
Aynı mahiyetteki
diğer önergenin imza sahipleri: 
 Ali Serindağ İzzet
Çetin Süleyman Çelebi
 Gaziantep Ankara İstanbul
 Ramazan Kerim Özkan Aytuğ
Atıcı Musa Çam
 Burdur Mersin
 İzmir
BAŞKAN –
Komisyon aynı mahiyetteki bu önergelere katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ MUZAFFER YURTTAŞ (Manisa) – Takdire
bırakıyoruz.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılıyoruz efendim.
BAŞKAN –
Gerekçelerini mi okutuyorum?
RECEP ÖZEL
(Isparta) – Gerekçe okunsun.
BAŞKAN – Sizin
gerekçe okunuyor..
MEHMET AKİF
HAMZAÇEBİ (İstanbul) – Musa Çam konuşacak efendim.
ADİL ZOZANİ
(Hakkâri) – Nazmi Gür konuşacak.
BAŞKAN – Peki,
önce gerekçeyi okutuyorum.
ADİL ZOZANİ
(Hakkâri) – Sayın Başkan, bu önergeleri geliş sırasına göre okutuyorsunuz değil
mi? Aynı mahiyetteki önergeler geliş sırasına göre yapılır. Karma önergeler,
geliş sırasına göre okutuyorsunuz.
BAŞKAN – Sayın
Zozani, bu işlemi devamlı yapıyoruz. Müsaade ederseniz, lütfen...
ADİL ZOZANİ
(Hakkâri) – Biliyorum, takdir de ediyorum ama geliş sırasına göre…
BAŞKAN –
Herhâlde takdir edersiniz, bu işlemi kaçıncı seferdir yapıyoruz ve takip
ediyoruz, lütfen.
Gerekçeyi
okutuyorum:
Gerekçe:
Mevcut
düzenlemelerin ihtiyaca cevap verebileceği düşünüldüğünden madde tasarı
metninden çıkarılmaktadır.
BAŞKAN – Şimdi,
Cumhuriyet Halk Partisi önergesinde Sayın Çam konuşacak. 
Buyurunuz. (CHP
sıralarından alkışlar)
MUSA ÇAM (İzmir)
– Teşekkürler Sayın Başkan. 
SÜREYYA SADİ
BİLGİÇ (Isparta) – Sayın Çam, zaten çıkarıyoruz, niye konuşuyorsunuz?
MUSA ÇAM
(Devamla) – Sayın Başkan, Türkiye Büyük Millet Meclisinin saygıdeğer üyeleri;
hepinizi saygıyla selamlıyorum. 687 sıra sayılı İş Sağlığı ve Güvenliği Kanunu
Tasarısı’nın 2’nci maddesiyle ilgili vermiş olduğumuz önerge hakkında söz almış
bulunuyorum. 
Evet, bu
maddenin geri çekilmesi gerekiyor, doğrudur, bunu da onaylıyoruz. Ama, şurada
bir şeyi de söylemek istiyorum: Bildiğiniz gibi, üniversitelerde şu anda bir
rektör seçimi söz konusu, rektör seçimleri yapılıyor ve Türkiye’nin en büyük
üniversitelerinden bir tanesi İstanbul Üniversitesinde yapılan rektör seçiminde
de Sayın Profesör Doktor Raşit Tükel 1’inci sırayı aldı, büyük bir oy farkıyla
1’inciliği aldı, 2’nci sıraya da Mahmut Ak geldi. YÖK bugüne kadar, şu ana
kadar üniversitelerde 1’inci sırayı alan rektör adaylarını gelenek olarak
1’inci sıraya koydu ve gönderdi ama İstanbul Üniversitesinde farklı bir
uygulama yaptı, 1’inci sırada bulunan Raşit Tükel’i 2’nci sıraya yazdı, 1’inci
sıraya da Mahmut Ak’ı aldı. Az oy almasına rağmen Cumhurbaşkanı da bugün Sayın
Mahmut Ak’ı İstanbul Üniversitesi Rektörü olarak atadı. Herhâlde bu soyadı
benzerliği, Mahmut Ak ve AK PARTİ veyahut da AKP’nin bir benzerliği söz konusu
ve dolayısıyla “Ak” “Ak”ı oldu, böylelikle Ak İstanbul Üniversitesi Rektörü
oldu. Bu çok doğru değil. Demek ki yeni Türkiye’de soyadı benzerliği bile
rektör olmaya yetiyor. Üniversitede çok oy almak yetmiyor, soyadının “Ak”
olması üniversitede rektör olmayı gerektiriyor, bunu bir kez daha yeni
Türkiye’de görmüş olduk. 
Değerli
arkadaşlar, bu maddede tabii ki sorun şu: Bir İş Sağlığı ve Güvenliği Yasası’nı
görüşüyoruz. Türkiye’de mutlaka bir işçi sağlığı ve iş güvenliğine ihtiyaç var,
bununla ilgili bir yasa tasarısına ihtiyaç var, doğru ama ilerleyen saatlerde,
gecenin bu saatinde iş sağlığı, işçi sağlığıyla ilgili doğru kararlar vermek
mümkün değil. Bu getirilen 2’nci maddeyle, iş sözleşmesiyle çalışanların,
kişisel koruyucu donanım kullanmaması, makine ve teçhizatın koruyucusunu
etkisiz hâle getirmesi, işle ilgili güvenlik kurallarına uymaması hususlarından
dolayı ayrı ayrı 3 defa yazılı olarak uyarılması hâlinde işveren bakımından iş
sözleşmesinin 4857 sayılı Kanun’un 25’inci maddesine göre haklı nedenle derhâl
fesih hakkı doğacağı öngörülmüştür. Bu şunu da getiriyor: İş Yasası’nın 25’inci
maddesinin (2)’nci fıkrasında “işveren tarafından haklı nedenle derhâl fesih
yoluyla feshedilmesi” en ağır fesih biçimidir. Bu düzenleme eğer geri
çekilmemiş olsaydı gerçekten bundan sonraki süreçlerde işverenler iş yerlerinde
işçileri akılalmaz derecede, çok fütursuzca işten atma hakkını kullanacaklardı.
Cumhuriyet Halk Partili milletvekili arkadaşlarımızın Komisyonda vermiş
oldukları, diğer muhalefet partilerinden milletvekili arkadaşlarımızın
Komisyonda vermiş oldukları doğru ve tutarlı bir mücadele sonucunda Hükûmet
ister istemez bu maddeyi geri çekmek durumunda kaldı. 
Zaten
Türkiye’de işçilerin, emekçilerin iş güvenceleri işverenlerin iki dudağı
arasında. Her ne kadar bir iş güvencesi yasası olmuş olmasına rağmen, ne yazık
ki patronlar bu iş güvencesi yasasına göre değil, iki dudakları arasında
bulunan bir kararla işçilerin, emekçilerin iş akitlerini feshetmektedir.
Dolayısıyla, bu yanlış bir karardır. Bu yanlış karardan geri dönülmesi
-muhalefet partilerinin vermiş olduğu destek ve katkılardan dolayı- önemli
olmuştur. 
Diliyoruz
ve istiyoruz ki özellikle Soma’da, Ermenek’te yaşanan iş cinayetlerinden,
İstanbul’da Mecidiyeköy’de yaşanan asansör kazasından sonra hayatını kaybeden
kardeşlerimiz için Türkiye’de gerçekten işçi sağlığı ve iş güvenliğini getiren
yasalar Parlamentodan geçsin. Ama seçim öncesinde, hemen, acele, apar topar
böyle bir düzenlemenin getirilmiş olması yine manidar. Ama biz muhalefet
partisi olarak Türkiye’de gerçekten işçi sağlığı ve iş güvenliğiyle ilgili bu
düzenlemelerin çok uzun süreç içerisinde tartışılmasını ve enine boyuna
tartışılmasını ama en önemlisi, Türkiye Cumhuriyeti devletinin de altına imza
atmış olduğu uluslararası sözleşmelere uygun bir işçi sağlığı ve iş
güvenliğinin mutlaka buradan çıkarılması gerektiğini düşünüyoruz. 
Hepinizi
saygıyla selamlıyorum. (CHP sıralarından alkışlar) 
BAŞKAN
– Teşekkür ediyoruz Sayın Çam. 
Buyurunuz
Sayın Gür. 
NAZMİ
GÜR (Van) – Teşekkürler Sayın Başkan. 
Değerli
arkadaşlar, Genel Kurulu saygıyla selamlıyorum. 
Bunca işçi
cinayetinden sonra nihayet işçi haklarının, işçi sağlığının ve iş güvenliği konusunun
bu Meclisin gündemine gelmesi elbette ki olumlu. Bizim parti olarak da,
işçileri, emekçileri ilgilendiren ve onların yararına, onların çıkarına olan
bütün maddeleri peşinen destekleyeceğimizi burada söylemek istiyorum. Ancak
Hükûmet, her ne hikmetse, hazırladığı taslağı, deyim yerindeyse bir denge
oluşturmak üzere kurguladı. İşçiye verdiği kadarının belki 10 katını bu sefer
patronlara, işverene vermiş durumda. Oysa, adı üzerinde, İş Güvenliği Yasası.
İş Güvenliği Yasası hazırlanırken burada sorumluluk elbette ki iş yeri
sahibinin ve o iş yerini işletenin, o şirketin, o patronun, o işletmecinindir
kuşkusuz. Bütün güvenlik önlemlerini almak, sağlıklı bir ortamda üretim
yapabilmek için işçi güvenliğini ve işçi sağlığını ön plana çıkarmak elbette ki
işverenlerin birinci derece sorumluluğudur ama gelin görün ki -şimdi çıkarılan
maddelerden de anlaşılıyor ki, ileride de göreceksiniz- Hükûmet, bu yasada bile
daha çok işvereni göz önünde bulundurmuş, işçiyi ise ikinci planda tutmuştur.
İş sağlığı
konusunda Türkiye elbette ki dünyanın en geri ülkelerinden birisidir. Maalesef
bu konuda istatistiklerde bizim karnemiz son derece kötüdür. Sadece son beş
altı yıllık sürede iş kazalarında yaşamını yitiren işçileri, emekçileri
düşündüğümüzde bunun ne kadar kötü olduğunu, durumun ne kadar vahim olduğunu
elbette ki göreceğiz. Sadece kayıtlı ya da sendikalı işçiler açısından bu
böyledir ama kayıt dışı çalışan ve özellikle “mevsimlik işçiler” adı altında
ülkemizin bir yerinden başka bir yerine göç eden, tarlada ve değişik yerlerde
üç aylık, beş aylık çalışan işçiler, emekçiler açısından ise bu yasa, maalesef
hiçbir güvence sağlamamaktadır. 
Bu yasanın, bu
tasarının en önemli eksikliklerinden birisi de iş güvenliği açısından mevsimlik
işçileri kapsam dışında tutmasıdır. Biliyorsunuz, bu Meclis bizim de
önerilerimizle bir Meclis araştırma komisyonu kurdu mevsimlik işçilerin
sorunlarıyla ilgili, bu konuda rapor da hazırlandı, bitti ve elbette ki bu,
mevsimlik işçilerin hakları ve özlük hakları açısından, güvenceleri açısından, sağlıklı
ortamda çalışmaları açısından ne getirir ne götürür, Komisyon raporunu Genel
Kurula sununca anlaşılır. Ancak şu kadarını söylemekte fayda var, özellikle
mevsimlik işçiler çocuklarıyla birlikte seyahat ediyor ve son derece sağlıksız
koşullarda, sağlıksız bölgelerde, güneşin altında, çoğunlukla tarlada yaşıyor.
Özellikle Çukurova bölgesinde, Karadeniz Bölgesi’nde, Ege’nin ve Marmara’nın
kimi bölgelerinde tarım işçilerinin yaşadığı sorunlar son derece ağır ve
insanlık dışı koşullarda yaşıyorlar. İş güvenliği açısından da işçi sağlığı
açısından da emekçi sağlığı açısından da hiçbir güvence söz konusu değil, bu
güvencelerden yoksunlar. Aldıkları ücret açısından da neredeyse, deyim
yerindeyse modern köleler, çağdaş köleler durumundalar. Bu büyük kesimin ve
sayıları milyonlarla ölçülen kesimin de elbette ki bu haklardan
faydalanabilmesi için, bu yasadan faydalanabilmesi için kapsam içine alınması
gerekiyor ya da gelecekte bunlara uygun bir yasa tasarısıyla özellikle sendikal
haklardan yoksun olan, iş güvenliğinden yoksun olan bu kesiminin de kapsam
içine alınması ve haklarının korunması bizim için son derece önem taşıyor. 
Bu maddenin geri
çekilmesi son derece olumlu çünkü bu madde gerçekten patrona, işverene
neredeyse dikta yetkisi veriyordu. Bu maddenin geri çekilmesiyle iş güvencesi
de sağlanmış olacak.
Genel Kurulu
saygıyla selamlıyorum.
BAŞKAN –
Teşekkür ederiz Sayın Gür.
Aynı mahiyetteki
bu üç önergeyi birlikte oylarınıza sunuyorum: Kabul edenler… Kabul etmeyenler…
Kabul edilmiş ve böylece 2’nci madde tasarı metninden çıkmıştır. 
Herhangi bir
karışıklığa mahal bırakmamak için mevcut komisyon metni üzerinden görüşmelere
devam edeceğiz. Kanun yazımı sırasında madde numaraları ardışık olarak
yazılacaktır. 
3’üncü madde
üzerinde üç önerge vardır, ikisi aynı mahiyettedir. 
Şimdi ilk
önergeyi okutuyorum: 
Türkiye Büyük
Millet Meclisi Başkanlığına
Görüşülmekte
olan 687 sıra sayılı Yasa Tasarısının, 6331 sayılı Kanunun 25 inci maddesinin
üçüncü fıkrasında değişiklik ve yeni fıkra eklemeyi öngören 3'üncü maddesinin
ikinci fıkrasında geçen "Çok tehlikeli sınıfta yer alan" ibaresinin
aşağıdaki şekilde değiştirilmesini arz ve teklif ederiz.
“tüm özel sektör
çalışma alanlarında”
İdris Baluken  Adil
Zozani  Erol Dora
 Bingöl Hakkâri Mardin
Nazmi Gür Abdullah
Levent Tüzel
 Van İstanbul
BAŞKAN – Şimdi
okutacağım iki önerge aynı mahiyettedir. 
Türkiye Büyük
Millet Meclisi Başkanlığına
Görüşülmekte
olan 687 sıra sayılı Kanun Tasarısının 3 üncü maddesi ile 6331 sayılı Kanunun
25 inci maddesine eklenmesi öngörülen yedinci fıkrada geçen "kamudan"
ibaresinin madde metninden çıkarılmasını arz ve talep ederiz.
Mehmet Naci Bostancı  Mehmet
Doğan Kubat Osman Aşkın Bak
 Amasya İstanbul İstanbul
Recep Özel Vedat
Demiröz Tülay Bakır
 Isparta Bitlis Samsun
Aynı mahiyetteki
diğer önergenin imza sahipleri: 
Aytuğ Atıcı  İzzet
Çetin Süleyman Çelebi 
 Mersin Ankara İstanbul
Ramazan Kerim Özkan Musa
Çam
 Burdur İzmir
BAŞKAN –
Komisyon aynı mahiyetteki bu önergelere katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ MUZAFFER YURTTAŞ (Manisa) – Takdire
bırakıyoruz. 
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılıyoruz efendim. 
BAŞKAN –
Gerekçeyi okutuyorum: 
Gerekçe: 
Önergemizde
üretim zorlamasının durdurma sebebi sayılmasına ilişkin düzenlemenin sadece
kamudan ihale alınan işlerde değil ihale ile alınan bütün işleri kapsayarak
genişletilmesi amaçlanmıştır. Çünkü üretim zorlaması sadece kamuda olan bir
üretim süreci değildir.
BAŞKAN – İkinci
önergenin gerekçesini okutuyorum: 
Gerekçe: 
6331 sayılı
Kanunun 25 inci maddesine eklenmesi öngörülen yedinci fıkrada yer alan üretim
zorlamasının durdurma sebebi sayılmasına ilişkin hükmün sadece kamudan ihale
ile alınan işleri değil ihale ile alınan bütün işleri kapsamına alması
amaçlanmaktadır.
BAŞKAN – Aynı
mahiyetteki bu iki önergeyi oylarınıza sunuyorum: Kabul edenler… Kabul
etmeyenler… Kabul edilmiştir.
Diğer önergeyi
okutuyorum:
Türkiye Büyük Millet Meclisi Başkanlığına
Görüşülmekte
olan 687 sıra sayılı Yasa Tasarısının, 6331 sayılı Kanunun 25 inci maddesinin
üçüncü fıkrasında değişiklik ve yeni fıkra eklemeyi öngören 3'üncü maddesinin
ikinci fıkrasında geçen "Çok tehlikeli sınıfta yer alan" ibaresinin
aşağıdaki şekilde değiştirilmesini arz ve teklif ederiz.
“tüm özel sektör
çalışma alanlarında”
Erol
Dora (Mardin) ve arkadaşları
BAŞKAN – Son
önergeye katılıyor musunuz Komisyon?
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ MUZAFFER YURTTAŞ (Manisa) –
Katılamıyoruz.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
BAŞKAN – Sayın
Tüzel, buyurunuz.
ABDULLAH LEVENT
TÜZEL (İstanbul) – Sayın Başkan, değerli milletvekilleri; bildiğiniz gibi,
buradaki yasa tasarısına itiraz nedenimiz, gerçekten işçinin can güvenliğini ve
sağlığını düşünen düzenlemeler olmadığı yönündeydi. İşte bu 3’üncü maddedeki
değişiklik önergemiz bu nedenle… Sayın Bakanla bu konuyu görüştüğümüzde
muhalefetle bir anlaşma sağlanması sadece “kamudan” kısmının çıkartılmasına
dönük olmuştur, biz bunu yeterli bulmuyoruz. 
Şimdi,
hatırlarsınız, Soma’daki kazanın, diğer kazaların, inşaat sektöründeki
kazaların, imalat sanayisindeki birçok kazanın arkasındaki şey şu bildiğimiz
“hadi hadi” düzenidir. Yani, diğer adıyla, üretimin zorlanmasıdır, aşırı üretim
ve planlamanın dışında üretimi zorlamaktır. Dolayısıyla, bunu önlemeye dönük
bir düzenleme getirilmiş gibi görünse de kayıtları, şartları hayli sınırlıdır.
Nedir o sınırlılık? Bir: “Çok tehlikeli sınıfta yer alan...” Niçin çok
tehlikeli sınıfta yer alan olsun? Yani iş cinayetleri, sadece cinayet anlamında
değil, sakatlanma ya da meslek hastalıklarına yol açan bir üretim zorlaması
açısından düşünüldüğünde bütün sektörlerde karşımıza çıkmaktadır.
Bir
diğer şey “kamudan ihale ile alınan işlerde…” Elbette, yani, sadece kamu
sektöründe ya da kamudan ihale ile alınan işlerde görülmediği de çok açıktır. O
nedenle, bu kayıtları yeterli bulmuyoruz.
Diğer
taraftan da “hayati tehlike oluşturacak şekilde…” Yani, illa ölmesi mi lazım?
Eğer işçinin sağlığıysa, eğer orada üretimin sağlıklı bir şekilde sürdürülmesi
arzu ediliyorsa sadece “…hayati tehlike oluşturacak şekilde çalışma biçimleri
işin durdurulma nedeni sayılır.” diye bir kayıt getirmemek gerekir. O nedenle
de, sadece çok tehlikeli sınıfta yer alan değil, sadece kamudan ihale alan
değil “Bütün iş yerlerinde, bütün sektörlerde, teknolojik gelişme, iş gücü
kapasitesinin artırılması, üretim metotlarında yenilik gibi bir kısım unsurlar
sağlanmadan, üretim ve/veya imalat planlarına, iş programlarına aykırı hareket
edilerek üretim zorlaması nedeniyle işçinin sağlığını tehlikeye atacak şekilde
çalışma biçimleri işin durdurulma nedeni sayılır.” diye ve buna, işte, mülki
amirlerin marifetiyle bu türden müdahalelerin yapılması gerektiği, buna
uymadığı takdirde, izinsiz çalışma yapan işverene de müeyyidelerin uygulanması
şeklinde düzenleme getirilmesi… İşte bu kayıtlar altında, amaca uygun, iş
kazalarını önlemeye matuf bir düzenleme yapmış olacaksınız. Aksi takdirde,
muhalefetin ve iktidarın anlaştığı şekilde, sadece “kamudan” kısmının
çıkartılması, her tür ihalede, iş planlama konularında bununla sınırlılık
getirilmesi yeterli olmayacaktır.
O
nedenle, grubumuz Halkların Demokratik Partisi, bütün sektörlerde, “çok
tehlikeli, tehlikeli” ayırt etmeksizin, bu konuda, işçilerin can güvenliğini
sağlama konusunda mülki amirlerin gerekli müdahaleleri yapması açısından bu
değişikliği önermektedir.
Bu önerimiz
doğrultusunda oy ve desteklerinizi bekliyorum. 
Teşekkür
ediyorum. 
BAŞKAN –
Teşekkür ederiz Sayın Tüzel. 
Önergeyi
oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Kabul edilen
önergeler doğrultusunda 3’üncü maddeyi oylarınıza sunuyorum: Kabul edenler…
Kabul etmeyenler… 3’üncü madde kabul edilmiştir. 
4’üncü madde
üzerinde üç önerge vardır, ikisi aynı mahiyettedir. 
Önergeleri
okutuyorum: 
Türkiye Büyük Millet Meclisi Başkanlığına
Görüşülmekte
olan 687 sıra sayılı Kanun Tasarısının 4’üncü maddesi ile 6331 sayılı Kanuna
eklenmesi öngörülen 25/A maddesinde geçen “kusuru oranında iki yıla kadar”
ibaresinin “iki yıl süreyle” olarak değiştirilmesini arz ve talep ederiz. 
Mehmet Naci
Bostancı Mehmet Doğan Kubat
 Amasya 
İstanbul
Recep Özel Hacı
Bayram Türkoğlu
 Isparta 
Hatay
Şirin Ünal Harun
Karaca
 İstanbul 
İstanbul  
Aynı mahiyetteki
diğer önergenin imza sahipleri: 
Aytuğ Atıcı  Ramazan
Kerim Özkan İzzet Çetin
Mersin Burdur Ankara
Süleyman Çelebi Mahmut
Tanal
İstanbul İstanbul
Türkiye Büyük Millet Meclisi Başkanlığına
Görüşülmekte
olan 687 sıra sayılı Yasa Tasarısının, 6331 sayılı Kanuna madde eklemeyi
öngören 4’üncü maddesinin aşağıdaki şekilde değiştirilmesini arz ve teklif
ederiz. 
“MADDE 4- 6331
sayılı Kanuna 25 inci maddesinden sonra gelmek üzere aşağıdaki 25/A maddesi
eklenmiştir. 
İhale/rödovans
yöntemi ile işletilen madenlerde ölümlü ya da ölüme yol açabilecek iş kazası
meydana geldiği anda maden işletmesi kamuya devredilir, bu maden işletmelerinin
işverenleri süresiz olarak kamu ihalelerinden men edilir.”
İdris Baluken Adil
Zozani Erol Dora
Bingöl Hakkâri
 Mardin
Abdullah Levent
Tüzel Nazmi Gür
İstanbul Van
BAŞKAN –
Komisyon önergeye katılıyor mu? 
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ MUZAFFER YURTTAŞ (Manisa) –
Katılamıyoruz. 
BAŞKAN –
Hükûmet? 
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim. 
BAŞKAN – Sayın
Zozani, buyurunuz. 
ADİL ZOZANİ
(Hakkâri) – Teşekkür ederim Sayın Başkan. 
Şimdi, çıkıp
burada bana diyeceksiniz ki: İşçinin, emekçinin çalışma koşullarının
iyileştirilmesine dönük, yaşam hakkının güvence altına alınmasına dönük bir
düzenleme yapıyoruz burada.” Bir madde düşünün ki, öyle bir düzenleme
yapıyorsunuz ki adam bir yılda 21,6 milyon dolar maaş alıyor ama şirketin
yöneticisi, şirkette hissesi olmadığı için… Bu şirket battı ama yönetici
pozisyonunda, binlerce insanın kaderi iki dudağı arasında, piyasayı yönetiyor.
Bakın, dile kolay, afaki bir rakam ifade etmiyorum; 21,6 milyon dolar yıllık
maaş alan bu insanın şirketi yarın öbür gün battı, yönetiminden kaynaklı olarak
battı; bu şahsın, bu pozisyonda olan insanın, yöneticinin, doğan bütün
yükümlülüklerini, doğan bütün kanuni yükümlülüklerini ortadan kaldırıyorsunuz.
Daha önce benzer bir yükümlülük kaldırmayı spor kulüpleri yöneticileri için
yapmıştınız, şimdi de burada getiriyorsunuz, böyle bir madde koymuşsunuz. 
Geneli üzerinde
konuşmamı yaparken şöyle bir benzetme yapmıştım hatırlıyorsanız, şimdi bu
benzetmeyi anlamlandırayım: Baktık, bardağın dibindeki az suya baktık, görmeye
çalışıyoruz. Ama bir de içine damlatılana bakıyoruz. İşte, içine damlatılan bu,
içine damlatılan bu. Böyle düzenlemeler bu paketin içerisinde muhafaza edildiği
sürece, ısrar edildiği sürece biz bu tasarıya karşıyız. Evet, insanların,
işçilerin, emekçilerin yaşam koşullarıyla ilgili olarak, iş şartlarının
düzeltilmesine dönük olarak toplu iğne ucu kadar bir iyileştirme sağlanıyorsa o
maddelerin tamamını da itirazsız geçirelim ama işçinin, emekçinin arkasına
sığınarak, esasında onlara hiçbir düzeltme getirmeksizin, bu pozisyonda olan
insanları kurtarmaya dönük, yükümlülüklerini ortadan kaldırmaya dönük düzenleme
yaparsanız biz bu düzenlemelere, evet, burada karşı çıkıyoruz, prensip olarak
da karşı çıkmaya devam edeceğiz. 
İfade etmiştik
zaten, bunlar ilk defa burada dillendirdiğimiz hususlar da değil. Muhalefet
şerhimizde Komisyon üyesi sayın milletvekilimiz ayrıntılarıyla bu hususları
ortaya koymuş, biz de burada şimdi bu hususla ilgili olarak itirazlarımızı dile
getiriyoruz, bunların bu tasarı metninden çıkarılmasını talep ediyoruz. Buna
benzer maddeler var, bir maddeyi ifade ettim ama daha başka maddeler de var.
Yani böyle bir düzenlemeyi hiçbir şeyle bağdaştırma şansına sahip değilsiniz.
Eminim, sizler de şimdi bizden duymuş oluyorsunuz böyle bir düzenlemenin var
olduğunu, çoğunuz belki böyle, şimdi bizden duyuyor pozisyondasınız ama böyle,
maalesef böyle.
Başından
itibaren ifade ediyoruz, zenginden taraf, zenginden yana, taraf düzenlemeler,
kusura bakmayın, bizi çok enterese etmiyor, biz bunlara karşıyız. İşçinin,
emekçinin hakları, hukukuyla ilgili düzenlemelere evet ama işte biraz önce ifade
ettiğim örnekte olduğu gibi düzenlemelere de şiddetle karşı olduğumuzu ifade
ediyoruz.
Hepinizi
saygıyla selamlıyorum.
BAŞKAN –
Teşekkür ediyoruz Sayın Zozani.
Önergeyi
oylarınıza…
ADİL ZOZANİ
(Hakkâri) – Karar yeter sayısı…
BAŞKAN –
Arayacağım efendim.
Önergeyi
oylarınıza sunuyorum: Kabul edenler... Kabul etmeyenler... 
Elektronik
cihazla oylama yapacağım.
İki dakika süre
veriyorum.
(Elektronik
cihazla oylama yapıldı)
BAŞKAN – Önerge
kabul edilmemiştir, karar yeter sayısı vardır.
Şimdi, aynı
mahiyetteki iki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 687 sıra sayılı Kanun Tasarısının 4 üncü maddesi ile 6331 sayılı Kanuna
eklenmesi öngörülen 25/A maddesinde geçen "kusuru oranında iki yıla
kadar" ibaresinin "iki yıl süreyle” olarak değiştirilmesini arz ve
talep ederiz.
 Mehmet Naci Bostancı (Amasya) ve arkadaşları
Aynı mahiyetteki
diğer önergenin imza sahipleri:
 Süleyman
Çelebi (İstanbul) ve arkadaşları
BAŞKAN –
Komisyon aynı mahiyetteki bu iki önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ MUZAFFER YURTTAŞ (Manisa) – Takdire
bırakıyoruz.
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılıyoruz efendim.
RECEP ÖZEL
(Isparta) – Gerekçe...
AYTUĞ ATICI
(Mersin) – Gerekçe efendim.
BAŞKAN –
Gerekçeleri okutuyorum:
Gerekçe:
6331 sayılı
Kanuna yeni eklenen 25/A maddesi ile işyerlerinde ölümlü iş kazası meydana
gelen işverenlerden kusuru yargı kararı ile kesinleşenlerin kamu ihalelerine
iki yıl süreyle katılamaması öngörülmüştür.
Kanımızca olumlu
bir adımdır, ancak oldukça yetersizdir. Kusur sorumluluğu, kusursuz
sorumluluktan farklıdır. Kusuru kesinleşen kişi veya şirketlerin kamu
ihalelerinden daha uzun süreli men edilmeleri sağlanmalıdır. Bu yüzden “iki
yıla kadar” ifadesi “iki yıl” olarak düzenlenmiştir.
Aynı mahiyetteki
diğer önergenin gerekçesi:
Gerekçe:
Tasarıda
ihaleden yasaklama süresinin iki yılı aşmamak üzere kusur oranına göre
mahkemece belirlenmesi öngörülmektedir. Yapılan değişiklikle yasaklama süresinde
takdir hakkı kaldırılarak ölümlü iş kazası meydana gelen ve kusuru yargı kararı
ile tespit edilen işverenin iki yıl süre ile kamu ihalelerine girmekten
yasaklanması öngörülmektedir.
BAŞKAN – Aynı
mahiyetteki bu iki önergeyi birlikte oylarınıza sunuyorum: Kabul edenler… Kabul
etmeyenler… Kabul edilmiştir. 
Kabul edilen bu
önergeler doğrultusunda 4’üncü maddeyi oylarınıza sunuyorum: Kabul edenler…
Kabul etmeyenler… Kabul edilmiştir.
5’inci madde
üzerinde bir önerge vardır, okutuyorum:
Türkiye Büyük Millet Meclisi Başkanlığına
Görüşülmekte
olan 687 sıra sayılı Yasa Tasarısının, 6331 sayılı Kanunun 26 ncı maddesinde
değişiklik öngören 5'inci maddesine aşağıdaki fıkranın eklenmesini arz ve
teklif ederiz.
“p) İdari para
cezaları maden ve yapı işyerleri için çalışan sayısına bakılmaksızın yüzde üç
yüz oranında artırılır.”
 İdris
Baluken  Adil Zozani  Erol
Dora 
 Bingöl
 Hakkâri  Mardin
 Abdullah
Levent Tüzel  Nazmi Gür
 İstanbul
 Van
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ MUZAFFER YURTTAŞ (Manisa) –
Katılamıyoruz.
BAŞKAN –
Hükûmet? 
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz.
BAŞKAN –
Gerekçeyi okutuyorum:
Gerekçe:
İdari para
cezalarındaki artış mevcut işçi sağlığı ve güvenliği istatistikleri göz önünde
bulundurularak daha yüksek seviyelere çıkarılmalıdır. İş kazalarının sıkça
meydana geldiği bu ilişkin cezaların artırılması gerekmektedir. Değişiklik ile
bu sorunların giderilmesi amaçlanmıştır.
BAŞKAN –
Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
5’inci maddeyi
oylarınıza sunuyorum: Kabul edenler… Kabul etmeyenler… 5’inci madde kabul
edilmiştir.
6’ncı madde
üzerinde, ikisi aynı mahiyette olmak üzere üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 687 sıra sayılı yasa tasarısının, 6331 sayılı Kanunun 30 uncu maddesinin
birinci fıkrasının (g) bendinde değişiklik öngören 6'ıncı maddesinde geçen
"işyerlerinde işin durdurulması" ibaresinden sonra gelmek üzere
“kamuya devri” ibaresinin eklenmesini arz ve teklif ederiz.
 İdris Baluken Adil
Zozani Erol Dora
 Bingöl Hakkâri Mardin
 Abdullah Levent Tüzel Nazmi
Gür
 İstanbul Van
BAŞKAN – Aynı
mahiyetteki iki önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 687 sıra sayılı İş Sağlığı ve Güvenliği Kanunu İle Bazı Kanun ve Kanun
Hükmünde Kararnamelerde Değişiklik Yapılmasına Dair Kanun Tasarısının 6 ncı
maddesi aşağıdaki şekilde değiştirilmesini arz ve teklif ederiz.
 Mehmet Naci Bostancı Mehmet
Doğan Kubat Recep Özel
 Amasya İstanbul Isparta
 Osman Aşkın Bak Ramazan
Can
 İstanbul Kırıkkale
"MADDE 6-
6331 sayılı Kanunun 30 uncu maddesinin birinci fıkrasının (g) bendi aşağıdaki
şekilde değiştirilmiş ve ikinci fıkrasında sonra gelmek üzere aşağıdaki fıkra
eklenmiştir.
"g)
İşyerlerinde işin durdurulması, hangi işlerde risk değerlendirmesi yapılmamış
olması durumunda işin durdurulacağı, durdurma sebeplerini gidermek için
mühürlerin geçici olarak kaldırılması, yeniden çalışmaya izin verilme şartları,
çok tehlikeli işler sınıfında yer alan başta maden ve yapı olmak üzere
işyerlerinde acil durdurmayı gerektiren hususlar, acil hallerde işin
durdurulmasına karar verilinceye kadar geçecek sürede alınacak tedbirlerin uygulanması." 
"(3) Maden
işyerlerinin hangilerinde sığınma odalarının kurulabileceği ve bu odaların
teknik özelliklerine dair usul ve esaslar Bakanlıkça bir yıl içerisinde
çıkarılacak Yönetmelikle düzenlenir. Bu teknik özellikler, ulusal ve
uluslararası standartlara uygun olarak belirlenir."
Aynı mahiyetteki
diğer önergenin imza sahipleri:
 Aytuğ Atıcı Özgür
Özel Süleyman Çelebi
 Mersin Manisa İstanbul
 Mehmet Şeker Aytun
Çıray
 Gaziantep İzmir
BAŞKAN –
Komisyon önergeye katılıyor mu? 
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ MUZAFFER YURTTAŞ (Manisa) – Takdire
bırakıyoruz. 
BAŞKAN –
Hükûmet? 
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılıyoruz. 
RECEP ÖZEL
(Isparta) – Bizimki gerekçe…
AYTUĞ ATICI
(Mersin) – Özgür Özel konuşacak efendim. 
BAŞKAN –
Gerekçeyi okutuyorum: 
Gerekçe: 
Madenlerde
sığınma odalarının kullanımına dair düzenleme yapma yetkisinin Çalışma ve
Sosyal Güvenliği Bakanlığına verilmesi amaçlanmaktadır.
BAŞKAN – Aynı
mahiyetteki diğer önerge üzerinde Sayın Özel konuşacak. 
Buyurunuz Sayın
Özel. (CHP sıralarından alkışlar) 
ÖZGÜR ÖZEL
(Manisa) – Sayın Başkan, değerli milletvekilleri; hepinizi saygıyla
selamlıyorum. 
Mecliste bir
yasama döneminin daha sonuna geldik. Belki de son konuşmalardan bir tanesini
yapıyoruz. Gelenekselleşmiş olduğu üzere, her yılın sonunda genelde mutabakatla
herkesin katıldığı ve toplumda ciddi beklenti yaratmış yasalar görüşülür. Bugün
tam olarak böyle bir şeyden bahsedemeyeceğiz. Ama, Komisyonda, alt komisyonda
günlerce sabahlara kadar müzakere ettiğimiz, üzerinde çok ciddi emekler
verdiğimiz, bir noktaya getirmeye çalıştığımız, uyarılarımızın iktidar
tarafından şiddetle reddedildiği, kabul edilmediği, çok haklı taleplerimizin
akıl almaz bir şekilde kulak arkası edildiği bir süreci hep birlikte yaşadık.
Son üç güne kadar gelindi. Şimdi bu kanunun çıkarılması gündemde. Cumhuriyet
Halk Partisi, sorumlu muhalefet anlayışı gereği, bu konuda elinden gelen olumlu
katkıları sağlıyor ama olmazsa olmazlarımıza karşı çıkıyoruz. Bizim karşı
çıktığımız çok sayıda madde, Komisyonda ısrar edilerek, inat edilerek, Komisyon
üyelerinin sağlıkları hiçe sayılarak büyük bir ısrarla getirilmişti ama bugün
görüyoruz ki bu maddelerin pek çoğu Cumhuriyet Halk Partisinin ve diğer
muhalefet partilerinin o zamanki söylemleri doğrultusunda ve bizim
söylemlerimizin birer özetiyle, önergelerle iktidar partisi tarafından geri
çekiliyor. Bizim etkin muhalefet anlayışımızın verdiği bu sonuçtan memnuniyet
duyuyoruz birçok maddeden dolayı. 
Bu madde,
Türkiye’de bizim, kamuoyunun çok uzun süre tartıştığı yaşam odalarıyla ilgili
madde. Yaşam odaları ki yaşam odaları, 2010 yılında, Şili’de madenciler yer
altında kalınca ve Şili Hükûmeti tarafından on yedi gün sonra yer altındaki bir
yaşam odası da değil, bir kaçış odasını madenciler kaçıp da bir yaşam odasına
dönüştürdükleri ve orada hayatta oldukları öğrenilip altmış dokuz gün sonra
kurtarıldıklarında bütün dünyayla birlikte hepimizin hafızalarına kazınmıştı. O
13 Mayıs gecesi facia yaşanır yaşanmaz ilk soru “Madende yaşam odası var mı?”
sorusuydu. O gün o soruya Hükûmet yetkilileri, Enerji ve Tabii Kaynaklar Bakanı
Taner Yıldız “Yoktu.” diyemedi, “Vardı diye biliyoruz.” dedi. Soma AŞ’nin
yetkilileri üç gün boyunca şöyle söylediler: “Bizim yaşam odamız vardı, söktük,
daha iyisini yapacaktık, yapamadan bu faciayla karşılaştık.” Taner Yıldız
söylemi tekrar etti, dedi ki: “Yaşam odası varmış, sökmüşler iyisini yapmak
için.” O ilk üç gün, dört gün “Yaşam odası yoktu.” demeye kimsenin yüzü
tutmadı. Sonra biraz da firmayla yollar ayrılıp, hani o sizin Yeni Şafak
Gazetesi firmanın sahibinin bir farklı ülkeden, bir farklı etnisiteden olduğunu
falan söyleyip de, bir köşeye doğru ittirmeye çalışıp sorumluluktan Hükûmeti
kaçırdığı noktalarda Taner Yıldız dedi ki: “Mevzuatımızda var, yapmamışlar.”
Nasıl yapmamışlar? Mevzuatımızda var, nasıl yapmamışlar? Bizim mevzuatımız
diyormuş ki: “İşveren her türlü tedbiri alır.” “Bunun içine yaşam odası da
girer.” dediler. Madem kavgayı göze aldınız artık onlarla ve etekteki taşlar
döküldü, firma dedi ki: “Mevzuatta yok, nerede yazıyor? Olsaydı yapardık.” Biz
yaşam odalarını teklif ettikçe, muhalefet partileri önerge verdikçe siz “hayır”
dediniz. Sonradan bir söylem gelişti: Kömür madenlerinde yaşam odasına gerek
yok, dünyada da yok. Sonra önünüze örnekler konuldu, Amerika’da olduğu ve
konteyner tipi taşınabilir, maden değiştikçe değişebilen, birtakım esnekliklere
sahip yaşam odaları ama maliyeti 250 bin dolar, bunu üstlenmeye kolay kolay
işveren yanaşmıyor. Bu yüzden bunu es geçtiniz, durdunuz. 
Şimdi, gelinen
noktada, Cumhuriyet Halk
Partisinin haklı talebi, ısrarıyla yönetmelikte düzenlenmiş bir şeyde, işte,
bir yıl süreyle hangi maden ocağında olacak gibi bir şeyi Bakanlık kabul edecek
noktaya yaklaştı. “Yetmez ama evet” diyoruz, daha ciddi düzenlemeler yapmak
lazım. Bütün yaz, başta Süleyman Çelebi, Musa Çam, İzzet Çetin olmak üzere
grubumuzdaki sendika kökenli milletvekillerimizin dillerinde tüy bitti, Sağlık
Komisyonunun tamamına anlattık, dinletemedik. Bugün gelinen noktada, hiç
olmazsa, bir yıl içinde… Birtakım yuvarlak laflarla da buna yetmez ama evet
diyoruz. Ama, şunu bilin: Bir dahaki faciada bu soruya cevap vermek için bu
Meclisin biraz daha bu konularda duyarlı davranması lazım. 
Hepinize
saygılar sunuyorum. (CHP sıralarından alkışlar)
BAŞKAN
– Teşekkür ediyoruz Sayın Özel.
OKTAY
VURAL (İzmir) – Sayın Başkan…
BAŞKAN
- Sayın Vural, oylamadan önce mi söz istiyorsunuz?
OKTAY
VURAL (İzmir) – Evet.
BAŞKAN
– Buyurunuz efendim.
OKTAY
VURAL (İzmir) – Efendim, bu maden iş yerlerinde sığınma odalarının kurulması
konusundaki bir düzenlemenin yapılmasıyla ilgili Milliyetçi Hareket Partisi
Grubu olarak da olumlu katkımız olmuştur. Dolayısıyla, bu önergelerde yer alan
bu ibarelerin konulması bizim de talebimizdir. Bu çerçevede, bu değişikliğin bu
şekilde gerçekleşmesini biz de talep etmiştik. Bunu arz etmek için söz aldım.
Teşekkür
ederim.
BAŞKAN
– Teşekkür ederiz Sayın Vural.
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Sayın başkan, kısa bir şey
söylemek istiyorum.
BAŞKAN
– Oylamadan önce mi, şimdi mi söz istiyorsunuz?
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Evet, Sayın Başkan.
BAŞKAN
– Tamam.
Buyurunuz.
ÇALIŞMA
VE SOSYAL GÜVENLİK BAKANI FARUK ÇELİK (Şanlıurfa) – Sayın Başkanım, ben de çok
teşekkür ediyorum. Bütün grupların katkılarıyla 6’ncı maddedeki düzenlemeyi, bu
sığınma odalarıyla ilgili düzenlemeyi gerçekleştirmiş bulunuyoruz. Uzlaşma
ortamı gayet güzel. Bütün arkadaşlarımızda bu güzel atmosferin seri bir şekilde
yürümesi noktasında bir beklenti var. Umarım ki muhalefet bu güzel mutabakat
çerçevesinde hızlı bir şekilde yürümemize destek vermeye devam eder efendim.
Teşekkür
ediyorum.
ÖZGÜR
ÖZEL (Manisa) – Muhalefete istikamet dayatılmasın, öyle bir şey olur mu?
BAŞKAN
– Teşekkür ederiz Sayın Bakan.
Aynı
mahiyetteki bu iki önergeyi oylarınıza sunuyorum: Kabul edenler… Kabul
etmeyenler… Kabul edilmiştir. 
Biraz
önce kabul edilen bu iki önerge doğrultusunda birinci fıkranın (g) bendinin
içeriği değiştirildiği için diğer önergeyi işlemden kaldırıyorum.
Kabul
edilen aynı mahiyetteki bu önergeler doğrultusunda 6’ncı maddeyi oylarınıza
sunuyorum: Kabul edenler... Kabul etmeyenler... Kabul edilmiştir.
7’nci
madde üzerinde bir önerge vardır, okutuyorum:
Türkiye Büyük
Millet Meclisi Başkanlığına
Görüşülmekte
olan 687 sıra sayılı yasa tasarısının, 6331 sayılı Kanunun geçici 4 üncü
maddesinde değişiklik öngören 7’inci maddesinin tasarı metninden çıkarılmasını
arz ve teklif ederiz.
İdris Baluken  Adil
Zozani  Erol Dora
 Bingöl Hakkâri Mardin
Abdullah Levent Tüzel Nazmi
Gür
 İstanbul Van
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ MUZAFFER YURTTAŞ (Manisa) –
Katılamıyoruz. 
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz efendim. 
EROL
DORA (Mardin) – Gerekçe…
BAŞKAN
– Gerekçeyi okutuyorum:
Gerekçe:
İş
güvenliği uzmanlığı sisteminin derecelendirilerek tehlike sınıfları ile
eşleştirildiği bir sistemin 4 yıl süre ile ertelenmesi başlı başına bir
sorundur. Düzenleme ile getirilen tehlikeli sınıfta yer alan işyerleri için 6,
çok tehlikeli sınıfta yer alan işyerleri için 1,5 yıllık bir ek erteleme işçi
sağlığı ve iş güvenliği bakımından çok ciddi sakıncaları olmakla birlikte,
sistemin süre bakımından ötelenmesi işçi sağlığı ve güvenliğine bütüncül bir
yaklaşımın eksikliğini göstermektedir. Değişiklik ile bu sorunların giderilmesi
amaçlanmıştır.
BAŞKAN
– Gerekçesini okuttuğum önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir. 
7’nci
maddeyi oylarınıza sunuyorum: Kabul edenler... Kabul etmeyenler... 7’nci madde
kabul edilmiştir. 
8’inci
madde üzerinde ikisi aynı mahiyette olmak üzere, üç önerge vardır, okutuyorum:
Türkiye Büyük
Millet Meclisi Başkanlığına
Görüşülmekte
olan 687 sıra sayılı yasa tasarısının, 6331 sayılı Kanuna Geçici Madde eklemeyi
öngören 8'inci maddesinde geçen "altı ay" ibaresinin "kırk beş
gün" olarak değiştirilmesini arz ve teklif ederiz.
İdris Baluken  Adil
Zozani  Erol Dora
 Bingöl Hakkâri Mardin
Abdullah Levent Tüzel Nazmi
Gür
 İstanbul Van
BAŞKAN
– Şimdi okutacağım iki önerge aynı mahiyettedir.
Türkiye Büyük
Millet Meclisi Başkanlığına
Görüşülmekte
olan 687 sıra sayılı Kanun tasarısının 8 inci maddesinin Tasarı metninden
çıkarılmasını arz ve talep ederiz.
Mehmet Naci Bostancı  Mehmet
Doğan Kubat Recep Özel 
 Amasya İstanbul Isparta

 Şirin Ünal Harun
Karaca Hacı Bayram Türkoğlu
 İstanbul İstanbul Hatay
Aynı
mahiyetteki diğer önergenin imza sahipleri:
Aytuğ Atıcı  Süleyman
Çelebi Sinan Aygün
 Mersin İstanbul Ankara
Kadir Gökmen Öğüt Musa
Çam
 İstanbul İzmir
BAŞKAN –
Komisyon aynı mahiyetteki bu iki önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ MUZAFFER YURTTAŞ (Manisa) - Takdire
bırakıyoruz. 
BAŞKAN –
Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılıyoruz efendim. 
AYTUĞ ATICI
(Mersin) – Gerekçe efendim. 
BAŞKAN –
Gerekçesini okutuyorum: 
Gerekçe:
Mevcut
düzenlemelerin ihtiyaca cevap verebileceği düşünüldüğünden madde tasarı
metninden çıkarılmaktadır.
Aynı mahiyetteki
diğer önergenin gerekçesi:
Mevcut
düzenlemenin ihtiyaca cevap verebileceği düşünüldüğünden madde tasarı metninden
çıkarılmıştır.
BAŞKAN –
Gerekçesini okuttuğum önergeleri oylarınıza sunuyorum: Kabul edenler... Kabul
etmeyenler... Kabul edilmiştir. 
Böylece madde
tasarı metninden çıkmıştır. Onun için diğer önergeyi işleme almıyorum. 8’inci
madde metinden çıkmıştır. 
9’uncu madde
üzerinde bir önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 687 sıra sayılı yasa tasarısının, 6331 sayılı Kanuna aşağıdaki geçici
madde eklemeyi öngören 9'uncu maddesinde geçen "1/1/2016 tarihinden
itibaren uygulanır" ibaresinin, "kanunlaşmasından 1 ay sonra
uygulanır" olarak değiştirilmesini arz ve telif ederiz. 
 İdris Baluken Adil
Zozani Erol Dora
 Bingöl Hakkâri
 Mardin
 Abdullah Levent Tüzel Nazmi
Gür
 İstanbul Van
BAŞKAN –
Komisyon önergeye katılıyor mu?
SAĞLIK, AİLE,
ÇALIŞMA VE SOSYAL İŞLER KOMİSYONU SÖZCÜSÜ MUZAFFER YURTTAŞ (Manisa) -
Katılamıyoruz. 
BAŞKAN – Hükûmet?
ÇALIŞMA VE
SOSYAL GÜVENLİK BAKANI FARUK ÇELİK (Şanlıurfa) – Katılamıyoruz. 
EROL DORA
(Mardin) – Gerekçe...
BAŞKAN –
Gerekçeyi okutuyorum: 
Gerekçe:
Madenlerde iş
kazası hâlinde, işçilerin bulundukları yeri ve giriş çıkışlarının tespit
edilememesi, işçilerin tahliye edilmesini çok güç hâle getirmekte ve iş
kazasının daha ağır kayıplara yol açmasına neden olmaktadır. Dolayısıyla bu
kadar hayati bir sistemin kurulmasına ilişkin yaptırımın aciliyeti karşısında
yasa tasarısının bunu yaklaşık 8 ay ertelenmesi sorunu ötelemekte, "geç
gelen adalet, adalet değildir" genel ilkesi ile çelişmektedir. Değişiklik
ile bu sorunların giderilmesi amaçlanmıştır.
MEHMET AKİF
HAMZAÇEBİ (İstanbul) – Karar yeter sayısı...
BAŞKAN – Karar
yeter sayısı arayacağım, önergeyi oylarınıza sunuyorum: Kabul edenler... Kabul
etmeyenler... 
Elektronik
cihazla oylama yapacağız. 
İki dakika süre
veriyorum.
(Elektronik
cihazla oylama yapıldı)
BAŞKAN – Karar
yeter sayısı vardır, önerge kabul edilmemiştir. 
9’uncu maddeyi
oylarınıza sunuyorum: Kabul edenler... Kabul etmeyenler... 9’uncu madde kabul
edilmiştir. 
On dakika ara
veriyorum. 
Kapanma Saati: 01.47
ONUNCU OTURUM
Açılma Saati: 02.13
BAŞKAN: Başkan Vekili Şükran Güldal MUMCU
KÂTİP ÜYELER: Mine LÖK BEYAZ (Diyarbakır), Dilek YÜKSEL (Tokat)
-----0-----
BAŞKAN – Türkiye
Büyük Millet Meclisinin 89’uncu Birleşiminin Onuncu Oturumunu açıyorum.
5’inci sırada
yer alan, 687 sıra sayılı Kanun Tasarısı’nın görüşmelerine devam edeceğiz. 
Komisyon? Yok. 
Ertelenmiştir.
6’ncı sırada yer
alan, 696 sıra sayılı Kanun Tasarısı’nın görüşmelerine başlayacağız.

6.-  Karadeniz Ekonomik İşbirliği Örgütü ile Türkiye
Cumhuriyeti Hükümeti Arasında Merkez Anlaşmasının Ekinde Değişiklik Yapılmasına
ve KEİ Merkezinin Kalıcı Olarak Taşınmasının Usullerine İlişkin Karadeniz
Ekonomik İşbirliği Örgütü ile Türkiye Cumhuriyeti Hükümeti Arasında Anlaşmanın
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu (1/1036) (S. Sayısı: 696)
BAŞKAN -
Komisyon? Yok. 
Ertelenmiştir.
Bundan sonra da
komisyonların bulunamayacağı anlaşıldığından, alınan karar gereğince, kanun
tasarı ve teklifleri ile komisyonlardan gelen diğer işleri sırasıyla görüşmek
için 3 Nisan 2015 Cuma günü saat 14.00’te toplanmak üzere birleşimi
kapatıyorum.
Kapanma Saati: 02.14





(*)Bu
bölümde Hatip tarafından Türkçe olmayan kelimeler ifade edildi.


(*) 687 S. Sayılı Basmayazı tutanağa
eklidir.




