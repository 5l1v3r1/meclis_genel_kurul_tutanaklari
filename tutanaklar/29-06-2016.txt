



TBMM Tutanak Müdürlüðü




TÜRKİYE BÜYÜK MİLLET MECLİSİ
TUTANAK DERGİSİ

109’uncu Birleşim
29 Haziran 2016 Çarşamba

(TBMM Tutanak Hizmetleri Başkanlığı tarafından
hazırlanan bu Tutanak Dergisi’nde yer alan ve kâtip üyeler tarafından okunmuş
bulunan her tür belge ile konuşmacılar tarafından ifade edilmiş ve tırnak
içinde belirtilmiş alıntı sözler aslına uygun olarak yazılmıştır.)


İÇİNDEKİLER




I.- GEÇEN TUTANAK ÖZETİ
II.- GELEN KÂĞITLAR
III.- YOKLAMALAR
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Mersin Milletvekili Hüseyin Çamak'ın,
Türkiye’nin hibrit otomotiv sanayisine ilişkin gündem dışı konuşması
2.- Bursa Milletvekili Kadir Koçdemir'in,
Bursa iline ilişkin gündem dışı konuşması
3.- Çankırı Milletvekili Muhammet Emin
Akbaşoğlu'nun, merhum Adnan Menderes’in günlüğüne ilişkin gündem dışı konuşması
V.- AÇIKLAMALAR
1.- Çankırı Milletvekili Muhammet Emin
Akbaşoğlu'nun, İstanbul Milletvekili Engin Altay’ın yerinden sarf ettiği bazı
ifadelerine ilişkin açıklaması
2.- Amasya Milletvekili Mustafa Tuncer'in,
Atatürk Havalimanı’nda gerçekleştirilen terör saldırısını lanetlediğine ve
hayatını kaybedenlere Allah’tan rahmet dilediğine, Taşova-Ayvacık kara yolunun
durumuna ilişkin açıklaması
3.- Bursa Milletvekili Erkan Aydın'ın,
Atatürk Havalimanı’nda hayatını kaybedenlere Allah’tan rahmet dilediğine,
istikrarlı bir şekilde canlı bomba eylemlerinin devam ettiğine ve hiç kimsenin
istifa müessesini aklına getirmediğine ilişkin açıklaması
4.- Antalya Milletvekili Atay Uslu'nun,
Osmaniye Kampı’ndaki aslında 4 metrekarelik bir atölyeyi yüzlerce askerî
üniformanın dikildiği bir yer olarak, Antalya Kemer’deki yangın fotoğraflarını
Lice’de gibi gösteren zihniyete ilişkin açıklaması
5.- Balıkesir Milletvekili Ahmet Akın'ın,
Atatürk Havalimanı’nda gerçekleştirilen terör saldırısında hayatını
kaybedenlere Allah’tan rahmet dilediğine ve güvenlik zafiyetinin sorumlularının
hesap vermesi gerektiğine ilişkin açıklaması
6.- Niğde Milletvekili Ömer Fethi Gürer'in,
terörü şiddetle lanetlediğine, Atatürk Havaalanı’ndaki terör saldırısının
toplumu derinden etkilediğine ve terör konusunda sorumluluk mevkisinde
olanların başarısızlığının açık olduğuna, derhâl istifa etmeleri gerektiğine
ilişkin açıklaması
7.- Mersin Milletvekili Aytuğ Atıcı'nın,
Atatürk Havalimanı’nda gerçekleştirilen katliamın bir insanlık suçu olduğuna ve
hayatını kaybedenlere Allah’tan rahmet dilediğine, terörün ve teröristlerin her
türlüsünü lanetlediğine ilişkin açıklaması
8.- Denizli Milletvekili Kazım Arslan'ın,
terörü lanetlediğine ve hayatını kaybedenlere Allah’tan rahmet dilediğine,
Çankırı Milletvekili Muhammet Emin Akbaşoğlu’nun yaptığı gündem dışı
konuşmasıyla gündemi değiştirmek istediğine ve İçişleri Bakanını istifaya davet
ettiğine ilişkin açıklaması
9.- Ankara Milletvekili Nihat Yeşil'in,
Atatürk Havalimanı’nda gerçekleştirilen terör saldırısını kınadığına ve
hayatını kaybedenlere Allah’tan rahmet dilediğine, ülkedeki istihbarat
zafiyetine ilişkin açıklaması
10.- Bursa Milletvekili Nurhayat Altaca
Kayışoğlu'nun, Atatürk Havalimanı’nda gerçekleştirilen terör saldırısını
kınadığına ve hayatını kaybedenlere Allah’tan rahmet dilediğine, sağlıkta
yaşanan sorunlara ilişkin açıklaması
11.- Muğla Milletvekili Nurettin Demir'in,
terörü kınadığına, Datça İlçe Millî Eğitim Müdürünün eğitimin sorunlarıyla
ilgilenmek yerine AKP militanı gibi çalıştığına ilişkin açıklaması
12.- Mersin Milletvekili Serdal
Kuyucuoğlu'nun, Atatürk Havalimanı’nda gerçekleştirilen terör saldırısında
hayatını kaybedenlere Allah’tan rahmet dilediğine, sorumluları istifaya davet
ettiğine, emeklilerin birçoğunun geçimlerini sürdürebilmek için çalışmak
zorunda olduklarına ve emeklilere promosyon ödemesi yapılıp yapılmayacağını
öğrenmek istediğine ilişkin açıklaması


13.- Şanlıurfa Milletvekili Kemalettin
Yılmaztekin'in, Atatürk Havalimanı’nda gerçekleştirilen terör saldırısını
kınadığına ve hayatını kaybedenlere Allah’tan rahmet dilediğine, terörün yapmak
istediği tahribatın tamamlayıcısı rolüne soyunan birtakım istismarcılar
olduğuna ilişkin açıklaması
14.- Antalya Milletvekili Mustafa Akaydın'ın,
Atatürk Havalimanı’nda gerçekleştirilen terör saldırısında hayatını
kaybedenlere Allah’tan rahmet dilediğine, sorumluları istifaya davet ettiğine
ve Antalya’da Kumluca ve Adrasan orman yangınlarına ilişkin açıklaması
15.- İzmir Milletvekili Tacettin Bayır'ın,
Atatürk Havalimanı’nda gerçekleştirilen terör saldırısını kınadığına ve bu
iktidarın göstermelik tedbirler ve terör politikalarıyla terör belasını
bitiremeyeceğine ilişkin açıklaması
16.- Hatay Milletvekili Serkan Topal'ın,
Atatürk Havalimanı’nda gerçekleştirilen terör saldırısını kınadığına ve
hayatını kaybedenlere Allah’tan rahmet dilediğine, sorumluların istifa etmeyi
düşünüp düşünmediklerini öğrenmek istediğine ilişkin açıklaması
17.- Manisa Milletvekili Erkan Akçay'ın,
terör saldırılarının günbegün arttığına, şehitlere Allah’tan rahmet dilediğine,
Devlet Bahçeli’nin Başbakanı arayarak Türkiye’nin teröre karşı yürüttüğü
kararlı mücadelede devletin ve milletin yanında olduğunu ifade ettiğine, Amerika
Birleşik Devletleri ne zaman Türkiye’deki bazı şehirler için uyarı yapsa hemen
bir saldırı gerçekleştiğine ve ülkede güvenlik zafiyeti olduğuna ilişkin
açıklaması
18.- Diyarbakır Milletvekili Çağlar
Demirel'in, Atatürk Havalimanı’nda gerçekleştirilen saldırıda hayatını
kaybedenlere Allah’tan rahmet dilediğine, bu vahşette güvenlik zafiyeti ve
Hükûmetin sorumluluğunun büyük olduğuna ve 29 Haziran Şeyh Said’in ölümünün
91’inci, Orhan Doğan’ın ölümünün 9’uncu yıl dönümlerine ilişkin açıklaması
19.- İstanbul Milletvekili Engin Altay'ın,
terörün dünyanın her ülkesinde olabileceğini ama dünyanın hiçbir ülkesinde
Türkiye’deki kadar kronikleşmiş bir terör saldırısı yaşanmadığına ve Türkiye
Büyük Millet Meclisinin inisiyatif almasının bir zorunluluk olduğuna ilişkin
açıklaması
20.- İstanbul Milletvekili Mehmet Muş'un,
AK PARTİ Grubu olarak İstanbul Atatürk Havalimanı’nda gerçekleştirilen terör
saldırısını bir kez daha kınadıklarına, hayatını kaybedenlere Cenab-ı Hak’tan
rahmet dilediğine, AK PARTİ’nin hiçbir zaman, hiçbir dönemde, hiçbir terör
olayının üzerini örtmediğine, terörün üzerine kararlılıkla gittiğine ve terör
örgütlerine çok büyük darbeler indirdiğine ilişkin açıklaması
21.- Manisa Milletvekili Erkan Akçay'ın,
Aksaray Milletvekili Cengiz Aydoğdu’nun MHP grup önerisi üzerinde yaptığı
konuşmasındaki bazı ifadelerine ilişkin açıklaması
22.- Amasya Milletvekili Mehmet Naci
Bostancı'nın, İstanbul Milletvekili Eren Erdem’in HDP grup önerisi üzerinde
yaptığı konuşmasındaki bazı ifadelerine ilişkin açıklaması
23.- Diyarbakır Milletvekili İdris
Baluken'in, Orhan Doğan’ın ölümünün 9’uncu yıl dönümüne ve anma törenine
müdahale edilmesine ilişkin açıklaması
24.- Diyarbakır Milletvekili İdris
Baluken'in, iç ve dış politikada önemli ve ilginç gelişmelerin yaşandığı bir
sürecin içerisinde bulunulduğuna ve Suriye politikasında öngörülen
değişikliklerin neler olduğunu öğrenmek istediğine ilişkin açıklaması
25.- Manisa Milletvekili Özgür Özel'in,
Cumhurbaşkanı Recep Tayyip Erdoğan’ın Mavi Marmara şehitlerinin ailelerine
yönelik bazı ifadelerine ilişkin açıklaması
26.- Adalet Bakanı Bekir Bozdağ'ın, Muş
Milletvekili Burcu Çelik Özkan’ın 400 sıra sayılı Kanun Tasarısı’nın 18’inci
maddesiyle ilgili önerge üzerinde yaptığı konuşmasındaki bazı ifadelerine
açıklaması
27.- Diyarbakır Milletvekili Çağlar
Demirel'in, Adalet Bakanı Bekir Bozdağ’ın yaptığı açıklamasındaki bazı
ifadelerine ilişkin açıklaması
28.- Adana Milletvekili Meral Danış
Beştaş'ın, Adalet Bakanı Bekir Bozdağ’ın yaptığı açıklamasındaki bazı
ifadelerine ilişkin açıklaması
29.- Adalet Bakanı Bekir Bozdağ'ın, Adana
Milletvekili Meral Danış Beştaş’ın yaptığı açıklamasındaki bazı ifadelerine
ilişkin açıklaması
30.- Manisa Milletvekili Özgür Özel'in,
Oturum Başkanı TBMM Başkan Vekili Ahmet Aydın’ın İstanbul Milletvekili Mahmut Tanal
ile Manisa Milletvekili Selçuk Özdağ’a konuşma süreleri konusunda yaptığı
muamele farklılığına ilişkin açıklaması
VI.- OTURUM BAKŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın'ın, Başkanlık Divanı olarak terörü lanetlediklerine ve hayatını kaybedenlere
Allah’tan rahmet dilediklerine ilişkin konuşması
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Diyarbakır Milletvekili Sibel Yiğitalp
ve 22 milletvekilinin, 9/1/2013'te Paris’te yaşanan Sakine Cansız, Fidan Doğan
ve Leyla Şaylemez suikastinin araştırılarak alınması gereken önlemlerin belirlenmesi
amacıyla Meclis araştırması açılmasına ilişkin önergesi (10/249)
2.- Ağrı Milletvekili Berdan Öztürk ve 22
milletvekilinin, çocuk cezaevleri sorununun araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/250)
3.- Adana Milletvekili Meral Danış Beştaş
ve 22 milletvekilinin, 31/12/2015’te Aşkale Geri Gönderme Merkezi'nde şüpheli
biçimde gerçekleşen ölümlerin nedenlerinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/251)


VIII.- ÖNERİLER
A) Siyasi Parti Grubu Önerileri
1.- MHP Grubunun, 29/6/2016 tarihinde MHP
Grup Başkan Vekili Manisa Milletvekili Erkan Akçay tarafından, terör
örgütleriyle mücadelede yaşanan idari, istihbari ve güvenlik sorunlarının
tespiti, ihtiyaçlarının belirlenmesi, zafiyetlerin giderilmesi ve sorumluluğu
ve ihmali olanların tespit edilmesi amacıyla verilmiş olan Meclis araştırması
önergesinin, Genel Kurulun 29 Haziran 2016 Çarşamba günkü birleşimde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi 
2.- HDP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair Öngörüşmeler”
kısmında yer alan, Gaziantep'te IŞİD'in bütün faaliyetlerinin açığa çıkarılması
ve gerekli tedbirlerin alınması amacıyla verilmiş olan (10/238) esas numaralı
Meclis Araştırması Önergesi’nin, Genel Kurulun 29 Haziran 2016 Çarşamba günkü
birleşimde ön görüşmelerinin yapılmasına ilişkin önerisi
3.- CHP Grubunun, 29/6/2016 tarihinde Grup
Başkan Vekili İstanbul Milletvekili Engin Altay tarafından, son dönemde
yüzlerce yurttaşın ve güvenlik personelinin yaşamını yitirmesiyle sonuçlanan
terör saldırılarına zemin oluşturan yanlış politikaların tespit edilmesi, terör
saldırılarının önlenememesinin nedenlerinin araştırılması amacıyla verilmiş
olan Meclis araştırması önergesinin, Genel Kurulun 29 Haziran 2016 Çarşamba
günkü birleşimde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş'un,
Muğla Milletvekili Mehmet Erdoğan’ın MHP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
2.- Muğla Milletvekili Mehmet Erdoğan'ın,
İstanbul Milletvekili Mehmet Muş’un sataşma nedeniyle yaptığı konuşması
sırasında şahsına sataşması nedeniyle konuşması
3.- Manisa Milletvekili Erkan Akçay'ın,
Manisa Milletvekili Selçuk Özdağ’ın MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
4.- Manisa Milletvekili Selçuk Özdağ'ın,
Manisa Milletvekili Erkan Akçay’ın sataşma nedeniyle yaptığı konuşması sırasında
şahsına sataşması nedeniyle konuşması
5.- Diyarbakır Milletvekili İdris
Baluken'in, Manisa Milletvekili Selçuk Özdağ’ın MHP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
6.- Gaziantep Milletvekili Mahmut
Toğrul'un, Gaziantep Milletvekili Şamil Tayyar’ın HDP grup önerisi üzerinde
yaptığı konuşması sırasında şahsına sataşması nedeniyle konuşması
7.- Adana Milletvekili Meral Danış
Beştaş'ın, Gaziantep Milletvekili Şamil Tayyar’ın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
8.- İstanbul Milletvekili Engin Altay'ın,
Gaziantep Milletvekili Şamil Tayyar’ın HDP grup önerisi üzerinde yaptığı
konuşması sırasında Cumhuriyet Halk Partisine sataşması nedeniyle konuşması
9.- İstanbul Milletvekili Onursal
Adıgüzel'in, Gaziantep Milletvekili Şamil Tayyar’ın HDP grup önerisi üzerinde
yaptığı konuşması sırasında şahsına sataşması nedeniyle konuşması
10.- İstanbul Milletvekili Barış Yarkadaş'ın,
Gaziantep Milletvekili Şamil Tayyar’ın HDP grup önerisi üzerinde yaptığı
konuşması sırasında şahsına sataşması nedeniyle konuşması
11.- İstanbul Milletvekili Mehmet Muş'un,
Adana Milletvekili Meral Danış Beştaş’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
12.- Gaziantep Milletvekili Şamil
Tayyar'ın, İstanbul Milletvekili Barış Yarkadaş’ın sataşma nedeniyle yaptığı
konuşması sırasında şahsına sataşması nedeniyle konuşması
13.- Amasya Milletvekili Mehmet Naci
Bostancı'nın, Manisa Milletvekili Özgür Özel’in CHP grup önerisi üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
14.- Manisa Milletvekili Özgür Özel'in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
15.- İstanbul Milletvekili Mehmet
Metiner'in, Manisa Milletvekili Özgür Özel’in sataşma nedeniyle yaptığı
konuşması sırasında şahsına sataşması nedeniyle konuşması
16.- Manisa Milletvekili Özgür Özel'in,
İstanbul Milletvekili Mehmet Metiner’in sataşma nedeniyle yaptığı konuşması
sırasında Cumhuriyet Halk Partisi Grup Başkanına sataşması nedeniyle konuşması
17.- İstanbul Milletvekili Mehmet
Metiner'in, Manisa Milletvekili Özgür Özel’in sataşma nedeniyle yaptığı
konuşması sırasında tekraren şahsına sataşması nedeniyle konuşması
18.- Manisa Milletvekili Özgür Özel'in,
İstanbul Milletvekili Mehmet Metiner’in sataşma nedeniyle yaptığı konuşması
sırasında şahsına ve Cumhuriyet Halk Partisi Grup Başkanına sataşması nedeniyle
konuşması
19.- İstanbul Milletvekili Engin Altay'ın,
İzmir Milletvekili Hüseyin Kocabıyık’ın CHP grup önerisi üzerinde yaptığı
konuşması sırasında CHP Grubuna sataşması nedeniyle konuşması



X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu
Raporu’nun (S. Sayısı: 400)
2.- Dünya Posta Birliği Kuruluş Yasasına
Sekizinci Ek Protokolün Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun (S. Sayısı: 343)
XI.- YAZILI SORULAR VE CEVAPLARI
1.- İstanbul Milletvekili Mustafa Sezgin
Tanrıkulu'nun, uzaktan alışverişlerde kapıdan ödeme esnasında yaşanan
dolandırıcılık vakalarına ilişkin Başbakandan sorusu ve Gümrük ve Ticaret
Bakanı Bülent Tüfenkci’nin cevabı (7/5738)
29 Haziran 2016 Çarşamba
BİRİNCİ OTURUM
Açılma Saati: 14.04
BAŞKAN: Başkan Vekili Ahmet AYDIN
KÂTİP
ÜYELER: Mücahit DURMUŞOĞLU (Osmaniye), Elif Doğan TÜRKMEN (Adana)
----- 0 -----
BAŞKAN – Türkiye
Büyük Millet Meclisinin 109’uncu Birleşimini açıyorum.
Toplantı yeter
sayısı vardır, görüşmelere başlıyoruz.
Gündeme geçmeden
önce üç sayın milletvekiline gündem dışı söz vereceğim.
Gündem dışı ilk
söz Türkiye’nin hibrit otomotiv sanayisi hakkında söz isteyen Mersin
Milletvekili Hüseyin Çamak’a aittir.
Sayın Çamak,
buyurun. (CHP sıralarından alkışlar) 
Süreniz beş
dakikadır. 
Sayın
milletvekilleri hatip kürsüye çıktı, lütfen, derin bir sessizlik bekliyorum. 
IV.- GÜNDEM DIŞI KONUŞMALAR
A) Milletvekillerinin Gündem Dışı
Konuşmaları
1.- Mersin Milletvekili Hüseyin Çamak'ın,
Türkiye’nin hibrit otomotiv sanayisine ilişkin gündem dışı konuşması
HÜSEYİN ÇAMAK
(Mersin) – Sayın Başkan, değerli milletvekilleri; Genel Kurulu saygıyla
selamlıyorum. 
Ne
yazık ki bir insanlık suçu olan terör, dün de Atatürk Havaalanı ve güneydoğuda
bağrımızı yaktı. Nereden gelirse gelsin ülkemize yönelik her türlü terörü
şiddetle kınıyorum. Bu saldırılarda yaşamını yitiren vatandaşlarımıza Allah’tan
rahmet, yakınlarına başsağlığı, yaralı vatandaşlarımıza acil şifalar diliyorum.

Değerli
milletvekilleri, günümüzde, artık, ülkeler çevresel ve ekonomik faktörleri göz
önünde bulundurarak yatırım stratejilerini yeniden planlamaya başladılar. Bu
durumun en önemli örneklerinden birisi, dizel araçlar yerine çevre dostu hibrit
araçların yaygınlaşmasıdır. Hava kirliliğini azaltan, çevre dostu, yüzde 50
elektrik, yüzde 50 benzinle çalışan hibrit otomobil üretimi teşvik edilmeli.
Hava kirliliğinden ötürü sağlık sorunlarının her geçen gün arttığı ülkemizde,
en azından geleceğimizi kurtarmak için, dizel arabalar yerine kendi elektriğini
kendi üreten ve ekonomik açıdan tasarruflu hibrit araçların yaygınlaşması için gerekli
teşvikler sağlanmalıdır. 
Dünya
Sağlık Örgütü tarafından, çevreye ve insan sağlığına zararı raporlarla ortaya
konan dizel otomobillerin, artık, tarihe karışması gerektiğinin bilincinde olan
ülkeler gerekli tedbirleri alıp bunun yerine hibrit otomotiv sanayisinin
yaygınlaşması için seferberlik başlatmış durumdadır. Örneğin, Fransa Avrupa’da
en fazla oranda dizel araç satılan ülke iken Paris Belediyesi 2020’den itibaren
dizel araç girişlerinin yasaklanacağını açıkladı. Hindistan Yeni Delhi’de dizel
araçların girişi tamamen yasaklandı. Petrol üreticisi İran bile yüzde 90 olan
ithalat vergisini hibrit araçlarda 0’a düşürerek yaygınlaşmasını teşvik etme
kararı aldı. Hollanda ve Norveç Parlamentoları 2025’ten itibaren dizel
araçların girişini yasaklama kararı aldı. 
Peki,
Türkiye’de durum nasıl dediğimizde, görüyoruz ki durum hiç de iç açıcı değil.
Türkiye’de, 2016 yılı itibarıyla trafiğe kayıtlı yaklaşık 11 milyon aracın
yüzde 32’si dizel, yüzde 27’si benzinli ve maalesef yüzde 40’ı tekerlekli bomba
olarak anılan LPG’li araçlardan oluşuyor. 
Değerli
arkadaşlar, durum böyleyken Türkiye daha fazla gecikmeden dünyadaki değişime
ayak uydurup yerli hibrit otomotiv sanayisinin geliştirilmesi için gerekli
hamleleri bir an önce başlatmalıdır. Hibrit otomotiv sanayisinden maksimum
fayda elde edilebilmesi için bu yatırımın gerçekleşebileceği en ideal kent
Mersin’dir. Mersin, sadece Türkiye’nin değil, Orta Doğu ve Doğu Akdeniz’in de
en önemli lojistik merkezidir. Mersin, Avrupa Birliği ulaştırma ağı genişleme
planında deniz otobanlarının projesine Türkiye’den kabul edilen 2 şehirden
birisidir. Türkiye’deki bütün yerleşim birimlerine kara yolu bağlantısının
bulunması, Mersin Tarsus’taki organize sanayi bölgeleri, serbest bölgenin
varlığı ve liman faaliyetlerinin yoğunluğunun da etkisiyle kentimiz kara yolu
taşımacılığı açısından da önemli bir merkez konumundadır.
Bir
yatırım yapılırken iki temel nokta çok önemlidir: Bunlardan biri ham maddeye
yakınlık, diğeri ise ulaşım ve pazarlama olanaklarıdır. Mersin bu açıdan
Akdeniz’in sanayi lokomotifi hâline gelmeye aday bir kenttir. Mersin’in
gelişmeye müsait organize sanayi bölgeleri bulunmaktadır. Stratejik konumdaki
limanı, demir yolu hattı ve Orta Doğu’ya yakınlığıyla yatırımlar için her türlü
olanağı mevcuttur. Merkezî yönetim ve yerel yöneticilerin uyum içerisinde
gerçekleştirebilecekleri bir iş birliğiyle Mersin önemli bir hibrit otomotiv
merkezine dönüşebilir. Böylece hem şehir sonucunu görebileceği bir ekonomik
canlılığa sahip olacak hem de tüm yatırımların sıkıştığı diğer bölgelere oranla
ülkemiz çok daha fazla kazançlı çıkacaktır. Mersinli sanayiciler böylesi çevre
dostu bir yerli otomotiv sanayisinin gerçekleştirilmesi için her türlü katkıya
ve desteğe hazırdır. 
Genel
Kurulu saygıyla selamlıyorum. (CHP sıralarından alkışlar)
BAŞKAN – Teşekkür ediyorum Sayın Çamak.
Gündem dışı ikinci söz, Bursa ili hakkında söz isteyen
Bursa Milletvekili Kadir Koçdemir’e aittir.
Buyurun Sayın Koçdemir. (MHP sıralarından alkışlar)
2.- Bursa Milletvekili Kadir Koçdemir'in,
Bursa iline ilişkin gündem dışı konuşması
KADİR KOÇDEMİR (Bursa) – Sayın Başkan, değerli
milletvekilleri; hepinizi saygıyla selamlıyorum.
Bursa, medeniyet mirasımızın örnek şehirlerinden
birisidir. Özellikle, içinde bulunduğumuz zaman itibarıyla “Gelin, tanış
olalım, /İşi kolay kılalım,” diyen Yunus’un, bu sözlerini hayata geçirmede
örnek bir şehirdir fakat Bursa, günümüzde bazı problemlerle karşı karşıyadır.
Bunları kısaca belirtmek gerekirse, öncelikle, bütünşehirle birlikte Bursa
bütünlüğünü kaybetmektedir, Bursa iyi yönetilmemektedir ve Bursa, güncel
risklerle karşı karşıyadır. 
Bursa’nın 6 ilçesi, ilçelerin sosyoekonomik
kalkınmışlık sıralamasında ilk 100 arasında yer alıyor. Mesela, Gemlik 46’ncı
en gelişmiş ilçe Türkiye’de ama aynı Bursa’da 717’nci sırada olan Büyükorhan ve
607’nci sırada olan Keles de var. Yani Bursa, dengeli bir gelişmeyi
sağlayamamıştır. Bütünşehirle birlikte, belediye başkanlarımızın, belki de işin
tabiatı gereği, oy ve seçmen yoğunluğunu dikkate alarak şehirlerine bakması
sebebiyle, bu durum daha da keskinleşmektedir. Bilhassa, dağ ilçelerimizin
ulaşım ve yol problemi, 2016 Türkiyesi ortalamasının çok çok gerisinde olmaya
devam etmektedir.
İkinci olarak: Bursa iyi yönetilmemektedir. Ehil, emin
ve halka yakın kadrolar yerine, iktidara gelenin, herhangi bir gücü ele
geçirenin, çocukluk hayallerini hayata geçirme zemini olarak gördükleri bir
şehir durumundadır. 
Bursa, kentsel dönüşümün en kötü örneği olan, iktidar
partisi vekillerimizin bile kabul ettiği Doğanbey hatasının yaşandığı, buna
zemin teşkil eden bir şehirdir ve yine Bursa, ulaşımın bu çocukluk hayalleri
sebebiyle arapsaçına döndüğü, Bursalılara en büyük işkence hâline geldiği
şehirlerden biridir. Hiçbir rasyonalitesi hiçbir ulaşıma katkısı olmadığı hâlde
ipek böceği diye bir hayal hâlâ daha Bursalılara eziyet etmeye devam
etmektedir. 
Yine, Türkiye’de türünün tek örneği sadece Bursa’da ana
görevlerinden olmadığı hâlde stadyum Büyükşehir belediyesi tarafından
yapılmaktadır. Bu zamana kadar 600 milyon TL harcanmıştır, hâlâ daha bağlantı
yolları ve stadyumun kendi inşaatı tamamlanamamıştır. Oysa bu 600 milyon lira
ile Bursa’da belediyenin asli vazifeleri alanında çok önemli hizmetler yerine
getirilebilirdi. 
Dün burada bir iktidar partisi vekilimiz de söyledi,
borcun itibar olduğunu, ne kadar borçlu olursak bunun itibara delalet ettiğini
söyledi ve Bursa da bunu haklı çıkarmak, teyit etmek için belediyemiz
borçludur, içme suyu paraları ve diğer gelirleri önümüzdeki dönemlere de sarî
şekilde ipotek altındadır. 
Yine, günümüzde bugün acil risklerden birisi de yapımı
tamamlanan otoban inşaatı sebebiyle oluşabilecek Bursa’daki yoğunluk; sanayi,
İstanbul’daki sanayi tesislerinin Bursa’ya taşınması gibi durumlara karşı
yeterli projeksiyonlar ayağı yere basar bir şekilde yapılamamıştır. Bu da
Bursa’da çok ciddi bir riski gündeme getirmektedir. 
Evliya Çelebi “Velhasıl Bursa sudan ibarettir.” demişti
ama bugün Türkiye'nin en pahalı suyu Bursalılara içirilmektedir ama bunun
yerine Bursa’ya gittiğinizde Orta Doğu ülkelerindeki gibi “billboard”larda boy
boy şehir yöneticilerinin, mahallî idare yöneticilerinin resimlerini,
posterlerini görüyoruz. Onun için bu sözü bugün belki şöyle diyebiliriz:
Velhasıl Bursa “billboard”dan ibarettir. Tamam, Bursa güçlüdür ama herkesin
kendi yanılgısını yaşatacağı kadar da güçlü bir şehir değildir. Yeşili
yemyeşil, beyazı bembeyaz, kimliğini, kişiliğini koruyan, mirası, sahip olduğu
mirası daha da zenginleştirip daha da çeşitlendiren bir Bursa’yı hep birlikte
kurma umuduyla hepinize saygılar sunuyorum. (MHP sıralarından alkışlar) 
BAŞKAN – Teşekkür ediyorum. 
ZEKERİYA BİRKAN (Bursa) – Başkanım...
BAŞKAN - Buradan Bursa’ya biz de selam söylüyoruz. 
ZEKERİYA BİRKAN (Bursa) – Başkanım, kayıtlara geçsin
diye söylüyorum, Bursa şehri Türkiye'nin en hızlı büyüyen, en çok göç alan bir
şehri. Nasıl yönetildiği konusunda da kesintisiz süren bir AK PARTİ yönetimi
var, son seçimlerde aldığımız oylar da bunun ispatı.
Aynı şekilde bugün bahsetmiş olduğu ipek böceği...
Evet, Türkiye’de üretilen ilk yerli tramvay, biliyorsunuz çok önemli bir şey,
yerli bir tramvay şu anda Bursa sokaklarında dolanıyor, Türkiye'nin birçok
şehrinin sokaklarında da dolanıyor. Ben inanıyorum ki ileride dünyanın birçok
sokaklarında da dolanacak, buna, yerli sanayiye fırsat tanımak lazım. Bursa’nın
nasıl yönetildiğine de halkımız karar veriyor. 
Kayıtlara geçsin diye söyledim. 
Teşekkür ediyorum. 
BAŞKAN – Teşekkür ediyorum. 
Gündem dışı üçüncü söz, merhum Adnan Menderes’in
günlüğü hakkında söz isteyen Çankırı Milletvekili Muhammet Emin Akbaşoğlu’na
aittir. 
Buyurun Akbaşoğlu. (AK PARTİ sıralarından alkışlar) 
3.- Çankırı Milletvekili Muhammet Emin
Akbaşoğlu'nun, merhum Adnan Menderes’in günlüğüne ilişkin gündem dışı konuşması
MUHAMMET EMİN AKBAŞOĞLU (Çankırı) – Sayın Başkanım,
değerli milletvekilleri; Çankırılı hemşehrilerim ve şahsım adına yüce Meclisi
saygıyla selamlıyorum. 
Dün İstanbul’da gerçekleşen menfur terör saldırısını
lanetliyor, hayatını kaybedenlere Allah’tan rahmet ve mağfiret, yaralılara acil
şifalar diliyorum. 
Bugün
hafızalarımızı tazeleyecek bir konuşma yapmak istiyorum. 16 Haziran 1950, tek
parti döneminin uygulamalarından uydurma ezanın kaldırıldığı, orijinal asıl
ezanın serbest bırakıldığı gün olarak siyasi tarihimizde yerini aldı. Merhum
Adnan Menderes o günlerde yaşanan zulmü milletimizin hissiyatını ve kendi
düşüncelerini 22 Haziran 1948’de günlüğünde şu şekilde kaleme almış: “Seçim
bölgem Kütahya’dayım, aslında Aydınlı olsam da öteden beri Kütahya’dan
adaylığımı koyuyor ve seçiliyorum. Coşkulu bir kalabalığa hitap ettim, sözlerim
sık sık ‘Yaşa! Var ol!’ nidalarıyla kesildi. Kütahya’ya bu gidişimde vatandaşı
daha heyecanlı buldum. Halkın beni bağrına bastığına, samimi ve içten gelen
muhabbetle kucakladığına bir kez daha şahit olmak ne güzel. Vatandaşın
sevgisini ve güvenini sağladıktan sonra bu toprağın insanlarına hizmet etmek
boynumuzun borcu olsun. Artık, Halk Partisi yıpranmış ve heyecanını kaybetmiş
kadrosuyla, eskimiş fikir ve görüşleriyle tam bir aciz içinde kıvranıyor dedim.
Demokrat Parti İl Başkanlığı binasına girip orada partililerle kısa bir sohbet
yapayım dedim ama ne mümkün. Yarım saat kalmayı planlarken üç saat çabucak
gelip geçmişti. Sohbet sırasında bir ara akşam ezanı okundu. Partililerden biri
dayanamadı, yüksek sesle bağırdı: ‘Minarelerden ne zaman Allah sesini duyacağız
Adnan Bey?’ Bütün gözler bana çevrildi. Haklıydılar, 1932 yılından beri
ezanlarda ‘Allah’ sözcüğü geçmiyor, onun yerine ‘Tanrı’ kelimesi
kullanılıyordu. ‘Allah’ demek yasaktı, söyleyen hapse giriyordu. Minarelerden
yükselen orijinal tevhit ‘La ilahe illallah’ yıllardan beri yasaklanmıştı ama
Müslümanlar bu uygulamayı hoş görmemişti. Kur'an’da adı bile geçmeyen bir
yaratıcıya ‘Tanrı’ demeyi halk benimsememiş, uygun görmemiş, kabul etmemişti.
Çünkü ‘Tanrı’ kavramı çok ilahlı eski Yunan mitolojisini çağrıştırıyor, akla
hemen ‘tanrılar’ olarak ismin çoğul hâli geliyordu oysa ‘Allah’ın çoğul hâli
yoktu. Bu yasakçı zihniyetin gerekçesinde ‘halka rağmen halk için’ yutturmacası
yatıyordu. Yüce İslam Peygamberi’nin emirleri doğrultusunda ezan orijinal
şekliyle okunsa irtica mı gelecekti? 
ÖMER
FETHİ GÜRER (Niğde) – On yıl CHP milletvekiliydi Adnan Bey o zamanlar. 1932’den
1948’e kadar CHP milletvekiliydi ya.
MUHAMMET
EMİN AKBAŞOĞLU (Devamla) - Din devleti mi kurulacaktı? Halktan kopuk, millete
tepeden bakan, onu cahil cühela sanan üç beş bürokratın koyduğu bu yasak
kalkmalı, isteyen ‘Tanrı’ demeli, isteyen ‘Allah’ demeliydi. Vatandaşın
halisane dileği, samimi arzusu buydu. Merak etmeyin beyler, milletin isteği
neyse o olacaktır. İçiniz rahat etsin, eğer iktidara gelirsek ilk görevimiz bu
saçma sapan yasağı kaldırmak olacaktır. Yüce Allah’ın huzurunda size ve bütün
milletime söz veriyorum dedim. Beni hemen çembere aldılar, saatler süren bir
kucaklaşma oldu. Ak sakallı ihtiyarlar göz yaşlarını tutamıyor, hıçkırıklarla
beni bağırlarına basıyorlardı. Parti merkezi dolup dolup taştı. Bazıları da
kahvelere gidip haber vermişler, gençler de koşuşturdular, ellerimi öpmeye
başladılar. Gece yarısına doğru binadan çıktığımda kendimi bembeyaz
başörtülerini takmış, nur yüzlü yaşlı ninelerin arasında buldum. Müjdeyi alınca
onlar da kapı önünde saatlerce beni beklemişler, bana hem utangaç nazarlarla
kaçamak bakıyorlar hem de “Allah razı olsun, Allah seni başımızdan eksik
etmesin.” diye hayır dualarında bulunuyorlardı. Delikanlılar da beni otele
kadar uğurladılar, hiç kimse benden ayrılmak istemiyor, biraz daha konuşmak,
biraz daha dertleşmek için can atıyordu. Zor bela kendimi otel odasına attım.
Soluk bir ampulün aydınlattığı küçücük odada mavi renkli, eski bir demir
karyolaya oturdum, ceketimi tahta bir iskemle üzerine fırlattım, gömleğim
terden sırılsıklam olmuştu. Artık fazla dayanamadım, ellerimi yüzüme kapadım,
ağladım, ağladım.”
Değerli
milletvekilleri, merhum Menderes’in samimi ve yoğun çabasıyla sona eren uydurma
ezan işkencesi tam on sekiz yıl sürdü. “Tanrı uludur, Tanrı uludur” diye
başlayan uydurma ezan “Allahuekber Allahuekber” sedalarıyla semalarda ve
gönüllerde tekrar yankılanmaya başladı. 
ÖMER
FETHİ GÜRER (Niğde) – O kararın altında Celal Bayar’ın imzası var, Celal
Bayar’ın.
MUHAMMET
EMİN AKBAŞOĞLU (Devamla) – Ezanın özgürlüğüne kavuştuğu gün öyle bir sevinç
yaşandı ki…
(Mikrofon
otomatik cihaz tarafından kapatıldı) 
MUHAMMET
EMİN AKBAŞOĞLU (Devamla) – …Çankırı’mızda ve birçok ilimizde vakit ezanı
defalarca okundu. 
“Bu
ezanlar, ki şehadetleri dinin temeli / Ebedî, yurdumun üstünde benim inlemeli”
duası tekrar kabul oldu. 
Allah
ezanlarımızı semalarımızdan dindirtmesin, bayrağımızı gönderimizden
indirtmesin. Tek millet, tek vatan, tek bayraklı, tek devletten ayırmasın. 
ERKAN
AKÇAY (Manisa) – Adı ne, adı, milletin, devletin?
MUHAMMET
EMİN AKBAŞOĞLU (Devamla) – Allah milletimize o günleri bir daha yaşatmasın.
Allah bize, aziz milletimizin hayır duasını alacak işler yaptırsın diyor, Kadir
Gecenizi ve bayramınızı tebrik ediyor, hepinize saygılar sunuyorum. (AK PARTİ
sıralarından alkışlar)
BAŞKAN
– Teşekkür ediyorum Sayın Akbaşoğlu.
ÖMER
FETHİ GÜRER (Niğde) – O kararı tebliğ eden Celal Bayar’dı, biliyorsunuz değil
mi? 
ENGİN
ALTAY (İstanbul) – Sayın Başkan…
BAŞKAN
– Buyurun Sayın Altay. 
ÖMER
FETHİ GÜRER (Niğde) – Kararın altındaki imza Celal Bayar’a aittir. 
BAŞKAN
– Sayın Gürer, Sayın Altay’a söz verdim. 
Buyurun
Sayın Altay.
ENGİN
ALTAY (İstanbul) – Sayın Başkan, bir sataşma nedeniyle söz almayacağım, bizim
için sataşılmış bir durum yoktur. Ancak, dün gece 41 insanımızın
-misafirlerimizle beraber- hayatını kaybettiği, 239 insanın can çekiştiği,
yaralandığı bir terör saldırısından sonra sayın milletvekilinin seksen yıl
önceki eski defterleri karıştırması aklıma şunu getirdi: İflas eden müflis tüccar
eski defterleri karıştırırmış. Çok ayıp, çok yadırgadım; Cenab-ı Allah bu
milleti Allah’la aldatanlardan korusun. (CHP sıralarından alkışlar)
ÖZGÜR
ÖZEL (Manisa) – Yazıklar olsun, yazıklar olsun! Burada gündem değiştirecek,
yazıklar olsun! Açtığın konuya bak.
BAŞKAN
– Sayın milletvekilleri…
MUHAMMET
EMİN AKBAŞOĞLU (Çankırı) – Sayın Başkan, sataşma olduğu için söz istiyorum.
(CHP sıralarından gürültüler)
BAŞKAN
– Sayın Akbaşoğlu, kayıtlara geçirerek siz de söyleyin.
Buyurun.

ÖZGÜR
ÖZEL (Manisa) – Ne sataşması? Ne sataşması?
BAŞKAN
– Bir saniye, Sayın Özel, lütfen… 
Meramını
anlatsın.
ORHAR
KARASAYAR (Hatay) – Ne bağırıyorsunuz arkadaşlar. Adam düşüncelerini
söylemeyecek mi? Adam konuşamayacak mı kürsüde? Sizin istediğinizi mi konuşmak
zorunda arkadaş?
BAŞKAN
– Bir saniye sayın milletvekilleri…
ÖZGÜR
ÖZEL (Manisa) – Ne alakası var? Cevap bile vermiyoruz, ne sataşması?
BAŞKAN
– Sayın Özel, lütfen…
ORHAN
KARASAYAR (Hatay) – Ne bağırıyorsun adama? Herkes sizin istediğiniz gibi mi
konuşacak?
BAŞKAN
– Buyurun Sayın Akbaşoğlu.
V.- AÇIKLAMALAR
1.- Çankırı Milletvekili Muhammet Emin
Akbaşoğlu'nun, İstanbul Milletvekili Engin Altay’ın yerinden sarf ettiği bazı
ifadelerine ilişkin açıklaması
MUHAMMET
EMİN AKBAŞOĞLU (Çankırı) – Sayın Başkanım, bu konuşma daha önceden hazırlanmış,
gündem dışı bir konuşmadır; bir. 
İkincisi:
Dün, menfur terör saldırısı sonucu vefat eden bütün vatandaşlarımıza Allah’tan
rahmet diledim, kayıtlara geçti, bütün yaralılarımıza acil şifalar diledim.
Sözlerimin başında bunları zikrederek sözlerime başladım ve zaten gündem dışı
konuşmanın başlığı da “Merhum Başbakanımız Adnan Menderes’in Günlüğü” idi. 22
Haziran 1948 tarihinde kendi günlüğünde kendi duygu ve düşüncelerini ifade
etmiş, bunları kaleme almış. Sonuç itibarıyla, milletimize böyle güzel bir
hizmeti kazandıran, uydurma ezan işkencesini, zulmünü ortadan kaldıran merhum
Adnan Menderes’i ve bu şekilde, bu güzel kanuna imza atan bütün
milletvekillerimizi yâd etmek… 
BAŞKAN
– Teşekkür ediyoruz. 
MUHAMMET
EMİN AKBAŞOĞLU (Çankırı) – …ve onlardan hareketle “Kökü mazide olan atiyim.”
cümlesindeki bakış açısıyla…
ATİLA
SERTEL (İzmir) – Sayın Başkan, beş dakika oldu.
BAŞKAN
– Teşekkür ediyorum Sayın Akbaşoğlu.
MUHAMMET
EMİN AKBAŞOĞLU (Çankırı) – …milletimizin hayır duasını alacak işlere hep
beraber imza atalım…
ATİLA
SERTEL (İzmir) – Boş konuşuyor, boş!
MUHAMMET
EMİN AKBAŞOĞLU (Çankırı) – …duamızı ortaya koyduk, Kadir Gecenizi ve
bayramlarınızı da hep beraber tebrik ettik. Bundan daha olağan ve doğal ne
olabilir ki? 
Teşekkür
ediyorum. (AK PARTİ sıralarından alkışlar)
BAŞKAN
– Sayın Akbaşoğlu, teşekkür ediyorum.
Sayın
milletvekilleri, sisteme giren…
ÖZGÜR
ÖZEL (Manisa) – Ne yapmaya çalıştığını anladık da yakışmıyor bu çatının altına.
Oradan istismar çıkmaz sana daha.
BAŞKAN
– Sayın Özel, lütfen…
Sisteme
giren ilk on beş sayın milletvekiline birer dakika süreyle İç Tüzük 60’a göre
söz vereceğim.
ÖZGÜR
ÖZEL (Manisa) – Birazcık utanma olur. Böyle bir günde yaptığın istismara bak.
Neyi alet ediyorsun? Yazıklar olsun!
BAŞKAN
– Sayın Özel, lütfen…
MUHAMMET
EMİN AKBAŞOĞLU (Çankırı) – İstismar yok, samimiyet var.
ÖZGÜR
ÖZEL (Manisa) – Alçakça bir istismar, başka bir şey değil. Yazıklar olsun!
BAŞKAN
- Sayın Topal, buyurun.
SERKAN
TOPAL (Hatay) – Teşekkür ediyorum Sayın Başkan.
Öncelikle,
dünkü terör saldırısında hayatını kaybeden vatandaşlarımıza Allah’tan rahmet
diliyorum, yaralılara acil şifalar diliyorum, terörü bir kez daha kınıyor ve
lanetliyorum.
MEHMET
MUŞ (İstanbul) – Grup Başkan Vekilisin ya, “alçak” ifadesini kullanma. Böyle
bir şey olabilir mi? O zaman “istismar” de, “alçak” ne ya? 
ÖZGÜR
ÖZEL (Manisa) – Abi, sen istismar olduğunu kabul ediyorsan ben de “alçak”
lafını geri alıyorum.
SERKAN
TOPAL (Hatay) – Sayın AKP milletvekilleri, sayın AKP Hükûmet yetkilileri, Sayın
AKP grup başkan vekilleri…
ÖZGÜR
ÖZEL (Manisa) – Grup Başkan Vekiliniz “İstismar oldu, tamam.” dedi, ben de
“alçak” lafını geri alıyorum.
SERKAN
TOPAL (Hatay) - Sayın Başkan…
BAŞKAN
– Sayın CHP grup başkan vekiline de seslensen ya böyle, en çok sözünüzü kesen
o.
MUHAMMET
EMİN AKBAŞOĞLU (Çankırı) – Ne istismar ne de alçaklık var, onu aynen iade
ediyorum, bütün sözleri aynen iade ediyorum.
SERKAN
TOPAL (Hatay) – Ben şunu söylüyorum, cumhuriyet tarihinin en büyük terör
olayları yaşanıyor. Bunun sorumlusu kim?
ÖZGÜR
ÖZEL (Manisa) – Alçakça bir istismar, alçakça!
BAŞKAN
– Sayın Özel, istirham ediyorum, yakışmıyor. Sayın Özel, lütfen… Kapandı bu
konu.
MUHAMMET
EMİN AKBAŞOĞLU (Çankırı) – Alçakça uygulamaları millete rağmen…
BAŞKAN
– Sayın Akbaşoğlu, siz de susun lütfen.
MUHAMMET
EMİN AKBAŞOĞLU (Çankırı) – Millete alçakça uygulamaları sizler yapmışsınız,
Menderes kaldırmış. Merhum Menderes’i tebrik ediyorum, teşekkür ediyorum.
ÖZGÜR
ÖZEL (Manisa) – Alçakça bir istismar! Nelerden medet umuyorsun, yazıklar olsun?
Böyle bir günde neden medet umuyorsunuz?
BAŞKAN
- Sayın Özel…
ÖZGÜR
ÖZEL (Manisa) – Gündem değiştirecek, yazıklar olsun!
BAŞKAN
- Sayın Özel…
ÖZGÜR
ÖZEL (Manisa) – Yazıklar olsun!
BAŞKAN
– Sayın Özel… Bir saniye… 
Sayın
milletvekilleri, gündem dışı söz talebinde her siyasi parti grubunun oradaki
konuşmasına hiç kimse müdahale etmiyor. Bu her milletvekilinin kendi
takdiridir. Bunun içeriği şöyle ya da böyle olmuş, onu bizim kalkıp
yorumlamamız da doğru değil.
ÖZGÜR
ÖZEL (Manisa) – Size bir şey dediğimiz yok Sayın Başkan, sana bir şey dediğimiz
yok.
BAŞKAN
- Sayın Özel, konuştu, gündem dışını bitirdi, Sayın Altay cevabını verdi, Sayın
Akbaşoğlu da karşılığını verdi. 
ÖZGÜR
ÖZEL (Manisa) – Sayın Başkan, size bir şey dediğimiz yok. Hatta, ben alçakça
bir istismar tanımlaması yaptım, Sayın Muş dedi ki: “Ya, istismar ama ‘alçakça’
deme.” “Alçak” lafını da geri aldım. Ama istismar… 
BAŞKAN
– Bakın, bir saniye…
MEHMET
MUŞ (İstanbul) – Sayın Başkan…
ÖZGÜR
ÖZEL (Manisa) – Yazıklar olsun ya! Böyle bir günde nelerden medet umuyorsunuz?
MUHAMMET
EMİN AKBAŞOĞLU (Çankırı) – Ne istismardır? Samimiyet uygulamamızdır. Menderes
nasıl düşünüyorsa ben de öyle düşünüyorum ve milletin adamı olmak istiyorum, o
kadar. 
MEHMET
MUŞ (İstanbul) – Sayın Başkanım…
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Özel… 
Sayın
Muş, Sayın Özel “alçak” lafını geri aldı, lütfen bu işi kapatalım, bu doğru
değil. 
MUHAMMET
EMİN AKBAŞOĞLU (Çankırı) – İstismar söz konusu değil.
ATİLA
SERTEL (İzmir) – İstismar ediyorsunuz, istismar; işiniz gücünüz istismar.
MEHMET
MUŞ (İstanbul) – Sayın Başkan, hayır, şöyle, düzeltmeyi yapalım da: Eleştiri
yapabilirsin, beğenmeyebilirsin, istismar kelimesini kullanıyorsun, tamam,
kendince kullan ama “alçak” kelimesi ağır bir ifade. 
ÖZGÜR
ÖZEL (Manisa) – Ben demin geri aldım dedim.
MEHMET
MUŞ (İstanbul) – Bu çatının altına yakışmaz.
BAŞKAN
– Tamam, geri aldı Sayın Özel.
MEHMET
MUŞ (İstanbul) – Ben onun istismar noktasında aynı görüşüne katılmıyorum ama
böyle şey edince…
MİHRİMAH
BELMA SATIR (İstanbul) – Geri alacağın sözü bir daha söyleme o zaman,
milletvekilisin artık. Geri alacağın lafı bir daha söyleme.
ÖZGÜR
ÖZEL (Manisa) – Hayır, hayır, itiraz edince tekrar söyledim zaten. Tekrar
söyledim çünkü hak etti.
MEHMET
MUŞ (İstanbul) – Tamam yani ama…
BAŞKAN
– Sayın Özel, lütfen...
Sayın
Muş siz de…
MUHAMMET
EMİN AKBAŞOĞLU (Çankırı) – Aynen iade ediyorum, size aynen iade ediyorum ne
diyorsanız.
BAŞKAN
– Sayın Akbaşoğlu…
ÖZGÜR
ÖZEL (Manisa) – Grup başkan vekiliniz istismar ama alçak deme dedi, geri aldım
dedim ama madem aranıyorsun söylüyorum: Alçakça bir istismar!
BAŞKAN
– Sayın Özel, lütfen, hiç yakışmıyor, bir grup başkan vekiline hele ki hiç
yakışmıyor. Bir milletvekilinin nasıl, ne şekilde ifade kullanacağına karşılık
bu şekilde ifade kullanmanızı doğru bulmuyorum.
MEHMET
MUŞ (İstanbul) – Sayın Başkan, bakın, bu hakikaten hoş olmayan bir tutum. Benim
neyi onaylayıp onaylamadığıma Sayın Özel karar veremez. Ben kendisine diyorum
ki, ısrarla aynı şeyi yapıyor, bak diyorum burada hatibin konuşmasını
beğenmiyor olabilirsin, sen hatibin konuşmasına “istismar” diyebilirsin, tamam
bunu diyorsun ama “alçak” kelimesi ağır bir ifadedir. Ben hatibin yaptığı
konuşmanın istismar olduğunu düşünmüyorum ama kendisinin…
ÖZGÜR
ÖZEL (Manisa) – Hatibe alçak demedim, konuşmaya alçakça dedim, istismara
alçakça dedim, ben ne dediğimi biliyorum.
MEHMET
MUŞ (İstanbul) – Tamam, konuşmaya; bu çatının altına bu kelime yakışmaz.
BAŞKAN
– Şimdi, sizin yaptığınız konuşmayı bir başka arkadaş aynı yaklaşımda bulunursa
bunu kabullenir misiniz Sayın Özel, doğru mu?
MUHAMMET
EMİN AKBAŞOĞLU (Çankırı) – Sayın Başkanım…
ÖZGÜR
ÖZEL (Manisa) – Sayın Başkan… 
BAŞKAN
– Bakın, bu doğru değil, doğru ifadeler değil.
ÖZGÜR
ÖZEL (Manisa) – Sayın Başkan, makamınız ilkokul öğretmeni makamı değil. 
BAŞKAN
– Sizin de kimseye hakaret edecek hakkınız yok burada.
ÖZGÜR
ÖZEL (Manisa) – Bu bir hakarettir, tartışma böyle sürecek, tartışma böyle,
tartışmanın özüne yönelik kanaat bildiremezsiniz. 
BAŞKAN
– Kimseye hakaret edecek hakkınız yok, konuşmanın içeriğine de karışamazsınız,
kusura bakmayın.
MUHAMMET
EMİN AKBAŞOĞLU (Çankırı) – Sayın Başkanım…
ÖZGÜR
ÖZEL (Manisa) – Tartışmanın özüne yönelik kanaat bildiremezsiniz, saçma bir
şey.
BAŞKAN
– Kanaatin gerekirse gelirsin kürsüde kullanırsın ama kimseye hakaret etmeye
hakkınız yok sizin.
MEHMET
NACİ BOSTANCI (Amasya) – Sayın Başkan…
MUHAMMET
EMİN AKBAŞOĞLU (Çankırı) – Sayın Başkan…
BAŞKAN
– Sayın Akbaşoğlu, lütfen bu konuyu kapatıyoruz, lütfen.
Evet,
Sayın Tuncer, buyurun...
MUHAMMET
EMİN AKBAŞOĞLU (Çankırı) – Sayın Başkanım, kayıtlara geçmesi için söylüyorum.
BAŞKAN
– Sayın Akbaşoğlu, lütfen istirham ediyorum.
Sayın
Tuncer, buyurun…
SERKAN
TOPAL (Hatay) – Sayın Başkanım ama ben kullanamadım ki.
BAŞKAN
– Sayın Özel, bırakmadı ki konuşasınız.
MUHAMMET EMİN AKBAŞOĞLU (Çankırı) – Burada ifade
edilenleri aynen sahiplerine iade ettiğimi bildiriyorum ve samimi bir şekilde… 
BAŞKAN
– Sayın Akbaşoğlu, lütfen istirham ediyorum, oturun bir, lütfen arkadaşım.
MUHAMMET
EMİN AKBAŞOĞLU (Çankırı) - …aynen düşüncelerimi, Menderes’in düşüncelerine
katıldığımı ifade ediyorum. 
Sağ
olun.
BAŞKAN
– Kamuoyu takdir edecek kimin ne konuştuğunu, herkes haklılığını burada ispat
etmek zorunda değil, siz konuştunuz, karşılıklı konuşmalar oldu, takdir
kamuoyunundur. 
2.- Amasya Milletvekili Mustafa Tuncer'in,
Atatürk Havalimanı’nda gerçekleştirilen terör saldırısını lanetlediğine ve
hayatını kaybedenlere Allah’tan rahmet dilediğine, Taşova-Ayvacık kara yolunun
durumuna ilişkin açıklaması
MUSTAFA
TUNCER (Amasya) – Sayın Başkan, Atatürk Havalimanı’nda yapılan terör
saldırısını lanetliyor, ölen yurttaşlarımıza Allah’tan rahmet diliyorum. 
Taşova
ilçemiz, özellikle bu ilçemize bağlı Alpaslan, Çaydibi, Borabay, Destek,
Esençay, Uluköy, Ballıca, Dereli, Belevi, Andıran, Gürsu gibi köylerimiz hem
bölgenin hem de ülkenin önde gelen önemli meyve ve sebze yetiştiren
yöreleridir. Taşova ilçemiz ve köyleri yetiştirdikleri meyve ve sebzeleri
Karadeniz Bölgesi’ne, oradan da yurt içine ve yurt dışına gönderebilmek için
çok uzun olan Amasya-Samsun kara yolunu kullanmaktadırlar. Oysa yolu yarıdan
daha fazla kısaltan ve hâlihazırda ham yol olan Taşova-Ayvacık yolu
kullanılabilir duruma getirilirse hem üretici hem ilçe halkı hem de ülke
ekonomisi büyük kazanç sağlayacaktır. 
2002
yılında iktidara geldiğinizde söz verilen ancak geçen on dört yılda unutulan
Taşova-Ayvacık kara yolunun 2016…
(Mikrofon
otomatik cihaz tarafından kapatıldı) 
BAŞKAN
– Sayın Aydın…
3.- Bursa Milletvekili Erkan Aydın'ın,
Atatürk Havalimanı’nda hayatını kaybedenlere Allah’tan rahmet dilediğine,
istikrarlı bir şekilde canlı bomba eylemlerinin devam ettiğine ve hiç kimsenin
istifa müessesini aklına getirmediğine ilişkin açıklaması
ERKAN
AYDIN (Bursa) – Teşekkür ederim Sayın Başkan. 
Öncelikle,
dün akşam Atatürk Havalimanı’nda hayatını kaybeden içlerinde misafirlerimizin
de olduğu 41 vatandaşımıza Allah’tan rahmet, yakınlarına başsağlığı diliyorum,
yaralı vatandaşlara da acil şifalar diliyorum. 
Maalesef,
son bir yıl içerisinde özellikle 7 Hazirandan sonra “400’ü vermediniz ve kaos
gelecek.” şeklinde başlayan ve bugüne kadar 15 tane canlı bomba eyleminde 285
kişi hayatını kaybetti, bunun yanında da 1.497 kişi yaralandı, istikrarlı bir
şekilde canlı bomba eylemleri devam ediyor; dün İstanbul’da oldu, bugün ve
bundan sonra nerede olacağını maalesef bilemiyoruz. Buna rağmen, en yüksek
yetkililer, Sayın Başbakan “Güvenlik zafiyeti yok.” diyor, İçişleri Bakanı aynı
şekilde söylüyor ve hiç kimse istifa müessesini aklına getirmiyor. Normal
demokratik bir ülkede 1.500 tane kuş hayatını kaybetse sorumlular görevinden
istifa eder ama burada yok. 
BAŞKAN
– Sayın Uslu… 
4.- Antalya Milletvekili Atay Uslu'nun,
Osmaniye Kampı’ndaki aslında 4 metrekarelik bir atölyeyi yüzlerce askerî
üniformanın dikildiği bir yer olarak, Antalya Kemer’deki yangın fotoğraflarını
Lice’de gibi gösteren zihniyete ilişkin açıklaması
ATAY
USLU (Antalya) – Teşekkür ederim.
Mülteci
Komisyonu olarak Osmaniye Kampı’nı ziyaret ettik. Kampta tek bir dikiş
makinesi, tek bir Suriyeli usta gördük; sökükleri dikiyor, kadınlara şalvar
dikiyor. Kampta bulunan 4 metrekarelik bir yerde bir terzi ve tek haki
pantolonla, yüzlerce makine ile yüzlerce terzi ile yüzlerce metre askerî
üniforma dikiliyor algısı oluşturmak ya halüsinasyondur ya da kirli ve kara
propagandadır. 
(Mikrofon
otomatik cihaz tarafından kapatıldı) 
ATAY
USLU (Antalya) – 4 metrekarelik bir büfeyi, eski bir dikiş makinesini suç aleti
olarak görmek zehirlenmedir. Aynı zihniyet Antalya Kemer yangın fotoğraflarını,
Lice’de gibi gösterdi. Lice’de kenevir imhasıyla terörün finans kaynağına darbe
vuruyoruz. Kenevirini görmeyenler ormanı kullanmaya çalıştılar yalan
fotoğraflarla. Aynı zihniyet yüzlerce bombayı göremiyor, çukuru göremiyor,
terör örgütünü göremiyor, korkuyor çünkü “PKK terör örgütüdür.” diyemiyor. (AK
PARTİ sıralarından alkışlar)
BAŞKAN
– Teşekkür ediyoruz.
Sayın
Akın…
5.- Balıkesir Milletvekili Ahmet Akın'ın,
Atatürk Havalimanı’nda gerçekleştirilen terör saldırısında hayatını
kaybedenlere Allah’tan rahmet dilediğine ve güvenlik zafiyetinin sorumlularının
hesap vermesi gerektiğine ilişkin açıklaması
AHMET
AKIN (Balıkesir) – Maalesef ülke olarak yine bir terör saldırısıyla karşı
karşıya kaldık. Ülkemizin en iyi korunan ya da korunduğunu sandığımız
havalimanına çok sayıda terörist uzun namlulu silahlarla ve bombalarla
girebilmiş, masum insanları katletmiştir. Öncelikle bu saldırıda hayatını
kaybedenlere Allah’tan rahmet, ailelerine başsağlığı, yaralılara acil şifalar
diliyor; terörü en güçlü şekilde bir kez daha lanetliyorum. 
Güzel
ülkemizi terörün hedefi hâline getiren politikaların, teröristlerin elini
kolunu sallayarak her yerde cirit atmasına engel olamayan güvenlik
zafiyetlerinin sorumlularının da artık çıkıp bir hesap vermesi gerekiyor. Başka
ülkelerin istihbarat örgütlerinin zafiyetini sorgulayanlar, bir yıl içerisinde
yüzlerce insanımızın katledildiği ülkemizdeki istihbarat ve güvenlik zafiyetini
umursamıyorlar. Kendini bilmez bazı müsveddeler de, bütün bu sorumluluklardan
kurtulma çabasıyla başka yerleri suçlama telaşı içerisine girebiliyor. Yazıklar
olsun! 
BAŞKAN
– Sayın Gürer…
6.- Niğde Milletvekili Ömer Fethi Gürer'in,
terörü şiddetle lanetlediğine, Atatürk Havaalanı’ndaki terör saldırısının
toplumu derinden etkilediğine ve terör konusunda sorumluluk mevkisinde
olanların başarısızlığının açık olduğuna, derhâl istifa etmeleri gerektiğine
ilişkin açıklaması
ÖMER
FETHİ GÜRER (Niğde) – Teşekkürler Sayın Başkan. 
İstanbul
Atatürk Havaalanı’nda terör saldırısı ve farklı illerde şehit haberleri toplumu
derinden etkilemiştir. Havaalanlarında uçağa giden yolcuların aranmasına rağmen
havaalanı girişlerinde araçlarıyla gelenlerin aranmaması terörün erdiği boyut
ve yapabileceklerinden bihaber güvenlik zafiyetinin açık göstergesidir. Atatürk
Havaalanı terör saldırısına karşı korunamıyorsa bu güvenlikten sorumlu olanlar
nereyi korumak için strateji üretiyorlar, bunun sorgulanması gerekir.
Hükûmet,
İçişleri Bakanı, istihbarat örgütleri, Cumhurbaşkanına muhalefet edenlerin
peşine düşüp onları terörist göstereceğine terör için faaliyet gösterenlerin
peşine düşmesi en azından bu olaylarla anlaşılmalı ve kavranmalıdır. Terör
konusunda yaşananlar can acıtıcı bir süreçtir. Terör konusunda sorumluluk
mevkisinde olanların başarısızlığı açıktır, derhâl istifa etmelidirler. 
Hükûmet
istediği yasayı çıkaracak çoğunluğa sahiptir. Terör konusunda getirdiği her
yasa Meclisten çıkmıştır. Başarısızlığın kılıfı yoktur. Terör kimden gelirse
gelsin şiddetle lanetliyoruz. 
(Mikrofon
otomatik cihaz tarafından kapatıldı) 
BAŞKAN
– Sayın Atıcı… 
7.- Mersin Milletvekili Aytuğ Atıcı'nın,
Atatürk Havalimanı’nda gerçekleştirilen katliamın bir insanlık suçu olduğuna ve
hayatını kaybedenlere Allah’tan rahmet dilediğine, terörün ve teröristlerin her
türlüsünü lanetlediğine ilişkin açıklaması
AYTUĞ
ATICI (Mersin) – Değerli arkadaşlar, İstanbul Atatürk Havalimanı’nda dün
yapılan katliam bir insanlık suçudur. Terörün ve teröristlerin her türlüsünü
lanetliyorum. Bu saldırılar alçakça, kalleşçe tasarlanmış ve birlik ve
bütünlüğümüze yönelmiştir. Yaşamını yitirenlere Allah’tan rahmet, yaralılara
şifa diliyorum. 
IŞİD’i
terör örgütü olarak tanımlamakta zorlananlar, IŞİD teröristlerini öfkeli
gençler olarak tanımlayanlar, IŞİD’in ülkemizde palazlanmasına ve yandaş
devşirmesine seyirci kalanlar, IŞİD teröristlerini ülkemizde tedavi ettirdikten
sonra emniyet güçlerine teslim etmek yerine Suriye’ye savaşa gönderenler, IŞİD
teröristlerine yardım ve yataklık edenler, IŞİD teröristlerine lojistik ve
silah desteği sağlayanlar bugün pişmanlık duysalar ne fayda. Onları da
lanetliyorum. 
BAŞKAN
– Sayın Arslan… 
8.- Denizli Milletvekili Kazım Arslan'ın,
terörü lanetlediğine ve hayatını kaybedenlere Allah’tan rahmet dilediğine,
Çankırı Milletvekili Muhammet Emin Akbaşoğlu’nun yaptığı gündem dışı
konuşmasıyla gündemi değiştirmek istediğine ve İçişleri Bakanını istifaya davet
ettiğine ilişkin açıklaması
KAZIM
ARSLAN (Denizli) – Terör yine canımızı yaktı. Dün Atatürk Havalimanı’nda ve
güneydoğuda meydana gelen terör olayları neticesinde 45’e yakın vatandaşımız
hayatını kaybetmiş, askerlerimiz şehit olmuştur. Bu terörü meydana getirenleri
lanetliyorum ve şiddetle kınıyorum. Şehitlerimiz ve ölen vatandaşlarımıza
Allah’tan rahmet diliyor, ailelerine ve ulusumuza başsağlığı diliyorum.
Böyle
acılı bir günde AKP’li bir milletvekili arkadaşımız gündem dışı konuşmasıyla
acılarımızı unutturmak için camide vaaz verir gibi eski defterleri karıştırıp
karıştırıp gündemi değiştirmek istiyor. Hâlbuki İçişleri Bakanını güvenlik ve
istihbarat eksikliğini görmemesi nedeniyle istifaya davet etmesi gerekirken
maalesef bunu söylemiyor ve gündemi değiştirmek istiyor, kendisini kınıyorum.
İçişleri Bakanını da istifaya davet ediyorum.
Teşekkür
ederim.
BAŞKAN
– Sayın Yeşil…
9.- Ankara Milletvekili Nihat Yeşil'in,
Atatürk Havalimanı’nda gerçekleştirilen terör saldırısını kınadığına ve
hayatını kaybedenlere Allah’tan rahmet dilediğine, ülkedeki istihbarat
zafiyetine ilişkin açıklaması
NİHAT
YEŞİL (Ankara) – Sayın Başkan, dün Atatürk Havalimanı’nda gerçekleşen 41
vatandaşımızın yaşamını yitirdiği ve 239 yurttaşımızın da yaralandığı hain
terör saldırısından dolayı büyük üzüntü duyuyorum ve bu saldırıyı kınıyorum.
Yaşamını yitirenlere Allah’tan rahmet, yaralılara acil şifalar diliyorum.
Yaşanan saldırıdan önce ABD, Türkiye terör saldırılarına ilişkin bir uyarı
yapmıştı. Bu uyarının üzerinden kırk sekiz saat geçmeden Atatürk Havalimanı’nda
malum saldırı yaşandı. Türkiye terör saldırılarıyla ilgili istihbaratı her
defasında yabancı ülkelerin açık istihbarat kaynaklarından mı alacaktır? MİT’in
istihbarat zafiyetini görmek için daha kaç terör eylemine kaç şehit vermeyi
bekleyeceksiniz? MİT Müsteşarını görevden almayı düşünüyor musunuz veya istifa
etmeyi düşünüyor mu Sayın Bakanla birlikte? 2016 Ocak ayından beri her ay en az
iki bombalı saldırı yaşanmış ve yüzlerce yurttaşımız yaşamını yitirmiştir.
Ülkeyi teröre teslim…
BAŞKAN
– Sayın Kayışoğlu…
10.- Bursa Milletvekili Nurhayat Altaca
Kayışoğlu'nun, Atatürk Havalimanı’nda gerçekleştirilen terör saldırısını
kınadığına ve hayatını kaybedenlere Allah’tan rahmet dilediğine, sağlıkta
yaşanan sorunlara ilişkin açıklaması
NURHAYAT
ALTACA KAYIŞOĞLU (Bursa) – Teşekkür ediyorum. 
Ben
de öncelikle İstanbul Atatürk Havalimanında gerçekleştirilen saldırıyı
lanetliyorum; sebep olanları kınıyorum, ölenlere rahmet, yaralılara acil
şifalar diliyorum. 
Maalesef sağlıkta yaşanan sorunlar hiç bitmiyor. Yatağa
bağımlı hastası olanlar hasta bezi alırken sıkıntı yaşamaktadırlar. Asgari
ücretle geçinen aileler kendileri için büyük paralar olan 200, 300 lirayı
medikal firmalara peşin olarak vermek ve kendilerine iadesi için de bir iki ay
beklemek zorunda kalıyorlar. Hasta bezi kullanan bu ailelerin zorunlu olan bu
ihtiyaçlarının giderilmesi sosyal devlet olmanın bir gereğidir diyorum ve bu
sorunun çözülmesini talep ediyorum. 
BAŞKAN
– Sayın Demir. 
11.- Muğla Milletvekili Nurettin Demir'in,
terörü kınadığına, Datça İlçe Millî Eğitim Müdürünün eğitimin sorunlarıyla
ilgilenmek yerine AKP militanı gibi çalıştığına ilişkin açıklaması
NURETTİN
DEMİR (Muğla) – Teşekkür ederim Sayın Başkan. 
Terörü
kınıyorum. Öncelikle ülkemizin ve insanlığın başı sağ olsun. Ey yetkililer,
artık bir nebze olsun sorumluluk alın ve istifa edin. 
Yaklaşık
bir buçuk yıl önce Datça’ya atanan İlçe Millî Eğitim Müdürü, eğitimin
sorunlarıyla ilgilenmek yerine, AKP militanı gibi çalışıyor, özellikle
EĞİTİM-SEN, EĞİTİM-İŞ Sendikasına üye öğretmenlere baskı uyguluyor.
Öğretmenleri “AKP karşıtı” diye fişliyor, yandaş sendika EĞİTİM BİR-SEN’e üye
olmaya zorluyor. Bununla birlikte, Datça İlçe Millî Eğitim Müdürü izinli olan
engelli bir çalışanına hakaret ettiği, aşağıladığı için davalıktır. Bu iddialar
ciddidir. Datça sadece bir örnektir Türkiye’de. Birçok il ve ilçede millî
eğitim müdürleri, eğitimin sorunlarıyla ilgilenmek yerine, AKP yöneticisi gibi
çalışmaktadır. Çalışanlar ve öğretmenler üzerindeki bu baskı, yıldırma sayısı
oldukça artmıştır. 
BAŞKAN
– Sayın Kuyucuoğlu…
12.- Mersin Milletvekili Serdal Kuyucuoğlu'nun,
Atatürk Havalimanı’nda gerçekleştirilen terör saldırısında hayatını
kaybedenlere Allah’tan rahmet dilediğine, sorumluları istifaya davet ettiğine,
emeklilerin birçoğunun geçimlerini sürdürebilmek için çalışmak zorunda
olduklarına ve emeklilere promosyon ödemesi yapılıp yapılmayacağını öğrenmek
istediğine ilişkin açıklaması
SERDAL
KUYUCUOĞLU (Mersin) – Teşekkürler Sayın Başkan. 
İstanbul’daki
terör saldırısında ölenlere rahmet, yaralılara şifa diliyorum. Ülkemizin başı
sağ olsun. Görevini yapamayan sorumluları da onurlu davranmaya ve istifaya
davet ediyorum. 
Sayın
Başkan, ülkemizde geçim sıkıntısı içerisinde yaşayan 10 milyondan fazla
emeklimiz bulunmaktadır. Birçoğu emekli olup rahat bir yaşam sürecekleri yerde
geçimlerini sürdürebilmek için ikinci bir işte çalışmak zorunda kalmaktadır.
Uzun süre çalışan emeklilerimizden sosyal güvenlik destek primi kesilmiş ve çok
sayıda emeklimiz bu kesintiyi ödemek zorunda kalmış, birçoğuna binlerce lira
borç çıkarılarak mağdur edilmişlerdir. CHP’nin seçim vaatleri sonrası Hükûmet
yetkilileri de bu yanlıştan partimiz sayesinde dönmüş ve kesinti
kaldırılmıştır. 
Yine
Hükûmet uzun zamandan beri emeklilerimize promosyon ödemesi yapılacağını
söylemekte ama bir türlü net rakam ve tarih belirtmemektedir. Promosyon ödemeleriyle
ilgili olarak yetkililere sormak istiyorum: Emeklilerimize promosyon ödemesi
yapılacak mı? Yapılacaksa kaç lira ve ne zaman yapılacak? 
BAŞKAN
– Sayın Yılmaztekin… 
13.- Şanlıurfa Milletvekili Kemalettin
Yılmaztekin'in, Atatürk Havalimanı’nda gerçekleştirilen terör saldırısını
kınadığına ve hayatını kaybedenlere Allah’tan rahmet dilediğine, terörün yapmak
istediği tahribatın tamamlayıcısı rolüne soyunan birtakım istismarcılar
olduğuna ilişkin açıklaması
KEMALETTİN
YILMAZTEKİN (Şanlıurfa) – Teşekkür ediyorum Sayın Başkan. 
Değerli
milletvekilleri, İstanbul’da düzenlenen adi terör saldırısını kınıyorum,
Allah’tan şehitlerimize rahmet, yaralılarımıza şifa, ailelerine sabır temenni
ediyorum. 
Bu
saldırının elbette ki uluslararası ve politik mesajları var ancak ne yazık ki
terörün yapmak istediği tahribatın tamamlayıcısı rolüne soyunan birtakım
istismarcılar da dün akşam boş durmadılar. Onlar kendilerini biliyorlar,
özellikle de belirtmeme hiç gerek yok. PKK terörü bu kadar açık, ahlaksızken bu
gayrimillî ve kör IŞİD yaftalaması siyasetinizi ve kariyerinizi zehirleyerek
tahammül edilemez bir hâle getiriyor. Bu ve bu gibi şahıslar kendi itibarlarına
kıydıklarının, kendi izanlarını harcadıklarının umarım geç olmadan farkına
varırlar.
Hepinizi
saygıyla selamlıyorum.
BAŞKAN
– Sayın Akaydın…
14.- Antalya Milletvekili Mustafa
Akaydın'ın, Atatürk Havalimanı’nda gerçekleştirilen terör saldırısında hayatını
kaybedenlere Allah’tan rahmet dilediğine, sorumluları istifaya davet ettiğine
ve Antalya’da Kumluca ve Adrasan orman yangınlarına ilişkin açıklaması
MUSTAFA
AKAYDIN (Antalya) – Sayın Başkan, değerli milletvekilleri; ben de öncelikle
İstanbul’da kaybettiğimiz vatandaşlarımıza Tanrı’dan rahmet, yaralılara şifa
diliyorum ve sorumluları istifaya davet ediyorum.
Değerli
milletvekilleri, geçtiğimiz hafta Antalya’nın Kumluca ve Adrasan orman
yangınlarında 550 hektar orman, dönümlerce sera ve onlarca konut ve hayvan kül
oldu. Bölge köylülerinin ikazlarına rağmen gevşeyen elektrik tellerinin şelale
yapması sonucu çıktığı bildirilen bu yangınların arkasında rant sabotajı
olmadığını umuyoruz çünkü elektrik dağıtım şirketinin patronu çok ünlü
yüklenici Mehmet Cengiz’dir.
Diğer
taraftan, her zaman olduğu gibi uzman itfaiyecileri sürüp, orman mühendislerini
sürüp yandaşları işe alan Büyükşehir Belediyesi İtfaiyesi ve Orman Bakanlığı
sınıfta kalmıştır, söndürme işlemini başaramamıştır. Yeni bütünşehir yasası’ndan
sonra lağvedilen ilçe itfaiyeleri sonrası artık Büyükşehir Belediyesi
yangınlara yetişememektedir. Son iki buçuk…
(Mikrofon
otomatik cihaz tarafından kapatıldı) 
BAŞKAN
– Sayın Bayır…
15.- İzmir Milletvekili Tacettin Bayır'ın,
Atatürk Havalimanı’nda gerçekleştirilen terör saldırısını kınadığına ve bu
iktidarın göstermelik tedbirler ve terör politikalarıyla terör belasını bitiremeyeceğine
ilişkin açıklaması
TACETTİN
BAYIR (İzmir) – Teşekkür ederim Sayın Başkan.
Terör
saldırısını kınıyorum ancak havalimanlarının güvenlik kontrollerinde
kızlarımızın saç tokası, evlatlarımızın kemerleri, torunlarımızın oyuncak
tabancaları bile alıkonulurken nasıl oluyor da Keleş silah ve canlı bombalar
geçebiliyorlar? Ne yazık ki, göstermelik tedbirler ve terör politikalarıyla bu
terör belasını iktidarınızın bitiremeyeceği bir iş gibi görünüyor. Terörün her
türlüsüne karşı bir milletvekili olarak özel güvenliği kaldırıp polisimize ve
askerimize itibarlarını iade etmeyi düşünüp düşünmediğini ve bu özelleştirmeden
AKP’nin vazgeçip vazgeçmeyeceğini sormak istiyorum.
Teşekkür
ederim.
BAŞKAN
– Sayın Topal…
16.- Hatay Milletvekili Serkan Topal'ın,
Atatürk Havalimanı’nda gerçekleştirilen terör saldırısını kınadığına ve
hayatını kaybedenlere Allah’tan rahmet dilediğine, sorumluların istifa etmeyi
düşünüp düşünmediklerini öğrenmek istediğine ilişkin açıklaması
SERKAN
TOPAL (Hatay) – Teşekkür ediyorum Sayın Başkan.
Öncelikle,
dünkü terör saldırısında hayatını kaybeden vatandaşlarımıza Allah’tan rahmet
diliyorum, yaralılara acil şifalar diliyorum. Terörü kınıyor ve bir kez daha
lanetliyorum. Teröre ve teröristlere yardım edenleri, övgüler düzenleri, onları
onurlu ve gururlu gören herkesi de buradan bir kez daha kınıyorum.
Sayın
Hükûmet yetkililerine, sayın AKP milletvekillerine sesleniyorum: Cumhuriyet
tarihinin en büyük terör olaylarını yaşıyoruz. Peki, soruyorum: Burada sorumlu
kim? Bunun önlemini, terörün önlemini alamayan, beceriksiz olan sorumlular
onurlu bir şekilde istifa etmeyi düşünüyorlar mı ya da siz onlara istifa
etmeleri için herhangi bir şekilde bir telkinde bulunuyor musunuz? Ya, sizden
rica ediyorum, elinizi…
(Mikrofon
otomatik cihaz tarafından kapatıldı)
BAŞKAN
– Teşekkür ediyoruz.
Sayın
Akçay, sisteme girmişsiniz, buyurun.
17.- Manisa Milletvekili Erkan Akçay'ın,
terör saldırılarının günbegün arttığına, şehitlere Allah’tan rahmet dilediğine,
Devlet Bahçeli’nin Başbakanı arayarak Türkiye’nin teröre karşı yürüttüğü
kararlı mücadelede devletin ve milletin yanında olduğunu ifade ettiğine,
Amerika Birleşik Devletleri ne zaman Türkiye’deki bazı şehirler için uyarı
yapsa hemen bir saldırı gerçekleştiğine ve ülkede güvenlik zafiyeti olduğuna
ilişkin açıklaması
ERKAN
AKÇAY (Manisa) – Teşekkür ederim Sayın Başkan. 
Ülkemiz
vahşi terör saldırılarına maruz kalmaya devam ediyor ve terör saldırıları
günbegün artmakta. Son bir yılda sadece kent merkezlerinde canlı bomba
yöntemiyle 12 terör saldırısı gerçekleştirildi. Dün de İstanbul Atatürk
Havalimanı’nda gerçekleşen terör saldırısında 41 vatandaşımız hayatını
kaybetti, 239 vatandaşımız da yaralandı. Diyarbakır Lice’de 2 güvenlik
görevlimiz şehit oldu ve muhtelif yerlerde çok sayıda yaralımız var. Bu
vesileyle, saldırıda hayatını kaybeden şehitlerimize Allah’tan rahmet,
milletimize ve kederli ailelerine, yakınlarına başsağlığı ve yaralılarımıza
acil şifalar diliyorum.
Genel
Başkanımız Sayın Devlet Bahçeli de bugün Sayın Başbakanı telefonla arayarak
Türkiye’nin teröre karşı yürüttüğü kararlı mücadelede devletin ve milletin
yanında olduğunu ifade etmiştir.
Amerika
Birleşik Devletleri ne zaman Türkiye’deki bazı şehirler için uyarı yapsa
uyarının yapıldığı günlerde hemen bir saldırı gerçekleşiyor. 28 Haziran sabahı
gazetelerde ABD’nin uyarısı yer alıyordu ve akşamı saldırı gerçekleşti. Yani
“Amerikan istihbaratı Türkiye'de bilgi topluyor, bizim güvenlik ve istihbarat
teşkilatlarımız ne yapıyor?” haklı sorusu cevabını bekliyor. Maalesef devletin
terörle mücadele etme iradesi ve yeteneği zaaf içindedir. Sayın Başbakan
“Güvenlik zafiyeti yok.” diyor. Ne millet ne de bizler bu sözlere inanmak
istiyor ancak inanamıyoruz. Bu zafiyetin idari, istihbari ve güvenlik boyutları
vardır. Bütün veriler elimizde iken “İstihbarat zafiyeti yok.” demek mümkün mü?
Millî İstihbarat Teşkilatı ve Emniyet ve istihbarat birimlerinin çalışmaları
hangi yöndedir? Türkiye terör örgütlerinin cirit attığı bir ülke hâline
gelirken Hükûmet nerededir? Yani sadece kısa açıklamalarla yetinmekten ziyade
icraata yoğunlaşması ve ülkenin gerçek gündemiyle meşgul olması gerekir.
Hükûmet “Bu saldırılarda güvenlik zafiyeti yoktur.” diyemez. Üstüne basa basa
söylüyorum: Güvenlik zafiyeti vardır. Yeter artık diyoruz. 
Teşekkür
ederim Sayın Başkan.
BAŞKAN
– Teşekkür ediyorum. 
Sayın
Demirel…
18.- Diyarbakır Milletvekili Çağlar
Demirel'in, Atatürk Havalimanı’nda gerçekleştirilen saldırıda hayatını
kaybedenlere Allah’tan rahmet dilediğine, bu vahşette güvenlik zafiyeti ve
Hükûmetin sorumluluğunun büyük olduğuna ve 29 Haziran Şeyh Said’in ölümünün
91’inci, Orhan Doğan’ın ölümünün 9’uncu yıl dönümlerine ilişkin açıklaması
ÇAĞLAR
DEMİREL (Diyarbakır) – Teşekkürler Sayın Başkan.
Sayın
Başkan, dün akşam Atatürk Havalimanı’nda gerçekleştirilen bu vahşetin
sonucunda, şu anki son bilgiler üzerinden değerlendirdiğimizde -ki sayılar
gittikçe artıyor- 41 vatandaşımız yaşamını yitirdi ve 239 vatandaşımız da
yaralı. Yaşamını yitirenlere Allah’tan rahmet, yaralılara acil şifalar
diliyoruz. Ama belki bugün biraz daha siyasi olarak değerlendireceğimiz bir
süreçtir. Sadece bir örnek vermek istiyorum ki biz milletvekilleri,
seçildiğimiz ilçelere giderken onlarca kontrolden geçerek, hatta engellenerek
ilçemize giremezken canlı bombalar havalimanlarında kendilerini patlatacak,
silahlarla halkın üzerine ateş açacak bir süreçtir ve bunu “Güvenlik zaafı
yok.” diyerek ya da Hükûmet hiçbir şekilde üstüne almayarak bunun üstünü
kapatmaya çalışıyor oysa bu vahşette güvenlik zafiyeti de ve Hükûmetin
sorumluluğu da çok büyüktür, buna ilişkin değerlendirmelerimizi gün içinde
yapacağız.
Onun
dışında, bugün, özelde, 29 Haziranda gerçekleştirilen Kürt halkının
yüzyıllardır sürdürdüğü onurlu yaşam mücadelesinin sembolü olmuş 2 önemli ismin
bugün ölüm yıl dönümü. Bunlardan birincisi, Şeyh Said. Bundan doksan bir yıl
önce arkadaşlarıyla birlikte Diyarbakır’da Dağkapı meydanında Kürt halkının
özgürlüğü için mücadele ettiğinden kaynaklı idam edilmiştir ve hâlâ bir mezarı
bile yoktur ve bugün yine aynı şekilde Orhan Doğan…
(Mikrofon
otomatik cihaz tarafından kapatıldı) 
BAŞKAN
– Tamamlayalım lütfen. 
ÇAĞLAR
DEMİREL (Diyarbakır) – …yine bu Parlamentoda yer almış siyasetçi, milletvekili
yoldaşımız ve 1994 yılında apar topar gözaltına alınış şeklini tüm Türkiye
kamuoyu ve dünya kamuoyu gördü.
Bugün
Orhan Doğan’ın ölüm yıl dönümü. Ben Orhan Doğan’ın Kürt halkının ve tüm Türkiye
halklarının barışı, özgürlüğü ve kardeşliği için mücadele ettiğini bir kez daha
buradan ifade etmek istiyorum. Kendisini rahmetle, minnetle anıyor, tekrar
ailelerine ve tüm Türkiye halkına ve partimize de bir kez daha başsağlığı
diliyorum.
Orhan
Doğan’ın mirasına sahip çıktığımız bugünlerde yine yaşanan sürecin bir kan
gölüne döndürüldüğünü bir kez daha ifade ederek, ben hem Şeyh Said’i hem de
Orhan Doğan’ı vermiş oldukları mücadeleden dolayı saygıyla anıyorum. 
Teşekkür
ediyorum. 
BAŞKAN
– Teşekkür ediyorum. 
Sayın
Altay, buyurun. 
19.- İstanbul Milletvekili Engin Altay'ın,
terörün dünyanın her ülkesinde olabileceğini ama dünyanın hiçbir ülkesinde
Türkiye’deki kadar kronikleşmiş bir terör saldırısı yaşanmadığına ve Türkiye
Büyük Millet Meclisinin inisiyatif almasının bir zorunluluk olduğuna ilişkin
açıklaması
ENGİN
ALTAY (İstanbul) – Teşekkür ederim Sayın Başkan.
Gerçekten,
her vesileyle söylediğimiz gibi, Türkiye Büyük Millet Meclisinin vatandaşlarımıza,
güvenlik kuvvetlerimize yönelik terör saldırılarından sonra bir taziye çadırına
dönüşmesi Türkiye Büyük Millet Meclisinin itibarı açısından da üzüntü
vericidir. Dün yaşadığımız terör saldırısı neticesinde kimisi konuğumuz olmak
üzere 41 insanımız yaşamını yitirdi, 239 insan yaralı. 
Sayın
milletvekilleri, terör dünyanın her yerinde, en gelişmiş, az gelişmiş, orta
gelişmiş her ülkesinde olabilir ama dünyanın hiçbir ülkesinde Türkiye’deki
kadar kronikleşmiş bir terör yoğun saldırının yaşandığını da yakın tarihte
bilmiyorum. Türkiye’nin bunu kabul etmesi, Türkiye’nin bu duruma düşmesi
hepimiz açısından da utanç verici bir tablo olarak algılanmalıdır. Bunun
değişik sebepleri olabilir. Orta yerde cenazeler var, can çekişen, acı çeken
yaralılar var. Elbette hiç şüphe yok siyasi ve idari sorumlularla ilgili
Türkiye Büyük Millet Meclisi zemininde her türlü mücadeleyi zaman içinde
vereceğiz. Ancak unutulmamalıdır ki ilk elden kandan, kinden ve gözyaşından
beslenmek; kandan, kinden ve gözyaşından siyasi çıkar ummak bu ülkeye, bu
millete yapılabilecek ayıpların ve günahların en büyüğüdür, bunun altını çizmek
isterim.
Öte
yandan, MİT’in siyasallaşması, devlet organlarına yapılan atamaların ehliyet ve
liyakatten yoksunluğu, Hükûmetin dış politikadaki tutarsızlığı, Adalet ve
Kalkınma Partisinin siyasi diskurunu yaşam tarzı, inanç aidiyeti ve etnik
aidiyet…
(Mikrofon
otomatik cihaz tarafından kapatıldı)
BAŞKAN
– Tamamlayalım Sayın Altay.
Buyurun.
ENGİN
ALTAY (İstanbul) – Adalet ve Kalkınma Partisinin yaşam tarzı üzerinden, inanç
aidiyeti üzerinden, etnik ve ırk aidiyeti üzerinden siyaset yapması geldiğimiz
sonuçtur. 
Öte
yandan, devletin çürüdüğü, Hükûmetin aciz içinde olduğu bu dönemde Türkiye
Büyük Millet Meclisinin yüce milletimiz adına bu konuda inisiyatif alması bir
zorunluluktur. Parti olarak bu konuda önümüzdeki saatlerde Genel Kurula
teklifimiz olacaktır. Bunun da diğer siyasi partiler tarafından olumlu
değerlendirileceğini ummak istiyorum. 
Teşekkür
ederim.
BAŞKAN
– Teşekkür ediyorum.
Sayın
Muş, buyurun.
20.- İstanbul Milletvekili Mehmet Muş'un,
AK PARTİ Grubu olarak İstanbul Atatürk Havalimanı’nda gerçekleştirilen terör
saldırısını bir kez daha kınadıklarına, hayatını kaybedenlere Cenab-ı Hak’tan
rahmet dilediğine, AK PARTİ’nin hiçbir zaman, hiçbir dönemde, hiçbir terör
olayının üzerini örtmediğine, terörün üzerine kararlılıkla gittiğine ve terör
örgütlerine çok büyük darbeler indirdiğine ilişkin açıklaması
MEHMET
MUŞ (İstanbul) – Sayın Başkan, ben de dün İstanbul Atatürk Havalimanı’nda
gerçekleşen terör saldırısını bir kez daha AK PARTİ Grubu olarak kınadığımızı,
lanetlediğimizi ifade etmek istiyorum. Hayatını kaybeden vatandaşlarımıza
Cenab-ı Hak’tan rahmet, yaralılarımıza acil şifalar diliyorum, milletimizin
başı sağ olsun.
Terörün
yönü yoktur, terörün a’sı b’si yoktur, terörün her türlüsü lanetlenir ve
terörün her türlüsüne karşı da Türkiye geçmişten günümüze kadar çetin bir
mücadele vermektedir, bugün de aynı mücadeleyi sürdürmektedir. 
AK
PARTİ Hükûmeti, AK PARTİ hiçbir zaman hiçbir dönemde hiçbir terör olayının
üzerini örtmemiştir, böyle bir çabanın içerisinde olmamıştır; terörün üzerine
kararlılıkla gitmiştir ve terör örgütlerine çok büyük darbeler indirmiştir. AK
PARTİ toplumun tamamını kucaklayan, toplumun ihtiyaçlarının tamamına cevap
veren bir partidir. Hiç kimsenin yaşam tarzını, etnik aidiyetini veya inanç
duygularıyla alakalı hiçbir siyasal düsturu oluşturmamıştır; aksine, milleti
olduğu gibi kabul etmiş, milleti değerleriyle kabul etmiş, milletin arzu ve
isteklerini kabul ettiği için milletimiz tarafından ülke yönetimi için
yetkilendirilmiştir. Hükûmetimiz, dün de ifade ettiğim gibi, iş başındadır.
Sayın Başbakanımız, Başbakan Yardımcımız, İçişleri Bakanımız, Ulaştırma
Bakanımız olayın gerçekleştiği andan itibaren hızlı bir şekilde olay mahalline
intikal etmiş ve oradan gelişmeleri bire bir takip etmişlerdir. 
Terörle
alakalı, bu saldırılar hem Hükûmetimizin hem devletimizin kararlılığını
zedeleyemeyecektir.
(Mikrofon
otomatik cihaz tarafından kapatıldı) 
BAŞKAN
– Toparlayalım.
MEHMET
MUŞ (İstanbul) – Çok daha güçlü bir şekilde bu terör örgütlerinin üzerine
gideceğimizi buradan ifade etmek istiyorum. 
Dün
nasıl kapsamlı ve sonuç getirici operasyonlar gerçekleştirdiyse devletimiz,
bugün de yarın da terör örgütlerinin Türkiye'nin gündeminden çıkması noktasında
bu azmini sürdürecektir.
Tekrar
milletimizin başı sağ olsun. Hayatını kaybedenlere Cenab-ı Hakk’tan rahmet
diliyorum. 
BAŞKAN
– Teşekkür ediyorum.
VI.- OTURUM BAKŞKANLARININ KONUŞMALARI
1.- Oturum Başkanı TBMM Başkan Vekili Ahmet
Aydın'ın, Başkanlık Divanı olarak terörü lanetlediklerine ve hayatını
kaybedenlere Allah’tan rahmet dilediklerine ilişkin konuşması
BAŞKAN
- Biz de Başkanlık Divanı olarak bir kez daha terörü lanetliyoruz. Ölenlere
Allah’tan rahmet diliyoruz, yaralılara acil şifalar diliyoruz, milletimizin
başı sağ olsun. 
Her
zamankinden çok daha fazla birlik ve beraberliğe ihtiyacımızın olduğu
bugünlerde azami hassasiyet beklediğimizi ifade etmek istiyorum. Hepinize bu
konudaki katkılarınız için çok çok teşekkür ediyorum. 
Başkanlığın
Genel Kurula sunuşları vardır.
Meclis
araştırması açılmasına ilişkin üç adet önerge vardır, önergeleri ayrı ayrı
okutacağım. 
İkinci
ve üçüncü sırada okutacağım Meclis araştırması önergeleri 500 kelimeden fazla
olduğu için önergelerin özeti okunacaktır ancak önergelerin tam metni tutanak
dergisinde yer alacaktır.
VII.- BAŞKANLIĞIN GENEL KURULA SUNUŞLARI
A) Meclis Araştırması Önergeleri
1.- Diyarbakır Milletvekili Sibel Yiğitalp
ve 22 milletvekilinin, 9/1/2013'te Paris’te yaşanan Sakine Cansız, Fidan Doğan
ve Leyla Şaylemez suikastinin araştırılarak alınması gereken önlemlerin
belirlenmesi amacıyla Meclis araştırması açılmasına ilişkin önergesi (10/249)
Türkiye Büyük Millet Meclisi Başkanlığına
9
Ocak 2013'te Fransa'nın başkenti Paris’te katledilen Sakine Cansız, Fidan Doğan
ve Leyla Şaylemez’le ilgili soruşturmayı yavaşlatan güçlerin deşifre edilmesi,
tetikçi Ömer Güney’in istihbaratla olan ilişkilerinin açığa çıkarılması,
Güney’in Türkiye’yle ilişkileri, kiminle iletişim hâlinde olduğunun ve
katliamın üstündeki sır perdesinin aydınlatılması için Anayasa’nın 98’inci, İç
Tüzük’ün 104 ve 105’inci maddeleri uyarınca bir Meclis araştırması açılmasını
arz ve talep ederiz.
1)
Sibel Yiğitalp  (Diyarbakır)
2)
İdris Baluken  (Diyarbakır)
3)
Filiz Kerestecioğlu Demir  (İstanbul)
4)
Garo Paylan  (İstanbul)
5)
Hüda Kaya  (İstanbul)
6)
Müslüm Doğan  (İzmir)
7)
Ali Atalan  (Mardin)
8)
Erol Dora  (Mardin)
9)
Mithat Sancar  (Mardin)
10)
Ahmet Yıldırım  (Muş)
11)
Burcu Çelik Özkan  (Muş)
12)
Besime Konca  (Siirt)
13)
Kadri Yıldırım  (Siirt)
14)
Aycan İrmez  (Şırnak)
15)
Faysal Sarıyıldız  (Şırnak)
16)
Ferhat Encu  (Şırnak)
17)
Leyla Birlik  (Şırnak)
18)
Dilek Öcalan  (Şanlıurfa)
19)
İbrahim Ayhan  (Şanlıurfa)
20)
Osman Baydemir  (Şanlıurfa)
21)
Alican Önlü  (Tunceli)
22)
Nadir Yıldırım  (Van)
23)
Tuğba Hezer Öztürk  (Van)
Gerekçe:
9
Ocak 2013'te Fransa'nın başkenti Paris'te Kürdistan Enformasyon Bürosunda
Sakine Cansız, Fidan Doğan ve Leyla Şaylemez susturucu silahla başlarından
vurularak katledildiler.
Devrimci
Kürt kadın siyasetçilere yapılan bu suikaste ilişkin, Paris Savcılığı 1982
Sivas Şarkışla doğumlu Ömer Güney hakkında baş fail olarak dava açmıştır. Her
ne kadar suikast; örgüt içi bir hesaplaşmaymış gibi lanse edilmek istense de
katliamın Türkiye'nin İmralı'da tecrit altında tuttuğu Sayın Abdullah Öcalan
ile başlattığı barış görüşmelerinden sonra yaşanmış olması ve sonrasında fail
hakkında açığa çıkan bilgiler katliamın karanlık güçler tarafından kasıtlı
olarak yapıldığı kanaatini yaratmıştır.
Basına
ve kamuoyuna yansıyan bilgilere göre; Ömer Güney, 2003'te Almanya'ya gitmiş ve
2009'a kadar Waakirchen/Marienstein köyünde bulunan "Kinshöfer GmbH"
isimli bir fabrikada kaynakçı olarak, 2009'dan sonra ise Hausham kasabasında
bulunan Türkspor Derneğinin lokalinde çaycı olarak çalışmıştır. Güney, 2012
yılında toplamda on kez Türkiye'ye giriş yapmış, bu ziyaretlerinde kimlerle
görüştüğü ve nerede kaldığı hâlâ bilinmemektedir. 2012 yılında; Ağustos ayında
Ankara'da 8 gün kaldığı, katliamdan 19 gün önce yani 18 Aralıkta, Paris'ten
İstanbul aktarmalı olarak yine Ankara'ya gelip 3 gün kaldığı ve aynı yolla
Paris'e döndüğü uçuş kayıtlarına girmiştir. Bu süre zarfında onlarca telefon
görüşmesi yaptığı ve adına düzenlenmiş çok sayıda pasaport olduğu ortaya
çıkmıştır. Son olarak üç Kürt kadın siyasetçiyi katletmeden bir gün önce; 8-9
Ocak 2013 gecesi saat 02.00-03.00 saatleri arasında Paris'teki Kürt derneğine
gizlice girerek, derneğe üye 360 kişinin üye formlarını fotoğraflamıştır.
Bu
menfur katliamdan sadece birkaç hafta sonra Devrimci Karargâh soruşturmasında
deşifre olan MİT elemanı Murat Şahin'in Ömer Güney'i tanıdığı, Güney'in MİT
tarafından eğitildiği ve bu konuya dair ilgili makamlara ifade vermeye hazır
olduğu bilgisi de basına yansımıştır. Yine Paris Emniyet Müdürlüğüne 20 Ocak
tarihinde kimliği tespit edilmeyen bir kişi tarafından bir elektronik posta
gönderilmiş ve postanın; Ömer Güney'in Türk istihbaratı için çalıştığı,
kendisinin cinayetten önce Türkiye'de 3 gün kaldığı ve PKK'nin yönetici
kadrolarını öldürmek için emir aldığı gibi bilgileri içerdiği de basına
yansımıştır.
Katliamın
yaşanmasından kısa süre önce İçişleri Bakanlığı Terörle Mücadele Kanunu'nun
"Ödüllendirme" başlıklı 19’uncu maddesi kapsamında Asayişe Müessir
Bazı Fillerin Faillerinin Yakalanmasına Yardımcı Olanlara Verilecek Ödül
Hakkında Yönetmelik taslağı oluşturmuştur. Taslak Yönetmelik; KCK Yürütme
Konseyi Başkanı Murat Karayılan, KCK Yürütme Konseyi Üyesi Cemil Bayık, Duran
Kalkan, HPG Anakarargâh Komutanı Fehman Hüseyin ile Oslo görüşmelerine katılan
Mustafa Karasu, Sabri Ok ve Zübeyir Aydar gibi isimlerin yer aldığı; PKK'nin
20'si Avrupa'da bulunan 50 kişilik yönetici kadrosunun yakalanmasını
sağlayanlara 4 milyon liraya kadar ödül verilmesini kapsamaktaydı. Üstelik
Avrupa'da bulunanlar, siyasi sığınma statüsü içinde olduklarından ancak hukuki
yollarla ilgili devletlerden iadeleri istenilebilmektedir.
Tüm
bunlarla beraber dava sürecinde, Türkiye'deki 9 Ocak Paris katliamı davasının
üzerindeki gizlilik kararının kaldırılmaması, Türkiye'nin Fransa adli
makamlarına iş birliğinden uzak olması gibi tutumlar, Türkiye'ye bağlı iç ve
dış destekli derin yapıların katliamdaki sorumluluklarının gizlenmesi isteğini
akıllara getirmektedir. Bu sebeplerden hareketle, öncelikle suikastın
aydınlatılması için gerekli delillerin ortaya çıkarılması için bir araştırma
komisyonu kurulması gerekmektedir.
2.- Ağrı Milletvekili Berdan Öztürk ve 22
milletvekilinin, çocuk cezaevleri sorununun araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/250) (x)
Türkiye Büyük
Millet Meclisi Başkanlığına
Ülkemizin
kanayan yarası olan ve büyük bir utanca dönüşen "çocuk cezaevleri"
sorunu acil çözüm bekliyor. Çocuklara yönelik ağır işkence ve hak ihlallerinin
sürekli gündemde olması ve çocuklara yönelik suçların da "cezasızlık"
hâliyle bırakılması Türkiye'de vakayıadiyeden sayılıyor artık. Çocuklar
hakkında onarıcı olabilecek bir sistemin tartışılması ve çocuk cezaevlerinin
kapatılması için nelerin yapılabileceğinin belirlenmesi amacıyla Anayasa'nın 98'inci
İç Tüzük’ün 104'üncü ve 105'inci maddeleri gereğince Meclis araştırması
açılması için gereğini arz ve teklif ederim.
1)
Berdan Öztürk  (Ağrı)
2)
İdris Baluken  (Diyarbakır)
3)
Filiz Kerestecioğlu Demir  (İstanbul)
4)
Garo Paylan  (İstanbul)
5)
Hüda Kaya  (İstanbul)
6)
Müslüm Doğan  (İzmir)
7)
Ali Atalan  (Mardin)
8)
Erol Dora  (Mardin)
9)
Mithat Sancar  (Mardin)
10)
Ahmet Yıldırım  (Muş)
11)
Burcu Çelik Özkan  (Muş)
12)
Besime Konca  (Siirt)
13)
Kadri Yıldırım  (Siirt)
14)
Aycan İrmez  (Şırnak)
15)
Faysal Sarıyıldız  (Şırnak)
16)
Ferhat Encu  (Şırnak)
17)
Leyla Birlik  (Şırnak)
18)
Dilek Öcalan  (Şanlıurfa)
19)
İbrahim Ayhan  (Şanlıurfa)
20)
Osman Baydemir  (Şanlıurfa)
21)
Alican Önlü  (Tunceli)
22)
Nadir Yıldırım  (Van)
23)
Tuğba Hezer Öztürk  (Van)
Gerekçe
Özeti:
"Çocuk”
dendiğinde, genelde insanın aklına 0-7 yaş arasındaki belirli bir kategori
gelir. Bu kategorideki çocuk, bakıma, eğitilmeye ve korunmaya ihtiyaç duyar. Bu
tanımlanmanın yanında asıl “çocuk” kavramı Rönesans'la birlikte kullanılmaya başlanmış
ve Aydınlanma Dönemi’nde bugünkü içeriğine kavuşmuştur. Günümüzde tüm
uluslararası sözleşmelerde ve temel kaynak olan Çocuk Hakları Sözleşmesi’nde ve
iç mevzuattaki Çocuk Koruma Kanunu’nda çocukluk dönemi 0-18 yaş arası olarak
belirlenmiştir. Nell Postman’ın "Çocukluk düşüncesi Rönesans'ın en büyük
buluşlarından biridir, belki de en insanca olanıdır." derken işaret ettiği
gerçek “modern çocukluk paradigması”dır. “Modern çocukluk paradigması, tahayyül
edilen, bu anlamda hedeflenen yetişkinliğin ve yaratılmak istenen toplumsal
yapı içinde en başta eğitimde ulaşılmak istenen ‘ulvi’ amaçların da varacağı
sınırları belirler.”
Kapitalist
modernitenin bizatihi ürünü olan bu paradigma bütün çocukları kapsayan ve içine
alarak eşit, adil ve güvenli bir gelecek sunan bir içeriğe hiçbir zaman sahip
olmadı. Bazı çocuklar; emekçi çocuklar, siyahi çocuklar, engelli çocuklar hep
bu paradigmanın dışında kaldılar. Kürt sorunu bağlamındaysa, son otuz yıldır,
özellikle kamuoyunda yaygın bilinen adıyla "taş atan çocuklar"
sıfatıyla ötekileştirilen Kürt çocukları hepten bu paradigmanın dışına
itilmişlerdir.
Çocukların
birey olarak kabul edildiği ve haklarının hukuksal olarak güvence altına
alındığı modern zamanlarda, çocuk hak ve ihlalleri de bütün hukuksal
düzenlemelere rağmen hız kesmedi. Çocuklara yönelik şiddet, ayrımcılık ve
istismar, evde, sokakta, okulda, ıslahevlerinde, cezaevlerinde kısacası
çocuklara devletin ve yetişkinlerin elinin uzanabileceği her yerde görüldü.
Çocuklara dönük hak ihlalleri ve istismarı salt şiddet, taciz, tecavüz
biçiminde değil, aynı zamanda neoliberal politikaların da kıskacına alındı.
Küresel pazarlama stratejileri yeni tütün ve alkol bağımlıları üretmek için 14
yaşından küçük çocukları hedef alıyor örneğin.
Sağlıksız
ve yetersiz beslenmeden şiddet, taciz, tecavüz ve ayrımcı politikalara varana
kadar geniş bir spektrumda seyreden çocuk hakları ihlallerinde Türkiye hatırı
sayılır ölçüde kötü bir sicile sahip ve bu sicil her geçen gün kabararak
artmaya devam ediyor. Türkiye'de çocuk sorunlarında en büyük etken yoksulluk ve
şiddet. 4 çocuktan biri yoksul, 5 çocuktan biri çalışıyor. Yoksulluk, yoksunluk
ve şiddet sarmalında suça bulaşan, bulaştırılan çocukları bekleyen en büyük
tehlike ağır cezaevleri koşullarında sürdürecekleri kâbus dolu bir yaşam.
Türkiye
Cumhuriyeti devletinin, dünyada çocuklara bayram armağan eden tek ülke
olmasıyla övünen ve böbürlenen devlet erkânının hamasiyeti cezaevlerinde
çürütülen çocukların bedenlerine çarparak tuzla buz olmaktadır. Bir yanda çocuk
bayramında şaşaalı nümayişler yapan, öbür yanda Adalet Bakanlığının 2013
yılında 5 adet olan çocuk cezaevlerinin sayısını 2017'ye kadar 15'e
çıkaracağını ve yapılacak cezaevlerinin F tipi ve tek kişilik hücrelerden
oluşacağını muştulayan yeni Türkiye hâlleri, şanslı illeri de şöyle sıralıyor:
2016 yılında Diyarbakır, Tarsus ve Mersin'de; 2017 sonuna kadar ise Kayseri,
Tekirdağ ve Çorlu'da yeni çocuk cezaevleri inşaatları tamamlanacak ve çocuklar
için 1.500-2.000 yeni hapishane kapasitesi oluşturularak çocukların hayatı cehenneme
çevrilmeye devam edilecek.
Çocukların
suç tasnifleri arasında en ağır kategori "siyasi çocuklar"
kategorisi. Medyada "taş atan çocuklar" olarak adlandırılan ve
toplumsal olaylar gerekçesiyle gözaltına alınarak tutuklanan Kürt çocuklarına
Pozantı Cezaevinde adli mahkûmlar tarafından cinsel istismarda bulunulduğu,
şiddet uygulandığı, ırkçı uygulamalara maruz bırakıldığı, daha önce de Sincan
Cezaevinde çocukların zorla çıplak arama, dayak ve hakaretlere maruz kaldıkları
gözler önüne serilmiş ve kamuoyu tarafından büyük bir tepki almıştı.
Güven
Gürkan Öztan'ın da dediği gibi "Çocukları savunmak, amasız, elindeki taşa,
molotofkokteyline bakmadan savunmak temel sorumluluğumuz.”dur çünkü
"Çocukların çocukluklarını savunmak, savaşa hayır demenin en iyi yoludur."
Ve biz vekiller olarak bunun gereğini yerine getirmek zorundayız.
3.- Adana Milletvekili Meral Danış Beştaş
ve 22 milletvekilinin, 31/12/2015’te Aşkale Geri Gönderme Merkezi'nde şüpheli
biçimde gerçekleşen ölümlerin nedenlerinin araştırılarak alınması gereken
önlemlerin belirlenmesi amacıyla Meclis araştırması açılmasına ilişkin önergesi
(10/251) (x)
Türkiye Büyük Millet Meclisi Başkanlığına
31
Aralık 2015 günü Aşkale Geri Gönderme Merkezi'nde şüpheli bir biçimde yaşamını
yitiren Dılo Derviş ile Dılo Derviş nezdinde geri gönderme merkezlerinde
yaşamını yitiren sığınmacı-mültecilerin şüpheli biçimde gerçekleşen ölüm
nedenlerinin araştırılması ve tespiti amacıyla Anayasa'nın 98’inci ve TBMM
İçtüzüğü'nün 104 ve 105’inci maddeleri gereğince Meclis araştırması açılmasını
aşağıda imzası bulunanlar olarak arz ve teklif ederiz.
1)
Meral Danış Beştaş  (Adana)
2)
İdris Baluken  (Diyarbakır)
3)
Filiz Kerestecioğlu Demir  (İstanbul)
4)
Garo Paylan  (İstanbul)
5)
Hüda Kaya  (İstanbul)
6)
Müslüm Doğan  (İzmir)
7)
Ali Atalan  (Mardin)
8)
Erol Dora  (Mardin)
9)
Mithat Sancar  (Mardin)
10)
Ahmet Yıldırım  (Muş)
11)
Burcu Çelik Özkan  (Muş)
12)
Besime Konca  (Siirt)
13)
Kadri Yıldırım  (Siirt)
14)
Aycan İrmez  (Şırnak)
15)
Faysal Sarıyıldız  (Şırnak)
16)
Ferhat Encu  (Şırnak)
17)
Leyla Birlik  (Şırnak)
18)
Dilek Öcalan  (Şanlıurfa)
19)
İbrahim Ayhan  (Şanlıurfa)
20)
Osman Baydemir  (Şanlıurfa)
21)
Alican Önlü  (Tunceli)
22)
Nadir Yıldırım  (Van)
23)
Tuğba Hezer Öztürk  (Van)
Gerekçe
Özeti:
31
Aralık 2015 günü Aşkale Geri Gönderme Merkezi'nde şüpheli bir biçimde yaşamını
yitiren Dılo Derviş ile Dılo Derviş nezdinde geri gönderme merkezlerinde
yaşamını yitiren sığınmacı-mültecilerin şüpheli biçimde gerçekleşen ölüm
nedenlerinin araştırılması önem arz etmektedir. Zira, geri gönderme merkezleri
sığınmacı ve mültecilerin can güvenliklerinin yüksek risk altında olduğu
yerleri tarif eden mekanizmalara dönüşmüş durumdadır. Kolluk görevlilerinden
oluşan geri gönderme merkezi çalışanları bu merkezleri âdeta karakol yahut
cezaevi mantığı ile idare etmektedirler. Bu itibarla, geçtiğimiz günlerde
yaşamını yitiren Dılo Derviş'in ölüm olayının araştırılması ve açıklığa
kavuşturulması ile yine bu bahisle geri gönderme merkezlerinin durumlarının ve
çalışma şartlarının yerinde tespiti büyük önem arz etmektedir.
BAŞKAN
– Bilgilerinize sunulmuştur. 
Önergeler
gündemdeki yerlerini alacak ve Meclis araştırması açılıp açılmaması konusundaki
ön görüşmeler sırası geldiğinde yapılacaktır.
Şimdi,
Milliyetçi Hareket Partisi Grubunun İç Tüzük’ün 19’uncu maddesine göre vermiş
olduğu bir önerisi vardır, okutup işleme alacağım ve oylarınıza sunacağım.
VIII.- ÖNERİLER
A) Siyasi Parti Grubu Önerileri
1.- MHP Grubunun, 29/6/2016 tarihinde MHP
Grup Başkan Vekili Manisa Milletvekili Erkan Akçay tarafından, terör
örgütleriyle mücadelede yaşanan idari, istihbari ve güvenlik sorunlarının
tespiti, ihtiyaçlarının belirlenmesi, zafiyetlerin giderilmesi ve sorumluluğu
ve ihmali olanların tespit edilmesi amacıyla verilmiş olan Meclis araştırması
önergesinin, Genel Kurulun 29 Haziran 2016 Çarşamba günkü birleşimde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi 
Türkiye Büyük Millet Meclisi
Başkanlığına
Danışma
Kurulu 29/06/2016 Çarşamba günü (bugün) toplanamadığından Grubumuzun aşağıdaki
önerisinin İç Tüzük'ün 19'uncu maddesi gereğince Genel Kurulun onayına
sunulmasını arz ederim.
Saygılarımla.
 Erkan
Akçay
 Manisa
 MHP
Grubu Başkan Vekili
Öneri:
29 Haziran 2016 tarih, 1790 Sayı ile TBMM Başkanlığına
vermiş olduğumuz MHP Grubu Başkanvekili ve Manisa Milletvekili Erkan Akçay'ın
"Terör örgütleriyle mücadelede yaşanan idari, istihbari ve güvenlik
sorunlarının tespiti, ihtiyaçlarının belirlenmesi, zafiyetlerin giderilmesi ve
sorumluluğu ve ihmali olanların tespit edilmesi amacıyla verdiğimiz Meclis
araştırması açılması önergemizin 29/06/2016 Çarşamba günü (bugün) Genel Kurulda
okunarak görüşmelerinin bugünkü Birleşiminde yapılması önerilmiştir.
BAŞKAN – Milliyetçi Hareket Partisi Grubu önerisi
lehinde ilk söz Muğla Milletvekili Mehmet Erdoğan’a aittir.
Buyurun Sayın Erdoğan. (MHP sıralarından alkışlar)
MEHMET ERDOĞAN (Muğla) – Sayın Başkan, değerli
milletvekilleri; Milliyetçi Hareket Partisi Grubu olarak terör örgütleriyle
mücadelede yaşanan idari, istihbari ve güvenlik sorunlarının tespiti,
ihtiyaçlarının belirlenmesi, zafiyetlerin giderilmesi, sorumluluğu ve ihmali
olanların tespit edilmesi konusunda vermiş olduğumuz araştırma önergesi
hakkında konuşmak üzere Milliyetçi Hareket Partisi Grubu adına söz almış
bulunmaktayım. Bu vesileyle yüce heyetinizi saygıyla selamlıyorum.
Öncelikle, dün İstanbul Atatürk Havalimanı’nda
gerçekleştirilen saldırıda; yine, Lice’de yapılan bombalı saldırıda, Van
Gürpınar’da yapılan saldırıda hayatlarını kaybeden vatandaşlarımıza,
askerimize, polisimize Cenab-ı Allah’tan rahmet, yaralılarımıza acil şifalar
diliyorum.
Yine, bugün sabah, bu olaylardan sonra, Sayın Genel
Başkanımız Sayın Başbakanı telefonla arayarak Türkiye’nin teröre karşı
yürüttüğü kararlı mücadelede devletin ve milletin yanında olduğumuzu ifade
etmiştir. Bu konuda Milliyetçi Hareket Partisinin tutumu ortadadır ve nettir.
Tabii
ki, dün İstanbul’da yaşanan saldırıdan sonra hepimizi hayretler içerisine
düşüren bir açıklama Sayın Başbakandan gelmiştir. “Bu olayda güvenlik zafiyeti
yoktur.” diyor Sayın Başbakan. ABD, dün sabah kendi personelini ve Türkiye’yi
uyarıyor; yine, yirmi gün öne istihbarat güvenlik birimlerini uyarıyor. Eğer
böyle bir ortamda bu saldırı gerçekleştirilebiliyorsa bunun adına “güvenlik
zafiyeti” demeyeceksek bunun adını ne koyacağız? Değerli iktidar partisi
yetkilileri bunun adını bir koysunlar, biz de bunun adını bundan sonra böyle
kullanalım. 
Bir
başka konu da tabii ki böyle bir olay olunca herkes “Birlik, beraberlik
içerisinde olalım, bu konuda beraber hareket edelim, bu olaya karşı tavrımızı
beraber koyalım.” diyor. Koyalım arkadaşlar, olması gereken bu ama bu tavrın
ortaya konması için normal zamandaki tavrın da birazcık gözden geçirilmesi
lazım. 
Bakın,
Bülent Arınç ne diyor: “Biz yüzde 50’nin oyunu alıyoruz ama diğer yüzde 50’nin
de nefretini kazanıyoruz.” Bunun sebebini hiç düşündünüz mü? Bunun sebebi hep
ayrıştırma politikası. İç Güvenlik Paketi çıktı geçen dönem, 24’üncü Dönemde
burada. 24’üncü Dönemde İç Güvenlik Paketi çıkarken de bunu çok uzun uzadıya
konuştuk. O paketteki şey neydi? Ehliyet, liyakat vesaire önemli değil, her
kademede bir mülakat koymak suretiyle “Benden misin, değil misin?” diye
emniyeti bir ayrıştır. 
Şimdi
görüşmekte olduğumuz 400 sıra sayılı Danıştayı, Yargıtayı yeniden yapılandıran
kanun buradaki olay nedir? Bununla birlikte, gene hâkim alımlarında getirilen
ikinci mülakat ve Yargıtaydaki, Danıştaydaki üyelerin görevlerinin sona
erdirilip yeniden atanması nedir? Benden misin, değil misin? Bendensen problem
yok, benden değilsen, o zaman olmaz! 
Arkadaşlar,
polis alımında da aynı bu mülakat sistemi; aldığınız polis memurunu mülakatla
alıyorsunuz, bir sene sonra eğitimini bitirince acaba bu bir sene içinde bizim
tespit edemediğimiz bir durum ortaya çıktı mı, yeni bir mülakatla göreve
başlamadan ilişiğini keselim yani benden misin, değil misin? Şimdi, bu kadar
ayrımla kamu görevlisi seçerseniz, kucaklamazsanız insanları, böyle bir günde
beraber olmak o kadar kolay değildir. 
Bakınız, Londra Emniyet Müdürü süresiz atanır. Londra
Emniyet Müdürünün görevden ayrılmasıyla ilgili üç tane yol vardır: Ya ölür ya
emekli olur ya da istifa eder.
Şimdi,
siz benden olmayana hayat tanımadığınız için benden olana da öyle bir sahip
çıkıyorsunuz ki onun hiçbir yanlışını görmüyorsunuz, sorgulamıyorsunuz. Bu
bakımdan, bu yaşanan olayların sorumlularını ortaya koyma konusunda da hiçbir
girişiminiz, çalışmanız ve sonuca ulaştığınız hiçbir olay yok.
Bakın,
Brüksel’de yaşanan terör olayları sonrasında adalet bakanı ve içişleri
bakanları istifa etti. Türkiye'de bu kadar olay oluyor, hiç bunun siyasi
sorumluluğu yok mu? Hiç bunun bürokratik sorumluluğu yok mu? Hükûmetin bu
manada ortaya koyduğu bir tane tavrı gösterin “Filanca istifa etti.”,
“Filancayı görevden aldık.” Var mı böyle bir şey? Yok.
Yine
Belçika Hükûmeti bu Brüksel saldırısından sonra Fransa’yla sınırlarını kapattı.
Bakın, Türkiye bu kadar terör olayı yaşıyor, etrafımız bataklık hâline gelmiş,
terör bataklığı hâline gelmiş –Suriye, Irak ve diğer ülkeler- bizim
sınırlarımızı koruma konusunda aldığımız tedbirler o, Belçika Hükûmetinin
aldığı tedbirlerle mukayese edilebilir mi?
Yine
Paris’te terör saldırısı oldu, o saldırıdan sonra Hükûmet ülke genelinde
olağanüstü hâl ilan etti, aylarca bunu uyguladı. Şimdi, bu kadar olay oluyor,
aldığımız kalıcı, toplumu tatmin edecek hiçbir tedbir yok.
Arkadaşlar,
demokrasinin diğer rejimlerden en önemli farkı hesap vermedir. Yani bu hesap
birkaç türlü olur: Siyaseten hesap verilir, birisi, sorumlu olan istifa eder.
Hukuki olarak bürokratların sorumluluğu vardır, siyasetçiler o, işini yapamayan
bürokratları görevden alır. Bir günde 3 tane bombalı saldırının yaşandığı
ülkede hâlâ MİT Müsteşarı yerinde duruyor, İçişleri Bakanı yerinde duruyor.
Yani bunlara da Allah rızası için bir el atın. Ya da bu bürokratik sorumlularla
ilgili bir işlem yapılır, bunların hiçbirisi yok.
Efendim,
şimdi, tabii ki, dün bazı iktidar partisi milletvekillerinin paylaştığı
“tweet”ler var, işte, “Bizim diplomatik başarılarımızı kıskanan ülkeler, işte
böyle yollara tevessül ediyorlar.” Arkadaşlar, bu doğru bile olsa, yabancı
ülkeler kendi adına bir iş yapıyor; bizim işimiz onlara laf üretmek değil,
onların Türkiye'ye uyguladıkları politikaya karşı ortaya bir tavır koymak,
bunun tedbirlerini almak. Bizim, devlet olarak eğer bu olayları engelleyecek
birikimimiz yoksa, teknik eksikliğimiz varsa bunları giderelim, bunların
açığını kapatalım. Başka ülkeleri suçlayarak bir yere gidemeyiz. Başka ülkeleri
biz değiştiremeyiz. Biz, kendimize çekidüzen vererek, kendi güvenlik yapımızı
kontrol ederek, kendi savunmamızı yaparak bu işlerin içerisinden çıkabiliriz. 
Bakınız,
Nizamülmülk, Siyasetname’sinde üç önemli konuya dikkat çeker: Birincisi adalet,
ikincisi liyakat, üçüncüsü rüşvet ve yolsuzluk. Bunlar da tabii ki demokrasinin
temel taşları. Bunlar olmazsa demokrasiden diktatörlüğe doğru gidersiniz,
diktatörlüğe gittiğinizde de sonucu iyi düşünün. Yani Hitler de seçimle gelerek
diktatörlüğe gitmiştir. Yani “Seçimle geldik, yüzde 50 oy aldık.” demeniz, sizi
diktatörlüğe giden yoldan ayırmaz; sizin davranışınız sizi diktatörlüğe ya
götürür ya götürmez, ama diktatörlerle ilgili de hem tarihtekilere hem de yakın
tarihte çevremizde yaşananlara bir bakarsanız, diktatörlerin çoğu eceliyle
ölmemiştir. Toplumu ayrıştırarak bir yere varamazsınız, toplumu birleştirin.
Bugüne kadar yaptığınız yanlışları masaya doğru yatırın. Habur’da yaptığınız
karşılama törenini masaya doğru yatırın. İmralı’daki bebek katilini
meşrulaştıracak, onu kahramanlaştıracak tutumlarınızı gözden geçirin. Bugüne
kadar terörle ilgili yaptığınız ne kadar yanlış varsa… Efendim, milleti bir
araya getiren, birliğimizi sergileyen, o “Ne mutlu Türk'üm.” yazılarını
sildiniz, kurumların başındaki Türkiye Cumhuriyeti tabelalarını kaldırdınız,
Andımızı ortadan kaldırdınız; ortak olmayı gerektiren, birlikte yaşamayı
gerektiren şeylerin hepsini bertaraf ettiniz, bunların hepsini gözden geçirin.
Olaylar olduktan sonra ağlamak para etmez, kınamak para etmez. Türk milleti
yüce Meclisten artık kınama lafı istemiyor; Türk milleti, kendisinin seçtiği yüce
Meclisten bu olayların karşısında topyekûn, istikrarlı, kararlı bir mücadele
iradesi istiyor. Tabii ki bu ortaya çıkan iradeyi somut olarak alanda uygulamak
da iktidarın işidir, demokraside seçilmiş iktidarlar bu işi yapar. İktidarın
bugüne kadar gelgitler yaşayarak terörle mücadeleyi bugünkü hâle getirmesinin
sonucu hâlâ biz terörü konuşuyoruz. Terörü gündemden çıkarmamız için iktidarın
terörle mücadele konusundaki kararlılığını, burada ortaya serpdikleri
kararlılığı doğru ve sürekli uygulaması gerekmektedir. 
Ben
bu duygularla, buna benzer yeni olayları yaşamamak temennisiyle yüce heyetinizi
tekrar saygıyla selamlıyorum. (MHP sıralarından alkışlar)
BAŞKAN
- Teşekkür ediyorum.
MEHMET
MUŞ (İstanbul) - Sayın Başkanım…
BAŞKAN
- Sayın Muş…
MEHMET
MUŞ (İstanbul) - Hatip konuşmasında grubumuza bir Hitler benzetmesi yapmıştır,
bu açık bir sataşmadır. Bundan dolayı söz almak istiyorum.
BAŞKAN
- Buyurun Sayın Muş, iki dakika süre veriyorum. (AK PARTİ sıralarından
alkışlar)
Lütfen
yeni bir sataşmaya meydan vermeyelim.
IX.- SATAŞMALARA İLİŞKİN KONUŞMALAR
1.- İstanbul Milletvekili Mehmet Muş'un,
Muğla Milletvekili Mehmet Erdoğan’ın MHP grup önerisi üzerinde yaptığı
konuşması sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) - Sayın Başkan, değerli milletvekilleri; Hitler bir diktatördür.
Türkiye’de düzenli seçimler yapılır. Diktatörlerin olduğu yerlerde düzenli
seçimler yapılmaz. Şu anki, mevcut yasalarımıza göre dört yılda bir hepimiz
seçmenin karşısına gideceğiz. Bizler iktidar olarak gideceğiz, diğer partiler
de şu anki görevlerinden dolayı muhalefet olarak gidecekler.
AYDIN
USLUPEHLİVAN (Adana) – Yalnız, beş ayda bir gidiyoruz. 
MEHMET
MUŞ (Devamla) - Millet bir değerlendirme yapacak. O değerlendirmeye göre ya
bize ülkeyi yönetme yetkisini tekrar verecek ya da bu yetkiyi bizden alıp başka
bir siyasi partiye verecek. Bu yetki kimin elindedir? Bu yetki milletin
elindedir ve Türkiye’de millete rağmen hiç kimse iktidarda kalmadı, kalamaz. 
Bakın,
2002 seçimlerinde, çok enteresan, 5 siyasi parti Meclis dışı kalmıştır. Bunu
kim gerçekleştirmiştir? Bunu millet gerçekleştirmiştir. Milletin gücü işte
böyle bir güçtür…
MEHMET
TÜM (Balıkesir) – Yüzde 10 barajı, yüzde 10 barajı. 
MEHMET
MUŞ (Devamla) – …ve AK PARTİ her girdiği seçimde, bakın, oylarını artıra artıra
gelmiştir. O açıdan, AK PARTİ’ye bir Hitler benzetmesi yapmak kabul edilebilir
bir şey değildir, bunu kabul edemeyiz, reddediyoruz. 
İBRAHİM
ÖZDİŞ (Adana) – Sen söylediğinden onu söyleyeceğiz, mecburuz yani. Böyle bir
ölçü olur mu? 
MEHMET
MUŞ (Devamla) – Bakınız, şimdi seçime gireceksiniz, iddialarınızı ortaya
koyacaksınız, aldığınız oy ortada ve ona göre size bir görev verilecek
Parlamentoda. Bu ifade ettiklerinizi, bu söylediklerinizi seçim meydanlarında
da dile getiriyorsunuz. Millet nezdinde eğer karşılık bulursa sizi bir noktaya
getirir, bulmazsa getirmez. 
Bu
açıdan, dediğim gibi, AK PARTİ’ye böyle bir benzetme yapmak bizim kesinlikle
reddedeceğimiz bir şeydir, kabul etmeyiz. 
Genel
Kurulu saygıyla selamlıyorum. (AK PARTİ sıralarından alkışlar) 
MEHMET
ERDOĞAN (Muğla) – Sayın Başkan…
BAŞKAN
– Sayın Erdoğan…
MEHMET
ERDOĞAN (Muğla) – Sayın Başkan, yaptığım bütün konuşmanın bir bölümünü alarak
hatip konuşmamı saptırmıştır. Ben cevap vermek istiyorum. 
BAŞKAN
– İsterseniz yerinizden söz vereyim Sayın Erdoğan. 
MEHMET
ERDOĞAN (Muğla) – Yerimden değil, ben buna kürsüden cevap vermek istiyorum, o
da kürsüden cevap verdi. 
BAŞKAN
– Peki, buyurun, iki dakika söz veriyorum. 
Lütfen
yeni bir sataşmaya meydan vermeyelim. 
2.- Muğla Milletvekili Mehmet Erdoğan'ın,
İstanbul Milletvekili Mehmet Muş’un sataşma nedeniyle yaptığı konuşması
sırasında şahsına sataşması nedeniyle konuşması
MEHMET
ERDOĞAN (Muğla) – Sayın Başkan, değerli milletvekilleri; Sayın Muş benim burada
yaptığım on dakikalık konuşmanın, sözlerimin bir cümlesini alarak açıkça
amacından uzaklaştırmış, saptırmıştır. Bugün bizim söylediğimiz konuyu baştan
aşağıya dikkatlice dinleyin, buna göre değerlendirin. 
Demokraside
iktidar vardır, muhalefet vardır, demokraside kurumlar vardır ama siz, 2002’den
bu yana, burada sayısal çoğunluğunuza dayanarak sürekli olarak diktatörlüğe
giden bir yol tercih ediyorsunuz. “Yargı benim olacak, Parlamento benim olacak,
emniyet benim olacak…” Devletin, milletin değil bak, benim olacak… Bunların
sonucu, sizi isteseniz de istemeseniz de oraya doğru götürür. 
Biz
dünden beri bu yargı paketiyle ilgili neyi anlatmaya çalışıyoruz? Yargı
iktidarın olmaz, yargı bağımsız olur. 
MEHMET
MUŞ (İstanbul) – Doğru. 
MEHMET
ERDOĞAN (Devamla) – Emniyet, ordu…
ÖMER
FETHİ GÜRER (Niğde) – Tarafsız olur.
MEHMET
ERDOĞAN (Devamla) – …devletin ordusu, milletin ordusu olur; iktidarın polisi,
iktidarın ordusu olmaz. Bu konuştuğumuz hususları saptırarak “Efendim,
Türkiye'de seçim oluyor…” Seçim olabilir. Seçimin olması bu gerçekleri ortadan
kaldırmaz ve seçimin olması sizi yanlış yola götürmekten alıkoymaz. Bu
bakımdan, arkadaşlar, demokrasiyi işletecek kurumları ve kuralları doğru koymak
lazım. Siz bunu bu Parlamentoda beceremezseniz, hep birlikte bunu beceremezsek
sonuçta bunun faturasını -siz, efendim, iktidar olabilirsiniz bir süre daha
ama- millet ve toplum çok pahalı öder. Bu, etrafımızda çok yaşandı, tarihte çok
yaşandı. Bu bakımdan buna benzer yeni bir olayın yaşanmaması için demokrasiyi
bütün kurumlarıyla ve kurallarıyla işletmeyi istiyoruz. 
Hepinizi
tekrar saygıyla selamlıyorum. (MHP sıralarından alkışlar)
BAŞKAN
- Teşekkür ediyorum.
VIII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, 29/6/2016 tarihinde MHP
Grup Başkan Vekili Manisa Milletvekili Erkan Akçay tarafından, terör
örgütleriyle mücadelede yaşanan idari, istihbari ve güvenlik sorunlarının
tespiti, ihtiyaçlarının belirlenmesi, zafiyetlerin giderilmesi ve sorumluluğu
ve ihmali olanların tespit edilmesi amacıyla verilmiş olan Meclis araştırması
önergesinin, Genel Kurulun 29 Haziran 2016 Çarşamba günkü birleşimde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Milliyetçi Hareket Partisi grup önerisi aleyhinde ilk söz Manisa Milletvekili
Selçuk Özdağ’a aittir. 
Buyurun
Sayın Özdağ. (AK PARTİ sıralarından alkışlar)
SELÇUK
ÖZDAĞ (Manisa) – Sayın Başkan, değerli milletvekilleri; Milliyetçi Hareket
Partisinin grup önerisi üzerine söz almış bulunuyorum. Yüce heyetinizi saygıyla
selamlıyorum.
Dünyada
5 büyük imparatorluk kuruldu, 3 tanesini Türkler kurdular; Büyük Hun
İmparatorluğu, Büyük Selçuklu ve büyük Osmanlı İmparatorluğu ve
imparatorlukların ömrü de üç yüz sene ortalama. İstisnası Osmanlı
İmparatorluğu’ydu, altı yüz yirmi sene yaşadı. Daha sonra, her imparatorluk ve
her devlet gibi -devletlerin hayatı da insanların hayatına benziyor;
doğuyorlar, büyüyorlar, gelişiyorlar ve daha sonra da yıkılıyorlardı- Osmanlı
da yıkıldı. Daha sonra biz küllerimizden bir Anka kuşu gibi Sakarya önlerinde
1920’de Gazi Mustafa Kemal Atatürk ve arkadaşlarıyla beraber yeniden bir
Türkiye Cumhuriyeti devleti inşa ettik ve Türkiye Cumhuriyeti devleti doksan üç
yıldır ayakta duruyor. Bu cumhuriyet kurulduğundan beri de dışarıdaki egemen
güçlerin dikkatini çekiyor ve onlar diyorlar ki bu coğrafyada yaşayanlar için:
“Bu coğrafyada yaşayanlar hiçbir zaman büyük devlet olmasınlar çünkü bu
coğrafyada yaşayanlar geçmişte büyük imparatorluklar ve büyük devletler
kurdular, yeniden kurabilirler.” Churchill şöyle söylüyordu cumhuriyet
kurulduktan sonra: “Türkler seksen beş kilodur, bunlar doksan kiloya çıkarsa
seksen beşe indiririz, seksene inerse seksen beşe çıkartırız. Bu Türkiye
Cumhuriyeti devleti ve Türkler asla onmamalı ve asla ayağa kalkmamalı,
sürünmeli.” ifadesini kullanıyordu. Biz, buna rağmen, Gazi Mustafa Kemal’le
beraber o günden bugüne kadar bütün parti liderleriyle ve bütün iktidarlarla
birlikte Türkiye Cumhuriyeti devletini eğitimde, sağlıkta, kalkınmada,
teknolojide ve bilgide, her alanda zirveye taşıma noktasında büyük gayret sarf
ettik ve sarf etmeye de devam ediyoruz. Ama egemen güçler bizi hiçbir zaman
yalnız bırakmadılar. 
Çok
partili hayata geçtikten sonra… Önce Cumhuriyet Halk Partisi, tek bir iktidar
vardı Türkiye’de -benim dedem de İnönü’nün koruma muhafızıydı- bir Cumhuriyet
Halk Partisi vardı. Daha sonra çok partili hayata geçtik, neden geçtiğimizi hep
beraber biliyoruz. Rusya’dan çekilmiştik, İnönü çekilmişti. Daha sonra Batı
dünyaya sığınmak istedik “Batı dünyası acaba bizi koruyabilir mi Rusya’dan,
komünist Rusya’dan?” diyerek ve onlar da bize şunu söylemişlerdi: “Çok partili
hayata geçerseniz sizinle iş birliği yapabiliriz.” ve biz çok partili hayata
geçtik, İnönü döneminde başladı -1946- çok partili hayat. 
İlk
defa ayıplı bir seçim yaşamıştık açık oy, gizli tasnifle beraber. 1950 yılında
ise ilk defa gizli oy, açık tasnif yapıldı, Demokrat Parti iktidara geldi. İlk
çatışma ortamları da bu zamanlarda doğmuştu; Cumhuriyet Halk Partisi ve
Demokrat Parti kavgası. Partiler araçtır, amaç milletimizin mutluluğu,
devletimizin ebet müddet yaşaması ve aynı zamanda devletimizin ve insanların
müreffeh bir şekilde, zengin bir şekilde yaşamasıdır. Ama nedense genellikle
-Cumhuriyet Halk Partililer de, Demokrat Partililer de- dil kültüründen yani
kültürümüzden uzaklaştığımız için bir noktada partileri amaç hâline getirdik,
araç olmaktan çıkardık ve bunun karşılığında da bir kutuplaşma meydana geldi.
Cumhuriyet Halk Partililer ve Demokrat Partililer aynı mezarlara gömülmediler,
ayrı mezarları oldu, ayrı kahveleri oldu, birbirlerinden kız alıp kız
vermediler, aynı Allah’a yönelen insanların ayrı camileri oluştu ve ilk defa
kutuplaşmalar başladı. Bu kutuplaşmaların sonunda bir darbe meydana geldi, 1960
darbesi. Vesayetçiler, egemen güçlerin vesayetçi uzantıları vardı. Önce bizi
çatıştırmak, kutuplaştırmak ve kamplaştırmak, ardından da Türkiye Cumhuriyeti
devletinde darbelerle tekrar yeniden bizi terbiye etmek istediler. Bu
darbelerin tamamı önce bizim demokrasimize, sonra bizim zenginliğimize,
özgürlüğümüze ket vurdu, set vurdu, her şeyden önemlisi de kültürel
savrulmaları meydana getirdi. Milletler kültürleriyle yaşarlar, eğer kültürel
savrulmaların içerisine girerseniz bu da sizin milletleşme vasfınızı ortadan
kaldırır. 
Daha sonra 1960 darbesi. 1960’da biliyorsunuz Menderes
-bu kürsüden söylemiştim- artık yaşadığı çilelerden dolayı “Bir daha siyaset
yapmayacağım buradan çıkarsam.” ifadesini kullanmıştı. Ve darbeciler Anadolu
çocuklarını korkutmak, Anadolu çocuklarının bu Parlametoya gelmesini
engellemek, Anadolu çocuklarının millet iradesinin tecelligâhı olan
Parlamentoda neşet etmesine ket vurmak noktasında çok mahirdiler ve bunu
başardılar da bir noktada. Daha sonra 1960’dan 1971’e geldik. Yine, darbeler,
önce sol hareketler. 1968’de meydana gelen Fransa’daki komünist faaliyetlerle
beraber Türkiye'de bunun taklitleri meydana geldi. 1971 darbesi, daha sonra
1980 darbesi. Türkiye'nin çok iyi yetişmiş yaklaşık 2 milyona yakın insanı
sağcısıyla solcusuyla, devrimcisiyle, ülkücüsüyle birbirleriyle uğraştılar. Gençler,
adları üzerinde delikanlıydılar ve kanları deli deli akıyordu. Gençler, onlar
kavga ettiler, kavga ettirildiler, aslında konuşmaları gerekiyordu,
tartışmaları gerekiyordu, anlaşmaları gerekiyordu ama maalesef egemen güçler bu
gençleri dövüştürdüler. Dünyada hiçbir zaman gençler iktidar olmamıştır. Her
zaman gençlerin omuzlarına basarak başkaları iktidar olmuştur, bunlar da ya
egemen güçler veyahut da egemen güçlerin vesayetçileri olmuştur. 1980’de darbe
yaptılar. Daha sonra yine bu darbelerin uzantıları meydana geldi. Özal direndi.

Daha sonra Demirel 6 defa gitti, 7 defa direndi, geldi
ve Demirel şöyle söylüyordu: “İlk Başbakan oldum, Giresun’a gittim, bir miting
yaptım. Mitingden otobüsüme biniyordum, bir şahıs yanıma geldi, bana bir resim
gösterdi ‘Anladın değil mi?’ dedi. Baktım resme Menderes’in idama giden resmi.
‘Anladın değil mi?’ Anladım dedim, otobüsüme bindim.” Ve şöyle söylemişti
Demirel: “Kim Başbakan olursa Başbakanlık makamına girdiği zaman her zaman
Menderes’in idam edilmiş resmini gösterirler ona. Dikkat et, egemen güçler ve
vesayetçiler. Dikkat et, bizim dediklerimizi yap yoksa sana Başbakanlık
yaptırtmayız.” Egemen güçler darbe yaptılar. Daha sonra kirli ve şantajcı medya
patronlarıyla, daha sonra kirli ve şantajcı sermayedarlarla beraber siyaseti
terbiye etmek istediler. 1970’li yıllardan itibaren ise terörle bizi terbiye
etmek istiyorlar. Önce sağ sol olayları, burada illegal örgütler neşet etti.
İşte bunların türevlerini biliyorsunuz, isimlerini saymamıza gerek yok.
Ardından, sağ sol kavgasından sonra yine darbeler, egemen güçler, egemen
güçlerin siyasi uzantıları, buradaki medya patronları ve sermayedarlar, kirli
ve şantajcı sermayedarlar siyasetçileri daima terbiye etmek için gayret sarf
ettiler. Bir noktada başarılı oldular. 
Bizler de on dört yıldır iktidardayız Adalet ve
Kalkınma Partisi olarak. Bize de aynı şekilde Sarıkız, Ayışığı, Balyoz,
Ergenekon gibi girişimlerle bizi de terbiye etmek istediler, burada başarılı
olmadılar. Daha sonra bu şahıslar yargılandılar, beraat ettiler ama beraat
etmiş olmaları o dönem içerisindeki konuşmaların yok olması manasına gelmiyor,
onlar yapıldı ve konuşuldu. 
Türkiye’de nedense iktidarlar daima bir kişi olmuyordu.
Kim erken kalkarsa, mikrofonu kim eline alırsa o başbakan oluyordu. Zaman zaman
YÖK başkanı zaman zaman Yargıtay başkanı zaman zaman Anayasa Mahkemesi başkanı
zaman zaman bir rektör zaman zaman bir medya patronu zaman zaman bir sermayedar
genellikle kendisini başbakan yerine koyuyordu ve bizlere de diyorlardı ki:
“Bizim iktidarımızla ancak ve ancak siz bizim iktidarımızı paylaşabilirsiniz.”
Oysaki iktidar paylaşılmazdı, iktidar sadece ve sadece milletle paylaşılırdı.
Bunun için direndik, bunlara karşı, vesayetçilere karşı ciddi şekilde meydan
okuduk, yasaklara karşı çok ciddi şekilde başarılı olduk. Türkiye’de artık
Türkiye Komünist Partisi de var, Türkiye’de herkes her fikri söyleyebiliyor,
İslami faaliyetler içerisinde bulunuyor, herhangi bir tasavvuf faaliyeti
içerisinde bulunabiliyor, yasaklar konusunda da oldukça başarılı olduk ve bu
noktada da yoksulluk konusunda başarılı olduk. 
Şimdi, Milliyetçi Hareket Partisi, bu noktada bize
“Terörle ilgili siz şunları şunları yaptınız.” diyerek bir Meclis araştırma
önergesi veriyor ve ben diyorum ki: Türkiye’de 1980’li yıllardan sonra 1984’te PKK
terör örgütü meydana geldi. Bu da egemen güçlerin çok ciddi şekilde dizayn
ettikleri bir olguydu ve siyasal Kürtçülüğün, ırkçılığın neşet etmesi için
gayret sarf ettiler. Türkiye’yi geçmişte sağ solla bölemeyenler, darbelerle
bölemeyenler, Türkiye’yi ciddi şekilde vesayet altına alamayanlar, “Acaba
PKK’yla vesayet altına alabilir, kalkınmasını önleyebilir miyiz?” diyerek
gayret sarf ettiler ve otuz dört yıldır da Türkiye’de 50 bin kişi öldü, 1
trilyon dolarımız gitti ve bu insanlarla ilgili de terörle ilgili bir çalışma
yapalım, bir gayret sarf edelim istedik. Bu terörle ilgili faaliyetleri...
Öncelikle
şunu söyleyeyim: Kürtçülük faaliyetlerinden önce Güneydoğu Anadolu’da Kürtler
yaşıyordu. Bu Kürtlerle ilgili olarak Yavuz Sultan Selim döneminde Şah İsmail’le
kavga başladığı zaman Şah İsmail’e karşı İdrisi Bitlisî’yle beraber,
Osmanlı’yla Yavuz’la birlikte oldular belki de ilk çözüm sürecinin başladığı
noktaydı. Ardından Hamidiye Alayları’na Abdulhamit devreye girdi. Aynı şekilde,
“Acaba, Kürtler Müslümandır, Kürtler Osmanlı’nın bir parçasıdır, beraberce,
birlikte egemen güçlere, vesayetçilere meydan okuyabilir miyiz, İngiliz
İmparatorluğu’na meydan okuyabilir miyiz, Almanya, Avusturya, Macaristan
İmparatorluğu’na meydan okuyabilir miyiz?” diye gayret sarf etti Abdülhamid.
Ardından, Mustafa Kemal Atatürk dönemi geldi biliyorsunuz. Bu dönemde de
çeşitli isyanlar meydana geldi; Dersim olayları gibi, Şeyh Sait olayları gibi,
Ağrı, Koçgiri olayları gibi. Burada da Mustafa Kemal devreye girdi, çok ciddi
çözüm süreci için devreye girdi, aracılar kullandı, özellikle Ağrı olaylarında,
1926-1930 yılları arasında ve buraya gönderdi. “Dağlardan inin, silahlarınızı
bırakın. Cezaevindekilerini bırakayım. Sürgüne gönderilenler tekrar gelsinler
ve Türkiye’de birlikte yaşayalım.” ifadelerini kullandı. Dinlemediler, daha
sonra devlet gereğini yaptı. Aynısı Dersim’de oldu. 1938’den sonraki
tartışılabilir. Bu arada kantarın topuzu fazla kaçmış ve burada kurunun yanında
yaş da yanmış olabilir. Ardından, 1980’li yıllarda bu olaylar başladıktan sonra
Menderes döneminde de gayretler sarf edildi. Olaylar olmadı Menderes’te.
Menderes aşiret liderleriyle çok iyi geçindi. 1960 darbesiyle beraber de
kırılma noktası meydana geldi. O bölgedeki Kürt aşiret reisleri Sivas’ta
toplandılar ve burada çok ciddi şekilde bir ayrımcılık, çok ciddi şekilde bir
sürgün başladı. Belki de Türkiye Cumhuriyeti devletindeki -ilk defa, Atatürk
dönemindeki o isyanlar haricinde- en önemli kırılma noktalarından bir tanesi
burasıydı, bu sürgündü, aşiret reislerinin toplanmasıydı. Ardından Özal dönemi
geldi, olaylar başlamıştı. Özal döneminde de aynı şekilde bu olayları dindirmek
ve ortadan kaldırmak için Özal’la gizli gizli görüşmeler meydana getirdi,
Özal’la gizli gizli görüşmeler yaptı.
(Mikrofon
otomatik cihaz tarafından kapatıldı) 
AHMET
SELİM YURDAKUL (Antalya) – Selçuk Bey, önerge hakkında ne diyorsun?
SELÇUK
ÖZDAĞ (Devamla) – Daha sonra, Özal’ın ömrü vefa etmedi. Bu olaylar devam etti. 
AHMET
SELİM YURDAKUL (Antalya) – Tarih dersi veriyorsun ya, böyle bir şey olur mu?
SELÇUK
ÖZDAĞ (Devamla) - Değerli milletvekilleri, şimdi, bu çözüm süreciyle ilgili çok
önemli bir şey söyleyeceğim. 
AHMET
SELİM YURDAKUL (Antalya) – Bugünü anlat, bugünü.
SELÇUK
ÖZDAĞ (Devamla) - Aynı şekilde, Milliyetçi Hareket Partisi, DSP ve de Anavatan
Partisi iktidarında da Türkiye’de bir çözüm süreci yapılmak istendi. 
AHMET
SELİM YURDAKUL (Antalya) - Hâlâ tarihtesin ya! Böyle bir şey olur mu?
SELÇUK
ÖZDAĞ (Devamla) - Abdullah Öcalan’ın idamı buraya getirilmedi. Neden
getirilmedi? İyi niyetle getirilmedi. 
TÜRABİ
KAYAN (Kırklareli) – Başkan, uyarmıyorsunuz da hiç.
AHMET
SELİM YURDAKUL (Antalya) - Hatibi uyarmıyor. 
BAŞKAN
– Tamam arkadaşlar, bitiyor. 
SELÇUK
ÖZDAĞ (Devamla) - Çünkü eğer asmazsak, buraya getirmezsek terörü önleyebiliriz
diye düşündüler ve bu da bir doğruydu. Ardından, Recep Tayyip Erdoğan döneminde
yapıldı bu tür şeyler. 
BAŞKAN
– Sayın Özdağ, teşekkür ediyoruz.
AHMET
SELİM YURDAKUL (Antalya) – AKP’yi anlat Selçuk Bey.
SELÇUK
ÖZDAĞ (Devamla) - Şunu söyleyeceğim: Bu tür olayları kınıyorum. Türkiye’de bu
olayları egemen güçler başlatırlar. 
BAŞKAN
– Sayın Özdağ…
AHMET
SELİM YURDAKUL (Antalya) - Selçuk Bey, tarih istemiyoruz. 
SELÇUK
ÖZDAĞ (Devamla) - Türkiye’de IŞİD, DAEŞ, PKK, TİKKO, DEV-YOL, DEV-SOL gibi
örgütler olabilir. Bu örgütlere karşı birlikte mücadele edeceğiz. 
BAŞKAN
– Sayın Özdağ, süreniz dolmuştur. Çok teşekkür ediyoruz, çok sağ olun.
AHMET
SELİM YURDAKUL (Antalya) - Selçuk Bey, senin tarihini dinlemek istemiyoruz.
Selçuk Bey, önergeyi anlat, önergeyi.
SELÇUK
ÖZDAĞ (Devamla) - Fransa’da da oluyor, Belçika’da oluyor, İspanya’da oluyor,
İngiltere’de oluyor ve bu olaylara karşı parlamentoları birlikte hareket
ediyorlar. 
AHMET
SELİM YURDAKUL (Antalya) - Selçuk Bey, önergeyi anlat, önergeyi! AKP’nin
PKK’yla işbirliğini anlat.
SELÇUK
ÖZDAĞ (Devamla) - Orada terörü öven, terörü kutsayan hiç milletvekili yok;
terörü öven parlamenterleri yok. Olmayacak bizim ülkemizde… İnşallah, egemen
güçlere karşı birlikte meydan okuyacağız ve birlik ve beraberliğimizi
sağlayacağız. Daha sonra da Allah nasip ederse Türkiye’yi daha zengin, daha
özgür yapacağız.
AHMET
SELİM YURDAKUL (Antalya) – Seni dinlemek zorunda değil insanlar. Sürene uy.
SELÇUK
ÖZDAĞ (Devamla) – Teşekkür ediyor, saygılar sunuyorum. (AK PARTİ sıralarından
alkışlar, CHP sıralarından sıra kapaklarına vurmalar)
BAŞKAN
– Teşekkür ediyoruz Sayın Özdağ. (CHP ve MHP sıralarından gürültüler)
Lütfen…

ERKAN
AKÇAY (Manisa) – Sayın Başkan…
BAŞKAN
– Sayın Akçay…
ERKAN
AKÇAY (Manisa) – Konuşmacı konuşması esnasında önergemizle hiç alakası olmayan
konuları da dile getirerek 57’nci Hükûmet döneminde…
BAŞKAN
– Sayın Akçay, buyurun. (MHP sıralarından alkışlar)
İki
dakika süre veriyorum. Lütfen, yeni bir sataşmaya meydan vermeyelim. 
IX.- SATAŞMALARA İLİŞKİN KONUŞMALAR (Devam)
3.- Manisa Milletvekili Erkan Akçay'ın,
Manisa Milletvekili Selçuk Özdağ’ın MHP grup önerisi üzerinde yaptığı konuşması
sırasında Milliyetçi Hareket Partisine sataşması nedeniyle konuşması
ERKAN
AKÇAY (Manisa) – Sayın Başkan, değerli milletvekilleri; hepinizi saygıyla selamlıyorum.

Yani,
on dakikalık konuşmada, ta Osmanlı’dan, Selçuklu’dan bugüne kadar geldi Selçuk
Bey, sağ olsun ama bir türlü bu önergemizin konusuna gelemedi. Konuşmasıyla
önergemiz arasında bir rabıta kurmak mümkün değil. 
Bir
kere, 57’nci Hükûmet döneminde çözüm süreci başlatılmak istendi, kim başlatmak
istemiş, onu bilemeyiz. Milliyetçi Hareket Partisinin kendi programı, seçim
beyannamesinde ifade ettiği görüşler ve politikaları açık ve nettir. Terörle,
teröristle müzakere olmaz, buna da çözüm süreci mantığı içerisinde devam
edemezsiniz, terörle mücadele olur, terörizmle mücadele olur. Defaatle
tekrarlamaya da gerek yok. 
Bundan
birkaç ay evvel de Hükûmetin bu konuda kapsamlı bir terörle mücadele
politikası, konsepti, vizyonu olmadığından bahisle, burada önerileri de
tekrarladık, bu kürsüde de tekrarladık, diğer yerlerde de. 
Ülkücülerin
mücadelesi vatan ve millet mücadelesi olmuştur, onu birtakım spekülasyonların
konusu edemezsiniz. Kendisinin kafası bu konuda karışık olmuş olabilir;
geçmişte ülkücü hareketin içinde bulunmuş bir arkadaşımız olarak biliyoruz ama
bu değerlendirmesine de katılmak mümkün değildir. 
Efendim
“Eline mikrofon alan başbakan oluyordu.” diyor. Olabilir yani o konuda bir
eleştiri getirilebilir ama şimdi tek mikrofon var. O tek mikrofon isterse
başbakan oluyor, isterse YÖK Başkanı oluyor, yargı başkanı da oluyor, Yargıtay
Başkanı da, Danıştay Başkanı da oluyor, emniyet müdürü oluyor, belediye başkanı
oluyor; oluyor da oluyor, “Sadece ben varım.” oluyor. Hangisini kabul etmek
mümkün? En tehlikelisi bu ikinci saydığımdır değerli arkadaşlar.
(Mikrofon
otomatik cihaz tarafından kapatıldı) 
ERKAN
AKÇAY (Devamla) – Ve ayrıca, bu Selçuklu eserleri daha çok Diyarbakır’da,
Mardin’de yani bu eserleri veya tarihî serencamı iyi görmek lazım. Tabii, bunu
on dakikada özetlemek de mümkün değildir, yanlış anlamalara meydan vermemek
gerekir.
Hepinize
saygılar sunuyorum ama şu önergemize gelelim. Yani önergemizde ne diyoruz?
Terör örgütleriyle mücadelede yaşanan idari, istihbari ve güvenlik sorunlarının
tespiti. Sorun yok mu?
BAŞKAN
– Teşekkür ediyoruz Sayın Akçay.
ERKAN
AKÇAY (Devamla) – Bitiriyorum Sayın Başkan. 
İhtiyaçların
belirlenmesi. İhtiyaçlar yok mu? Zafiyetlerin giderilmesi. Zafiyet yok mu?
Zafiyet var.
Teşekkürler,
saygılar. (MHP sıralarından alkışlar)
SELÇUK
ÖZDAĞ (Manisa) – Sayın Başkan…
BAŞKAN
– Sayın Özdağ…
SELÇUK
ÖZDAĞ (Manisa) – Efendim, geçmişime atıfta bulunarak bir ithamda bulundu,
düzeltmek istiyorum. 
KAMİL
AYDIN (Erzurum) – Ne dedi?
AHMET
SELİM YURDAKUL (Antalya) – İthamda bulunmadı, hayır.
BAŞKAN
– Kafa karışıklığından bahsetti.
Buyurun
efendim.
4.- Manisa Milletvekili Selçuk Özdağ'ın,
Manisa Milletvekili Erkan Akçay’ın sataşma nedeniyle yaptığı konuşması
sırasında şahsına sataşması nedeniyle konuşması
SELÇUK
ÖZDAĞ (Manisa) – 1975-1980 yılları arasında Ülkü Ocaklarında çalıştım, Ülkü
Ocakları yönetiminde bulundum. 1980 darbesiyle beraber de Milliyetçi Hareket
Partisi ve Ülkücü Kuruluşlar davasında idamla yargılanarak yedi yıl cezaevinde
kaldım ve 12 Eylül öncesi sağ ve sol kavga etmemeliydi diye hâlâ düşünüyorum.
Türkiye'nin sağcıları da, solcuları da bu ülkenin çocuklarıydılar. Belki solla
ilgili şunu değerlendirebiliriz: Sol, Türkiye'nin solu olmalıydı. “…”(x)
derken “…”(x) dememeliydi, onlara da aynı ifadeyi kullanmalıydı.
Onlar da yerli ve millî olmalıydılar. Olanları vardı, onlara saygı duyarım ama
keşke dövüşmeseydik, keşke ölmeseydik, keşke cezaevlerine girmeseydik ve
özellikle şuna da vurgu yapmak isterim ki: Yeniden bizi dövüştürmek isteyenler
var, dövüşmeyelim, konuşalım. Konuşanlar kazanır, tartışanlar kazanır,
konuşanlar ve tartışanlar anlaşırlar. O nedenle, benim mazimle ilgili en ufak
bir tereddüdüm yok. Geçmişte de Büyük Birlik Partisinde Genel Başkan
Yardımcılığı yaptım. Muhsin Yazıcıoğlu döneminde nasıl dik durduysam burada da
aynı şekilde düşüncelerini söyleyen bir milletvekili arkadaşınızım. Doğruları
söylüyorum. Tek adam yoktur Türkiye’de. Demokrasilerde tek adam olmaz.
Özellikle, Cumhurbaşkanlığı noktasında tek adam ithamınızı kabul etmem mümkün
değil. Cumhuriyet Halk Partisi var, Milliyetçi hareket partisi var, Türkiye’de
sivil toplum kuruluşları ver. Tek adamlık kötüdür, hiç kimse de kötülüğe
özenmez. Özellikle buna vurgu yapmak istiyorum. Türkiye’de Emniyet de görevini
yapıyor, askeriye de görevini yapıyor, MİT de görevini yapıyor ama bunu
istismar etmek isteyen egemen güçler var ve içerideki uzantıları var. Bunlara
karşı da gelin bir ve beraber olalım.
Saygılar
sunuyorum, teşekkür ederim. (AK PARTİ sıralarından alkışlar)
BAŞKAN
– Teşekkür ediyorum.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken…
İDRİS
BALUKEN (Diyarbakır) – AKP Grubu adına konuşan sayın hatip, demin, sıralarımızı
da göstererek “Dünya parlamentolarında terörü destekleyen, öven milletvekilleri
yoktur ama bu Parlamentoda vardır.” demek suretiyle bize sataşmada bulunmuştur.
BAŞKAN
– Böyle bir şey söyledi mi, bilmiyorum ben.
İDRİS
BALUKEN (Diyarbakır) – Tabii tabii, söyledi söyledi, sıralarımıza dönerek de
söyledi. Eğer, kastettiği HDP değilse…
MEHMET
MUŞ (İstanbul) – Siyasi Kürtçülüğü eleştirdi Sayın Başkan.
BAŞKAN
– Bir saniye…
Ben
onun için tutanaklara bakayım. Öyle sıralarınızı göstererek… Çünkü, ne
şahsınıza ne grubunuza yönelik…
İDRİS
BALUKEN (Diyarbakır) – Yok, tutanaklara bakmayın. Yani “Bizim Parlamentomuzda
terörü öven, destekleyen milletvekilleri ve Parlamento grubu var.” dedi.
MİHRİMAH
BELMA SATIR (İstanbul) – Niye üstünüze alınıyorsunuz?
İDRİS
BALUKEN (Diyarbakır) – Eğer kastettiği HDP ise bu sataşmadır, değilse…
BAŞKAN
– Böyle bir kastınız oldu mu Sayın Özdağ?
SELÇUK
ÖZDAĞ (Manisa) – Şöyle söyledim efendim: Başka ülkelerin parlamentolarında eğer
o ülkede bir terör olmuşsa asla hiçbir milletvekili terörü kutsamamıştır, orada
bir ve beraber olmuşlardır. Bizim ülkemizde, Türkiye’de maalesef terörü
kutsayanlar vardır.
İDRİS
BALUKEN (Diyarbakır) – Kimdir o kutsayanlar?
SELÇUK
ÖZDAĞ (Manisa) – “Şu terör bendendir, bu terör şundandır.” PKK’yı kutsayanlar
vardır, KCK’yı, TAK’ı kutsayanlar vardır. Türkiye’de TAK’ı kutsayanlar vardır,
adam öldürenler vardır, Türkiye’de masum çocukları öldürenler vardır.
BAŞKAN
– Siz üzerinize alınıyor musunuz?
İDRİS
BALUKEN (Diyarbakır) – Sıralarımıza dönerek…
BAŞKAN
- Buyurun o zaman.
İDRİS
BALUKEN (Diyarbakır) - Ne demek “alınıyorsanız”?
BAŞKAN
– Nasıl sıranıza dönerek…
İDRİS
BALUKEN (Diyarbakır) – Evet, söylüyor zaten.
BAŞKAN
- Eğer, üzerine alınıyorsanız, buyurun.
İki
dakika…
MEHMET
MUŞ (İstanbul) – Sayın Başkan, böyle bir usul yok. Adam, teröriste destek
verenleri eleştiriyor.
SİBEL
YİĞİTALP (Diyarbakır) – Ne alakası var?
MERAL
DANIŞ BEŞTAŞ (Adana) – Ne alakası var?
BAŞKAN
– Hayır, sataşma nasıl olur?
SİBEL
YİĞİTALP (Diyarbakır) – Niye üzerine alınma olarak değerlendiriyorsunuz?
BAŞKAN
- Üzerine alınırsa sataşma olur, üzerinize alınmıyorsanız sataşma olmaz,
üzerinize alındığınıza göre sataşma var.
MAHMUT
TOĞRUL (Gaziantep) – Gayet açık söylüyor. Bir Meclis Başkan Vekili böyle
konuşamaz.
BAŞKAN
- Buyurun.
5.- Diyarbakır Milletvekili İdris
Baluken'in, Manisa Milletvekili Selçuk Özdağ’ın MHP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
İDRİS
BALUKEN (Diyarbakır) – Sayın Başkan, sizi tarafsız yönetime davet ediyorum.
Size açık şekilde gerekçemizi ortaya koydum, sayın milletvekili de onu
yalanlayacak bir şey söylemedi. Sıralarımıza dönerek terörü destekleyen ve öven
milletvekillerinden bahsetti.
Bakın, ben size şunu söyleyeyim sayın vekil, dünkü
patlamadan sonra yabancı basını takip ediyor musunuz, çıkan haberlerin
içeriğini okuyor musunuz? “Ankara’nın gönderdiği silahlar İstanbul’a geri
dönmeye başladı.” diyorlar. “IŞİD militanları Atatürk Havalimanını çok iyi
biliyorlardı, o nedenle böyle vahşi saldırı gerçekleştirdi.” diyorlar.
ORHAN
DELİGÖZ (Erzurum) – Hadi oradan, ne alakası var?
İDRİS
BALUKEN (Devamla) – Çünkü dünyanın dört bir yanından Suriye’ye, Rakka’ya geçiş
için en fazla kullandıkları havalimanını ellerinin içiyle koymuş gibi gidip
patlattığını yazıyorlar, bunu biliyorsunuz değil mi? Bu haberleri okuduğunuzda
herhâlde terörü destekleyen, terörü övenin kimin olduğu hakkında aklınızda bir
fikir, intiba oluşuyor sanırım. 
Bakın,
bu Parlamentoda Kürt meselesi başta olmak üzere Türkiye’nin temel meselelerine
alternatif çözüm önerileri sunan tek parti HDP’dir. Kırk yıldır üç partinin
savunmuş olduğu yöntemlerle gidiliyor ve oluk oluk kan akıyor, sadece iki yıl
HDP’nin önerdiği masa yöntemi denendi, o masa yöntemi denendiği süre içerisinde
kan akmıyordu, çatışmalı süreçlerden dolayı cenazeler kalkmıyordu. Siz bütün
bunlarla ilgi kendi grubunuzun düşmüş olduğu yanlışı göreceğinize gelip burada
bir toplumsal linci bir daha HDP üzerinde yoğunlaştırmak istiyorsunuz.
Paniktesiniz, korkudasınız…
MEHMET
MUŞ (İstanbul) – Hiç de öyle değil.
İDRİS
BALUKEN (Devamla) - …çünkü yapmış olduğunuz ittifaklar bu ülkenin önüne
maalesef acı faturalar olarak geri dönmeye başladı. Bu yol yol değildir,
buradan rasyonel bir akılla çıkmayı size tavsiye ediyorum. 
Teşekkür
ederim. (HDP sıralarından alkışlar)
BAŞKAN
– Teşekkür ediyoruz.
SELÇUK
ÖZDAĞ (Manisa) – Sayın Başkanım, ben hiç HDP demedim.
BAŞKAN
– Sayın Özdağ, bunu, bu tartışmayı kapatalım lütfen istirham ediyorum.
SELÇUK
ÖZDAĞ (Manisa) – Sayın Başkanım, HDP demedim, lütfen kayıtlara geçsin. 
Çözüm
süreci döneminde 61 askerimiz, polisimiz öldürüldü ve hanımının yanında asker
öldürüldü. Hanımının ve çocuğunun yanında polis öldürüldü, bunu öldüren
PKK’ydı. Eğer HDP milletvekilleri PKK’nın bu ölümlerine atıfta bulunarak “İyi
yaptılar.” diyorlarsa ben onlara hiçbir şey söylemeyeceğim. 61 kişi öldüğü
dönemde bine yakın bombalı eylem yapıldı, insanlar kaçırıldılar ve insanlar
orada tehcir edildiler, ”Gidin buradan.” dediler.
BAŞKAN
– Tamam, Sayın Özdağ tutanaklara geçmiştir.
Milliyetçi
Hareket Partisi Grubu önerisi…
İDRİS
BALUKEN (Diyarbakır) – Sayın Başkan…
BAŞKAN
– Buyurun.
İDRİS
BALUKEN (Diyarbakır) – Sayın Başkan, tutanaklara geçmesi açısından da şunu
ifade edeyim: Hiçbir zaman hiçbir askerin, hiçbir polisin ölümüyle ilgili
HDP’nin memnuniyet duyan tek bir açıklaması yoktur, olamaz da. Eğer mevcut
durumu kıyaslamak istiyorsa sayın milletvekili iki buçuk yıllık süre içerisindeki
çatışmasız süreçten kaynaklanan can kayıplarıyla son altı ay, dokuz ay
içerisindeki can kayıplarını çıksın kürsüden okusun. 
SELÇUK
ÖZDAĞ (Manisa) – 39 askerimizi öldürenin cenazesine katılan milletvekilleri
vardı.
BAŞKAN
– Tutanaklara geçmiştir.
İDRİS
BALUKEN (Diyarbakır) – Veriler ortada, bilgiler ortada, aklın mantığın
gerektirdiği şeyler ortada. Bu grubun da yaptığı en büyük yanlış, o aklı,
mantığı bir kenara bırakarak, bu otuz yıldır denenen ezberlere saplanmış
olmasıdır. 
BAŞKAN
– Sayın Baluken, tutanaklara geçmiştir. 
MİHRİMAH
BELMA SATIR (İstanbul) – Gördüklerimiz var, gördüklerimiz. Tabutları kim
taşıdı?
ENGİN
ALTAY (İstanbul) – Sayın Başkan…
BAŞKAN
– Sayın Altay… 
ENGİN
ALTAY (İstanbul) – Teşekkür ederim Sayın Başkan. 
Sadece
bir hassasiyetimizi belirtmek gereği duydum. 63’e göre usul tartışması açmayacağım
ancak 63’lük bir hâl var ortada. 
Sayın
Özdağ’ın konuşması esnasında kendisine ayrılan süre bittikten sonra -çok doğal
bizce tabii de- bir süre aşımı oldu yaklaşık iki dakika kadar. Aynı durum, dün
Sayın Tanal konuşurken de yaşandı. Siz, Sayın Tanal’ı, birinci dakikadan sonra
bir uyarı yaptınız, müteakiben idare amirlerle tehdit ettiniz ya da o da bir
işiniz, ona da bir şey demem ama biz o makamda oturan hangi partiye ait, hangi menşeden
olursa olsun oturumu yöneten her Sayın Başkanın bu Genel Kuruldaki herkesi bir
ve eşit görmesini diler ve arzularız.
Teşekkür
ederim.
BAŞKAN
– Teşekkür ediyorum Sayın Altay, hassasiyetlerinize katılıyorum.
Sayın
Tanal’a, Sayın Özdağ’a da defalarca çağrıda, ikazda bulundum; bu, tutanaklarda
da yazılıdır. 
MAHMUT
TOĞRUL (Gaziantep) – Özdağ’a ne zaman ikazda bulundunuz?
BAŞKAN
– Bizim için aslolan, her ikisinde de süresi dolduktan itibaren… Mikrofon zaten
otomatik olarak kesiliyor. Mikrofon kesikken uzun süre kalması hiçbirimizin de
işine yaramaz, orada kalan kürsüdeki hatibin de işine yaramaz. Şık bir görüntü
de değil.
VIII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, 29/6/2016 tarihinde MHP
Grup Başkan Vekili Manisa Milletvekili Erkan Akçay tarafından, terör
örgütleriyle mücadelede yaşanan idari, istihbari ve güvenlik sorunlarının
tespiti, ihtiyaçlarının belirlenmesi, zafiyetlerin giderilmesi ve sorumluluğu
ve ihmali olanların tespit edilmesi amacıyla verilmiş olan Meclis araştırması
önergesinin, Genel Kurulun 29 Haziran 2016 Çarşamba günkü birleşimde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Milliyetçi Hareket Partisi Grubu önerisi lehinde ikinci söz, Bursa Milletvekili
Erkan Aydın’a aittir. 
Buyurun
Sayın Aydın. (CHP sıralarından alkışlar) 
ERKAN
AYDIN (Bursa) – Sayın Başkan, değerli milletvekilleri; MHP’nin grup önerisi
hakkında söz almış bulunmaktayım. Yüce heyetinizi saygıyla selamlıyorum.
Öncelikle,
Atatürk Havalimanı’nda dün akşam gerçekleşen, 41 vatandaşın, bir kısmı yabancı
uyruklu misafirlerimizin hayatını kaybettiği, şu an için 240’a yakın da
yaralının olduğu bu hain terör saldırısını lanetle kınıyorum. Umarım ülkemiz
bundan sonra bu tür saldırılarla karşılaşmaz diyorum, yaralılara da acil
şifalar diliyorum. 
Evet,
gene acı günler yaşıyoruz, gene teröre çok sayıda kayıplar verdik. Geçen yıldan
bu yana, 7 Hazirandan bu yana toplam 15 canlı bomba saldırısı, neredeyse 300’ye
yakın can kaybı, 2 bine yakın yaralı ve terörle mücadelede verdiğimiz yüzlerce
şehit, 800’e yakın şehit. Her seferinde aynı şey oluyor, “Kimdi bu insanlar?”
diye soruyoruz, “Bunlardan tanıdıklarımız var mıydı, içlerinde eş dost, akraba
var mıydı?” diye üzüldüğümüz, içimizin kan ağladığı süreçler yaşıyoruz. Aslında
biliyoruz kim olduklarını, içimizden birileri, bizim yurttaşlarımız. Her
seferinde bir türlü yapılamayan soruşturmalardan, her seferinde “Güvenlik
zafiyeti yok.” diyenlerden, her seferinde bir iş yapılıyormuş gibi gösterilip sadece
yayın yasağı koyulup yapanlardan… Üstlenilmeyen sorumlulukların bedelini ödeyen
masum, sade, günahsız yurttaşlarımız. 
Herhangi
bir ülkede bırakın bu kadar insanı, 1.500’e yakın yaralı kuş olsa, 300’e yakın
bir canlı hayatını kaybetse emin olun o çevre bakanı istifa etmek zorunda kalır
ama bizim ülkemizde bırakın istifayı, sadece kınayarak, “tweet”ler üzerinden
olayı kınayarak sorumlular olayı geçiştirme telaşında. Herhangi bir ülkede
teröristler elini kolunu sallayarak gezse, o ülkenin istihbaratının
başındakiler yetkili koltuğunda oturabilir mi, hiçbir şey olmamış gibi
hayatlarına devam edebilir mi? Ama bizde maalesef bu iş bir alışkanlığa
dönüştü, sorumlular sadece kınayarak ve de “Güvenlik zafiyeti yok.” diyerek o
işi öteleme alışkanlığına girdiler. Suruç’tan bu yana işi öteleyerek geldiğimiz
noktada yarın nerede bir bombalı eylem olacağını bilemeden yaşıyoruz. 
Biz
ne dedik? Hemen hemen geçen sene bu zamanlardaydı, “Şu Suruç katliamını hep
birlikte bu Büyük Millet Meclisi çatısı altında araştıralım.” dedik, “Bir
araştırma komisyonu kuralım.” dedik, “Nereden geliyor bu terör, kimler destek
oluyor, finansmanı ne, burada, milletin çatısının altında araştıralım.” dedik
ancak iktidar partisinin oylarıyla bu iş reddedildi ve sadece gene kınama
yapıldı. Peki ne oldu? 7 Haziran seçimlerinden sonra “Millet kaosu seçti.”
dediler, 1 Kasım seçimlerinden sonra da “Millet istikrarı seçti.” dediler.
Bakalım istikrar tablosuna: 20 Temmuz Suruç patlaması, 10 Ekim Ankara Gar
patlaması, 12 Ocak Sultanahmet patlaması, 17 Şubat Ankara Merasim Sokak
patlaması, 13 Mart Ankara Kızılay patlaması, 19 Mart İstanbul Taksim patlaması,
27 Nisan Bursa patlaması, 1 Mayıs Gaziantep patlaması, 7 Haziran Vezneciler ve
en son 28 Haziranda Atatürk Havalimanı. Gerçekten istikrarlı bir şekilde
ortalama her ay bir canlı bomba vakası ve bunun sonucunda da hayatını kaybeden
binlerce vatandaş. 
En
son sorumlulara baktığınızda sorumlular diyor ki, biraz önceki hatip de
söyledi: Egemen güçler, dış güçler, bu iş içinde oyun oynayanlar. Mutlaka parmağı
vardır ama iktidarda olanların sorumluluğu işi başkalarına havale etmek değil
bunu çözmektir. (CHP sıralarından alkışlar) Varsa bunların bu konuyla ilgili
istihbaratı, bilgisi o zaman çıkıp da işte “Biz Rusya’dan özür diledik,
ilişkilerimiz iyi gidecekti, hemen devreye girdiler, bomba patlattılar.” Bu
mudur iktidarın mesuliyeti? Siz bunu önlemekle mesulsünüz. Varsa böyle bir
bilginiz engelleyeceksiniz. Bunu da yapamıyorsanız bütün demokratik ülkelerde
olduğu gibi o koltukların sorumluları hesap verecek ve istifa mekanizması
devreye girecek. (CHP sıralarından alkışlar) Baktığımızda son bir yılda
verdiğimiz şehit sayısı Kıbrıs çıkartmasından daha fazla. Bütün egemenliğimizi
kazandığımız, Kıbrıs’taki çıkarlarımızı koruduğumuz çıkartmadan çok daha fazla
sayıda şehidi burada vermişiz. 
Burada
birçok defalar söyledik, sesimizi duymadınız. Şimdi bunları söylememize rağmen
herkes soruyor: Bu insanlar neden öldü? Neden ölmeye devam ediyor? Bu, Orta
Doğu bataklığına Türkiye’yi kim soktu? Yurt dışındaki basında uyarıların
yapıldığı, ülkeye giderken konsolosluklarda “Kalabalık yerlere gitmeyin, belli
alışveriş merkezlerine gitmeyin.” diye uyarıların yapıldığı ve bunun sonucunda
sadece ölümlerle değil, ekonomik anlamda da ödenen bedeller var. Aslında bu…
İBRAHİM
ÖZDİŞ (Adana) – Başkanlık olmadığı için bunlar oldu. Başkanlık olsa…
ERKAN
AYDIN (Devamla) – Aslında hepimiz bunun sorumlusunu çok iyi biliyoruz, yani
başkanlık sevdası için kimin, neler yaptığını hepimiz biliyoruz. Bu ülkenin
Başbakanı çıkıp “Ülkenin tek sorunu başkanlık sistemi.” diyorsa, o zaman dün
akşamki sorunun ne olduğunu da çıkıp izah etmesi gerekir. Burada iki gündür
sabahlara kadar çalışıyoruz. Neyi çıkarmaya çalışıyoruz? Danıştay Kanunu,
Yargıtay Kanunu. Eminim vatandaş da sokakta bizden şunu bekliyor: “Hadi çıkarın
şu Danıştay Kanunu’nu da biz de rahat bir nefes alalım.” Çok bunalmıştık.
Ekmeğimiz yoktu, işimiz rast gitmiyordu. Yarın sabah biz sabahlayacağız 6’ya
kadar, Danıştay Kanunu çıkacak, herkes bizi telefonla arayacak, “Çok şükür,
rahatladık.” mı diyecek? Bu mu şu anda ülkenin sorunu yoksa ülkenin gerçek
gündemi, orada patlayan bombalar, Antalya’da, İstanbul’da, Bursa’da esnafın, iş
adamının, sanayicinin yaşadığı sıkıntılar mı? Lütfen, sizleri, iktidar partisi
milletvekilleri ve heyetini bu milletin gerçek gündemine dönmeye davet
ediyorum. Bu sistem nereye kadar sürdürülebilir? Sizler de gayet iyi
biliyorsunuz ki, suni gündemle, tek 1 kişinin isteğiyle, 78 milyonu hızla
uçuruma doğru sürüklüyorsunuz ve bunun bedelini maalesef tek 1 kişi değil, 78
milyon ödemek zorunda kalacak korkarım. Tek adam iktidarı sürdüğü sürece
hiçbirimize istikrar, huzur ve rahat gelmeyecek. Bu da çok açık. 
Devlet
kadroları Anayasa dışına kaymış durumda. Bu suçun bedelini ödemekten delicesine
korkan insanlarla dolu bir ülkede huzur ve istikrar bekliyoruz. Düşmanlık,
şiddet, adaletsizlik, yolsuzluk, ölüm bu iktidar önleyemediği sürece devam
edecek ve bedelini hep birlikte ödeyeceğiz. 
Dün
“Teröre karşı tüm bir Meclis olarak birlikte karşı duralım.” dedik ve burada
birlikte terörü lanetleyen açıklamalar yaptık. Ama bunlar birkaç gün sonra
geçerliliğini yitiriyor ve hepimiz normal hayata devam ediyoruz ve birkaç gün
sonra nerede patlayacağını bilmeden de hep birlikte yaşamımıza devam etmeye
çalışıyoruz. Eğer bizim geçen sene verdiğimiz araştırma önergesi kurulsaydı, bu
terör kaynakları Adıyaman’dan mı, Gaziantep’ten mi, Kilis’ten mi, Hatay’dan mı,
Suriye’den mi nereden geldiğini araştırabilmiş olsaydık, bugün terör örgütü bu
eylemleri yapabilir duruma gelmezdi. Şehirlerimiz silah deposu hâline gelirken
valilere talimat verip “dokunmayın” diyenlerin bunların bedellerini ödemeden,
bugün gündemi başkanlık sistemine getirmelerini de gene yüce milletimizin
huzurlarına ve takdirlerine tekrar sunuyorum.
Dış
politikayı kendi kişisel politikaları ve iktidarı için kullanmaya başladılar,
iç politika malzemesi yaptılar ancak bunu yaparken bir baktılar ki sıfır sorun
derken, sıfır komşuya dönüşmüş bir dış politikayla karşı karşıya geldiler.
Bugün az da olsa bundan geri dönüş yapıp milletin menfaatleri çıkarında bir
şeyler yapmaya çalışmayı da olumlu buluyoruz. Umarım bu tavırları da devam
eder. 
Aslında
dış politikanın kendine özgü ayrı bir dili vardır. Dış politikada konuşan
insanların, boğazın dokuz düğümünün olduğunu bilerek, satranç oynar gibi
hareket ederek üç adım sonrasını, beş hamle sonrasını ne olacak diye düşünerek
hareket etmek zorundadırlar diyorum. (CHP sıralarından alkışlar) Eğer bunu
yapmazsak bugün yaşadığımız kaos, “kontrollü kaos” diye başlayan ama bugün
kontrolsüz hâle gelen ve daha kaç yurttaşımızın, günahsız çoluğun çocuğun
hayatını kaybedeceğini bilemediğimiz bir sürece doğru hızla gidiyoruz. 
Diyorum
ki: Ülkenin gerçek gündemine lütfen geri dönün. Bu ülkenin gündemi başkanlık
falan değildir. Böyle sabahlara kadar çalıştırılarak Danıştay, Yargıtay kanunu
falan hiç değildir. Milletin gerçek gündemini görün diyorum ve derhâl hep
birlikte yüce Meclis olarak buraya yönelelim diyorum. 
Hepinizi
saygı ve sevgiyle selamlıyorum. (CHP sıralarından alkışlar) 
BAŞKAN
– Teşekkür ediyorum Sayın Aydın.
Milliyetçi
Hareket Partisi grup önerisinin aleyhinde ikinci ve son söz Aksaray
Milletvekili Cengiz Aydoğdu’ya aittir.
Buyurun
Sayın Aydoğdu. (AK PARTİ sıralarından alkışlar) 
CENGİZ
AYDOĞDU (Aksaray) – Sayın Başkan, kıymetli milletvekili arkadaşlarım; çok zor
bir günde zor bir konuyu görüşüyoruz. İçimiz yanıyor. 40 küsur vatandaşımızı
kaybettik. Şehitlerimiz var aynı gün. Kayıplarımız için Allah’tan rahmet
diliyorum, yaralılarımıza şifa diliyorum. Milletimizin sabrının, metanetinin,
basiretinin tezyidini Cenab-ı Hakk’tan niyaz ediyorum. 
Kıymetli
arkadaşlar, demokrasi güçlülerin rejimidir, güçsüzler için ancak bir lüks
olabilir. Bu açıdan içinde bulunduğumuz süreçte, Türkiye’nin neredeyse, 20’nci
yüzyılın son çeyreği ve 21’inci yüzyılın ilk çeyreğinde yaşadığı terör
belasını… Türkiye’nin güçlenmesi, Türkiye demokrasisinin kurulması, inşası
sürecine mütemmim cüzi gibi bakabiliriz. Neden mütemmim cüzi gibi diyorum?
Türkiye ne anlama geliyor konusu bizim şu anda üzerinde düşündüğümüz meselenin özüdür.

Biz
10’uncu yüzyılda buraya geldik, 1071’den beri yüzümüz Batı’ya dönük ve hâlâ da
öyle. Batı’ya doğru asırlarca süren bir koşu devam ediyor. Ancak, ilginç bir
şey, bizim bu topraklarda bütün insanlığa mesaj ileten bir medeniyet kurduğumuz
yıllarda bugün dünyayı zapturapt altında tutan Batı kapitalizmi de inşa
ediliyordu. Yani, “Osmanlı” dediğimiz cihan harikası şey aynı zamanda
kapitalizmle yaşıttır ve kapitalizmin karşıtıdır. Kapitalizme dünyada meydan
okuyan, hakikaten meydan okuyan yegâne güç Osmanlı Devleti’dir. 13’üncü
yüzyılda kapitalizm oluşmaya başlıyor. Dünyada görünür olmaya başlaması
16-17’nci yüzyıllardır. Kapitalizmin güç kazanması 18’inci yüzyılın başıdır.
Bizim Avrupa’dan tökezleyip dönmemiz de işte, Kaynarca’yı alırsak 1774’tür. O günden
bugüne Türk milletinin kapitalizmle mücadelesi devam ediyor arkadaşlar ve bugün
Türkiye’de yaşayan halk kaçınılmaz olarak bu mücadelenin bir bakiyesi.
Türkiye’de yaşayan halk kaçınılmaz olarak Osmanlının…
KAMİL
AYDIN (Erzurum) – AVM’leri niye yapıyorsunuz o zaman?
ATİLA
SERTEL (İzmir) – Esnafı bitirdiniz. Her yer AVM doldu.
CENGİZ
AYDOĞDU (Devamla) – Osmanlıdan elimize kalan şeye Türkiye dedik.
ATİLA
SERTEL (İzmir) – Her yer AVM, her yer.
CENGİZ
AYDOĞDU (Devamla) – Kapitalizmi yendik demedim, mücadelemiz sürüyor dedim
Sevgili Milletvekilim.
TÜRABİ
KAYAN (Kırklareli) – Yeni kapitaller yaratarak mı oluyor bu mücadele? Yeni
kapitalistler yaratarak mı oluyor mücadele?
ATİLA
SERTEL (İzmir) – Her yeri AVM yaptınız, her yeri. 
CENGİZ
AYDOĞDU (Devamla) – Değerli arkadaşlar, millet hayatında hiçbir başlangıç
sıfırdan olmuyor. Hiçbir şekilde millet hayatında sıfırdan başlanmıyor, millet
hayatı bir devamdır. 
ATİLA
SERTEL (İzmir) – Esnafı yok ettiniz. Her şey AVM oldu, her şey AVM.
BAŞKAN
– Sayın milletvekilleri, lütfen, müdahale etmeyelim.
Sayın
Aydoğdu, buyurun.
CENGİZ
AYDOĞDU (Devamla) – Birinci Dünya Savaşı’nda bu topraklarda yani Ekim, Kasım
1918’de “Türkler bitti.” dendi, “Türklerin ruhuna Fatiha!” dendi fakat
hepinizin bildiği, Türkler kendilerine has bir mücadeleyle gövdesinden vazgeçen
bir ağaç gibi, kökleri üzerinde kalıp gövdeden vazgeçtik ve gücümüzün yettiği
kadar burada bir devlet kurduk. 
“Şu
anda Türkiye ne anlama geliyor?” dedim başta. Türkiye o gün kurduğumuz
devletin, köklerimiz üzerinde kalarak kurduğumuz devletin kökünün de kazınması
mücadelesiyle uğraşıyor. Dünya üzerinde bizim ülkemizin bulunduğu bölge
dışındaki bütün bölgeler İkinci Dünya Savaşı’nın neticeleriyle yaşıyor, sadece
Türkiye ve Orta Doğu Birinci Dünya Savaşı’nın neticeleriyle yaşıyor. Şimdi,
Türkiye ve çevresinde Birinci Dünya Savaşı’nın neticeleri tasfiye edilmek
isteniyor ve yüz yüze kaldığımız terör belası da bunun bir şekilde farklı bir
görünüşüdür. Şark meselesinin, o Batı zihnindeki şark meselesinin devamıyla
karşı karşıyayız. Biz küresel ve millî bir ufuk oluşturmak zorundayız, aksi
hâlde kendi içimizdeki aidiyetlerin tazyiki altında ezilip gideceğiz. 
ATİLA
SERTEL (İzmir) – Ya, İstanbul’da Araplara sattınız, sen anlatıyorsun ya. Her
yeri sattınız, her yeri.
CENGİZ
AYDOĞDU (Devamla) – Geçtiğimiz yıllarda Türkiye Cumhuriyeti Hükûmeti terör
meselesinde hiç kimsenin denemeye cesaret edemeyeceği bir şeyi denedi: “Gelin
konuşalım.” dedi. Bu konuşma bütün dünyayı rahatsız etti. O süreçte pek çok
hatalar da yapılmış olabilir ama arkadaşlar terörle mücadele öyle bir şey ki
bir şekilde buradan başarılı çıkmak için, millet olma sürecinizi, millî kültür
inşa sürecinizi, küresel millî tahayyül inşa sürecini tamamlamış olmanız
gerekiyor. Aksi hâlde, hem demokrasiyi muhafaza ederek hem halkınızın
demokrasiyle olan macerasını devam ettirerek hem de size karşı yapılan küresel
bir saldırıyı aynı metanetle sürdürmek… Evet, bunu yapıyor Türkiye ve arada pek
çok sıkıntılar yaşıyoruz.
1918’de
Gandi açlık grevi yapıyor. Kendisini ziyarete gelen İngiliz subayı Gandi’ye
diyor ki: “Türkler öldü. Türklerden umudu kesebilirsiniz Hintliler olarak.”
Gandi diyor ki: “Hayır, Türkler ölmediler. Onlar cenaze merasimlerine gelen
insanları, gelenleri parçalamak için tabutlarını kırıp sizi dağıtacaklar.”
Hakikaten de öyle oluyor, biliyorsunuz. 
Arkadaşlar, 1918’de Batı kapitalizminin bir zaferiydi,
dünyanın en korkulacak yeri, en güvensiz yeri Türk Bayrağı’nın altıydı.
Herhangi bir bayrağın altında durmanın ne kadar cesaret isteyeceği… Türk
Bayrağı’nın altında durmak kadar hiçbir bayrağın altında durmak cesaret
istemiyordu. O gün Türk Bayrağı’nın altında durmak büyük bir cesaret istiyordu.
Şu anda tekrar, Türk Bayrağı’nın altını dünyanın en korkulacak yeri yapmak
istiyorlar. Yeşilköy’e, Atatürk Havalimanı’na yapılan saldırı böyle bir şey.
Türk Bayrağı’nın altında durmanın korkulacak bir şey olmasını istiyorlar
yeniden. Bu savaşı kazanacağız. Türkiye, dünyaya söyleyecek, insanlığa
söyleyecek sözleri olan Türkiye yeniden büyük ve güçlü bir ülke olacak. Esasen
şu anda da o süreçte onun için birtakım sıkıntılar yaşıyoruz. 
ATİLA SERTEL (İzmir) – O metni kim yazdı size Sayın
Valim? Metni kim yazdı? Bir gözden geçirin.
BAŞKAN – Sayın milletvekili, lütfen… Ayıp oluyor!
Sayın Aydoğdu, buyurun. 
HAMZA DAĞ (İzmir) – Bi sussana ya!
CENGİZ AYDOĞDU (Devamla) – Kıymetli arkadaşlar, bu
metnin çok küçük fragmanlarını okudum ben size, bu metnin çok küçük
fragmanlarını okudum. Türkiye Cumhuriyeti devletinin ne anlama geldiği üzerinde
lütfen düşünelim. 
ATİLA SERTEL (İzmir) – Millî olan her şeyi sattınız,
millî olan her şeyi. 
HAMZA DAĞ (İzmir) – Sayın Valim, onların bilgisi sana
yetişmez zaten.
CENGİZ AYDOĞDU (Devamla) – Türkiye Cumhuriyeti devleti
yeniden dünyanın içinde bulunduğu buhrana bir cevaptır. Türkiye önce kendi
yaralarını saracak, sonra insanlığın yaralarını saracak bir mesajın
taşıyıcısıdır. Bunun için biz muhteşem bir maziyi daha muhteşem bir istikbale
bağlayan köprü olmak için illaki içimizde çok güçlü olmalıyız. Herkes kendi
kalbine sorduğunda bu dediklerimin böyle olduğunu bilir. Güçlü bir devlete
sahip olmanın ne demek olduğunu, güçlü bir millete sahip olmanın ne demek
olduğunu yakın çevremizdeki ülkelere baktığımızda görürüz. Şu anda Türkiye,
çevresinde sorun çıkan her ülkenin sığındığı bir limandır ama bizim başımıza
bir şey gelirse gideceğimiz hiçbir yer de yoktur Türkiye’den başka. 
(Mikrofon otomatik cihaz tarafından kapatıldı)
BAŞKAN – Teşekkür ediyorum Sayın Aydoğdu. 
CENGİZ AYDOĞDU (Devamla) – Hürmetler ederim. (AK PARTİ
sıralarından alkışlar)
ERKAN AKÇAY (Manisa) – Sayın Başkan…
BAŞKAN – Sayın Akçay, bir dakika lütfen…
V.- AÇIKLAMALAR (Devam)
21.- Manisa Milletvekili Erkan Akçay'ın,
Aksaray Milletvekili Cengiz Aydoğdu’nun MHP grup önerisi üzerinde yaptığı
konuşma
ERKAN AKÇAY (Manisa) – Teşekkür ederim Sayın Başkan. 
Adalet ve Kalkınma Partisi sözcüsü, konuşmacısı
milletvekili arkadaşlarımız bir türlü mevzuya gelmiyorlar ve konu dışına
çıkmakta ısrar ettiler. Şu anda Mardin Derik’te 1 askerimiz şehit, 4 askerimiz
yaralı şu terör hadiselerini konuştuğumuz sırada. Biz Milliyetçi Hareket
Partisi olarak terör örgütleriyle mücadelede yaşanan idari, istihbari ve
güvenlik sorunlarının tespiti, ihtiyaçların belirlenmesi, zafiyetlerin
giderilmesi için bir önerge verdik buna ilişkin bir değerlendirme beklerdik. 
Bir de calibidikkat bir cümle sarf etti, izaha
muhtaçtır. “Demokrasi güçlülerin rejimi, güçsüzlerin lüksüdür.” dedi. Ee, bu
görüşleri kabul etmek mümkün değildir. Bu, üstünlerin hukukunu kabul eden bir
anlayıştır. Güç haklının olmalıdır, haklı da ancak demokraside hukukun üstünlüğünün
yürürlükte olduğu bir rejimde olur. Ülkeyi bir şirket gibi yönetemezsiniz.
(Mikrofon otomatik cihaz tarafından kapatıldı)
BAŞKAN – Teşekkür ediyorum Sayın Akçay. 
ERKAN AKÇAY (Manisa) – Son cümle itibarıyla Sayın
Başkan.
Türkiye’nin şu anda hukuk ve kuvvetler ayrılığı sorunu
vardır; bir de yönetim sorunu vardır, bir yönetim krizi vardır.
Teşekkür ediyorum.
BAŞKAN – Teşekkür ediyoruz. 
VIII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, 29/6/2016 tarihinde MHP
Grup Başkan Vekili Manisa Milletvekili Erkan Akçay tarafından, terör
örgütleriyle mücadelede yaşanan idari, istihbari ve güvenlik sorunlarının
tespiti, ihtiyaçlarının belirlenmesi, zafiyetlerin giderilmesi ve sorumluluğu
ve ihmali olanların tespit edilmesi amacıyla verilmiş olan Meclis araştırması
önergesinin, Genel Kurulun 29 Haziran 2016 Çarşamba günkü birleşimde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN – Evet, Milliyetçi Hareket Partisi Grup önerisini...
CENGİZ AYDOĞDU (Aksaray) – Sayın Başkan...
BAŞKAN – Bir saniye Sayın Aydoğdu..
III.- YOKLAMA
(CHP sıralarından bir grup milletvekili ayağa kalktı)
ENGİN ALTAY (İstanbul) – Sayın Başkan, yoklama
istiyoruz. 
BAŞKAN – Oylamaya sunmadan önce bir yoklama talebi var.
Bu yoklama talebini karşılayacağım. 
Sayın Altay, Sayın Kayan, Sayın Tanal, Sayın Gürer,
Sayın Uslupehlivan, Sayın Aydın, Sayın Purçu, Sayın Sarıhan, Sayın Arslan,
Sayın Özdemir, Sayın Yiğit, Sayın Hürriyet, Sayın Usluer, Sayın Erdem, Sayın
Akkaya, Sayın Tanrıkulu, Sayın Akaydın, Sayın Yıldız, Sayın Kök, Sayın Topal.
Yoklama
için üç dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı yoktur.
Birleşime
on beş dakika ara veriyorum. 
Kapanma Saati: 16.16
İKİNCİ OTURUM
Açılma Saati: 16.35
BAŞKAN: Başkan Vekili Ahmet AYDIN
KÂTİP
ÜYELER: Mücahit DURMUŞOĞLU (Osmaniye), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 109’uncu Birleşiminin İkinci
Oturumunu açıyorum.
III.- YOKLAMA
BAŞKAN –
Milliyetçi Hareket Partisi grup önerisinin oylamasından önce istem üzerine
yapılan yoklamada toplantı yeter sayısı bulunamamıştı. 
Şimdi yoklama
işlemini tekrarlayacağım. 
Yoklama için üç
dakika süre veriyorum ve yoklamayı başlatıyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
1.- MHP Grubunun, 29/6/2016 tarihinde MHP
Grup Başkan Vekili Manisa Milletvekili Erkan Akçay tarafından, terör
örgütleriyle mücadelede yaşanan idari, istihbari ve güvenlik sorunlarının
tespiti, ihtiyaçlarının belirlenmesi, zafiyetlerin giderilmesi ve sorumluluğu
ve ihmali olanların tespit edilmesi amacıyla verilmiş olan Meclis araştırması
önergesinin, Genel Kurulun 29 Haziran 2016 Çarşamba günkü birleşimde sunuşlarda
okunmasına ve ön görüşmelerinin aynı tarihli birleşiminde yapılmasına ilişkin
önerisi (Devam)
BAŞKAN
– Milliyetçi Hareket Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir.
Şimdi,
Halkların Demokratik Partisi Grubunun İç Tüzük’ün 19’uncu maddesine göre
verilmiş bir önerisi vardır, okutup işleme alacağım ve oylarınıza sunacağım:
2.- HDP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Gaziantep'te IŞİD'in bütün faaliyetlerinin
açığa çıkarılması ve gerekli tedbirlerin alınması amacıyla verilmiş olan
(10/238) esas numaralı Meclis Araştırması Önergesi’nin, Genel Kurulun 29
Haziran 2016 Çarşamba günkü birleşimde ön görüşmelerinin yapılmasına ilişkin
önerisi
Türkiye Büyük Millet Meclisi Başkanlığına
Danışma
Kurulu 29/6/2016 Çarşamba günü (Bugün) toplanamadığından, grubumuzun aşağıdaki
önerisinin, İç Tüzük’ün 19’uncu maddesi gereğince Genel Kurulun onayına
sunulmasını saygılarımla arz ederim.
 Çağlar
Demirel
 Diyarbakır

 Grup
Başkan Vekili
Öneri:
Türkiye
Büyük Millet Meclisi gündeminin “Genel Görüşme ve Meclis Araştırması
Yapılmasına Dair Öngörüşmeler” kısmında yer alan (10/238) esas numaralı,
Gaziantep'te IŞİD'in bütün faaliyetlerinin açığa çıkarılması ve gerekli
tedbirlerin alınması amacıyla bir Meclis araştırması açılmasına ilişkin
önergesinin görüşmelerinin Genel Kurulun 29/6/2016 Çarşamba günlü birleşiminde
yapılması önerilmiştir.
BAŞKAN
– Halkların Demokratik Partisi grup önerisi lehinde ilk söz, Gaziantep
Milletvekili Mahmut Toğrul’a aittir.
Buyurun
Sayın Toğrul. (HDP sıralarından alkışlar) 
MAHMUT TOĞRUL (Gaziantep) – Sayın Başkan, değerli
milletvekilleri; hepinizi saygıyla selamlıyorum.
Sayın
Başkan, dün ülkemizde İstanbul Atatürk Hava Meydanı’nda yaşanan bir patlama
sonucu resmî açıklamalara göre 41 yurttaşımızı kaybettik, 239 yurttaşımız
yaralandı. Ölen tüm insanlarımıza Allah’tan rahmet, yakınlarına başsağlığı
diliyorum; yaralılara da acil şifa dileklerimi iletiyorum.
Değerli
Başkan, aslında biz IŞİD’e dair eleştirilerimizi, önerilerimizi öteden beri
burada dile getirmeye çalışıyoruz. Bu anlamda, IŞİD için Gaziantep’in özellikle
bir üs olarak seçildiğini, Gaziantep’te aslında birçok IŞİD militanının tedavi
edildiğini, yine birçok IŞİD militanına ait hücre evinin olduğunu ve gerekli
önlemler alınmazsa ülkemizin Pakistanlaşacağı, Gaziantep’in de Peşaverleşeceği
uyarısını öteden beri defaatle bu kürsüde dile getirmiştik. Maalesef, yeterli
önlemler alınmadı, alınmadığı gibi, hâlâ daha biz Pakistanlaşma yolunda hızla
ilerliyoruz. 
Kaygımız
odur ki bugün dile getirdiğimiz, önerdiğimiz araştırma önergemiz kabul edilip
bir araştırma komisyonu kurulmazsa, önümüzdeki süreçte Azez-Cerablus hattının
kesilmesiyle Suriye’deki çeteler ile Türkiye’deki çeteler arasındaki
bağlantının kopmasıyla beraber bu patlamaların ve ülkemizdeki kan akışının daha
artarak devam edeceğini düşünüyoruz. Bu anlamda, verdiğimiz öneri son derece
önemlidir. 
Şimdi, Gaziantep’te meydana gelen birtakım olayları
dikkatlerinize sunmak isterim. 
Değerli arkadaşlar, IŞİD çeteleri, sınırda canlı bomba
yeleklerinin yakalanmasıyla beraber bunları Suriye’den taşımak yerine
Gaziantep’te bir atölye, canlı bomba yeleği üretim atölyesi kuruyor. Yine bunun
yanında, Gaziantep’te sadece bir noktada 120 ton patlayıcı niteliğinde amonyum
nitrat gübresi ele geçiriliyor. Şimdi, ortaya çıkan bilgi ve belgelere
bakıyoruz ki, aslında bu olaylar yaşanmadan, bu olayların tamamını -fiziki,
teknik takip altında- polis iki yıl boyunca izliyor, bunları kayıt altına
alıyor ama maalesef, dün “öfkeli çocuklar” olarak tarif edilen bu kesimin
üzerine gidilemediği için ülkemiz kan gölüne dönüşme yolunda hızla ilerliyor. 
Dikkatinizi şuna çekmek isterim: Gaziantep öyle bir
hâle gelmişti ki değerli arkadaşlar, dünyanın her ülkesinde çeteler rahatlıkla
Atatürk Havalimanı’nı kullanarak, Gaziantep Havalimanı’nda ve Gaziantep-Kilis
sınır hattını kullanarak karşıya geçmişler, orada savaşmışlar ve tekrar ülkeye
dönerek maalesef, ülkemizi kan gönlüne çevirmişler. IŞİD’in sınır emiri olan,
sözde sınır emiri olan “Ebubekir” kod adlı İlhami Balı’nın aslında bu sınır
geçişlerinin tamamını yönlendirdiği ve tüm irtibat noktalarının bilindiği, şu
anda Gaziantep’te yürüyen bir mahkemede, Gaziantep 2. ve 5. ağır ceza
mahkemelerinde yürüyen bazı davarlarda bu “tape”lerin mevcut olduğu
anlaşılıyor. Yine, hem Suruç patlamasını yapan hem Ankara Gar Meydanı’ndaki
patlamanın tasarısını çizen Yunus Durmaz’ın da kayıt altında takip edildiği,
tüm faaliyetlerinin izlendiği ortaya çıkıyor ama ne hikmetse bu kadar veriye
rağmen, bu kadar istihbarata rağmen, bu kadar fiziki ve teknik takibe rağmen,
bunların kendilerini patlatması ve ülkemizi kan gölüne çevirmesi engellenemiyor.
Değerli
arkadaşlar, eski Başbakan Davutoğlu şunu söylemişti: “Elimizde listeler var ama
kendilerini patlatmadıkları için, maalesef bir işlem yapamıyoruz.”
MEHMET
UĞUR DİLİPAK (Kahramanmaraş) – Nerede söyledi, nerede?
MAHMUT
TOĞRUL (Devamla) – Şimdi anlıyoruz ki gerçekten ellerinde bu listeler varmış,
biliniyormuş ama gerekli işlem yapılmadığı için bu insanlar kendilerini
patlatmışlar.
MEHMET
UĞUR DİLİPAK (Kahramanmaraş) – Kim demiş, kim demiş?
MAHMUT
TOĞRUL (Devamla) – Bu insanlar ülkemizin, maalesef, bir kan gölüne çevrilmesini
istemiş. 
Yine,
bu IŞİD çetelerinin Gaziantep’i Ezidi kadınlarının satıldığı bir köle pazarına
çevirdiği de Alman radyo ve televizyonlarına, 2 kanala sızan bilgilerden açıkça
ortaya çıkıyor.
MEHMET
UĞUR DİLİPAK (Kahramanmaraş) – Sur’u ne hâle getirdiğinizi söyleyin.
MAHMUT
TOĞRUL (Devamla) – Sen oradan susarsan, dinlersen… 
Önlem
alırsak… Bakın, buna çözüm olun.
MEHMET
UĞUR DİLİPAK (Kahramanmaraş) – Cizre’yi, Sur’u ne hâle getirdiğinizi söyleyin,
onun hesabını verin.
MAHMUT
TOĞRUL (Devamla) – Senin orada konuşmanın bir faydası yok. Siz bu konuşmalarla
bu ülkenin kan gölüne dönüşmesinin bir aracı oluyorsunuz. Sizi ciddiye bile
almıyorum
BAŞKAN
– Sayın milletvekilleri, müdahale etmeyelim lütfen.
MAHMUT
TOĞRUL (Devamla) – Değerli arkadaşlar, bu belgeler, 1.786 sayfalık veriler -maalesef-
polisin elinde; irtibat bürosu biliniyor, basılıyor ve bu pazarlamayı yapan
ofise baskın yapılıyor, gözaltına alınıyorlar ama birkaç gün sonra, on beş
günlük bir mahkemeyle tekrar serbest bırakılıyorlar.
Bugün,
yine, bu çetelerin, özellikle, bu, İstanbul’daki patlamanın kaynağında,
aslında, Hatay Geri Gönderme Merkezinden firar eden, içinde 5 tane üst düzey
IŞİD yetkilisinin bulunduğu bir grubun olma ihtimalinden bahsediliyor basında.
MEHMET
UĞUR DİLİPAK (Kahramanmaraş) – İstihbarat komiseri yapalım seni ya! Bu kadar
çok şeyi biliyorsun ya!
MAHMUT
TOĞRUL (Devamla) – Değerli arkadaşlar, evet, istihbarat var ama bunda
sorumluluğu bulunanlar, niye bu istihbaratlar kullanılarak bu engellenememiş,
bunu sorgulamıyorlar. Bunda sorumluluğu olanlar bugün İstanbul’un kan gölüne
dönmesinin başlıca sorumlularıdırlar.
MEHMET
UĞUR DİLİPAK (Kahramanmaraş) – Ya beraber çalışıyorsunuz ya da bu kadar
istihbaratı alamazsınız.
MAHMUT
TOĞRUL (Devamla) – IŞİD’e sizin nasıl yaklaştığınız biliniyor. IŞİD’le;
maalesef, sadece, Suriye’de, size bir çakıl taşı atılmamış olan Rojava’da… 
MEHMET
UĞUR DİLİPAK (Kahramanmaraş) – Çiçek mi suluyorlar, ne yapıyorlar, söyle
bakayım.
MAHMUT
TOĞRUL (Devamla) - …Kürtlerin bir statüye sahip olmasını engellemek adına nasıl
bir yılanla, nasıl bir çuvala girdiğiniz ve beraber iş tuttuğunuz dünya
kamuoyunda. 
MEHMET
UĞUR DİLİPAK (Kahramanmaraş) – Zaten kökünüz dışarıda, kökünüz dışarıda.
MAHMUT
TOĞRUL (Devamla) - Bugün dış basında, yine, aynı şekilde bizim söylediklerimiz
bir kez daha ifade ediliyor, deniyor ki: “Türkiye’nin elindeki silah bumerang
gibi kendisine döndü.” 
MEHMET
UĞUR DİLİPAK (Kahramanmaraş) – Kökünüz dışarıda…
MAHMUT
TOĞRUL (Devamla) - Evet, dolayısıyla, bugün bu araştırma komisyonlarının
kurulmaması maalesef, önümüzdeki sürecin daha da tehlikeli bir hâl alacağının
açık işaretidir. 
Yine,
Gaziantep 2. Ağır Ceza Mahkemesinin kayıtlarında geçiyor, fotoğraflarla
belgeli; Gaziantep’te Burç ormanlık alanındaki IŞİD çeteleri, isimleri isim
isim biliniyor. Orada silahlı eğitim aldıkları, orada eğitim çalışması
yaptıkları ve tüm kayıtlarının iki yıl boyunca polis tarafından izlendiği yine
mahkeme kayıtlarında sabittir.
MEHMET
UĞUR DİLİPAK (Kahramanmaraş) – Beraber gidelim, bakalım; var mıymış, yok muymuş.

MERAL
DANIŞ BEŞTAŞ (Adana) – Sayın Başkan…
BAŞKAN
– Sayın Dilipak, müdahale etmeyelim lütfen.
MAHMUT
TOĞRUL (Devamla) – Siz gerçekten bu halkın bir vekili misiniz? Siz bu akan
kandan memnun musunuz ki oradan ikide bir bana laf yetiştiriyorsunuz? Size
yakışmıyor. 
MEHMET
UĞUR DİLİPAK (Kahramanmaraş) – Antep öyle bir yer değildir, beraber gidelim.
MAHMUT
TOĞRUL (Devamla) - Antep’in vekili olarak Antep’in imajı birinci derecede benim
sorumluluğumdadır ama Gaziantep Valisi tüm yerel basını toplayarak, önlem
olarak bu kadar elinde bilgi, belge olmasına rağmen bunu kullanmıyor, basına
sansür uygulayarak şunu söylüyor…
MEHMET
UĞUR DİLİPAK (Kahramanmaraş) – Ormanlara beraber kampa gidelim, yürüyelim.
MAHMUT
TOĞRUL (Devamla) - “Gaziantep’le ilgili bu olumsuz haberleri yapmayalım.
Örneğin ‘Gaziantep Havaalanı’na bomba düştü.’ demeyelim, ‘Havaalanına bomba
düştü.’ diyelim.” Kenardan, etrafından dolanarak Antep’in ismini kurtaracağını
düşünen mülki idare amirleri var maalesef. Mülki idare amirleri IŞİD’i, “öfkeli
çocuklar”ı hâlâ bugün itibarıyla bile terör örgütü gibi algılamıyorlar, IŞİD
çetelerini de birer terörist gibi görmüyorlar. Onun için bizim buradaki
çağrımız, acil bir şekilde bu konunun araştırılması, Antep’in gelecekte
Peşaverleşmesinin önüne geçilmesi açısından bizim verdiğimiz önergeye
desteklerinizi bekliyoruz. Yurtseverlik kendi ülkesinde muhtemel olayları
önlemeye katkı sunmaktır, orada oturup akşama kadar laf yetiştirmek değildir.
Teşekkür
ediyorum. (HDP sıralarından alkışlar)
BAŞKAN
– Önerinin aleyhinde ilk söz, Gaziantep Milletvekili Şamil Tayyar’a aittir.
Buyurun
Sayın Tayyar. (AK PARTİ sıralarından alkışlar)
ŞAMİL
TAYYAR (Gaziantep) – Teşekkür ederim Sayın Başkan.
Sayın
Başkan, değerli milletvekilleri; hepinizi sevgi ve muhabbetle selamlıyorum.
HDP’nin
araştırma önergesi üzerine söz aldım. Önergeyle ilgili, grubum adına
kanaatlerimi, görüşlerimi paylaşmak istiyorum.
Hepimizin
çok iyi bildiği gibi terör artık küresel bir nitelik, bir boyut kazanmış,
sadece Türkiye değil bütün ülkeler için ciddi bir tehdit hâline gelmiştir.
Aslında, bunu bizim kadar bu önergeyi verenler de çok iyi bilir ama ne hikmetse
bir terör eylemi Türkiye’de meydana geldiği zaman hemen bir sorumlu arama
çabasına girişilirken benzer bir eylem bir Avrupa başkentinde, bir Batı
ülkesinde meydana geldiğinde hemen insanlık duygularını hatırlarlar.
Yine
hepimizin iyi bildiği gibi, uluslararası kriterlere göre terörle mücadelede
fizikî tedbirlerin önleyici oranı yüzde 15 ile yüzde 20 arasındadır. Yani ne
kadar ciddi tedbir alırsanız alın, buna katkı yüzde 20’dir. Daha fazla tedbire
ihtiyaç var, bunlarla ilgili çok fazla konuşacak değilim ama şunu söyleyeyim:
Teröre karşı en etkili silahın birlik ve beraberlik olduğunu biliyoruz. Bütün
uluslar, kendilerinin varlığına yönelik bu tür eylemlerle karşılaştığında
iktidar partisiyle, muhalefet partisiyle fikri, zikri ne olursa olsun bir araya
gelirler ve ortak bir tavır ortaya koyarlar. Bu en etkili silahtır ama maalesef,
Türkiye’de biz bunu başaramıyoruz. 
Dün,
İstanbul’da meydana gelen hadiseden hemen sonra, 4 partinin temsilcileri olayı
kınadılar, olayla ilgili fikirlerini ifade ettiler, doğru bir tavırdır. Bir
araya geldiler ve bu, toplumda da olumlu bir mesaj bıraktı. 
Peki,
geçtiğimiz günlerde benzer canlı bomba eylemleri olduğu zaman aynı tavrı ortaya
koyabildik mi? Koyamadık. Misal, Ankara'da yine 28 vatandaşımızın hayatını
kaybettiği, içinde sivillerin de olduğu, askerlerin de olduğu bu canlı bomba
eyleminden sonra Mecliste bir ortak karar, bir kınama kararı alınmak istendi. 3
siyasi parti bu karara imza verdi; sadece bir parti, HDP buna imza atmadı. 
Peki,
bunda ne vardı? Ben metinden birkaç cümleyi size hatırlatmak istiyorum, diyor
ki: “Ülkemiz bugün vahim bir terör saldırısıyla karşı karşıya kalmıştır.
Öncelikle, bu menfur saldırıda hayatını kaybeden Türk Silahlı Kuvvetleri
personelimize ve aziz vatandaşlarımıza Allah’tan rahmet, yaralılarımıza acil
şifalar diliyoruz. Milletimizin başı sağ olsun. Bizler, Mecliste grubu bulunan
siyasi partiler olarak birlik ve bütünlüğümüze, huzur ve güvenliğimize yönelik
insanlık dışı terör saldırılarını şiddetle kınıyoruz. Terör ve şiddet hiçbir
zaman hedefine ve amacına ulaşamayacaktır. Aziz milletimizin teröre asla boyun
eğmeyeceğini, Türkiye Cumhuriyeti’nin bu oyunu bozacak güç ve kudrete sahip
olduğunu kararlılıkla ilan ediyoruz.” 
Peki,
bu eylemin arkasında PKK ve PYD’nin olduğunu biz biliyoruz, sizler de
biliyorsunuz. Terör örgütü PKK olduğu zaman, o insanların canını alan, o
insanların kanını akıtan PKK olduğu zaman sesinizi çıkarmayacaksınız, bir
mutabakat metnine imza atmayacaksınız ama IŞİD olduğu zaman hemen buraya bir
araştırma önergesi vereceksiniz.
MAHMUT
TOĞRUL (Gaziantep) – Bunu da siz mi sahipleneceksiniz?
ŞAMİL
TAYYAR (Devamla) – Bakın, PKK ve IŞİD tek yumurta ikizidir; ikisinin de Allah
belasını versin, destekleyenin de Allah belasını versin. (AK PARTİ sıralarından
alkışlar)
MAHMUT
TOĞRUL (Gaziantep) – Araştırma önergesine destek ver o zaman.
ŞAMİL
TAYYAR (Devamla) – Biz IŞİD için de PKK için de aynı tavrı ortaya koyuyoruz ama
bu ülkede vatandaş olarak yaşayan herkesin benzer bir tepkiyi göstermesini de
bekliyoruz.
Bakın,
İstanbul’daki hadiseden sonra CHP’li milletvekilleri de sosyal medyada bazı
paylaşımlarda bulundular. Mesela, CHP’nin Sözcüsü Sayın Selin Sayek Böke diyor
ki: “Acımız büyük. Basiretsiz siyaset ülkemizi teröre teslim etti. Terörün
bütün nedenleriyle yüzleşmek ve gerekeni yapmak zorundayız.”
MURAT
EMİR (Ankara) – Çok yerinde söylemiş, harika.
ŞAMİL
TAYYAR (Devamla) – Yerinde mi? Peki, eyvallah. 
Elbette
ki Hükûmete bir eleştiri yöneltebilirsiniz, Hükûmetin terörle mücadelesine
ilişkin fikirlerinizi ifade edebilirsiniz, buradaki cümlelerin doğru olduğunu
sizin gibi burada söyleyen CHP’liler de olabilir. Ben sayfasına baktım, acaba
bu terör örgütüyle ilgili de tek bir cümle var mı dedim. Tek bir cümle yok.
Peki, Hükûmetin bu konuda zaafı olduğunu düşünüyorsunuz, velev ki de
haklısınız. Peki, orada onlarca insanın hayatını kaybettirecek o eylemi
gerçekleştiren terör örgütü için de bir lafınız olamaz mı? 
MURAT
EMİR (Ankara) – Sürekli söylüyor, her hafta söylüyor. Her hafta söylüyor, emin
olun. 
ŞAMİL
TAYYAR (Devamla) – Niye peki o terör örgütünü lanetleyen, o terör örgütüyle
ilgili olarak tek bir laf etmiyorsunuz? 
MURAT
EMİR (Ankara) – Söylüyor, söylüyoruz, çarpıtmayın. 
ŞAMİL
TAYYAR (Devamla) – Edemezsiniz, edemezsiniz çünkü…
MURAT
EMİR (Ankara) – Ediyoruz, her hafta söylüyor, her hafta söylüyor. 
ŞAMİL
TAYYAR (Devamla) – Edemezsiniz. Niye etmiyorsunuz peki? Partinizin sözcüsü,
partinizin sözcüsü…
Bakın,
muhtemelen de az sonra kürsüye gelecek diye tahmin ediyorum. Yine, sizin
İstanbul Milletvekili bir “tweet” atıyor. Diyor ki: “Saldırıyı, MİT’in silah
verdiği, tüm hücreleri görmezden gelinip bizzat AKP tarafından desteklenmiş
IŞİD yapmış.” Eren Erdem’in “tweet”i. Muhtemeldir ki AK PARTİ bununla ilgili
hukuki süreci başlatacak. Sakın ola ki Can Dündar gibi kıvırmayacaksın, bak,
Can Dündar gibi kıvırmayacaksın. (CHP sıralarından gürültüler) 
İBRAHİM
ÖZDİŞ (Adana) – Yuh sana be!
ŞAMİL
TAYYAR (Devamla) – Bir saniye… Bir saniye, dinle. 
Can
Dündar sosyal medya paylaşımında…
AKIN
ÜSTÜNDAĞ (Muğla) – Sayın Başkan…
ŞAMİL
TAYYAR (Devamla) – Ya, bir saniye dinleyin. 
…IŞİD’e
giden silahları yazdığı için gözaltına alındığını ve tutuklandığını ifade
ediyordu ancak tutuklandıktan sonra savcılıkta verdiği ifadede o yazdıklarının
tamamını inkâr etti. Umut ederim ki sen inkâr etmezsin. Ama, size şunu
söyleyeyim: Yazdıklarının hepsi yalan ama iddiayı ispat edecek olan iddianın
sahibidir. 
EREN
ERDEM (İstanbul) – Konuşacağım, ispatlayacağım. 
BARIŞ
YARKADAŞ (İstanbul) – 10 kitap yazmışsın, 10’u da yalan! 
ŞAMİL
TAYYAR (Devamla) – Eğer bu iddianı ispat etmezsen namussuzsun, şerefsizsin,
haysiyetsizsin! (AK PARTİ sıralarından alkışlar, CHP sıralarından gürültüler) 
AKIN
ÜSTÜNDAĞ (Muğla) – Başkan, uyuma!
BAŞKAN
– Sayın milletvekilleri, lütfen, istirham ediyorum, kullandığınız dile dikkat
edelim. Sayın vekiller de siz sonradan…
EREN
ERDEM (İstanbul) – Ben belgelerle konuşurum. İspatlamazsam şerefsizim. 
ŞAMİL
TAYYAR (Devamla) – Konuşacağız, konuşacağız. 
Orada,
2 tane ne idüğü belirsiz ifade tutanağı üzerinden değil, belgelerini ortaya
koyacaksın. Delikanlı adamsan, yiğit adamsan belgelerini koyacaksın. (CHP
sıralarından gürültüler) 
EREN
ERDEM (İstanbul) – Ben ispatlamazsam şerefsizim, ben ispatlamazsam şerefsizim.
ŞAMİL TAYYAR (Devamla) – Eğer koyamazsan namussuzluğun,
şerefsizliğin ve haysiyetsizliğin tarihî belgelere geçecek. 
BARIŞ YARKADAŞ (İstanbul) – Senden mi öğreneceğiz
delikanlılığı?
EREN ERDEM (İstanbul) – İspatlayacağım, ispatlayacağım.
ŞAMİL
TAYYAR (Devamla) – Bakın, İstanbul Milletvekili Onursal Adıgüzel…
İLKNUR
İNCEÖZ (Aksaray) – Ne demiş?
BARIŞ
YARKADAŞ (İstanbul) – 10 kitap yazdın, 10’unda da mahcup oldun.
ŞAMİL
TAYYAR (Devamla) – Terbiyesizlik yapma, otur yerine!
BARIŞ
YARKADAŞ (İstanbul) – 10’unda da mahcup oldun.
ŞAMİL
TAYYAR (Devamla) – Terbiyesizlik yapma! 
BARIŞ
YARKADAŞ (İstanbul) – Terbiyesiz sensin!
ŞAMİL
TAYYAR (Devamla) – Terbiyesizlik yapma, otur yerine! Ahlaksız herif, ahlaksız
herif!
İLKNUR
İNCEÖZ (Aksaray) – Şamil Bey, konuş, konuş. 
BAŞKAN
– Sayın milletvekilleri…
ŞAMİL
TAYYAR (Devamla) – En sonunda hatırladın değil mi CHP’li olduğunu? En sonunda
hatırladın.
BARIŞ
YARKADAŞ (İstanbul) – Ben hep CHP’liydim, hep CHP’liydim. Senin gibi DSP’nin
kapısında dolaşmadım.
ŞAMİL
TAYYAR (Devamla) – Sen, bir televizyon kanalında, televizyona bağlanıp sana
“CHP’li” dediğim zaman bunu bir hakaret olarak kabul ettin.
BARIŞ
YARKADAŞ (İstanbul) – Ben “CHP üyesi değilim.” dedim o zaman.
ŞAMİL
TAYYAR (Devamla) – Allah’ın sopası yok ki bugün CHP sıralarında oturuyorsun.
Bak, bugün CHP sıralarında oturuyorsun. (AK PARTİ sıralarından alkışlar)
BARIŞ
YARKADAŞ (İstanbul) – Ben hep CHP’liydim.
ŞAMİL
TAYYAR (Devamla) – Niye o zaman onu hakaret olarak kabul ettin?
BARIŞ
YARKADAŞ (İstanbul) – Senin gibi 28 Şubatta Ecevit’in kapısında dolaşmadım.
BAŞKAN
– Sayın milletvekilleri… 
BARIŞ
YARKADAŞ (İstanbul) – 28 Şubatta Ecevit’in kapısında dolaşıyordun. 
ŞAMİL
TAYYAR (Devamla) – Bakın, ben konuşuyorum, sözcünüz çıkar konuşur. 
BARIŞ
YARKADAŞ (İstanbul) – Hikâye anlatma.
BAŞKAN
– Sayın milletvekilleri… 
Sayın
Tayyar, lütfen siz de kullandığınız dile dikkat edin, temiz bir dil kullanın. 
Sayın
milletvekilleri, lütfen, sizler de… İstirham ediyorum…
ENGİN
ALTAY (İstanbul) – Hele şükür Başkan, hele şükür yani.
HAKAN
ÇAVUŞOĞLU (Bursa) – Sayın Tayyar, devam edin lütfen.
ŞAMİL
TAYYAR (Devamla) – CHP İstanbul Milletvekili Onursal Adıgüzel bir “tweet”
atıyor…
AKIN
ÜSTÜNDAĞ (Muğla) – Niye ona söylemiyorsun? Her şeyi söylüyor. 
BAŞKAN
– Herkese söylüyorum, herkese söylüyorum, ona da söylüyorum. 
ŞAMİL
TAYYAR (Devamla) – …diyor ki: “Atatürk Havalimanı’ndaki terör saldırısını ve iş
birlikçileri AKP’yi kınıyor, yaralılara acil şifa, ölenlere Allah’tan rahmet
diliyorum.” Eren Erdem için söylediklerim senin için de geçerli, tekrar
etmeyeceğim ama bir şey söyleyeceğim: Bu arkadaşımızın Paris katliamından sonra
paylaştığı bir “tweet” var, bir de onu okuyacağım. 
ONURSAL
ADIGÜZEL (İstanbul) – Hepsinde de kınıyorum dedim. 
ŞAMİL
TAYYAR (Devamla) – Bakın, Paris’ten sonra şunu yazıyor: “Yeryüzünde insanlığa
yönelen her türlü terörü nefretle kınıyorum. Bu acı tablo karşısında söyleyecek
söz bulmak zor.” Peki, Paris’te yaşayan yurttaşların hassasiyeti senin için
önemli de Türk vatandaşının hassasiyeti önemli değil mi? Orada hayatını kaybeden
insanların ailelerinin hassasiyeti önemli değil mi?(CHP sıralarından
gürültüler)
ONURSAL
ADIGÜZEL (İstanbul) – Orada sizin zorunuza giden “AKP”nin olması, değil mi? Biz
terörü kınıyoruz.
ŞAMİL
TAYYAR (Devamla) – Ya, ancak bu kadar ikiyüzlü olursunuz, ancak bu kadar
ikiyüzlü olabilirsiniz. Niye peki… (AK PARTİ VE CHP sıraları arasında
karşılıklı laf atmalar)
MUSTAFA
ŞÜKRÜ NAZLI (Kütahya) – Sizin gibi milletvekili olmaz olsun! Yazıklar olsun
sana be!
BAŞKAN
– Sayın milletvekilleri, lütfen…
Sayın
Tayyar, lütfen siz de kaba ve yaralayıcı dil kullanmayın, temiz bir dile davet
ediyorum. 
ŞAMİL
TAYYAR (Devamla) – Eyvallah.
ENGİN
ALTAY (İstanbul) – Lütfettiniz Sayın Başkan, nihayet lütfettiniz.
BAŞKAN
– Daha önce de söyledim. 
HAKAN
ÇAVUŞOĞLU (Bursa) – Şamil Bey, son dakikanız, devam edin.
ŞAMİL
TAYYAR (Devamla) – Şunu söyleyeyim: Tabii -cümle uzadı- Gaziantep’le ilgili
söylediklerinizin, iddialarınızın tamamı yalan. Bununla ilgili eğer… 
MAHMUT
TOĞRUL (Gaziantep) – Hangisi yalan?
MUHARREM
ERKEK (Çanakkale) – Hayatın yalan!
ŞAMİL
TAYYAR (Devamla) – Bakın, eğer Gaziantep’te o başarılı operasyonlar olmasaydı
senin İstanbul’daki il binan, Cumhuriyet gazetesi ve birçok yere çok daha kanlı
saldırılar düzenlenebilirdi. 
MAHMUT TOĞRUL (Gaziantep) – Ama bunların hepsinin
bilgisi sizde vardı zaten. Doğru söylüyorsun, patlattıktan sonra durdular.
ŞAMİL TAYYAR (Devamla) - Ama şunu söyleyeyim: Türkiye,
Gaziantep, asla Peşaver olmayacak ama Kandil de olmayacak. Bunu bilin, Kandil
de olmayacak. (AK PARTİ sıralarından alkışlar)
Efendim “IŞİD’le aynı çuvala giriyorsunuz.” diye
konuşuyorsunuz. Biz, IŞİD’le aynı çuvala falan girmedik ama siz, PKK’nın
yatağına girdiniz ve bunun da hesabını bu milletin nezdinde vereceksiniz. (AK
PARTİ sıralarından alkışlar)
Şimdi, IŞİD’le ilgili, bakın, Gaziantep’te 2016 yılı
içerisinde 25 operasyon yapılmış, 259 IŞİD’li yakalanmış. Bu yakalananların
155’i Türkiye Cumhuriyeti vatandaşı, 104’ü yabancı uyruklu. Bakın, bunlardan
156’sı da tutuklanmış.
Ayrıca, diğer operasyonlarda, başta IŞİD’in Gaziantep
sorumlusu Yunus Durmaz olmak üzere de…
(Mikrofon otomatik cihaz tarafından kapatıldı) 
ŞAMİL TAYYAR (Devamla) – …çetenin bütün elebaşları
öldürülmüş ve onlarla da ciddi bir mücadele verilmiştir.
BAŞKAN – Sayın Tayyar, süreniz doldu.
ŞAMİL TAYYAR (Devamla) – Buradan, Gaziantep Valisini
de, Gaziantep Emniyetini de tebrik ediyorum, kutluyorum, Gaziantep’e
selamlarımı sunuyorum. (AK PARTİ sıralarından alkışlar)
İDRİS BALUKEN (Diyarbakır) – Sayın Başkan…
MAHMUT TOĞRUL (Gaziantep) – Sayın Başkan…
ENGİN ALTAY (İstanbul) – Sayın Başkan…
BAŞKAN – Buyurun, Sayın Toğrul’dan başlayalım olmazsa.
MAHMUT TOĞRUL (Gaziantep) – Sayın Başkan, hatip, benim
konuşmam üzerine “Gaziantep’le ilgili verdiğiniz bilgilerin hiçbiri doğru
değil, yalandır.” dedi. İkincisi ise…
BAŞKAN – Buyurun Sayın Toğrul.
İki dakika süre veriyorum sataşmadan dolayı.
IX.- SATAŞMALARA İLİŞKİN KONUŞMALAR (Devam)
6.- Gaziantep Milletvekili Mahmut
Toğrul'un, Gaziantep Milletvekili Şamil Tayyar’ın HDP grup önerisi üzerinde
yaptığı konuşması sırasında şahsına sataşması nedeniyle konuşması
MAHMUT TOĞRUL (Gaziantep) – Sayın hatip şunu inkâr
ediyor mu Gaziantep’te bugün insanların sokağa çıkamaz hâle geldiğini…
ŞAMİL TAYYAR (Gaziantep) – Biz rahat dolaşıyoruz
Gaziantep’te.
MAHMUT TOĞRUL (Devamla) - …Gaziantep’te tüm insanların
hayatlarından endişe ettiklerini ve yine, aynı şekilde, Gaziantep’te binlerce
IŞİD çetesi üyesinin hastanelerde tedavi edildiğini, yine bunlara göz
yumulduğunu. (AK PARTİ sıralarından gürültüler)
ŞAMİL TAYYAR (Gaziantep) – Yazıklar olsun sana!
ABDULKADİR YÜKSEL (Gaziantep) – Yazıklar olsun!
BAŞKAN – Sayın milletvekilleri, müdahale etmeyelim
lütfen, müdahale etmeyelim.
İDRİS BALUKEN (Diyarbakır) – Dinleyin, dinleyin!
MAHMUT TOĞRUL (Devamla) - Bunların geçişine sebep
sizsiniz. 
ŞAMİL TAYYAR (Gaziantep) – Yazıklar olsun!
İDRİS BALUKEN (Diyarbakır) – Sayın Başkan, ama
dinlemiyorlar milletvekilini.
BAŞKAN – Ne yapabilirim, söyledim, kaçtır söylüyorum.
Müdahale etmeyelim sayın milletvekilleri…
MEHMET ERDOĞAN (Gaziantep) – Ne var Gaziantep’te?
MAHMUT TOĞRUL (Devamla) – “Ne var?” değil mi? İnsanlar
sokağa çıkamıyor, AVM’lere gidemiyor. Siz Antep’e gidebiliyor musunuz?
MEHMET ERDOĞAN (Gaziantep) – Hadi oradan! 
ABDULKADİR YÜKSEL (Gaziantep) – Hep beraber gidelim.
AHMET UZER (Gaziantep) – Sen esas gelemiyorsun.
MEHMET ERDOĞAN (Gaziantep) – Sen gidemezsin.
MAHMUT TOĞRUL (Devamla) - Siz burada oturup sadece
konuşuyorsunuz. (AK PARTİ sıralarından gürültüler)
BAŞKAN – Lütfen… Sayın Erdoğan… Sayın Uzer… Lütfen,
müdahale etmeyelim, konuşsun.
MAHMUT
TOĞRUL (Devamla) – Bakın, bugün, dünyanın çeteleri rahatlıkla geliyor
Gaziantep’e ve rahatlıkla sınıra gidiyor, Türk askerine, “Biz karşıda IŞİD
saflarında savaşmaya geliyoruz.” diyor ve bunu söyleyebilecek, dünyada bir algı
oluşturdunuz. Bugün dünyanın hepsi sizin IŞİD’le aynı çuvala girdiğinizi
biliyor. 
MEHMET
ERDOĞAN (Gaziantep) – Karkamış Sınır Kapısı kapalı, haberin yok!
MAHMUT
TOĞRUL (Devamla) - Siz, Gaziantep’teki halktan bihabersiniz. 
MEHMET
ERDOĞAN (Gaziantep) – İftirayla, yalanla dolanla uyduruyorsunuz.
MAHMUT
TOĞRUL (Devamla) - Oraya gidip o halkla bu konuşmaları yapabiliyor musunuz? (AK
PARTİ sıralarından gürültüler) Gidin, biraz Antep’e gidin. 
ABDULKADİR
YÜKSEL (Gaziantep) – Gel, beraber gidelim. Gel, hafta sonunu beraber geçirelim.
MAHMUT
TOĞRUL (Devamla) - Her gün ben oradayım ve sizler Antep’in ne hâle geldiğini,
IŞİD’in nasıl yuvası hâline getirdiğinizi, bunun hesabını vereceksiniz. Bu akan
kanın hesabını vereceksiniz. Ankara Gar Meydanı’nın hesabını vereceksiniz.
Suruç’un hesabını vereceksiniz. Bunun tamamı sizin eserinizdir, bunun tamamı
sizin yarattığınız şeydir. (AK PARTİ sıralarından gürültüler)
ZEHRA
TAŞKESENLİOĞLU (Erzurum) – Ya, gittiğiniz yerden kovuluyorsunuz! Diyarbakır’dan
kovuldunuz, Mardin’den kovuldunuz.
MEHMET
ERDOĞAN (Gaziantep) – Bütün bu terör örgütleri sizden cesaret alıyorlar. IŞİD
de sizden cesaret alıyor. IŞİD’i de siz cesaretlendiriyorsunuz. 
BAŞKAN
– Sayın milletvekilleri, lütfen…
MAHMUT
TOĞRUL (Devamla) – Gaziantep’in bugün artık yaşanamaz bir kent olduğunu
Antep’in tüm yerel basını her gün yazıp çiziyor. Siz biraz dikkatli olsanız,
Antep’e yakışır bir milletvekilliği yapsanız bunu engellemek hepinizin boyun
borcu olur.
Teşekkür
ederim.
MEHMET
ERDOĞAN (Gaziantep) - Terör örgütlerini siz cesaretlendiriyorsunuz. IŞİD’i siz
cesaretlendiriyorsunuz. 
ŞAMİL
TAYYAR (Gaziantep) – Yazıklar olsun! Celal Bey de orada oturuyor, dinliyor.
MEHMET
ERDOĞAN (Gaziantep) – Ne Antep’i ya? Gaziantep’i dilinize doladınız ya.
İDRİS
BALUKEN (Diyarbakır) – Sayın Başkan…
BAŞKAN
– Sayın Baluken, sizin…
İDRİS
BALUKEN (Diyarbakır) – Sayın Başkan, AKP adına konuşan hatip kürsüden HDP
olarak bizim işte, yaşanan katliamlarla ilgili ayrım yaptığımızı, Ankara’daki
bazı katliamları kınamadığımızı ifade etti.
BAŞKAN – Buyurun, size de iki dakika süre vereceğim.
İDRİS
BALUKEN (Diyarbakır) – Meral Danış Beştaş…
BAŞKAN
- Buyurun Sayın Danış Beştaş.
7.- Adana Milletvekili Meral Danış
Beştaş'ın, Gaziantep Milletvekili Şamil Tayyar’ın HDP grup önerisi üzerinde
yaptığı konuşması sırasında Halkların Demokratik Partisine sataşması nedeniyle
konuşması
MERAL
DANIŞ BEŞTAŞ (Adana) – Sayın Başkan, değerli milletvekilleri; doğrusu, dünkü
acı olaydan, katliamdan sonra iktidar partisinin bu rahatlığını ve hâlâ
bağırabilmesini büyük bir hayretle karşıladığımı ifade etmek istiyorum. 
İLKNUR
İNCEÖZ (Aksaray) – Ne rahatlığı ya?
ŞAMİL
TAYYAR (Gaziantep) – Mardin’deki şehitlerimizi de bir an bakayım. 
MEHMET
ERDOĞAN (Gaziantep) – Bugün Mardin’de 2 askerimiz şehit, sebebi kim?
MERAL
DANIŞ BEŞTAŞ (Devamla) - Sanki iktidarda olan muhalefet, bu kadar katliamın
olduğu ülke Türkiye değil, hiçbir sorumluluk üstlenmeden, hiç kimse görevden
alınmadan, hiç kimse istifa etmeden ve olaydan hemen sonra yayın yasakları
koyarak katliamın izlerini de kamuoyundan gizleyen iktidar partisi değilmiş
gibi bir de üste çıkmaya çalışıyorsunuz. Ya, bu katliama ilişkin demin haberler
düştü, yirmi gün öncesinden MİT -sözde, iddiaya göre, ki doğrudur- tıpkı
Suruç’ta olduğu gibi, Diyarbakır’da olduğu gibi, Ankara’da olduğu gibi IŞİD’in
Atatürk Havalimanı’na saldıracağını istihbari bilgi olarak vermiş. Neredeydi bu
ülkenin iktidarı, İçişleri Bakanı neredeydi, Emniyeti neredeydi? Cumhurbaşkanı
her olaya sos oluyor, neredeydi acaba? (AK PARTİ sıralarından gürültüler)
İLKNUR
İNCEÖZ (Aksaray) – Sözünü geri al sen!
HÜSEYİN
BÜRGE (İstanbul) – Ağzını topla!
MEHMET
UĞUR DİLİPAK (Kahramanmaraş) – Siz de her olaya ketçap oluyorsunuz, ketçap.
MERAL
DANIŞ BEŞTAŞ (Devamla) – 46 insan orada can verirken siz neredeydiniz? IŞİD’le
ilgili son konuşacak kişi sizlersiniz. Siz IŞİD’le ilgili konuşma hakkına sahip
değilsiniz. 
YILMAZ
TUNÇ (Bartın) – Ne demek sos oluyor.
MEHMET
MUŞ (İstanbul) – Doğu, güneydoğuda insanları paramparça ederken hiç sesiniz
çıkmıyor.
MERAL
DANIŞ BEŞTAŞ (Devamla) – Siz bir terör örgütünü destekleyip uluslararası alanda
yargılanacak bir partiyi temsil ediyorsunuz. Şu anda Kuveyt Türk, ABD’de
yargılanıyor.
SAİT
YÜCE (Isparta) – Cumhurbaşkanına “Sos oluyor.” diyemezsin, Cumhurbaşkanına öyle
hitap edemezsin, seviyesizce konuşamazsın. Terbiyesiz!
BAŞKAN
– Sayın Yüce, lütfen oturun.
MERAL
DANIŞ BEŞTAŞ (Devamla) – Sizi dinlemiyorum.
MAHMUT
TOĞRUL (Gaziantep) – Otur yerine!
MERAL
DANIŞ BEŞTAŞ (Devamla) – Ve gerçekten bu kadar katliamdan sonra güllük
gülistanlıkmış gibi hâlâ boy göstermenizi de esefle karşılıyoruz.
HÜSEYİN
BÜRGE (İstanbul) – Sen kimin sosusun, onu söyle. Sen PKK’nın sosu musun, onu
söyle.
YILMAZ
TUNÇ (Bartın) – Sen neye sos oluyorsun, sen?
MERAL
DANIŞ BEŞTAŞ (Devamla) – Bizim burada konuşmalarımıza tahammül edememeniz tek
bir görüntüyü hatırlatıyor.
HÜSEYİN
BÜRGE (İstanbul) – Senin hakaretlerine tahammül edemiyoruz.
MERAL
DANIŞ BEŞTAŞ (Devamla) – Herkesi susturmaya çalışıyorsunuz ya, hani ABD’de
Cumhurbaşkanı protestosunda polisler “Aa, uu!” sesleri çıkarıyordu ya aynı
roldesiniz.
SAİT
YÜCE (Isparta) – O cinayetleri o işledi. O cinayeti, İstanbul’daki cinayeti
senin sırtını dayadıkların işledi. Bunu böylece bil.
BAŞKAN
– Sayın Yüce…
İDRİS
BALUKEN (Diyarbakır) – Ya, otur yerine!
MEHMET
UĞUR DİLİPAK (Kahramanmaraş) – PKK’nın sosu, yürü…
MERAL
DANIŞ BEŞTAŞ (Devamla) – Siz, gerçekleri söylemeyelim diye sadece ses
çıkarıyorsunuz. Bunun hiçbir anlamı yok. Bu sesle bizim sesimizi
susturamayacaksınız.
(Mikrofon
otomatik cihaz tarafından kapatıldı)
HÜSEYİN
BÜRGE (İstanbul) – Sen öyle zannet.
MERAL
DANIŞ BEŞTAŞ (Devamla) – Herkese uyguladığınız sansürü burada kabul
etmeyeceğiz. (HDP sıralarından alkışlar)
YILMAZ
TUNÇ (Bartın) – Sen neyin sosusun, onu söyle.
ZEHRA
TAŞKESENLİOĞLU (Erzurum) – Meral Hanım, Ankara katliamına ses çıkarıyorsunuz da
beslediğiniz terör örgütüne niye ses çıkarmıyorsunuz?
İLKNUR
İNCEÖZ (Aksaray) – Sen kimin sesisin, onu da söyle. Terör örgütünün sesisin.
ENGİN
ALTAY (İstanbul) – Sayın Başkan…
MEHMET
MUŞ (İstanbul) – Sayın Başkan…
BAŞKAN
– Sayın Altay, sırayla geliyorum.
Sayın
Muş, bir saniye…
YILMAZ
TUNÇ (Bartın) – PKK’nın sosu.
İLKNUR
İNCEÖZ (Aksaray) – Sesi aynı zamanda.
BAŞKAN
– Sayın milletvekilleri, istirham ediyorum, lütfen, herkes ağzından çıkan
kelimeye dikkat etsin. Böylesi bir günde bu tartışmalar hiç şık kaçmıyor.
İLKNUR
İNCEÖZ (Aksaray) – Sayın Başkan, hatip o lafları kürsüde söyledi.
MEHMET
UĞUR DİLİPAK (Kahramanmaraş) – Tamam, biz de size diyoruz aynısını, hakaret
etmiyoruz: PKK’nın sosları.
İLKNUR
İNCEÖZ (Aksaray) – Edep yoksunu bir konuşma.
BAŞKAN
– Buyurun Sayın Altay.
ENGİN
ALTAY (İstanbul) – Sayın Başkan, sayın milletvekilleri; bu Parlamentoda
sataşma, laf atmanın bir ritüel olduğunu hep söyledik, tacize dönüşmemek
kaydıyla dedik; bir.
İkincisi: Buradan kötü söz olabilir ama o kürsü
milletindir. O kürsüden hiç kimsenin hiç kimseye hakaret etme hakkı yoktur
Sayın Başkan, küfür hakkı yoktur Sayın Başkan ve daha vahimi şudur: Bu kadar,
benim şimdi ağzıma almak istemediğim kelimeler bu kürsüden dökülürken hatibi
temiz bir dille konuşmaya davet etmemenizden dolayı size de teessüf ediyorum
Sayın Başkan.
İLKNUR İNCEÖZ (Aksaray) – Etti, etti.
HAKAN ÇAVUŞOĞLU (Bursa) – Etti Sayın Başkan.
ENGİN ALTAY (İstanbul) – Çok sonra, çok sonra.
BAŞKAN – Kaç defa söyledim, ısrarla söyledim.
ENGİN ALTAY (İstanbul) – Çok sonra ettiniz, benim
buradaki uyarımdan sonra ettiniz; bu, bir.
BAŞKAN – Öncesinden de söyledim, sonrasında da söyledim
herkes için.
ENGİN ALTAY (İstanbul) – Bu, bir.
BAŞKAN – Hem bu kürsüdeki hem de oradakiler için,
herkes için aynı şeyi söyledim.
ENGİN ALTAY (İstanbul) – Ama olmadı Başkan.
İki: Hatip 3 ayrı milletvekilimize isim vererek açıktan
sataşmanın çok ötesinde ağır hakarette bulunmuştur. Onursal Adıgüzel, İstanbul
Milletvekili ve Barış Yarkadaş, İstanbul Milletvekiline ağır hakarette
bulunmuştur. 
MEHMET UĞUR DİLİPAK (Kahramanmaraş) – Yalansa söylesin.
HÜSEYİN BÜRGE (İstanbul) – Engin Başkan, söylediklerini
söyledi ya.
ENGİN ALTAY (İstanbul) – Bu sebeple, 2 milletvekilimiz
için sataşmadan dolayı söz istiyorum.
İLKNUR İNCEÖZ (Aksaray) – Eren Erdem’e dedi ya.
ENGİN ALTAY (İstanbul) - Eren Erdem’e de hakarette
bulunmuştur. Eren Erdem nasıl olsa biraz sonra on dakika konuşacak ama Eren
Erdem’in şahsında partimize hakaret olarak saydığım için ben de ayrıca söz
istiyorum.
BAŞKAN – Buyurun Sayın Altay. (CHP sıralarından
alkışlar)
İki dakika süre veriyorum.
8.- İstanbul Milletvekili Engin Altay'ın,
Gaziantep Milletvekili Şamil Tayyar’ın HDP grup önerisi üzerinde yaptığı
konuşması sırasında Cumhuriyet Halk Partisine sataşması nedeniyle konuşması
ENGİN ALTAY (İstanbul) – Teşekkür ederim.
Daha vahimi şudur: 40 insan ölmüş, şöyle böyle.
AHMET YILDIRIM (Muş) – 46.
ENGİN ALTAY (Devamla) – 46. 230 yaralı var. Böyle bir
günde…
MAHMUT TOĞRUL (Gaziantep) – IŞİD’i savunuyorlar.
ADNAN BOYNUKARA (Adıyaman) – Yeter, ayıp ya!
ENGİN ALTAY (Devamla) – …gelip bu kürsüden aklınızca ya
da o zat aklı sıra aklanmak için bu kürsüden…
MEHMET ERDOĞAN (Gaziantep) – O “tweet”i atmasın o
zaman. Ölülerimiz varken o “tweet” atılır mı?
KAZIM ARSLAN
(Denizli) – Dinle, dinle!
ENGİN ALTAY (Devamla) – …muhalefet milletvekillerinin
“tweet”lerinden yola çıkarak -ki arkadaşlarımız gerekli cevabı vereceklerdir-
laf ediyor da iktidar partisinin çok sayın milletvekilleri bunu masum, meşru
görüyor; buna çok üzüldüm, buna çok üzüldüm. 
Bu şuna benziyor: Kervan sahibi ölüyormuş, develerinden
helallik istemiş: “Ey develerim!” demiş, “Bunca yıl sırtınızdan para kazandım,
yükümü taşıdınız, sizi susuz bıraktım, aç bıraktım, bana hakkınızı helal edin.”
demiş. 
MEHMET ERDOĞAN (Gaziantep) – Onu CHP’ye mi
söylüyorsunuz?
KAZIM
ARSLAN (Denizli) – Dinle ya!
ENGİN
ALTAY (Devamla) – “Bana hakkınızı helal edin.” demiş. Develer demiş ki: “Ey
sahip! Bütün hakkımız helal, bir hakkımız var ki helal etmeyiz.”
BAŞKAN
– Müdahale etmeyin, lütfen arkadaşlar, müdahale etmeyin. 
ENGİN
ALTAY (Devamla) – “Nedir ey develerim?” demiş.
BAŞKAN
– Sözü olan gelir, kürsüde konuşur, lütfen. 
MEHMET
ERDOĞAN (Gaziantep) – Hakaret edecek.
ENGİN
ALTAY (Devamla) – Edeceğim tabii. 
“Nedir
ey develerim?” demiş. “Bizi yıllarca bir eşeğin peşinden yürüttün.” demişler.
Bu ayıp AKP Grubuna yeter. (CHP sıralarından alkışlar)
SELİM
DURSUN (Sivas) – Yuh be!
ENGİN
ALTAY (İstanbul) – Evet, yuh!
SELİM
DURSUN (Sivas) – Senden daha büyüğü olmaz.
ENGİN
ALTAY (İstanbul) – Demin “Yuh!” diyecektin arkadaşına sen. Onun adını bile
anmadın, çık cevap ver hadi.
ONURSAL
ADIGÜZEL (İstanbul) – Sayın Başkan…
BAŞKAN
– Evet, söz vereceğim. 
Sayın
Onursal Adıgüzel, buyurun. 
ENGİN ALTAY (İstanbul) – Sana eşek demek bile az gelir
be! 
SELİM DURSUN (Sivas) – Haydi be! Seviyesiz!
BAŞKAN
- Sayın milletvekilleri, lütfen… 
ENGİN
ALTAY (İstanbul) – Bir sürü adama “şerefsiz” dedi “namussuz” dedi, duymadınız
mı? 
ŞAMİL
TAYYAR (Gaziantep) – Ben öyle bir şey söylemedim. 
ENGİN
ALTAY (İstanbul) - Bir taneniz bir şey demedi.
ŞAMİL
TAYYAR (Gaziantep) – Ben ispat etmeye bağlı olarak söyledim. İspat
edebilirseniz olabilir. 
İLKNUR
İNCEÖZ (Aksaray) – Hayır, ispat edemez. 
ŞAMİL
TAYYAR (Gaziantep) - İspat ederse mesele yok.
BAŞKAN
– Sayın milletvekilleri…
İLKNUR
İNCEÖZ (Aksaray) – “Haysiyetsizsin.” dedi. “Siz eşeksiniz.” demeye getirdi.
ŞAMİL
TAYYAR (Gaziantep) – O iddiayı da… 
BAŞKAN
– Sayın milletvekilleri…
İLKNUR
İNCEÖZ (Aksaray) – Sayın Başkan, bu Mecliste bu kadar ağır hakaretler gerçekten
Meclisin mehabetine yakışmıyor. 
ENGİN
ALTAY (İstanbul) – Evet, siz kendinize bakın önce. 
BAŞKAN
– Kötü söz sahibine aittir, kim ne derse desin, muhatabını değil hatibi bağlar.

İLKNUR
İNCEÖZ (Aksaray) – Bundan sonra hiçbir şey olmamış gibi devam edemeyiz. 
ENGİN
ALTAY (İstanbul) – Sizi de rezil ediyor, siz de seyrediyorsunuz.
İLKNUR
İNCEÖZ (Aksaray) – Ayıp ya! Bir grup başkan vekilinin ağzından çıkan laflara
bakın. Hayret bir şey!
BAŞKAN
- Buyurun Sayın Adıgüzel.
9.- İstanbul Milletvekili Onursal
Adıgüzel'in, Gaziantep Milletvekili Şamil Tayyar’ın HDP grup önerisi üzerinde
yaptığı konuşması sırasında şahsına sataşması nedeniyle konuşması
ONURSAL
ADIGÜZEL (İstanbul) – Sayın Başkan, değerli milletvekilleri; öncelikle Atatürk
Havalimanı’nda gerçekleşen saldırıyı tekrar lanetliyorum buradan. Ölenlere
Allah’tan rahmet diliyorum ve yaralılara da acil şifalar diliyorum. 
ŞAMİR
TAYYAR (Gaziantep) – Fransa’da ölenler için de. 
ONURSAL
ADIGÜZEL (Devamla) - On dört yıldır iktidardasınız. Ne yazık ki hiçbir
sorumluluğu üzerinize almıyorsunuz. Havuz medyanızla, bütün kalemşorlerinizle
bizi hedef göstermeye çalışıyorsunuz. (AK PARTİ sıralarından gürültüler) 
MEHMET
UĞUR DİLİPAK (Kahramanmaraş) – Sen kendine bak.
ONURSAL
ADIGÜZEL (Devamla) - Yaşadığımız süreci size özetliyorum: Son bir yılda 300’e
yakın vatandaşımız hayatını kaybetti. Bunların kanı sizin ellerinizde. Ne yazık
ki hesap vermiyorsunuz. 300’e yakın insanımız öldü. Dediniz ki: “Fırat’ın
kenarında koyun kaybolsa bunun mesulü biziz. Biz hesabını sorarız.” Nerede? 
HÜSEYİN
BÜRGE (İstanbul) – Kendi milletini sevemez misin sen ya?
ONURSAL
ADIGÜZEL (Devamla) - 300 insanımız öldü. Dün 44 vatandaşımız hayatını kaybetti.
Neden hesap sormuyorsunuz? 
Burada
bize şeref dersi verenler paralelcilerin ellerine tutuşturduğu belgelerle
kitaplar yazıyordu. Bugün de kendilerini yalanlıyorlar “Yanlış yazmışız.”
diyorlar. Bunun hesabını da versinler önce. 
ŞAMİL
TAYYAR (Gaziantep) – Hiç kimsenin öyle bir şey söylediği yok. O kitapların
sonuna kadar arkasındayım, bütün iddiaların da arkasındayım. Yalan söyleme,
kimsenin öyle bir lafı yok. 
ONURSAL
ADIGÜZEL (Devamla) - Şeref dersi öyle verilmez, buradan verilir. Dün, sizin
milletvekilleriniz attıkları “tweet”lerle kimi hedef gösterdi? Bunu hep
birlikte anlatın. (AK PARTİ sıralarından gürültüler)
HÜSEYİN
BÜRGE (İstanbul) – O “tweet”leri sil Fransızsever!
ŞAMİR
TAYYAR (Gaziantep) – Kim o sözü söylemiş? Yalan söylüyorsun!
BAŞKAN
– Sayın Tayyar, lütfen, buyurun oturun yerinize. 
ONURSAL
ADIGÜZEL (Devamla) – Ben bu ülkenin milletvekiliyim, bu ülkenin vatandaşıyım.
Eğer terör can alıyorsa bunun hesabını size sorarım. IŞİD’i de PKK’yı da lanetlerim
ama dünyanın neresinde bir vatandaşımızın başına kötü bir olay gelirse, teröre
kurban edilirse bunu da buradan lanetlemekten çekinmem.
HÜSEYİN
BÜRGE (İstanbul) – Fransa’ya…
ONURSAL ADIGÜZEL (Devamla) - Siz de sorumluluğunuzu
başkasının üstüne atmak için trollerinizle, bütün gücünüzle algıyı değiştirmeye
çalışmayın. Bu ülkenin annelerini adli tıpların önünde çocuklarını teşhis etmek
zorunda bırakmayın…
(Mikrofon
otomatik cihaz tarafından kapatıldı) 
ONURSAL
ADIGÜZEL (Devamla) – …mahkeme önlerinde adalet aramak zorunda bırakmayın… 
İLKNUR
İNCEÖZ (Aksaray) – Attığın “tweet”in suçluluk psikolojisiyle konuşuyorsun.
Yazık! 
ONURSAL
ADIGÜZEL (Devamla) – …bu hesabı verin, gelin… Defalarca “Terör araştırılsın.”
dedik, “Elinizi taşın altına koyun.” dedik, neden koymadınız? (CHP sıralarından
alkışlar)
BAŞKAN
– Buyurun Sayın Adıgüzel.
MEHMET
UĞUR DİLİPAK (Kahramanmaraş) – Hadi git! Fransa seni bekliyor, git! 
HÜSEYİN
BÜRGE (İstanbul) – Attığın “tweet”lere bak.
BAŞKAN
– Sayın Yarkadaş, size de iki dakika süreyle söz veriyorum, ama lütfen yeni bir
sataşmaya meydan vermeyelim.
Buyurun.
10.- İstanbul Milletvekili Barış
Yarkadaş'ın, Gaziantep Milletvekili Şamil Tayyar’ın HDP grup önerisi üzerinde
yaptığı konuşması sırasında şahsına sataşması nedeniyle konuşması
BARIŞ
YARKADAŞ (İstanbul) – Şamil Tayyar katıldığımız bir televizyon programı
üzerinden demagoji yapmaya çalışıyor. 
Ben
o televizyon programında Beyaz TV’deydim ve Şamil Tayyar’ın Fethullahçı çeteden
istihbarat alarak yazdığı kitapları anlatıyordum. O gün, cebimde bu kart vardı,
gazeteci kartıydı, basın kartıydı…
ŞAMİL
TAYYAR (Gaziantep) – Yalan söylüyorsun!
BAŞKAN
– Sayın Tayyar, lütfen müdahale etmeyin, gerekirse kalkar cevabını verirsiniz.
Lütfen…
BARIŞ
YARKADAŞ (Devamla) – …gazeteci olarak konuşuyordum ve Şamil Tayyar’ın
Fethullahçı çetenin polislerinden aldığı kitapları anlatıyordum, Ergenekon’un
ve Balyoz’un nasıl bir yalan olduğunu anlatıyordum. 
Şimdi,
Şamil Tayyar o kitaplardan dolayı yargılanacak çünkü 10 kitap yazdı, 10’u da
yalan çıktı. 
Yargıtay
“Ergenekon diye bir örgüt yoktur.” dedi, Şamil Tayyar’ın yalancılığı da böylece
tescillendi. (CHP sıralarından alkışlar)
Sadece
o mu tescilledi? Hayır. Cumhurbaşkanı Erdoğan, Fethullahçı çeteyle yaptığı iş
birliği sonucunda “aldatılmışız” dedi, “kandırılmışız” dedi, böylece Şamil
Tayyar’ın da kim tarafından kandırıldığı ve aldatıldığı da ortaya çıkmış oldu. 
Şimdi,
Şamil Tayyar bana diyor ki: “Efendim, o gün CHP’liyim demiyordun.” CHP üyesi
değildim ama Cumhuriyet Halk Partisini her koşulda savunan bir gazeteciydim.
ŞAMİL
TAYYAR (Gaziantep) – Ama kendine hakaret olarak görüyordun, “Ben CHP’li
değilim, gazeteciyim.” diyordun.
BARIŞ
YARKADAŞ (Devamla) – 28 Şubatta asker bildiri yayınlarken, cebimdeki bu kartla
“Kışlalar sizinse, meydanlar bizimdir.” diyordum, Şamil Tayyar o zaman kapağı
DSP’ye atmaya çalışıyordu, acaba Ecevit’in yanında olurum da ben de buradan bir
faydalanabilir miyim diye. (AK PARTİ sıralarından gürültüler)
AKP
ne zaman iktidara geldiyse birdenbire muhafazakâr olduğunu hatırladı. Ben dün
neredeysem bugün de oradayım, yarın da orada olacağım.
Teşekkür
ediyorum. (CHP sıralarından alkışlar)
ŞAMİL
TAYYAR (Gaziantep) – Sayın Başkan…
MEHMET
MUŞ (İstanbul) – Sayın Başkan…
BAŞKAN
– Bir saniye…
Sayın
Muş, size söz vereceğim ancak bir hatırlatmayı yapmak istiyorum.
Sayın
milletvekilleri, İç Tüzük’ün 60’ıncı maddesine göre konuşmanın Genel Kurula
hitaben yapılacağı, 65’inci maddesine göre hatibin sözünün kesilemeyeceği, 66
ve 67’nci maddelerine göre hatibin sözünün ancak Başkan tarafından
kesilebileceği, yine 60’ıncı maddeye göre sözü Başkanın vereceği, 67’nci
maddeye göre temiz bir dil kullanılması gerektiği çok açık bir şekilde
belirtilmiştir. Dolayısıyla söz almadan konuşulmamasını, hatibin sözünün
kesilmemesini ve karşılıklı konuşulmamasını, lütfen, istirham ediyorum. Aynı
şekilde, konuşmaya ilişkin -varsa- itirazın da söz almak suretiyle kürsüde
yapılacağını bir kez daha belirtmek istiyorum. Azami hassasiyetle hepinizin
dikkatini istirham ediyorum.
Teşekkür
ediyorum.
MEHMET
MUŞ (İstanbul) - Sayın Başkan…
BAŞKAN
- Sayın Muş, buyurun. Ne için?
MEHMET
MUŞ (İstanbul) - Şimdi, iki sataşma var burada; ben birincisinde söz istedim,
beklettiniz beni. 
Birincisi
şu: Biz…
BAŞKAN
- Tek bir sataşmada çözeceğiz yalnız. 
ŞAMİL
TAYYAR (Gaziantep) - Sayın Başkan, direkt ismim zikredildi. Buradan söz almak
istiyorum. 
BAŞKAN
- Size söz vereceğim, tamam. 
MEHMET
MUŞ (İstanbul) - Uluslararası mahkemede yargılanacak bir partiyi temsil
ettiğimizi iddia eden “tweet”teki…
BAŞKAN
- Tamam, buyurun, iki dakika süre veriyorum size de. (AK PARTİ sıralarından
alkışlar)
Lütfen,
toparlayalım, yeni bir sataşmaya mahal vermeyelim.
11.- İstanbul Milletvekili Mehmet Muş'un,
Adana Milletvekili Meral Danış Beştaş’ın sataşma nedeniyle yaptığı konuşması
sırasında Adalet ve Kalkınma Partisine sataşması nedeniyle konuşması
MEHMET
MUŞ (İstanbul) - Sayın Başkan, değerli milletvekilleri; burada muhalefet,
tabii, eleştirilerini ortaya koyuyor ama Sayın Altay her konuştuğumuz zaman
temiz dilden…
ENGİN
ALTAY (İstanbul) - Teşbih, teşbih yaptım ben. Size deve mi demek istedim?
MEHMET
MUŞ (Devamla) - …“Ya, bu hakaret olmasın. Şunda ağır konuştu.” gibi ifadeler
kullanır. 
ENGİN
ALTAY (İstanbul) - Evet, canıma tak etti kardeşim, ne yapayım? “Namussuz,
şerefsiz…”
MEHMET
MUŞ (Devamla) - Şimdi, Sayın Tayyar direkt hakaret etmiyor, diyor ki: “Böyle
bir iddia ortaya attınız. Bu iddiayı eğer ispat etmezseniz…”, geri kalanını
sayıyor. 
ENGİN
ALTAY (İstanbul) - Sonra tekrar “şerefsiz” dedi, sonra tekrar başka bir
arkadaşımıza söyledi. 
MEHMET
MUŞ (Devamla) - Ederse bu laflar boşa çıkar, ederse kimsenin alınması gereken
bir nokta yok. Adama “şerefsiz” demiyor, “haysiyetsiz” demiyor. 
ENGİN
ALTAY (İstanbul) - Sonra dedi Mehmet, aç tutanakları bak, bir başka arkadaşa
söyledi. 
MEHMET
MUŞ (Devamla) - Bu iddiayı diyor. Diyor ki…
AKIN
ÜSTÜNDAĞ (Muğla) - Temiz dil, temiz dil…
MEHMET
MUŞ (Devamla) - “IŞİD’e AK PARTİ’nin destek olduğunu söylüyor, iş birliği
yaptığını söylüyor. Ya bunu, bu iddiayı ispatlamazsan namussuz, şerefsizsin.”
diyor. İspatlarsan boşa çıkar bu. 
TÜRABİ
KAYAN (Kırklareli) - Temiz bir dil mi bu?
MEHMET
MUŞ (Devamla) - Söylediği bu. Ama kalkıp da buradan bizleri başka bir şeye
-Sayın Tayyar size cevap verecektir- benzetmek bir grup başkan vekiline
yakışmaz. Tecrübenize de yakışmaz, size de yakışmaz Sayın Altay, size yakışmaz.
ENGİN
ALTAY (İstanbul) - Hak etti, hak etti.
MEHMET
MUŞ (Devamla) - Şimdi, yani, buradan…
ENGİN
ALTAY (İstanbul) - O kürsüden her ağzına geleni söyleyemez, onu öğrenecek…
MEHMET
MUŞ (Devamla) - …IŞİD’in vahşetine ses çıkararak PKK’nın vahşetini görmezlikten
gelmeyeceğiz. IŞİD’in de -az önce Şamil Bey ifade etti- Allah belasını versin,
PKK’nın da Allah belasını versin. İkisi de eli kanlı terör örgütleridir. 
Bakın,
çok değil, daha dün tek kelime edilmedi burada PKK’ya, daha dün. Bakın, bu
roketler nereden çıktı, havan mermileri, nereden? Şırnak Belediyesinden.
Bunlar, sokakları aydınlatmak için kullanılacak kandiller değiller, sokak
lambalarına takmıyorlar bunları. Bir belediyenin bodrum katında bunlar ne
arıyor? Kimin bu belediye? Ne arıyor burada onlar? Bunlar hediyelik eşya mı? Ne
bu roketler? 
AYTUN
ÇIRAY (İzmir) – Biz de size onu soruyoruz.
NURHAYAT
ALTACA KAYIŞOĞLU (Bursa) – Onların içine girerken sizin eliniz armut mu
topluyordu?
MEHMET
MUŞ (Devamla) – Bu silah ne? Terörle arasına mesafe koyacak olanlar önce bu
roketlerin hesabını verecekler. Bu roketlerin orada ne aradığının, bunun
hesabını gelip bu Meclise, bu millete verecekler. Adli makamlar zaten bunun
hesabını soracak. Ondan sonra, gelip terör örgütlerinden bahsedecekler. 
ÇAĞLAR
DEMİREL (Diyarbakır) – Sokağa çıkma yasağı var, kimsenin oraya gitmesine izin
vermiyorsunuz. 
MEHMET
MUŞ (Devamla) – Genel Kurulu saygıyla selamlıyorum. (AK PARTİ sıralarından
alkışlar) 
BAŞKAN
– Sayın Tayyar… 
ŞAMİL
TAYYAR (Gaziantep) – Efendim, sataşmadan söz istiyorum. 
BAŞKAN
– Buyurun efendim, iki dakika. (AK PARTİ sıralarından alkışlar) 
Lütfen
yeni bir sataşmaya meydan vermeyelim. 
12.- Gaziantep Milletvekili Şamil
Tayyar'ın, İstanbul Milletvekili Barış Yarkadaş’ın sataşma nedeniyle yaptığı
konuşması sırasında şahsına sataşması nedeniyle konuşması
ŞAMİL
TAYYAR (Gaziantep) – Teşekkür ederim Sayın Başkan. 
10
kitabım var yayımlanmış. Bu kitaplarımdan sadece 1’i Ergenekon’la doğrudan
ilgilidir, diğeri de çok zorlarsanız onun devamı gibi kabul edilebilir, toplam
2’dir. Şimdi, belli ki kitaplarımı okumamış. 10 kitabın tamamının da…
BARIŞ
YARKADAŞ (İstanbul) – Okunmaya değer bir şey yok ki, neden okuyayım?
ŞAMİL
TAYYAR (Devamla) – Ya, saçmalama! Sen konuştun, ben de burada konuşuyorum. 
8
kitabımın bununla hiçbir alakası yok. Şimdi, burada, gelip bizatihi yalancılığı
yapan sensin. 10 kitabın 8’inin Ergenekon’la alakası yok. Demek ki sen bunları
okumamışsın. 
BARIŞ
YARKADAŞ (İstanbul) – Okunacak bir şey olsaydı okurdum. 
ŞAMİL
TAYYAR (Devamla) – Eğer okusaydın feyzalırdın ve burada da saçmalamazdın. 
Şunu
söyleyeyim: Eğer, burada, bir Fethullahçı cemaat örgütünün verdiği bilgilerle
iş birliğinden söz ediyorsak o iş birliği yapanlar şu anda senin partinde,
beraber siyaset yapıyorsunuz. 
TÜRABİ
KAYAN (Kırklareli) – Sen DSP’den niye çark ettin? 
ŞAMİL
TAYYAR (Devamla) – Kimin, ne zaman, nerede, hangi dehlizlerde, kirli
ilişkilerin içerisinde olduğunu çok iyi biliyoruz. Geldiniz, burada demokratlık
dersi vermeye çalışıyorsunuz. 
MUSTAFA
SEZGİN TANRIKULU (İstanbul) – Söylemezsen alçaksın! 
ŞAMİL
TAYYAR (Devamla) – Darbecilerle beraber iş birliği yapanların hangi dehlizde ne
tür fırıldak çevirdiklerini, bugün nerede olduklarını biz çok iyi biliyoruz.
Ama, şunu söyleyeyim…
MUSTAFA
SEZGİN TANRIKULU (İstanbul) – Söylemezsen alçaksın! 
BARIŞ
YARKADAŞ (İstanbul) – Bunu ispatlamazsan şerefsiz, haysiyetsizsin! 
NECATİ
YILMAZ (Ankara) – Söyle o zaman, söyle. 
ŞAMİL
TAYYAR (Devamla) – Bakın, bir saniye… 
BAŞKAN
– Sayın milletvekilleri… 
MUSTAFA
SEZGİN TANRIKULU (İstanbul) – Söylemezsen alçaksın! 
BARIŞ
YARKADAŞ (İstanbul) – Bu kadar açık söylüyorum, bunu ispatlamazsan şerefsiz,
haysiyetsizsin! 
ŞAMİL
TAYYAR (Devamla) – AK PARTİ’nin IŞİD’le ilişkisi olduğunu söylemek basit bir
iddia mıdır? 
MUSTAFA
SEZGİN TANRIKULU (İstanbul) – Söylemezsen alçaksın! Söylemezsen alçaksın! 
BAŞKAN
– Sayın milletvekilleri, müdahale etmeyelim. 
ŞAMİL
TAYYAR (Devamla) – Siz bunu söyleyeceksiniz, ondan sonra kalkıp konuşacaksınız.

Son
cümle şunu söyleyeyim, bakın, son cümle şunu söyleyeyim: Demek ki eğitim,
diploma her şeyi halletmiyor. 
MUSTAFA
SEZGİN TANRIKULU (İstanbul) – Söylemezsen alçaksın! 
ŞAMİL
TAYYAR (Devamla) – Eğitim cehaleti alıyor, eşeklik baki kalıyor. (AK PARTİ
sıralarından alkışlar) 
BAŞKAN
– Birleşime on dakika ara veriyorum. 
Kapanma Saati: 17.19
ÜÇÜNCÜ OTURUM
Açılma Saati: 17.33
BAŞKAN: Başkan Vekili Ahmet AYDIN
KÂTİP
ÜYELER: Mücahit DURMUŞOĞLU (Osmaniye), Emre KÖPRÜLÜ (Tekirdağ)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 109’uncu Birleşiminin Üçüncü
Oturumunu açıyorum.
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Gaziantep'te IŞİD'in bütün faaliyetlerinin
açığa çıkarılması ve gerekli tedbirlerin alınması amacıyla verilmiş olan
(10/238) esas numaralı Meclis Araştırması Önergesi’nin, Genel Kurulun 29
Haziran 2016 Çarşamba günkü birleşimde ön görüşmelerinin yapılmasına ilişkin
önerisi (Devam)
BAŞKAN -
Halkların Demokratik Partisi Grubu önerisi üzerindeki görüşmelere kaldığımız
yerden devam ediyoruz. 
Öneri lehinde
ikinci konuşma İstanbul Milletvekili Eren Erdem’e aittir.
Buyurun Sayın
Erdem. (CHP sıralarından alkışlar)
EREN ERDEM
(İstanbul) – Sayın Başkan, değerli milletvekilleri; hepinizi saygıyla
selamlıyorum.
Sataşmalara
cevap vermeyeceğim. Cevaba layık insanlar vardır, layık olmayan insanlar
vardır. Sadece, burada yapacağım konuşmanın içeriğine göre konuşmamı yapacağım.
Değerli
arkadaşlar, IŞİD dünyanın başına musallat olmuş tehlikeli bir terör örgütü ve
maalesef Türkiye'de de yapılanmakta olan, hücre evleri olan, bu hücre evleri
takip altında olan, hakkında -yanlış biliyorsam düzeltme hakkı bakidir,
bildiğim kadarıyla söylüyorum- 14 ayrı soruşturma olan -iller bazında, mesela
İstanbul soruşturması ayrı, Van ayrı, Antep ayrı, Urfa’daki soruşturma…- ve tüm
bu soruşturmalarda Emniyet tarafından teknik takipler yapılmış olan, bu teknik
takipler sonucunda da birtakım teknik verilerle, çok rahatlıkla kamuoyunun
ulaşabildiği teknik verilerle IŞİD’in Türkiye'de somut bir yapılanma içinde
olduğu tescilli olan bir terör örgütüdür.
Arkadaşlar,
geçtiğimiz gün, biliyorsunuz, Ankara’da yaşanan gar saldırısının iddianamesi
yayımlandı. İddianame yayımlandı, ben şöyle size göstereyim. İddianamenin
birinci şüphelisi -ismini zikretmeyeceğim- İ.B., birinci şüphelisi. 
Arkadaşlar,
birinci şüpheli şu suçlardan dolayı iddianamenin başşüphelisi sıfatıyla dosyaya
girmiş: İ.B., anayasal düzeni ortadan kaldırmaya teşebbüs etmek, kasten
öldürmeye teşebbüs, terör örgütü üyeliği… Yani terör örgütünden kasıt IŞİD
üyeliği.
Şimdi
arkadaşlar bakınız, tamamında “gizli” ibaresi bulunan şu belgelerde İ.B.’nin
2011 yılı itibarıyla Türkiye’den Suriye’ye 1.800 militan taşıdığı, bu militanları
üçerli, dörderli gruplar hâlinde götürdüğü, bunları taşırken telefonda “Falanca
petrolün önünde bekleyin. Akşam şu otelde kalın, şurada bekleyin. 10 kişilik
kafile şuraya gelsin.” Bu şekilde, üçerli, dörderli gruplar hâlinde 1.800
teröristi taşıdığı, tamamı teknik takiple izlendiği, tek bir operasyon dahi
yapılmadığı ortadadır arkadaşlar. 
Bakın,
somut bir veri paylaşayım. Mesela diyor ki: “Ben bir adres söyleyeceğim, sizi
oradan alacak araba.” Adresi söylüyor telefonda. Ertesi gün araba gidiyor,
onları alıyor, Suriye’ye götürüyor. Arkadaşlar, nerede emniyet? Adres belli.
Bakın, ben burada 10 bin tane adres tespit ettim. Bu 10 bin tane adres, tamamı…
Buyurun arkadaşlar, bakın, kamuya açık. Bu soruşturmayı paralelciler de
yapmadı, şu anda görevinin başında olan hâkimler, savcılar yürütüyor. Dosyayı
vereyim, inceleyin, beraber görelim içeriğini de arkadaşlar. 
Falanca
otelde… İsmini paylaşmayacağım, Antep’te bir otel. İstanbul’dan telefon ediyor,
diyor ki: “Akşam şu otelde kal. Yarın biz seni arabaya bindireceğiz,
göndereceğiz.” Emniyet biliyor arkadaşlar. Akşam o otelde kalınmış, orada
yatılmış, orada uyunmuş, ertesi gün arabaya bindirilmiş ve gönderilmiş. Şimdi
bunun adı nedir arkadaşlar? Bunun adı nedir? Bu görmezden gelme nedir? 
Şimdi,
arkadaşlar, bakın bu şahsı tanıyorsunuz, değil mi? Bu şahıs serbest. Bu şahsın
adı üç ayrı soruşturmada geçiyor. Bir soruşturmada Afganistan’daki El Kaide
yapılanmasına Türkiye’den militan devşirdiği iddiası var. Bir diğer
soruşturmada Suriye’de Rakka’daki “merkez kamp” dedikleri IŞİD terör örgütünün
merkez kampına Türkiye’den militan gönderdiği tescillenmiş, yapılan
operasyonlarda evinden çıkan silah, mühimmat, patlamaya hazır hâlde tutulan bir
araba… Arkadaşlar, bu kişi serbest. Bir gazeteci, bir akademisyen, bir öğrenci bir
şey söylediği zaman cezaevinde. Nedir arkadaşlar bunun adı? Bu düzenin adını
söyleyebilecek biri var mı değerli arkadaşlar?
Bakın,
IŞİD terör örgütünün dergisi 5’inci sayıyı çıkarmışlar. İlk 4 sayıyı tespit
edemedim, bulamadım. 5’inci sayı, Kur'an-ı Kerim’deki bir ayetikerimeyi
çarpıtarak, onun manasını değiştirerek “Küfredenler ise tağut yolunda
savaşırlar.” ibaresini askerimizin altına koyuyor. Arkasında da bir ifade:
“Firavunun askerleri.” 
Arkadaşlar,
dergi üzerinden örgütleniyor, kitabevlerine dergileri gönderiyor, hücrelerine
gönderiyor. Devletin haberi var, bu derginin basıldığı matbaa dâhil hiçbir yere
operasyon yapılmıyor. 
Bakın
arkadaşlar, Ankara Garı katliamının başfaili İ.B. diyor ki: “Beni bulmak
isteyen buraya gelir.”, adresini veriyor. Nerede arkadaşlar bu adamlar? Niçin
bu adamlar cezaevinde değil değerli arkadaşlar? 
Şimdi, çok iddialı bir ifade kullandı bir milletvekili,
ben cevap vermeyeceğim, sataşma yapmayacağım, “Efendim, ispatlamayan
şerefsizdir, namussuzdur.” dedi. Arkadaşlar, bu komisyonu kurun, eğer ben onu
ispatlamazsam şerefsizim ve namussuzum, bunun da sözünü veriyorum. (CHP
sıralarından alkışlar) On binlerce sayfa belge. Çok basit bir soru arkadaşlar,
çok basit ya: “MİT tırları dosyasındaki gizliliği niye kaldırmıyorsunuz?” Koydunuz
hepsini paralelci kefesine. Ya, içinde öylesi varsa da onu kamuoyu bilsin yoksa
da bilsin. Öyle olmayan da var, öyle olan da var, şu da var, bu da var. Laf
kalabalığı yapıyorsunuz arkadaşlar. “Vallahi de billahi de o tırlar Türkmenlere
gitmiyordu.” diyen sizin bakanınız değil mi değerli arkadaşlar? Aynı zamanda,
geçmiş Sayın Başbakan Davutoğlu, o tırların Türkmenlere gittiğini ifade etmiyor
muydu? Şimdi, bu çelişki üzerine bile arkadaşlar tartışmak yasak. 
Hazreti Ali ile Muaviye arasında yaşandığı iddia edilen
bir hadise arkadaşlar, çok bilindik bir fıkradır. Kûfe, bilirsiniz Ali
taraftarlarının yaşadığı bir kenttir, Şam’da da Muaviye validir. Kûfe’den bir
Arap, devesine biner, dişi deveye, Şam’a gider. Şam’ın girişinde bir Şamlı
gelir der ki: “O deve erkektir ve benimdir.” “Nasıl oluyor ya? Deve benim deve
kardeşim. Nasıl oluyor, ben devenin sırtında geldim buraya.” “Hayır, öyle
değil, gel gidelim bunu halifeye soralım.” Gidiyor Muaviye’ye, Muaviye halkı
topluyor, tarafları dinliyor, diyor ki: “Ben de bu devenin erkek olduğuna ve
Şamlının olduğuna inandım.” Bunun üzerine halka soruyor: “Siz ne diyorsunuz?”
“Evet, evet, deve erkektir ve Şamlınındır.” Bunun üzerine Kûfeli şoka giriyor,
Şamlı deveyi alıp gidiyor. Muaviye de Kûfeliye diyor ki: “Git Ali’ye söyle,
Şam’da dişi deve ile erkek deveyi ayırt edemeyen, Muaviye ne derse ona biat
eden 10 bin adam var, ayağını denk alsın.” Bunun gibi bir hikâyeye döndü
arkadaşlar, biz ne söylersek doğru diyorsunuz, belgeleri görmüyorsunuz. 
Bu Gar katliamı sonrası... Bakın size bir tane belge,
arkadaşlar, bir terör örgütü üyesi, IŞİD teröristi. Bakın, size göstereyim,
burada, gelmiş arkadaş. Bu fotoğraf ne biliyor musunuz, bu fotoğraf? Bu
fotoğraf Suriye’de IŞİD’in kendi teröristlerini tedavi ettirdikten sonra oluşturduğu
veri tabanının arayüzü arkadaşlar. Hani biz hastaneye gittiğimizde bizim bütün
bilgilerimiz çıkıyor ya, Kişisel Verileri Koruma Kanunu kapsamında da artık, o,
hani çok daha derli toplu bir şekilde de muhafaza edilecek. Onun bir benzerini
yapmışlar. Ne diyor biliyor musunuz? “Antep’teki tedavi üssü.” Bu adam gelmiş
arkadaşlar buraya, ağır yaralanmadan dolayı, ateşli silah yaralanmasından
dolayı tedavi olmuş, Emniyet takip etmiş. Fezlekeler de var, belge var, doküman
var, evrak var, ben belgesiz konuşmam arkadaşlar, ben belgelerini gösteriyorum.
Bu adam geliyor, tedavi oluyor burada, daha sonra hastaneden çıkıyor, elini
kolunu sallayarak Suriye’ye gidiyor. Şimdi, gelecek belki de kendini
patlatacak, nereden biliyorsunuz? Arkadaşlar, niçin bir tahkikat yürütülmüyor
bu insanlar hakkında? Çok net sorular bunlar.
Bakın,
bir nokta daha… Denildi ki: “Antep’te böyle bir oluşum yok.” Tamam, bu iddiayı
ispatlamak lazım çünkü bilinen, yaygın görüş böyle bir oluşumun olduğu yönünde.
Yunus Durmaz dosyası arkadaşlar. Yunus Durmaz, Suruç katliamı dâhil… Zaten
bakın, ben şu iddiada değilim: Antep’te bağımsız bir hücre var demiyorum, Antep
ile Adıyaman hücreleri müşterek hücreler. Yani, Dokumacılar iddianamesi ortaya
çıktığında o hücrenin bir uzantısı olarak Antep hücresi vardı, o “İ.B.”
dediğimiz, Ankara Garı saldırısını yapan hücrenin başındaki şahısla hep
müşterek çalıştı bunlar. Diyor ki: “Biz Suruç katliamını beraber yaptık.”
Poliste kaydı var. İfadesi alınıyor, serbest bırakılıyor arkadaşlar. Yazıktır,
günahtır, ayıptır. Niye böyle bir şeye göz yumuluyor arkadaşlar? Bunlar kabul
edilemez. Yunus Emre Alagöz 2011 yılında gözaltına alındı, serbest bırakıldı
arkadaşlar. Adıyaman hücresindeki adamların tamamı gözaltına alındı, serbest
bırakıldı. Arkadaşlar, bu serbest bırakılan adamlar şu ana kadar 300-400 -tam
rakamını bilmiyorum- insanımızı öldürdü. Buna karşı, bu komisyon kurulmalıdır,
bunu araştırmalıyız. 
(Mikrofon
otomatik cihaz tarafından kapatıldı) 
EREN
ERDEM (Devamla) – Son cümle olarak… Yayın yasağı getirmekle yanlış yapıyorsunuz
arkadaşlar. Siz yayın yasağı getirdiğiniz için Hakan Fidan patlamalardan
haberdar olamıyor. Yapmayın arkadaşlar, Hakan Fidan sadece televizyondan
öğreniyor mevzuyu madem, yayın yasağı getirmeyin. (CHP sıralarından alkışlar)
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı, sistemi açıyoruz.
EREN
ERDEM (İstanbul) – Sayın Bostancı, en ufak sataşma yapmadım. 
ADNAN
BOYNUKARA (Adıyaman) – Burada olmayan kişinin ismini niye anıyorsun?
BAŞKAN
– Buyurun Sayın Bostancı.
V.- AÇIKLAMALAR (Devam)
22.- Amasya Milletvekili Mehmet Naci
Bostancı'nın, İstanbul Milletvekili Eren Erdem’in HDP grup önerisi üzerinde
yaptığı konuşmasındaki bazı ifadelerine ilişkin açıklaması
MEHMET
NACİ BOSTANCI (Amasya) – Sayın Başkanım, teşekkürler. 
Sayın
Erdem, IŞİD’e karşı yürütülen mücadele hakkında bazı değerlendirmelerde
bulundu. Türkiye Cumhuriyeti devleti, kamuoyunun da çok yakından bildiği,
televizyon ve gazete haberlerine konu olan birçok başarılı operasyonu
gerçekleştirdi, birçok yerde hücre evlerine baskın yaptı, IŞİD kökenli birçok
canlı bombayı yakaladı. Bütün bunların arkasında Emniyetin yürüttüğü teknik
takibin, çalışmanın büyük payı var. Eğer Sayın Erdem o değerlendirmeleri
yaparken Emniyetin sosyal zemini olan terör örgütlerine karşı nasıl bir
mücadele yöntemi yürüttüğüne ilişkin de bilgi sahibi olsaydı 1.800 teröristi
sürekli olarak bir yerden bir yere götüren, bir yerlerde konaklatan kişinin
niçin hemen enselenmediğini de tahmin edebilir, bilebilirdi. 
(Mikrofon
otomatik cihaz tarafından kapatıldı) 
EREN
ERDEM (İstanbul) – Hâlâ enselenmedi Sayın Başkan, hâlâ enselenmedi. Ne zaman
enselenecekler? 
MAHMUT
TOĞRUL (Gaziantep) – Üç yıl bilgi edinmek için mi takip ediyoruz?
EREN
ERDEM (İstanbul) – Bunun öyle bir şeyi olur mu? 1.800 kişi gitmiş, gelmiş,
kendini patlatmış burada, hâlâ enselenmemiş. Ne zaman enselenecek?
BAŞKAN
– Lütfen tamamlayın.
MEHMET
NACİ BOSTANCI (Amasya) – Emniyet bildiği kişiler marifetiyle bu insanları
kontrol altında tutuyor. Eğer siz 3 kişiyi yakalarsınız operasyon yaptığınızda,
5 kişiyi yakalarsınız ama sürekli “network”ü, oradaki insanları takip
edemezsiniz. Dolayısıyla, sosyal zemini olan teröre karşı mücadelede, teknik
takip, başka tür yöntemler hususunda daha geniş bir perspektifle bakmak ve
siyasi polemik malzemesi de yapmamak gerekir.
Teşekkür
ediyorum. 
MUSTAFA
AKAYDIN (Antalya) – Allah’ından bulsun diye patlayana kadar bekletiyorsunuz
adamı.
ENGİN
ALTAY (İstanbul) – Sayın Başkan…
BAŞKAN
– Sayın Altay, buyurun. 
ENGİN
ALTAY (İstanbul) – Teşekkür ederim Sayın Başkan. 
Tarih
22 Ekim 2015, dönemin Başbakanı Ahmet Davutoğlu, Gaziantep ve Şanlıurfa
mitingleri… “DAEŞ ne kadar nankörse, ne kadar hainse, ne kadar alçaksa PKK da o
kadar alçak, o kadar hain, o kadar korkaktır.” Türk Dil Kurumuna bakıldığında,
“nankör”ün karşılığı “İyilik gördüğü kimseye hainlik yapan, aldığı yardımı
inkâr eden.” demektir. 
Teşekkür
ederim. (CHP sıralarından alkışlar)
MEHMET
NACİ BOSTANCI (Amasya) – Bir kelimeden hareketle imalarda bulunmak uygun bir
değerlendirme değildir Sayın Altay.
ENGİN
ALTAY (İstanbul) – Nereden hareket edeceğiz? “Oradan hareket etme, buradan
hareket etme.” Tabii, tabii.
Ne
nankörlüğü yaptı IŞİD size?
BAŞKAN
– Lütfen sayın milletvekilleri, her konuşmadan sonra yorum yapma gereği
duymayalım. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Gaziantep'te IŞİD'in bütün faaliyetlerinin
açığa çıkarılması ve gerekli tedbirlerin alınması amacıyla verilmiş olan
(10/238) esas numaralı Meclis Araştırması Önergesi’nin, Genel Kurulun 29
Haziran 2016 Çarşamba günkü birleşimde ön görüşmelerinin yapılmasına ilişkin
önerisi (Devam)
BAŞKAN
– Halkların Demokratik Partisi Grubu önerisi aleyhinde ikinci ve son konuşmacı
Malatya Milletvekili Nurettin Yaşar’dır. 
Buyurun
Sayın Yaşar. (AK PARTİ sıralarından alkışlar)
NURETTİN
YAŞAR (Malatya) – Sayın Başkan, değerli arkadaşlar; bir ara konuşsam mı
konuşmasam mı diye düşündüm ama nihayet… (CHP sıralarından “Konuş konuş.”
sesleri) 
Konuşayım
mı? Müsaade ediyor musunuz?
Bizim
ünlü, değerli bir şairimiz var, İsmet Özel, sanıyorum duymuşsunuzdur,
duymayanlara da ben duyurmuş olayım. Onun bir dizesi vardır, “İnsan, hangi
dünyaya kulak kesilmişse öbürüne sağır.” diye. Herhâlde, bizim için mi yazdı,
bugünleri mi öngördü ya da o zaman, onu yazdığı zamanki Meclis de böyle bir
Meclis miydi bilmiyorum ben ama karşılaştığımız manzara beni bu dizeyi okumak
zorunda bıraktı. 
Şimdi,
burası demokrasi mabedi diyoruz, burası bir ülkenin siyasetinin üretildiği ana
mecra, ana merkez diyoruz, burası millî iradenin tecelli ettiği yer diyoruz.
Hatta, bazen burayı kutsayanlarımız bile oluyor. Mekânları kutsamak dinen çok
caiz değil, ben de dindar bir insanım, o yüzden kutsamıyorum ama değerli bir
mekân burası, değerli bir kurum. Burada biraz önce de yaşadığımız gibi, bir
kelime üzerinden, bir fotoğraf üzerinden, bir kesit üzerinden, günlük bir olay
üzerinden siyaset üreteceksek bunun adına “magazinel siyaset” denir, bunun
adına “kesit siyaseti” denir, “fotoğraf siyaseti” denir ama bunun adına
“siyaset” denmez. Siyaset, bir ülkenin temel meseleleri ile geleceğini
ilgilendiren, bölgesini ilgilendiren, varlığını, bekasını ilgilendiren ve
normal hayatlarını kaliteli bir şekilde, o ülkenin insanlarının hayatlarını
kaliteli bir şekilde sürdürmelerini sağlayan, sağlamayı amaç edinen, o konuda
verilen uğraşın adıdır. 
Siyaseti
bir yerde doğru dürüst tanımlarsak belki birçok kavramı yeniden tanımlamamız
gerekecek çünkü değişik kesimlerin, ideolojik, siyasi, dinî, mezhebî kesimlerin
ipoteklerinde kalmış kavramlarımız var, demokrasi gibi, barış gibi, özgürlük
gibi, bağımsızlık gibi -çoğaltabiliriz bunları- hatta, sömürgecilik gibi,
emperyalizm gibi veya unuttuğumuz, “kültür emperyalizmi” diye bir kavram vardı,
onun gibi bazı kavramlarımız var. Dolayısıyla, bağlamından kopmuş, sadece
tekil, güncel, polemik için üretilen siyasetin bu ülkeye bir faydası yok, şu
anda Meclisimize bir faydası olmadığı gibi. Bir konuyu aldığımız zaman bu konudan
ne fayda tahsil ederiz… Yani buna bir işletmeci, bir iş adamı gözüyle de baksak
oradan elde edilecek toplumsal fayda, bireysel fayda, ülkesel fayda, bölgesel
fayda, bundan bağımsız, amaçsız bir şeyi ele aldığımız zaman siyaset kendi
kendini tüketen bir meta hâline dönüşür, anlamından sapar, bağlamından sapar. O
yüzden, bir süreç siyaseti, bağlam siyaseti, bütüncül bir siyaset, kuşatıcı bir
siyaset ve gelecek zamana sari bir siyaset yapmak zorundayız, bu hepimizin
ortak yükümlülüğü. Yani dönüp haddimi aşarak şunu diyebilirdim, demedim, yine
de diyorum: “Ya, ne yapıyoruz arkadaşlar?” filan diyecektim. 
Yani,
alındınız, Engin Bey, kusura bakmayın, kişisel bir şey değil, sataşma da değil.
Ben de yapabilirim, herhangi bir kelimeyi alırım, oradan bir şey çıkarırım.
Bunu bu ülkede yapıyoruz, sürekli yapıyoruz. Kime, ne fayda sağlıyor?
Konuştuğumuz konu IŞİD, DAEŞ.
ENGİN
ALTAY (İstanbul) – Arkadaşına da söyle de dengele, arkadaşına da söyle.
NURETTİN
YAŞAR (Devamla) - Herkese söylüyoruz. 
Biraz
önce Engin Bey, gene söylüyorum, oturduğunuz…
ENGİN
ALTAY (İstanbul) – Ben teşbihte bulundum, çok bilinen bir fıkra.
NURETTİN
YAŞAR (Devamla) - Doğru söylüyorsunuz. 
Yani
“nankör” kelimesinin sözlükteki karşılığını hepimiz öğrendik. Teşekkür ederiz,
bu da bir katkı. Ama, şunu da öğrendik: Engin Bey biraz önce “Burası kürsüdür,
halkın kürsüsüdür, buradan hakaret edilmez, buradan yaralayıcı, incitici, kaba
sözler söylenmez.” diyerek söz aldı oturduğu yerden, geldi buradan,
affedersiniz, “eşek” dedi. Şimdi, bunu sizi tekzip etmek için, yaralamak için,
incitici söz söylemek için söylemiyorum ama gerçekten burası değerli bir kürsü.
Sizi takdir ediyorum, tebrik ediyorum, bir gün dediniz ki: “Arkadaşlar, burada
sataşma olur, polemik olur. Bu bir düzey gerektirir, bir seviye gerektirir, bir
kalite gerektirir ama taciz olmaz, dolayısıyla hakaret olmaz.” Kişilere
yönelik…
ENGİN
ALTAY (İstanbul) – Ben de insanım, ne yapayım! Allah Allah ya!
NURETTİN
YAŞAR (Devamla) - Sizinle ilgili söylemiyorum. Yani biraz sizi bu anlamda
kullanayım, iyi bir şey için kullanılmış olacaksanız. 
MAHMUT
TOĞRUL (Gaziantep) – Çünkü, IŞİD’i kaybettiniz.
NURETTİN
YAŞAR (Devamla) - Burada ne kadar bağırırsak, çağırırsak, ses tonumuzu
ayarlayamayabiliriz, sataşmada bulunabiliriz, polemik yapabiliriz, espri de
yapabiliriz. Sürekli gergin suratlarla, sürekli kavgaya hazır böyle dipçiği
elinde, süngü takmış pozisyonda buraya çıkmanın, konuşmanın bize bir faydası
yok ama bütün bunları yaparken… Hepimizin kişiliği saygındır, hepimizin annesi,
babası, çocukları ailesi vardır ve hepimizin buradaki işimiz, buradaki
görevimiz bir şekilde sonlandıktan sonra çocuklarımıza onurla, gururla
izleteceğimiz bir videomuz, bir görüntümüz olsun istiyorum ben. 
Dün
41 vatandaşımız hayatını kaybetti, vatandaşımız ya da olmayan 41 insan. Hepsinin
de biraz önce söylediğim gibi ailesi var, yakınları var, dostları var,
sevenleri var. 130 civarında insanımız hafif ya da ağır yaralı olarak
hastanelerde tedavi görüyor ve birden, birçok yerden, birçok odaktan, birçok
kurumdan, birçok siyasetten lanetlemeler, başsağlığı dilekleri ve bunlar akın
akın bütün kanallardan, bütün ajanslardan, medyadan hepimizin gözüne, kulağına
aktı; bu bir rutin. Biz yine bir şiddet ve dehşet sarmalının içine düştük, her
zaman olduğu gibi, her şeyi ilk defa yaşıyormuşuz gibi, hiç daha önce böyle bir
şey yaşamıyormuşuz gibi geldik, yine lanetledik, başsağlığı dileğinde bulunduk
ama arkasından gittik, yerimizden, yine kaldığımız yerden devam ettik, hepimiz
aynı şeyi yaptık. Bunu bu ülke hak etmiyor, bunu DAEŞ’i üretenler, IŞİD’i
üretenler, -adını ne koyarsanız koyun- onlar bize gündem dayatmak için, bizim
gündemimizi belirlemek için, bizim o veriler, o datalar üzerinden konuşmamızı
sağlamak için bunu bize dayatıyorlarsa yapacağımız şey buradaki konuşmalar
değil, onların amacına karşı gelmek. Mesela Mecliste grubu bulunan dört
partinin liderleri kalkıp da “Biz bu oyuna gelmeyeceğiz, oyununuzu gördük,
blöfünüzü gördük, bu oyunu oynamayacağız, bu oyuna aracılık etmeyeceğiz, bu
amaca hizmet etmeyeceğiz.” diye bir görüntü verseler, bir fotoğraf verseler kim
ne kaybeder? 
ENGİN
ALTAY (İstanbul) – Keşke, keşke, ah nerede?
NURETTİN
YAŞAR (Devamla) - Kim ne kaybeder? 
Ben,
Mahmut arkadaşımızı tebrik ediyorum yani teröre karşı böyle bir araştırma
önergesi verdiği için onu kutluyorum, kutlamaya değer bir şey. Ama,
beklediğimiz…
MAHMUT
TOĞRUL (Gaziantep) – Layığını yapalım Başkanım. 
NURETTİN
YAŞAR (Devamla) – Evet, aynı şeyi söyleyecektim, layığını yapalım.
Terör
kimden gelirse, kime yönelirse, hangi amacı taşırsa, adı ne olursa, etnisitesi
ne olursa, mezhebi ne olursa, kimin adına, nereden hareket ederse etsin aynı
tonda, aynı volümle, aynı kelimelerle karşı çıkmadığımız müddetçe,
lanetlemediğimiz müddetçe yaptığımız şeyin samimiyetine kimseyi inandıramayız
Mahmut Bey, hiç kimseyi, kimseyi inandıramayız. (AK PARTİ sıralarından
alkışlar) 
MAHMUT
TOĞRUL (Gaziantep) – Önerge verdik diğerleriyle de ilgili. Bunların hepsini siz
reddettiniz, bunu da reddedeceksiniz, bakın, sayın hatip bunu da
reddedeceksiniz. 
HAKAN
ÇAVUŞOĞLU (Bursa) – PKK için de bir önerge bekliyoruz sizden Mahmut Bey. Mahmut
Bey, PKK için de bir önerge bekliyoruz. 
BAŞKAN
– Arkadaşlar, lütfen, lütfen…
NURETTİN
YAŞAR (Devamla) – Bakın, herkes için geçerli bu, ben yapıyorsam benim için de
geçerli. Ben yapıyorsam benim için geçerli, Ahmet Bey yapıyorsa Ahmet Bey için
geçerli, Tahir Ağabey şu genç hâliyle yapıyorsa onun için de geçerli, hepimiz
için geçerli. Bunu yapabildiğimiz zaman bize dokunulunca, bizi harekete
geçirecek zayıf noktalarımız olmayacak. Bunu yapabildiğimiz zaman…
MAHMUT
TOĞRUL (Gaziantep) – Destek vereceksiniz, anlaşıldı.
NURETTİN
YAŞAR (Devamla) – …DAEŞ bomba patlatmayacak. O canlı bombada ölen çocuklar da
nihayet bir anne babanın çocukları, o canlı bombalar da; PKK’dan olsun,
DAEŞ’ten olsun, şundan olsun, bundan olsun fark etmez, onlar da ölmeyecek.
Dolayısıyla, bu ülke hassas noktalarını, zayıf noktalarını tamir etmedikçe ki
bunu tamir edecek olan bizleriz hangi siyaset, hangi muhalefet, hangi iktidar
olursa olsun... 
Burada
anlatacağım bir sürü şey olabilir, bir sürü polemik malzemesi var, yaparım da
hallederim yani beceririm. Ama, kimden, nereden gelirse gelsin aynı
duyarlılıkla, aynı vicdanla, aynı samimiyetle, aynı tonda, aynı kelimelerle
karşı çıkmadığımız müddetçe bizim yaralarımız kaşınır, biz bu belalardan kurtulamayız
ve halk bize rahmet okumaz, halk bize lanet okur. 
Teşekkür
ederim. (AK PARTİ sıralarından alkışlar) 
BAŞKAN
– Çok teşekkür ediyorum. 
Halkların
Demokratik Partisi grup önerisini oylarınıza sunuyorum…
III.- YOKLAMA
(CHP
sıralarından bir grup milletvekili ayağa kalktı)
ENGİN
ALTAY (İstanbul) – Sayın Başkan, yoklama istiyoruz. 
BAŞKAN
– Oylamadan önce bir yoklama talebi vardır, o talebi karşılayacağım. 
Evet
arkadaşlar, isimleri alıyoruz: Sayın Altay, Sayın Aydın, Sayın Yeşil, Sayın
Tümer, Sayın Yedekci, Sayın Hürriyet, Sayın Özdemir, Sayın Arslan, Sayın Arık,
Sayın Özdiş, Sayın Akaydın, Sayın Budak, Sayın Üstündağ, Sayın Purçu, Sayın
Erdem, Sayın Sarıhan, Sayın Yüceer, Sayın Çıray, Sayın Bozkurt, Sayın Balbay. 
Yoklama
için üç dakika süre veriyorum ve yoklama işlemini başlatıyorum. 
(Elektronik
cihazla yoklama yapıldı) 
BAŞKAN
– Toplantı yeter sayısı vardır. 
VIII.- ÖNERİLER (Devam)
A) Siyasi Parti Grubu Önerileri (Devam)
2.- HDP Grubunun, Türkiye Büyük Millet
Meclisi gündeminin “Genel Görüşme ve Meclis Araştırması Yapılmasına Dair
Öngörüşmeler” kısmında yer alan, Gaziantep'te IŞİD'in bütün faaliyetlerinin
açığa çıkarılması ve gerekli tedbirlerin alınması amacıyla verilmiş olan
(10/238) esas numaralı Meclis Araştırması Önergesi’nin, Genel Kurulun 29
Haziran 2016 Çarşamba günkü birleşimde ön görüşmelerinin yapılmasına ilişkin
önerisi (Devam)
BAŞKAN
– Halkların Demokratik Partisi grup önerisini oylarınıza sunuyorum: Kabul
edenler… Kabul etmeyenler… Öneri kabul edilmemiştir. 
Cumhuriyet
Halk Partisi Grubunun İç Tüzük’ün 19’uncu maddesine göre verilmiş bir önerisi
vardır, okutup işleme alacağım ve oylarınıza sunacağım. 
3.- CHP Grubunun, 29/6/2016 tarihinde Grup
Başkan Vekili İstanbul Milletvekili Engin Altay tarafından, son dönemde
yüzlerce yurttaşın ve güvenlik personelinin yaşamını yitirmesiyle sonuçlanan
terör saldırılarına zemin oluşturan yanlış politikaların tespit edilmesi, terör
saldırılarının önlenememesinin nedenlerinin araştırılması amacıyla verilmiş
olan Meclis araştırması önergesinin, Genel Kurulun 29 Haziran 2016 Çarşamba
günkü birleşimde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi
Türkiye Büyük Millet Meclisi Başkanlığına
Danışma
Kurulu; 29/6/2016 Çarşamba günü (Bugün) toplanamadığından, grubumuzun aşağıdaki
önerisinin, İç Tüzük’ün 19 uncu maddesi gereğince Genel Kurulun onayına
sunulmasını saygılarımla arz ederim.
 Engin
Altay 
 İstanbul
 Grup
Başkan Vekili
Öneri:

İstanbul
Milletvekili ve Grup Başkanvekili Engin Altay tarafından, "Son dönemde
yüzlerce yurttaşımızın ve güvenlik personelimizin yaşamını yitirmesiyle
sonuçlanan terör saldırılarına zemin oluşturan yanlış politikaların tespit
edilmesi, terör saldırılarının önlenememesinin nedenlerinin araştırılması"
amacıyla 29/6/2016 tarihinde Türkiye Büyük Millet Meclisi Başkanlığına verilmiş
olan Meclis araştırma önergesinin (696 sıra no.lu) Genel Kurulun bilgisine
sunulmak üzere bekleyen diğer önergelerin önüne alınarak 29/6/2016 Çarşamba
günlü birleşimde sunuşlarda okunması ve görüşmelerinin aynı tarihli
birleşiminde yapılması önerilmiştir.
BAŞKAN
– Cumhuriyet Halk Partisi Grup önerisi lehinde ilk söz Manisa Milletvekili
Özgür Özel.
Buyurun
Sayın Özel. (CHP sıralarından alkışlar)
ÖZGÜR
ÖZEL (Manisa) – Sayın Başkan, değerli milletvekilleri; hepinizi saygıyla
selamlıyorum. Dün akşam İstanbul Atatürk Havalimanı’nda yaşanan bombalı
saldırıda hayatını kaybedenlere Allah’tan rahmet, yaralılara acil şifalar
diliyoruz ve yaralıların daha fazlasının hayatını kaybetmemesini ümit ediyoruz,
onlar için de dua ediyoruz.
Bugün
burada Cumhuriyet Halk Partisi olarak bir grup önerisi getirdik. Aslında bu
grup önerisi konusunda biraz önce Adalet ve Kalkınma Partisinden konuşan son
hatip konuştuğunda bir yerde umutlandım. “Benzer bir grup önerisi biraz önce
oylandı, acaba Adalet ve Kalkınma Partisi, ‘evet’ oyu kullanacak mı?” dedim. Bu
mümkün olmadı ama CHP’nin grup önerisinde eğer “evet” oyu kullanırsanız şunu
yapma imkânı bulacağız: İç Tüzük’e göre yine çoğunluğu Adalet ve Kalkınma
Partililerden oluşan bir Meclis araştırma komisyonu kurulacak. Terörü… Bu
noktaya nasıl geldik? Özellikle son bir yıldır Türkiye’de ne oluyor? Her türlü
iddiayı, her türlü bağlantıyı ve buna karşı dört partinin birlikteliğiyle çözüm
önerilerini hem Hükûmete hem devletin tüm kurum ve kuruluşlarına katkı da
sağlayabilecek şekilde bir komisyon kurulmasını teklif ediyoruz. Aslında bunu
biz ilk kez yapmıyoruz. Övünmek için söylemiyorum ama geçen sene 7 Haziran
akşamı bir seçim sonucuna karşı Adalet ve Kalkınma Partililer “Millet kaosu
seçti.” diye “tweet”ler atıp hiçbirimiz anlam veremezken, takip eden süreçte
Suruç’ta bir canlı bomba 32 kişinin hayatına mal olduğunda, 32 evladımızın
bedenleri paramparça olduğunda, 70 milyonun yüreklerine ateş düştüğünde biz
Meclisi olağanüstü toplantıya çağırıp bu konuda bir araştırma komisyonu
kurulmasını önermiştik. Buna iktidar partisi “hayır” oyu verdiği için herkes
gerisin geriye, seçim bölgelerine gitti ve gittiğimiz yerlerde yeni taziyelere
gitmek zorunda kaldık. O günden bugüne kadar 11 tane bombalı terör saldırısı
yaşandı bomba yüklü araçlar ya da canlı bombalarla. O 11 saldırının sonucunda,
273 kişi hayatını kaybetti, ayrıca, Suruç saldırısı, arkasından yaşanan ve her
geçen gün şiddetin ve terörün tırmandığı süreçte 700’ün üzerinde de şehidimiz
var; geçtiğimiz gün, dün resmî makamlarca açıklanan. Eğer biz o gün bu Meclis
olarak bir irade koyabilmiş olsaydık, araştırabilseydik, belki bunlar
yaşanmıyor olacaktı. Bu Meclisin sicili bu anlamda fevkalade kötü, iktidar
partisinin sicili çok kötü. 
“Hekime
karşı şiddeti araştıralım.” 10 kez önerilmiş, Gaziantep’te Doktor Ersin
kardeşimizin böğrüne bıçak girip çıktıktan sonra 11 kere, gelip burada o
komisyonu kurduk. 
Türkiye
uluslararası camiada rezil oldu doping skandallarıyla, 7 kez önerdik, ancak
Kırkpınar başpehlivanında ve olimpiyat şampiyonu kızımızda doping çıkınca
geldiniz, “Onu araştıralım.” dedik. 
Soma
Komisyonunu Soma faciasından sonra kurdunuz.
“IŞİD’in
ve diğer terör örgütlerinin yaptıklarına karşı bu Meclis ortak bir tavır
sergilesin”i her dediğimizde karşı çıktınız. 
Ama
bildiğiniz bir şey var: Bir patlama, bir cinayet, bir saldırı ardından, “Hadi,
birlikte oturalım, terörü kınayan bir bildiri imzalayalım.” Cumhuriyet Halk
Partisi olarak, gün geldi, bu tip bildirilere de, Türkiye’nin birlik, beraberlik
içinde, Parlamentonun bir bütünlük içinde cevap vermesi ümidiyle bir imza da
attık. Ama bugün gelinen noktada, biraz önce sayın hatip söylüyor, diyor ki:
“Teröre karşı başka ülkelerde olduğunda iktidar partisine herkes destek
veriyor, birlik, beraberlik içinde oluyor.” Arkadaşlar, bu konuda iktidar
partisiyle birlikte değiliz çünkü halkımızla birlikteyiz, vatandaşlarımızla
birlikteyiz, evlatlarımızla birlikteyiz. Ancak doğrudan sorumlu olan,
engellemeyen, her türlü destek vaadine karşı sırtını çeviren, “Birlikte
araştıralım.” deyince “hayır” diyen, bu saldırıları engelleyemeyen iktidar
partisi bu ölümlerin tamamından doğrudan ve birinci derecede sorumludur. (CHP
sıralarından alkışlar)
Yarın
-biraz önce sayın grup başkan vekillerine ifade ettim- bir genel görüşme talebi
getiriyoruz Meclise. Üzerinde onar dakika gruplar konuşacak. Eğer bu konu enine
boyuna konuşulsun diyorsanız, gizli kapaklı bir şey kalmasın diyorsanız biz
birer saat de verebiliriz gruplara sözü. Tahmin ediyorum, böyle bir genel görüşmeye
evet derseniz diğer muhalefet partileri de zaman ekonomisi açısından katkı
sağlayacaklardır, tek bir öneride birleşiriz ama dört saat burada bunu
konuşuruz. İstiyorsanız, kapalı oturum önergesi verirsiniz, kapalı oturuma
geçeriz, her şeyi konuşuruz. Böyle bir genel görüşme yapılacak olursa Sayın
Genel Başkanımızın burada yer alacağını ve bu genel görüşmede oturumda
bulunacağını ve Cumhuriyet Halk Partisinin en üst düzeyde katkıyı sağlayacağını
da buradan açıkça ifade ediyoruz. Ve yarın bu genel görüşmede iktidar
partisinin tavrını merak ediyoruz. Birazdan kullanacağınız oylarla terör
araştırılsın mı yoksa “Böyle kalsın. Biz işimizi biliyoruz, biz iktidar etmeye,
evlatlarımız ölmeye devam etsinler.” mi diyeceksiniz, onu da birazdan tüm
Türkiye’ye göstereceksiniz. 
Şimdi,
on dört yıl mukayeseleri bu kürsüde çok yapıldı. On dört yıl önce 2002 yılında
sadece 7 şehit veren bir Türkiye'den geliyoruz. On dört yılın sonunda son bir
yılda 730 şehit. 2002 yılında bütün dünyadan gelen turistler yılbaşını Taksim
Meydanı’nda kutluyorlardı. Şimdi bütün dünyadan gelen turistler dünyaya açılan
kapımızın patladığı yerde hayatlarını kaybediyorlar; Sultanahmet’te, Atatürk
Havalimanı’nda, Bursa Ulu Camisi’nin yanında, İstiklal Caddesi’nde, Ankara
Kızılay’da. Evlatlarımız, çocuklarımız uçağa binemez, otobüse binemez, metroya
binemez oldular. Anneler çocuklarına “Metrodan çıkınca bir mesaj at, rahat
edeyim çocuğum, aklım sende kalıyor.” diyor. Televizyonlarda altyazıları
herkes, analar, babalar nefeslerini tutarak -o kırmızı şerit geldiğinde-
izliyorlar ve geldiğimiz noktada, öyle bir noktadayız ki Adalet ve Kalkınma
Partisi hem seçimden sonra, diğer seçim arasındaki süreçte, terörün
tırmanmasını istikrarsızlığa, mevcut seçim sonuçlarına bağlayıp 1 Kasım günü
eğer iktidara gelirse bu işin bıçak gibi kesileceğini bilinçaltlarına
aşıladıktan ve istediği oyu belli partilerden devşirdikten sonra gelinen nokta
ortada. Ama biz şunları hatırlıyoruz: “Millet kaosu seçti.”yi unutmadık. Eski
Sağlık Bakanının Bursa’da “Başkan seçilseydi şehitler gelmezdi.” dediğini
unutmadık. Cumhurbaşkanının Dağlıca saldırısının üzerine katıldığı ortak
yayında, alttan Dağlıca şehitleri geçerken, “400 vekil alınsaydı bunlar
olmazdı.” dediğini unutmadık.
Ama,
o günden bugüne unutmadığımız pek çok şey daha var. Örneğin şunu unutmadık:
Temmuz 2014 İstanbul Ömerli’de IŞİD, önce piknik yaptılar 3 bin kişi, sonra
birlikte namaz kıldılar ve cihat yemini ettiler; iktidarda siz varsınız.
Ardından, yine, Nisan 2015, Fatih Camisi. Suriye’deki Cisr El Şuğur katliamının
üzerine, Alevi katliamının üzerine lokum dağıtıyor bir cani ve bunun üzerine
sizin örgütünüzden “Cisr El Şuğur kurtarıldı diye Fatih’te lokum dağıtan
“Bağımsız Fikriyat”ı kınıyorum! -Bağımsız Fikriyat, Twitter hesabı bunu
paylaşan- İnsan bir lokma ayırmaz mı?” diyor. AKP’li söylüyor bunu, Fatih
Tezcan söylüyor bunu. 
“IŞİD
store” açıldı Türkiye’de. Fenerbahçe, Galatasaray, Beşiktaş, Trabzonspor
forması satılıyor ya; IŞİD formaları, IŞİD hediyelik eşyaları satılıyor.
İktidarda Cumhuriyet Halk Partisi yok, kimi neyle ilişkilendiriyorsunuz?
Bunları görmek lazım, bunlara söyleyecek bir sözünüzün olması lazım.
Arkası
Atatürk heykeli, önünde IŞİD’le dayanışma masası, bağış topluyor adamlar.
Nerede emniyet güçleriniz, nerede istihbarat örgütünüz? Bu adamları kim izliyor,
ne yapıyor? Bu adamın yarın kendini nerede patlatacağı belli mi veya sağladığı
finansmanı nerede kullanacağı?
Bir
gerçek var: Lübnan’da yüzde 1 IŞİD’e destek, İsrail’de 2, Ürdün’de 4,
Endonezya’da 4, Filistin’de 6; Türkiye’de direkt destek olan 8, 6 milyon kişiye
karşılık gelir. Hani övünüyoruz, hakkımız da, on yılda 15 milyon genç yarattık
ya, on dört yılda 6 milyon IŞİD’li yarattınız her yaştan. (CHP sıralarından
alkışlar) Sonra çıkıp efendim, iktidar-muhalefet bir olsun... 
Milletvekiliniz
Sayın Metiner “İstanbul havalimanında patlayan bombayla Kılıçdaroğlu’nun
bugünkü konuşması tesadüf değil." demiş. Ardından da demiş ki: “Hendek
arkadaşları patlattı bombayı.” Bakın, Şamil Tayyar ifadeleri: “Bu kullanılan
ifadeler, net söyleyelim, siyaset seviyesinde değil, bir çukur seviyesindedir,
foseptik çukuru.” (CHP sıralarından alkışlar) 
MEHMET
METİNER (İstanbul) – Sizden öğrendik foseptiği. Sizden öğrendik o hayasızlığı,
arsızlığı.
(Mikrofon
otomatik cihaz tarafından kapatıldı)
ÖZGÜR
ÖZEL (Devamla) – Normal siyaset manivelasıyla baş edilemez, sizi bu işten
arındırmak için size bir vidanjör lazım, başka türlü paklanmaz bu siyaset.
BAŞKAN
– Sayın Özel, lütfen.
ÖZGÜR
ÖZEL (Devamla) – Teşekkür ediyorum. (CHP sıralarından “Bravo” sesleri,
alkışlar) 
MEHMET
NACİ BOSTANCI (Amasya) – Sayın Başkan…
BAŞKAN
– Sayın Bostancı…
MEHMET
NACİ BOSTANCI (Amasya) – Sayın Başkan, Özgür Bey yapmış olduğu konuşmada…
MEHMET
METİNER (İstanbul) – O çukur siyasetini sizden öğrendik, seviyesizliği,
dipsizliği, çapsızlığı.
NİHAT
YEŞİL (Ankara) – Senin çapında işte.
MEHMET
METİNER (İstanbul) – Senin çapın da ortada, genel başkanınızın çapı da ortada.
NİHAT
YEŞİL (Ankara) – Senin çapın belli ya.
BAŞKAN
– Sayın Bostancı’yı dinliyorum sayın milletvekilleri, lütfen…
Buyurun
Sayın Bostancı.
MEHMET
NACİ BOSTANCI (Amasya) – CHP Grubunun vermiş olduğu önergeye bizim desteğimizin
teröre karşı tavrımızı araştırılsın, araştırılmasın bu konuda âdeta bir
turnusol kâğıdı olacağını, bizim iktidar, keyif içerisinde iktidar olmayı seçip
yahut da teröre karşı mücadeleyi seçeceğimize ilişkin önemli bir karine teşkil
edecek bağlamına yerleştirdiği bir konuşma yaptı. 6 milyon IŞİD’li
yarattığımızdan bahsetti. Bunlar açık bir sataşmadır. (AK PARTİ sıralarından
alkışlar) 
BAŞKAN
– Buyurun iki dakika süre veriyorum.
Lütfen
yeni bir sataşmaya meydan vermeyelim.
Buyurun
Sayın Bostancı. (AK PARTİ sıralarından alkışlar) 
IX.- SATAŞMALARA İLİŞKİN KONUŞMALAR (Devam)
13.- Amasya Milletvekili Mehmet Naci
Bostancı'nın, Manisa Milletvekili Özgür Özel’in CHP grup önerisi üzerinde
yaptığı konuşması sırasında Adalet ve Kalkınma Partisine sataşması nedeniyle
konuşması
MEHMET
NACİ BOSTANCI (Amasya) – Sayın Başkan, değerli arkadaşlar; Türkiye'de birçok
terör olayları yaşandı. Aslında uzun yıllardan bu yana var, yaşadığımız
coğrafyanın getirdiği bir problem. Burası Patagonya değil. İkinci Dünya Savaşı,
Birinci Dünya Savaşı, çevremizde yaşanan olaylar, enerji havzaları vesaire
bütün bunlarla bağlantılı uluslararası arka planı da olan birtakım olaylar
yaşanıyor. Biz bunları soğukkanlı bir akılla ne olup bittiğini gerçekten
görmeye çalışan ve millet iradesini de bu çerçevede siyasi partilere bir fayda
sağlama anlayışının ötesinde ortak bir duruş temelinde millet iradesini
oluşturma istikametinde bir dil ve üslupla teröre yaklaşırsak zannediyorum
ülkeye daha fazla faydamız olur. 
İBRAHİM ÖZDİŞ
(Adana) – Ya göremiyorsan niçin bakalım diyorsun? Göremiyorsun sen. Tek
başımıza giremiyoruz. Komisyon kuralım diyoruz.
MEHMET NACİ
BOSTANCI (Devamla) – Yoksa polemikçi bir dille şuradan da terör kanı var, acısı
var, ızdırabı var…
NİHAT YEŞİL
(Ankara) – Bundan niye korkuyorsun Hocam?
MEHMET NACİ
BOSTANCI (Devamla) – …buradan nasıl ucuz bir dille, polemikçi bir üslupla ben
ne sağlayabilirim yaklaşımı yahut da sosyal medyada -kimin yaptığı önemli
değil, kim yaparsa yapsın ayıptır- birisine ben buradan çakayım, buradan da bir
ekmek çıkartayım, yaklaşımının, emin olun, bu ülkenin terörle olan mücadelesine
hiçbir faydası olmaz. 
Türkiye, IŞİD’le
mücadele ediyor. IŞİD de sosyal temeli olan bir terör örgütü, unutmayalım.
IŞİD’in ortaya çıkışının arkasında Irak’ta yaşanan gelişmeler var. Bunu
biliyoruz. 
EREN ERDEM
(İstanbul) – Hangi sosyal tabana dayanıyor Sayın Hocam?
MEHMET NACİ
BOSTANCI (Devamla) – Bunları biz soğukkanlı konuşabilmeliyiz, soğukkanlı. Böyle
ateşli, volümü yüksek bir dil uygun bir dil değil. Sayın Özgür Özel burada
birçok örnek gösterdi. Ben hatırlıyorum, yine CHP’den bir hatip İstanbul’da
köftecileri göstermişti, sakallı, “Bunlar IŞİD üyesi” diye. Öyle olmadığı
çıktı.
İBRAHİM ÖZDİŞ
(Adana) – Ne alaka ya?
MEHMET NACİ
BOSTANCI (Devamla) – Ne alaka değil.
(Mikrofon
otomatik cihaz tarafından kapatıldı) 
MEHMET NACİ
BOSTANCI (Devamla) – Bakın, bunlar gösterildi, yapıldı. 
NİHAT YEŞİL
(Ankara) – Belgeli Hocam, bunlar belgeli yalnız.
EREN ERDEM
(İstanbul) – Orada IŞİD para toplamıştır, yardım toplamıştır, Emniyet de bundan
haberdardır. 
NİHAT YEŞİL
(Ankara) – Bunlar basına çıktı Hocam ya.
MEHMET NACİ
BOSTANCI (Devamla) – Biz, teröre karşı mücadelede lütfen daha dikkatli bir dil
kullanalım.
Saygılar sunuyorum.
(AK PARTİ sıralarından alkışlar) 
BAŞKAN –
Teşekkürler Sayın Bostancı.
ÖZGÜR ÖZEL
(Manisa) – Sayın Başkan…
BAŞKAN – Sayın
Özel…
ÖZGÜR ÖZEL
(Manisa) – Konuşmasının son kısmında Sayın Grup Başkan Vekili, gösterdiğimiz
bazı belgelerin gerçeğe aykırı olduğunu ima ederek, daha önce de gösterilen
bazı belgelerin yanlış çıktığını söylemek suretiyle konuşmamı itibarsızlaştırdı
ve söylemediğim bir sözü söylenmiş gibi söyledi. Ayrıca konuşmasının başında da
böyle polemikçi bir dilin kimseye, ülkeye faydası olmayacağı gibi konuşmamı ve
şahsımı itham eden sözler kullandı. Cevap vermek istiyorum.
MEHMET NACİ
BOSTANCI (Amasya) – Sayın Başkanım, bir konuşmanın itibarı kendisidir. On
dakika konuştu. Benim bir kelimem onun konuşmasını itibarsızlaştırdıysa
buyursun, konuşsun. (AK PARTİ sıralarından alkışlar) 
BAŞKAN – Sayın
Özel, buyurun, iki dakika süre de size veriyorum.
Lütfen Sayın
Özel..
14.- Manisa Milletvekili Özgür Özel'in,
Amasya Milletvekili Mehmet Naci Bostancı’nın sataşma nedeniyle yaptığı
konuşması sırasında şahsına sataşması nedeniyle konuşması
ÖZGÜR
ÖZEL (Manisa) – Sayın Grup Başkan Vekili, bir konuşmanın itibarı kendisindedir,
doğru. On dakikalık konuşmayı itibarsızlaştırmanız bir cümlenizle mümkün değil
ama on dört yıllık yaptığınız icraatın tamamının ülkeyi uluslararası camiada
nasıl itibarsızlaştırdığı ortadadır.
Paris’te
14 insan Charlie Hebdo saldırılarında hayatını kaybetti. Türkiye de dâhil 50
lider ve 100 ülkenin temsilciler Paris’e aktılar, Paris’te yürüdüler.
Türkiye’de dün akşam 41, son bir yıl içinde 274 Türk vatandaşı ölüyor ve
Türkiye’ye, bırakın buraya liderlerin gelmesini, Başbakana, Cumhurbaşkanına
hitaben bir taziye yerine “Türkiye’de hayatını kaybedenlerin aileleriyle yas
tutuyoruz.” diyorlar. Türkiye Cumhuriyeti’nin, dünya ölçeğinde vatandaşlarımızın
itibarını getirdiğiniz nokta ortada.
Milletvekilleriniz
dün akşam “tweet” yarışına girdiler. Önceden bir hazırlık olmaksızın
yapılabilecek iş değil. Burada saldırının PKK tarafından yapıldığı da
söyleniyor ve buna Cumhuriyet Halk Partisinin destek verdiği de söyleniyor.
İDRİS
BALUKEN (Diyarbakır) – Tabii IŞİD’i aklamaya çalışıyorlar.
ÖZGÜR
ÖZEL (Devamla) – Siz bunlara karşı dün 2 tane çukur seviyesindeki Twitter
silahşorunu, bugün birini yanınıza oturtursanız grupta, öbür bir tanesini alıp
grup adına konuşturursanız ve o seviye ki…
MEHMET
METİNER (İstanbul) – Çukur sizin seviyenizi göstermek için bile yetersiz.
ÖZGÜR
ÖZEL (Devamla) - O seviye ki biraz önce anlatıyordum, bir siyaset üslubu değil,
bir çukur da değil, bir foseptik çukurudur.
BAŞKAN
– Sayın Özel, sizin üslubunuz da doğru bir seviye değil, lütfen.
ÖZGÜR
ÖZEL (Devamla) – Bunları siyasetten arındırmanın yolu sadece vidanjördür. 
MEHMET
METİNER (İstanbul) – Bunları sizden öğrendi, Türkiye siyaseti sizden öğrendi. 
ÖZGÜR
ÖZEL (Devamla) – Bir vidanjör gelmeli, Mehmet Metiner ile Şamil Tayyar’ı layık
oldukları yere deşarj etmelidir. 
HÜSEYİN
BÜRGE (İstanbul) – Kendi arkadaşlarına bak sen.
MEHMET
METİNER (İstanbul) – Foseptik çukurunu sizden öğrendi.
ÖZGÜR
ÖZEL (Devamla) – Başka türlü bu Meclis arınmaz. (CHP sıralarından alkışlar) 
BAŞKAN
– Sizi temiz bir dile davet ediyorum Sayın Özel, lütfen.
Buyurun
Sayın Metiner.
İki
dakika süre veriyorum Sayın Metiner, yeni bir sataşmaya meydan vermeyin.
MEHMET
NACİ BOSTANCI (Amasya) – Sayın Başkan, Özgür Bey’in yaptığı konuşma…
BAŞKAN
– Sayın Metiner’i kürsüye davet ettim Sayın Bostancı.
15.- İstanbul Milletvekili Mehmet
Metiner'in, Manisa Milletvekili Özgür Özel’in sataşma nedeniyle yaptığı
konuşması sırasında şahsına sataşması nedeniyle konuşması
MEHMET
METİNER (İstanbul) – Teşekkür ederim Sayın Başkan.
Bu
ülkede herkesin söz söyleme özgürlüğü var. Herkesi eleştirme özgürlüğü var. 
ONURSAL
ADIGÜZEL (İstanbul) – Edeple, edeple!
MEHMET
METİNER (Devamla) – Çukur siyasetini de, foseptik siyasetini de bu ülke
Kılıçdaroğlu’ndan öğrendi. 
İBRAHİM
ÖZDİŞ (Adana) – Yok ya!
MEHMET
METİNER (Devamla) – Her grup toplantısında ağzından kin akıyor, lağım akıyor,
irin akıyor. (CHP sıralarından gürültüler)
İBRAHİM
ÖZDİŞ (Adana) – Yuh sana, yuh!
VELİ
AĞBABA (Malatya) – Senin ağzına yakışır, ağzına. Utanmaz adam! Utanmaz adam!
MEHMET
METİNER (Devamla) – Liderimize söylediği her bir sözü kendisine ziyadesiyle
iade ediyorum. 
VELİ
AĞBABA (Malatya) – Utanmaz adam seni! Utanmaz! Ağzına nasıl yakışıyor.
MEHMET
METİNER (Devamla) - Evet, Kılıçdaroğlu’nun siyaseten yapmak istediği şeyi o
terör örgütleri yapıyor. 
VELİ
AĞBABA (Malatya) - O lağım bile senin ağzına… O lağım bile senin ağzına…
Utanmaz adam!
BAŞKAN
– Temiz bir dil lütfen Sayın Metiner.
MEHMET
METİNER (Devamla) - Hepsinin ortak amacı bir.
Hepinizi
saygıyla selamlıyorum. (AK PARTİ sıralarından alkışlar) 
VELİ
AĞBABA (Malatya) – O lağım bile senin ağzına… O lağım senin ağzına… 
MEHMET
METİNER (İstanbul) – O, Genel Başkanınıza yakışıyor!
VELİ
AĞBABA (Malatya) - Lağım bile senin ağzına… Lağım… Lağım… Ağzına başka şeyler
yakışıyor. Utanmaz adam! 
MEHMET
METİNER (İstanbul) – Utanmaz sensin!
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 29/6/2016 tarihinde Grup
Başkan Vekili İstanbul Milletvekili Engin Altay tarafından, son dönemde
yüzlerce yurttaşın ve güvenlik personelinin yaşamını yitirmesiyle sonuçlanan
terör saldırılarına zemin oluşturan yanlış politikaların tespit edilmesi, terör
saldırılarının önlenememesinin nedenlerinin araştırılması amacıyla verilmiş
olan Meclis araştırması önergesinin, Genel Kurulun 29 Haziran 2016 Çarşamba
günkü birleşimde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi Grubu önerisi üzerinde ilk söz aleyhte olmak üzere
Osmaniye Milletvekili Ruhi Ersoy’a aittir.
Sayın
Ersoy, buyurun. (MHP sıralarından alkışlar) 
VELİ
AĞBABA (Malatya) - Lağımdan başka ağzına başka şeyler yakışıyor senin. Utanmaz,
ahlaksız!
MEHMET
METİNER (İstanbul) – Utanmaz da sizsiniz, arlanmaz da sizsiniz.
BAŞKAN
– Sayın Ağbaba, lütfen… Sayın Ağbaba, sözlerinize dikkat edin. 
VELİ
AĞBABA (Malatya) – Oraya söyleyeceksin. 
BAŞKAN
– Oturun…
VELİ
AĞBABA (Malatya) – Oraya söyleyeceksin.
BAŞKAN
- Oraya da, size de, ikinize de, hepinize söylüyorum: Herkes sözlerine dikkat
edecek.
VELİ
AĞBABA (Malatya) – Bu kadar ahlaksızlık, bu kadar alçalma olur mu?
MEHMET
METİNER (İstanbul) – O ahlaksızlık, o alçaklık size ait.
BAŞKAN
– Kötü söz sahibine aittir, kim ne derse desin.
VELİ
AĞBABA (Malatya) – Onun ağzına başka şeyler yakışıyor.
BAŞKAN
- Buyurun Sayın Ersoy.
RUHİ
ERSOY (Osmaniye) – Arkadaşlar, henüz daha 41 kişinin ölümünün üzerinden yirmi
dört saat geçmedi ve ölümler üzerinden…
NİHAT
YEŞİL (Ankara) – Siyaset yapıyorlar…
RUHİ
ERSOY (Devamla) - …yapılan genel siyaset memleketi bu hâle getirdi.
MUHARREM
ERKEK (Çanakkale) – Mehmet Metiner gibi adamlar yüzünden.
RUHİ
ERSOY (Devamla) – Bu insanların akıbetini öğrenmeden bunun sonucu kime yarar
konusunda bir tartışmanın bu yüce Meclise yakışmadığını düşünüyoruz.
MEHMET
METİNER (İstanbul) – Daha çok konuşacaksınız.
BAŞKAN
– Kürsüdeki hatibe saygılı olalım lütfen sayın milletvekilleri.
RUHİ
ERSOY (Devamla) – Milliyetçi Hareket Partisi olarak burada sağlıklı bir
zeminin, olgun bir müzakerenin, tartışmanın yapılmasıyla meselelerin üzerine
daha ciddi gidilmesinin gerektiği kanaatindeyiz. 
İnancımız
o ki Cenab-ı Allah Maide suresi 32’nci ayette “Kim bir insanı bir can karşılığı
veya yer yüzünde bir bozgunculuk çıkarmak karşılığı olmaksızın öldürürse o
sanki bütün insanları öldürmüştür. Her kim de birini hayatını kurtararak
yaşatırsa sanki bütün insanlığı yaşatmış gibidir.” der. Biz bu inançtan, bu
ülküden beslenen bir medeniyetin çocuklarıyız. Dolayısıyla, cana kastedenin
referans kaynakları din olamaz, cana kastedenin referans kaynakları insanlığın
ortak mirası asla olamaz. O sebeple, üzerinde tartışılan bu cinayeti kimlerin
işlediğiyle ilgili örgütlerin kaynaklarının hele dinle, Müslümanlıkla yan yana
gelmesini şiddetle kınıyoruz.
Öte
yandan, gönül köprüleri yıkılmış bir ülkede Boğaz’a 100 köprü kursak da, bütün
göletlerin üzerini inşaatlarla doldursak da hiçbir fayda getirmez arkadaşlar,
öncelikle gönül köprülerini inşa etmek lazım. Ölümler sıradanlaşıyorsa, toplum
ölümleri sıradan görmeye başlıyorsa ve bayağılaşıyorsa, bu bayağılaşmanın
iklimi bu milletin ortalaması olarak bizlere kadar, Parlamentoya kadar
yansıyorsa ülkemizde ciddi bir toplumsal çürüme başlamış demektir. Bunun
kaygısını çekmek, buna göre tedbirler almak zorundayız. 
Üzerinde
grubum adına söz aldığım, terörle olan mücadelelerin kapsamlı bir şekilde
araştırılmasıyla ilgili biz de bugün bir önerge verdik. Buradaki kastımız
şudur: Evet, siyaset müessesesi, devlet kurumunu yöneten iktidarlar
problemlerini çözmeye muktedir olmalıdırlar fakat son zamanlarda iktidarda taze
fikirlere duyulan ihtiyaç var. Uzun soluklu iktidarın ve iktidarın içerisinde
de devlet meselelerini çözmenin ötesinde, siyaseten içerisine düştükleri
durumdan çıkmak, kurtulmak adına pozisyon değiştirmelerinin sıklıkla yaşandığı
bir dönemde yeni fikirlere, yeni düşüncelere ihtiyaç var. Yeni fikirler ve
düşünceleri üretecek olan müessese Parlamentodaki komisyonlardır, Meclisteki
konuşmalardır ve oluşturulacak olan komisyonlardır. Biz de bu komisyonun
kurulmasını bu gerekçeden, bu sebepten dolayı istiyoruz. 
Evet,
Türkiye’de DEAŞ, IŞİD, PKK, DHKP-C, adını bile sayarak Meclisi kirletmek
istemediğimiz bilumum terör örgütlerinin büyük bir operasyonu var, bunu kabul
ediyoruz. Ama “Bunu dış güçler yaptı. Tarihin arkasından bu tarafa Haçlı
orduları yeni bir sürüm olarak üzerimize geliyor, ondan böyle oluyor.” diyerek
bu işin içerisinden çıkamayız. Siyasi iradenin ve siyaset müessesesinde
-iktidarından muhalefetine kadar, sivil toplumuna kadar- kafa yoran insanların
bu konuda sorumlulukları var. “Ben muhalefetim, benim bir sorumluluğum yok.”
diyemem. Dolayısıyla, muhalefet olarak biz önerilerimizi ifade etmek istiyoruz.

Örneğin
“İstanbul’da en son yaşanan bu acı olayda istihbarat eksiği var mı?” diye
soruyoruz, istihbarat eksiğinin olmadığı, on beş yirmi gün öncesi, böyle bir
eylemin orada yapılacağına dair bilginin varlığı haberini alıyoruz. Pekâlâ “Bu
bilgi olduğu hâlde eylemi önleyebilmek için daha tedbirli olunamaz mıydı?”
sorusunu sormak hakkımızdır diye düşünüyoruz.
Buradan
bir adım sonra ileriye geçiyoruz ve diyoruz ki: Türkiye'ye 35 civarında
teröristin yabancı uyruklu olarak girdiği ama çıkamadığı veya çıkarılmadığı ya
da çıkmadığına dair bilgiler var, bu bilgi doğru mu? Bu girenler nereden
girdiler? Bu uyruklar hangi uyruklar ve bu eylemi yapanların bunlarla ilgisi
var mı? Bu sorulara cevap arıyoruz. Bu sorularla sınırlı kalmadan, beraberinde
şu soruyu da Milliyetçi Hareket Partisi olarak soruyor ve Hükûmeti uyarıyoruz:
Eğer bu eylemi DEAŞ, IŞİD yaptı ve kamuoyu IŞİD’i PKK’ya eş değer görsün “6
milyon sempatizan, 5 milyon şu” tartışmaları bir yana “Önceliğiniz IŞİD’le
mücadele olsun, PKK’yla mücadele ya da PYD’yle mücadele olmasın.” gibi bir
alana çekiliyorsanız siyasi irade olarak, Hükûmet olarak sakın böyle bir hataya
düşmeyin diyoruz. “Türkiye Cumhuriyeti devletinin terörde öncelik sıralaması
IŞİD’tir, PKK’dır.” diye bir tasnif olmaz. Önceliklerimiz vardır,
önceliklerimizde terörle mücadelenin hepsine aynı kararlılıkla mücadele
önceliğimiz vardır.
Uluslararası
güçlerin, PYD’nin Suriye’deki yapılanmasına karşı Türkiye'yi içeriden
sıkıştırarak bir adım sonra “PYD’yle birlikte hareket edin ve Irak’ın
Suriye’nin kuzey yapılanmasına sessiz kalın, biz de sizi içeride rahatlatalım,
PKK’yı içeride kısık ateşe alalım, içeride aldığımız kısık ateşle beraber siz
de PYD’yle tokalaşın, öncelikle PYD’yi de yanınıza alarak IŞİD’le mücadele
verin.” gibi bir durumla karşı karşıya Türkiye. Buna karşı Türkiye'yi masaya
çekmek ve ikna etmek için bu tür olayları da yaptırıyor olabilirler diyoruz.
Sakın ha sakın böyle bir hataya düşmeyin. 
Türkiye
Cumhuriyeti devletinin kurucu iradesi, Türkiye Cumhuriyeti devletinin dışındaki
Türkmen politikasında gerek Kerkük’le ilgili, Musul’la ilgili gerek Türkmen
Dağı’ndan Çobanbey’ine kadarki Bayır Bucak’la ilgili bir kurucu akılla orayı
muhafaza etti. O mübadeleyi, Bulgaristan’dan arkadaşlarımız, Yunanistan’dan
arkadaşlarımız Lozan’la mübadele anlayışını yaparken buradaki Türkmen unsurunu
muhafaza etmesinin sebebi aynı zamanda bir millî güvenlik konseptiydi. Suriye
meselesinde, iktidar, Türkmen meselesini bu şekliyle okuyamadı. Biz mücadelede
etnik kimliklere göre o bölgeye katkı verelim demiyoruz. Ezidi’ye de Kürt’e de
bu manada katkı, sığınma noktasında yardımcı olalım diyoruz ama Türkmen
politikası millî bir konsept olduğu için bu görülmeliydi diyoruz. Görülmediği
için bugün Çobanbey IŞİD kontrolü altına girebildi diyoruz. İşte, siz Suriye’de
Türkmen’e kör kalırsanız birileri sizi İstanbul’da ve Ankara’da kör edebilecek
eylemleri yapabilir. Bu tehlikeleri yerinde ve vaktinde görerek tedbirlerimizi
almakla mükellefiz. 
Bütün
bunları değerlendirirken Rusya’yla olan ilişkilerin yeniden normalleşme
emareleri ekonomik gelir açısından, turizm açısından iyiymiş gibi gözükebilir
ama daha düne kadar, 18/10/2015 tarihinde Rusya’nın Ankara Büyükelçisinin “PKK
terör örgütü değildir.” açıklamaları hâlâ önümüzde duruyor ve Rusya’nın
uluslararası terör örgütleri listesi konusunda PKK’yı, PYD’yi nerede gördüğü
tartışmalı. Bu konudaki kararlılığımızı ciddi anlamda… Birileri bizi test
etmesin diyerek savunma yapamayız. 
Evet,
son zamanlarda terör insanlığın ortak sorunu, tıpkı 65 milyon mültecinin
dünyadaki varlığı gibi. Bu ortak sorunu görebilmeliyiz. Doğru, kabul ediyoruz,
ortak sorun ama bu ortak sorunun çözümü için neden ortak adımlar atamıyoruz?
Yani
Fransa’ya benim, dönemin Başbakanı oradaki patlamaları kınamak için, Avrupa
Birliği liderleriyle beraber kendini göstermek için gitti. Ama 41 insanın
öldüğü, uluslararası bir havalimanının terminalinin bombalandığı bir ortamda
Avrupa’dan bir tık yok. Avrupa basınına baktım, Merkel “Şaşkınlık
içerisindeyim.” diyor, bir başka Alman siyasetçi “Türkiye’de bu işle ilgili
sorumluluk üstlenen kimse yok.” diyor. Ama birileri “Türkiye’ye gidelim de
İstanbul’da, Atatürk Havalimanında bir yürüyüş yapalım. Terörü bu manada
kınayalım, lanetleyelim.” diye bir hareket de yapmıyor. Neden acaba?
Uluslararası anlamda Türkiye’nin yalnızlaşmasının sonucu mu bu? Bunu da ayrı
bir problem alanı olarak düşünmek lazım. 
Bir
başka konu: Milliyetçi Hareket Partisi lideri Sayın Devlet Bahçeli Beyefendi,
22 Mart 2016 günü grup konuşmasında 8 maddelik terörle mücadeleyle ilgili yeni
bir konsept tavsiyesinde bulundu. Ben, buradan iktidar partisinin yetkililerini
ve bununla ilgili güvenlik politikalarını takip eden arkadaşları 22 Mart 2016
günü Sayın Bahçeli neler önerdi, bunları yeniden bir okumaya davet ediyorum. 
Sürem
burada tamamlandığı için burada okuyamadığım için özür diliyorum fakat gönül
köprülerini yıkarak biz memlekette hayırlı işler yapamayız. Siyasetin doğasında
elbette muhalefet vardır, eleştiri vardır, yer yer hakarete varan cümleler
vardır ama nihayetinde birlikte Türkiye olduğumuzu, büyük Türk milleti
ailesinin mensubu olduğumuzu, geleceğe birlikte yürümek zorunda olduğumuzu
unutmadan hareket etmek durumundayız.
Genel
Kurulu saygıyla selamlıyorum. (MHP sıralarından alkışlar)
BAŞKAN
– Teşekkürler Sayın Ersoy.
Şimdi
önerinin lehinde olmak üzere ikinci söz, Diyarbakır Milletvekili İdris
Baluken’e aittir.
Buyurun
Sayın Baluken. (HDP sıralarından alkışlar)
İDRİS
BALUKEN (Diyarbakır) – Teşekkür ediyorum.
Sayın
Başkan, değerli milletvekilleri; hepinizi saygıyla selamlıyorum.
CHP
grup önerisinin lehinde olduğumuzu en başından ifade etmem gerekir.
Tabii,
benzer bir önergeyi biraz önce Genel Kurul oyladı. 41 cenazenin yerde olduğu
bir ortamda, HDP Grubunun getirmiş olduğu Türkiye’de IŞİD yapısının
araştırılması ve gerekli tedbirlerin alınmasıyla ilgili önerge, AKP
milletvekillerinin oylarıyla reddedildi; bütün Türkiye kamuoyu bunu bilsin.
Yani son bir yıl içerisinde yapmış olduğu katliamlarla 250’nin üzerindeki
yurttaşımızın yaşamına mal olan bir terör örgütünün Türkiye’deki yapılanmasının
açığa çıkarılması için grubumuzun vermiş olduğu önerge, AKP oylarıyla
reddedildi. Muhtemelen biraz sonra CHP Grubunun da benzer gerekçelerle getirmiş
olduğu önerge, yine oylarınızla reddedilecek. Zaten yaşanan bütün bu
katliamların aslında temel sebebi, Suruç katliamından hemen sonra bu Meclise
getirilen o önergenin, bir komisyon kurulmak üzere getirilen o önergenin yine sayısal
çoğunluğunuzla reddedilmesiydi. Biz o dönemde, Hükûmetin, bu katliamlarla
ilgili etkin bir mücadele yürütemediğini, etkin tedbirler alamadığını,
dolayısıyla Meclisin mutlaka bu süreçlere müdahil olması gerektiğini ifade
etmiştik. 33 insanın cenazesi Suruç’ta yerdeyken siz burada bu getirilmiş olan
komisyon önergesini reddetmiştiniz. 
Peki
niye reddediyorsunuz? Buna bir bakmak gerekir. Bakın bu IŞİD’in yaptığı
katliamlarla ilgili AKP neden çekiniyor? Niye Meclisin bir komisyon kurmasını
istemiyor? Bunları biraz konuşmak lazım. Bunun için, her katliamdan önceki,
katliam sırasındaki ve katliam sonrasındaki süreçlere göz atmak lazım. Bakın
katliam öncesindeki o olayları tek tek burada anlatmaya zamanım elvermez.
Ancak, Diyarbakır katliamından başlayarak bazı şeyleri söyleyelim. 
AKP,
niye Diyarbakır katliamının araştırılmasından çekiniyor? 5 Haziranda benim 50
metre ötemde patlayan bir bombayla yapılan katliamdan bahsediyorum. Çünkü, bir
gün öncesi, bombayı oraya yerleştiren IŞİD militanı göz altına alınmış. Bir gün
öncesi, sözüm ona bir güvenlik soruşturmasından geçirilmiş. Ama sonra sırtı
sıvazlanmış ve miting alanına âdeta teşvik edilerek gönderilmiş. Bu kişi, Türkiye’ye
gelmeden önce bir yıl boyunca teknik takipte tutulmuş. Ancak Türkiye’ye
geldikten sonra bir hafta içerisinde o teknik takip kesilmiş ve bu kişi, bütün
bu kolaylaştırıcı faktörlerle de Amed İstasyon Meydanı’nda, Diyarbakır İstasyon
Meydanı’nda 5 yurttaşın yaşamını yitirmesi, 500’e yakın yurttaşımızın da
yaralanmasına yol açan bu katliamı gerçekleştirmiştir.
Aynı
şey, Suruç’ta geçerli, Ankara’da geçerli. Suruç ve Ankara katliamlarından önce
emniyet ve istihbarat raporlarına göre, orada saldırıların yapılacağına dair
net bilgiler var. Hatta basına da yansıdı, polise hem Suruç’ta hem de Ankara’da
katliamdan önce “Canlı bomba saldırısı yapılabilir, o nedenle kendinize yönelik
tedbirler alın.” diye yazılar gönderilmiş. Yani, polise göndermiş olduğunuz
yazıyı, oraya giden yurttaşlarla ilgili riski ortadan kaldırmak üzere siz resmî
olarak bir tutanağa bile dökmemişsiniz. Zaten tedbir almadığınız ortada işte.
Ankara'da 100’ü aşkın cenaze, yine Suruç’ta da 33 gencin cenazesi, bu konuda
ortaya çıkan ihmalleri, kasıtları ya da yetersizlikleri ortaya koymaya yetiyor.

Bakın,
olay öncesindeki bütün bu bilgilerle beraber -detaylandıracak çok şey var- olay
sırasında neler oluştu? Suruç’ta, Diyarbakır’da, Ankara'da, İstiklal’de bu
IŞİD’in yaptığı katliamlardan sonra nasıl bir tavır ortaya koydunuz diye
hepinizi biraz kafa yormaya, biraz incelemeye davet ediyorum. 
Ben,
Diyarbakır katliamında -dediğim gibi- konuşmam bittiği esnada patlamayı gören
bir milletvekiliyim. Diyarbakır’da ne olduysa Suruç’ta da Ankara’da da o oldu,
ambulans yerine TOMA’lı, müdahaleli ekipler gönderildi; gazlı, coplu, tazyikli
sulu müdahaleler yapıldı. Bir hekim olarak, bir doktor olarak söylüyorum: Hem
Diyarbakır’da hem Suruç’ta hem Ankara'da kurtarılabilecek onlarca can o ilk
müdahalede, yapılan gazlı müdahalelerin neticesinde yaşamını yitirdi. Ambulans
yerine siz gazlı müdahaleyi Ankara'nın orta yerinde yaparsanız, tabii ki
insanlar, sizin bu katliamlarla ilgili ilişkinizi sorgulama hakkını kendinde
görür. Aynı şekilde, cenazelerle ilgili tutumda bile tavrınızı ortaya koydunuz.

Ankara'da
katledilen 100 insanın bir cenaze merasimine bile Ankara'da izin vermediniz.
Yasaklamalar getirildi. Biz, o cenazeleri yakınlarıyla birlikte buradan
Türkiye'nin dört bir tarafına yolculamak istedik, karşımızda polis ekiplerini,
polis müdahalelerini gördük. Yani, olay sırasındaki yaklaşımlarınız da bu konuda
aslında neden korktuğunuzu çok rahatlıkla ele veriyor. 
Hemen
yayın yasağı getiriyorsunuz. Gerçeklerin üstünü örtme, kamuoyunun gerçekleri
tartışmasının önüne geçme anlayışını hemen sergiliyorsunuz. 
Peki,
olay sonrası ne oluyor yani katliam geçtikten, cenazeler defnedildikten sonra
ne oluyor? Bugüne kadar etkin bir tek soruşturma süreci yürütülmüş değildir.
Eğer etkin soruşturma süreçleri yürütülmüş olsaydı, Diyarbakır’dan sonra Suruç
olmayacaktı, Suruç’tan sonra Ankara, Ankara’dan sonra Sultanahmet, İstiklal ve
nitekim, en son Atatürk Havalimanı’na kadar gelen bu katliam süreçleri
yaşanmayacaktı. Bütün bu soruşturmalardaki süreçleri kamuoyunun gözünün önünden
saklamak için de soruşturmalara gizlilik kararı getiriyorsunuz. Yani, âdeta bir
rutin hâline gelen AKP pratiklerinden bahsediyorum. Bu pratiğiniz ortada olduğu
için de bu gelen önergelere bu şekilde ret oyu veriyorsunuz. 
Bakın,
bu İstiklal Caddesi’ndeki patlamada bir IŞİD militanının ismi geçti, Savaş
Yıldız. Bütün sosyal medyada ve emniyet birimlerinden yapılan ilk açıklamada
Savaş Yıldız’ın İstiklal’deki canlı bomba saldırısını gerçekleştirdiği bilgisi
paylaşıldı. Ancak, sonrasında ortaya çıktı ki bu Savaş Yıldız sizin Hükûmetiniz
döneminde yeşil kart almış, Türkiye’de birçok tedavi sürecinde AKP’nin bilgisi
dâhilinde sağlık hizmeti görmüş, Suriye’ye ve Türkiye’ye sürekli bir giriş
çıkış yapmış ve İstiklal Caddesi’ndeki patlamayı da o yapmamış. Savaş Yıldız
nereden çıktı biliyor musunuz? Savaş Yıldız, Gıre Spi’de, Tel Abyad’da çıktı,
YPG tarafından esir alındı ve Savaş Yıldız, YPG’ye yapmış olduğu itiraflarda
Adana ve Mersin’deki HDP binalarını bombalama eylemini bizzat kendisinin, MİT
elemanlarıyla birlikte planladığını söyledi ve bunlar çarşaf çarşaf itiraflar
şeklinde, Hükûmetinizin IŞİD’le ilişkileri noktasında hangi noktada olduğunu
ortaya koyması açısından kamuoyunda yoğun bir şekilde tartışıldı. 
Tabii, anlatacak çok husus var yani burada zaman
yetmeyecek ama neden IŞİD’le ilişkilerden rahatsızlık duyduğunuzu artık bütün
dünya tartışıyor. Bakın, bugün Kuveyt Türk başta olmak üzere, Türkiye’deki 6
büyük bankanın -ki birçoğu kamu bankası- IŞİD’e finans sağladığına dair çok
ciddi dosyalar hazırlanıyor ve önümüzdeki dönemde önünüze gelecek. 
Yine, bu Meclis tutanaklarına geçecek şekilde, Akçakale
Tel Abyad kapısından, Karkamış Cerablus kapısından Hükûmetiniz döneminde 2014-2015
yılında IŞİD’le 10 milyon doları aşan bir ihracat yaptığınız ortaya çıktı,
Meclis tutanaklarında var. Madem terör örgütü diyorsunuz, o zaman bu terör
örgütüyle nasıl bir ticaret yaptınız, nasıl bir ihracat yaptınız? Ekonomi
Bakanınızın ağzından çıkan cümlelerle 10 milyon doları aşan bir ticaret hacmi
neyi açıklıyor? Bunu çıkıp kamuoyuna açıklamak zorundasınız. 
Demin CHP’den arkadaş burada gösterdi. Yani, Ebu
Hanzala’nın, işte, böyle güler adım soruşturma süreçlerinde yürümesi ile Şebnem
Korur Fincancı’nın, Türkiye’deki aydınların eline takılan kelepçeler bile
aslında bu noktada nerede olduğunuzu ortaya koyması açısından önemlidir. 
Biz çok iyi biliyoruz. Suruç Kobani sınırından, Kamışlı
Nusaybin sınırından IŞİD militanları ile Silahlı Kuvvetler mensupları
arasındaki ilişkileri, orada yapılan lojistik destekleri, oradan getirilen
IŞİD’li militanların nasıl tedavi edildiğini çok iyi biliyoruz ama size kötü
bir haberim var: Münbiç’te devam eden operasyonda ele geçirilen hastanede bol
miktarda Türkiye’den giden ilaç…
(Mikrofon otomatik cihaz tarafından kapatıldı) 
İDRİS BALUKEN (Devamla) – …ve yine bol miktarda AKP’nin
bilgisi dâhilinde giden silahlar ele geçirildi. Önümüzdeki dönemde bunlarla
ilgili savunmanızı şimdiden hazırlayın diyorum. 
Hepinizi saygıyla selamlıyorum. (HDP sıralarından
alkışlar)
ÖZGÜR ÖZEL (Manisa) – Sayın Başkan…
BAŞKAN – Buyurun Sayın Özel.
ÖZGÜR ÖZEL (Manisa) – Sayın Başkan, biraz önce Mehmet
Metiner bana cevaben çıktığında çok sayıda laf atıldı. Benim kaçırdığım bir
nokta olmuş, o sırada arkadaşlar uyardı; tutanak talep ettim, bir nüshasını da
size yolladım. Tekrarından utanç duyacağım cümleler var. Genel Başkanımıza
yapılan bu hakaret için cevap hakkımızı kullanmak istiyorum. 
BAŞKAN – İki dakika süre vereceğim ama lütfen Sayın
Özel, yeni bir sataşmaya meydan vermeyelim. 
Buyurun. (CHP sıralarından alkışlar) 
IX.- SATAŞMALARA İLİŞKİN KONUŞMALAR (Devam)
16.- Manisa Milletvekili Özgür Özel'in,
İstanbul Milletvekili Mehmet Metiner’in sataşma nedeniyle yaptığı konuşması
sırasında Cumhuriyet Halk Partisi Grup Başkanına sataşması nedeniyle konuşması
ÖZGÜR ÖZEL (Manisa) – Sayın Başkan, aslında en kolay
yolu “Bir lafa bakarım, bir söyleyene bakarım.” deyip oturmak ama öyle sözler
söylemiş ki Sayın Genel Başkana… Burada mı değil mi, bilmiyorum. 
MEHMET METİNER (İstanbul) – Burada, burada. 
ÖZGÜR ÖZEL (Devamla) – Mehmet Metiner, benim genel
başkanımın geçmişi belli. Geçmişiyle ilgili 300 tane müfettiş görevlendirdiniz,
beş yıl çalıştı, bir tane leke bulamadı.
Ama soruyorum şimdi Sayın Metiner? İstanbul Büyükşehir
Belediyesinden neden görevden azledildiniz? 
HADEP Genel Saymanıydınız, neden o görevinizden
atıldınız?
Recep Tayyip Erdoğan’a laf söylediniz, daha sonra “cahiliye
dönemi” deyip gittiniz önünde diz çöktünüz.
Bir siyaset insanı düşünün ki geçmiş mesai arkadaşları
“tacizci”, geçmiş siyaset arkadaşları “hırsız”, mevcut siyaset arkadaşları
“yalaka” diyorsa ben ona ne söyleyeyim? 
Teşekkür ederim. (CHP sıralarından alkışlar)
MEHMET METİNER (İstanbul) – Sayın Başkan…
BAŞKAN - Buyurun Sayın Metiner.
Size de iki dakika süre veriyorum.
17.- İstanbul Milletvekili Mehmet
Metiner'in, Manisa Milletvekili Özgür Özel’in sataşma nedeniyle yaptığı
konuşması sırasında tekraren şahsına sataşması nedeniyle konuşması
MEHMET METİNER (İstanbul) – Değerli arkadaşlar,
foseptik siyaseti bu işte. Söyleyecek sözünüz yoksa, aşağılık bir biçimde, bel
altına çalışırsınız. (CHP sıralarından gürültüler) 
CEYHUN İRGİL (Bursa) – Sen, sen…
KAZIM ARSLAN (Denizli) – Sen başlattın.
MEHMET METİNER (Devamla) - Genel Başkanlarından
öğrenmişler. bunu. 
CEYHUN İRGİL (Bursa) – Siz onun ansiklopedisini
yazdınız.
MEHMET METİNER (Devamla) - Tek tek cevap veriyorum.
Ben, hem lafa bakarım, adam değilse bile, söylediği
lafa gene bakarım ama kendisi hem adam değil hem de söyleyecek hiçbir sözü
olmayan, sığ, derinliksiz, çapsız bir adam. (CHP sıralarından gürültüler)
CEYHUN İRGİL (Bursa) – Ayıptır!
VELİ AĞBABA (Malatya) – Seni tutma…
MEHMET METİNER (Devamla) - Büyükşehir Belediyesinden
niye ayrıldığımı, beraber çalıştığımız arkadaşlar buradadırlar, bilirler.
VELİ AĞBABA (Malatya) – Tutma…
NİHAT YEŞİL (Ankara) – Dönme, dönek!
MEHMET METİNER (İstanbul) – Sayın Cumhurbaşkanımız
oradadırlar, bilirler. Verilmeyecek hiçbir hesabımız yok. Azledilmedim, kendim
görevden ayrıldım. Aksini iddia edip de ispatlamayana, evet, Şamil Tayyar gibi
söylüyorum, namussuz derim, şerefsiz derim, alçak derim.
VELİ AĞBABA (Malatya) – Seni tutma, seni…
MEHMET METİNER (Devamla) – HADEP’te Genel Sayman
değildim. Önce, ne olduğunu bileceksiniz. 
ÖZGÜR ÖZEL (Manisa) – Paraları diyorlar, götürdü
diyorlar.
VELİ AĞBABA (Malatya) – Paraları götür, götür.
MEHMET METİNER (Devamla) - HADEP’ten niye ayrıldığımı
da herkes bilir. 
VELİ AĞBABA (Malatya) – Parayı seviyor ağabey. 4
gazetede köşe yazarlığı yapıyor havuz medyasında, haram medyasında.
MEHMET METİNER (Devamla) - Onu, her yerde, her
platformda savunurum. HADEP’e niye gittiğimi de niye ayrıldığımı da herkes
bilir. 
ÖZGÜR ÖZEL (Manisa) – Kayıp paralar ne oldu, kayıp
paralar?
MEHMET METİNER (Devamla) - Recep Tayyip Erdoğan’a
söylediğim sözler… 
ÖZGÜR ÖZEL (Manisa) – Kayıp paralar…
MEHMET METİNER (Devamla) - Hangi paralar? 
VELİ AĞBABA (Malatya) – Canlı yayında söylesen ya.
MEHMET METİNER (Devamla) - İspat etmezsen, sen o sırada
oturan, o sırada oturup da iddia edecek olanlar, ispat etmezse, onları müfteri
ilan ediyorum. 
VELİ AĞBABA (Malatya) – Canlı yayında söylesen ya.
Cevap versene canlı yayında.
MEHMET METİNER (Devamla) - Hodri meydan! Verilemeyecek
hiçbir hesabımız yok.
NİHAT YEŞİL (Ankara) – Canlı yayında niye cevap
vermedin?
MEHMET
METİNER (Devamla) - Şunu da söyleyeyim: Fail, PKK olunca arkasında duran, IŞİD
olunca karşısına dikilen anlayışları ayaklarımızın altına alıyoruz. Hem IŞİD
terörünü hem PKK terörünü lanetliyoruz. 
VELİ
AĞBABA (Malatya) – Hem IŞİD’e destek ver…
MEHMET
METİNER (Devamla) - Biz, Kılıçdaroğlu’nun siyasetinin o terör üzerinden
Türkiye’yi dizayn etmeye çalışan güç odaklarının siyaseti olduğuna inanıyoruz,
bunu söylemeye de devam edeceğiz. 
Hepinizi
saygıyla selamlıyorum. (AK PARTİ sıralarından alkışlar)
BAŞKAN
– Sayın Özel…
VELİ
AĞBABA (Malatya) – Sen de kanıtlamazsan şerefsizsin, alçaksın! Kılıçdaroğlu’nun
terörü desteklediğini kanıtlamazsan alçaksın, şerefsizsin sen de! Kanıtlamazsan
sen de alçaksın, kanıtlamazsan şerefsizsin, namussuzsun!
MEHMET
METİNER (İstanbul) – Şerefsizsiniz, şerefsiz!
BAŞKAN
– Sayın milletvekilleri, bakın, şu tutanakları millet okuyacak, millet
okuyacak.
VELİ
AĞBABA (Malatya) – Kılıçdaroğlu’nun teröre destek verdiğini kanıtlamayan
alçaktır, namussuzdur, şerefsizdir!
BAŞKAN
– Bakın, Sayın Ağbaba, bunu derken dahi sözümü kesiyorsunuz, lütfen…
VELİ
AĞBABA (Malatya) – Kanıtlamayan alçaktır!
MEHMET
METİNER (İstanbul) – Alçak sizsiniz! Şerefsiz sizsiniz! İspatlamazsan sizi
şerefsiz ilan ediyorum.
CEYHUN
İRGİL (Bursa) – Hayatın boyunca nerede iktidar var oraya dönüyorsun!
BAŞKAN
– Herkes eleştirisini çıksın yapsın, herkes tenkidini yapsın ama ne olursunuz
kullandığımız dil bu millete uygun bir dil olsun. 
VELİ
AĞBABA (Malatya) - Oraya söyleyeceksin, oraya. Oraya söyleyeceksin Sayın
Başkan.
BAŞKAN
– Herkese söylüyorum, herkese söylüyorum. Herkese, üslubu aykırı olan herkese
söylüyorum ben. Herkes temiz bir dille konuşmak zorundadır. 
ÜNAL
DEMİRTAŞ (Zonguldak) – Oraya söyle. Oraya söyle.
BAŞKAN
– Ben size de söylüyorum, oraya da, herkese söylüyorum.
VELİ
AĞBABA (Malatya) – “Ağzından lağım akıyor.” diyor, “Ağzından irin akıyor.”
diyor. Onun ağzına o da yakışmıyor, onun ağzına başka şeyler yakışıyor.
BAŞKAN
- Herkes diline dikkat edecek, herkes hâl ve hareketine dikkat edecek. İç
Tüzük’e göre, 67’nci maddeye göre kaba ve yaralayıcı sözler sarf etmeden,
düzgün bir üslupla, milletin hak ettiği, onuruna yaraşır bir üslup kullanmak
mecburiyetindeyiz arkadaşlar. 
VELİ
AĞBABA (Malatya) – Bize söylemeyeceksin, bize söylemeyeceksin.
BARIŞ
YARKADAŞ (İstanbul) – Başkanım, bize değil, o tarafa söyle.
BAŞKAN
- Lütfen, istirham ediyorum. Bakın, istirham ediyorum, çok kez tekrar ettim
bunu, tekrar etmek de istemiyorum. Her bir milletvekili muhakkak ki bunu
düşünebilecek bir pozisyonda ama bu millet böyle bir üslup, böyle bir dil hak
etmiyor, bu Meclis hiç hak etmiyor. Dolayısıyla, lütfen eleştirimizi yaparken
de buyurun, eleştirelim ama üslubuna uygun bir şekilde.
Buyurun
Sayın Özel.
ÖZGÜR
ÖZEL (Manisa) – Baştan sona hakaret etti, herhangi birisi için söz istiyorum,
hangisini takdir ederseniz. Her cümlesi hakaret.
BAŞKAN – Buyurun lütfen, yeni bir hakarete meydan
vermeyelim. (CHP sıralarından alkışlar)
18.- Manisa Milletvekili Özgür Özel'in,
İstanbul Milletvekili Mehmet Metiner’in sataşma nedeniyle yaptığı konuşması
sırasında şahsına ve Cumhuriyet Halk Partisi Grup Başkanına sataşması nedeniyle
konuşması
ÖZGÜR
ÖZEL (Manisa) – Arkadaşlar, karşı karşıya olduğumuz organizma, bir terör eylemi
yaşansın diye bekliyor. Önceden hazırlıklarını yapmış, bilgisayarını
hazırlamış, kanlı bir terör eylemi yaşandığında oradan siyasi rakiplerine kara
çalmak, çamur atmak, hakaret etmek ve bunun üzerine sahibine yaranmak ve
ensesini okşatmak için hazır bekleyen bir organizmayla karşı karşıyayız. (CHP
sıralarından alkışlar) 
Dün
akşam bu organizmanın attığı “Tweet”lerden bir tanesinin altına imza atarım
diyen bir AKP milletvekilinin çıkacağına inanmıyorum. 
MEHMET
METİNER (İstanbul) – Hepimiz atarız.
ÖZGÜR
ÖZEL (Devamla) – Sen attın ama bu insanlar, bu hakaretlerin, bu iğrençliklerin
altına imza atmaz.
MEHMET
METİNER (İstanbul) – O iğrençlik size ait. Sizin grubunuzun ve Genel
Başkanınızın o iğrenç…
ÖZGÜR
ÖZEL (Devamla) – Bakın, kendi grubu içinde yalnızlaşmış bir adamsın sen. 
BAŞKAN
– Sayın milletvekilleri, şahsiyatla uğraşmayalım lütfen.
ÖZGÜR
ÖZEL (Devamla) – Çok net olarak söylüyorum: Bugüne kadar seninle temas etmiş
herkes, kendini bir ölçüde kirlenmiş hissediyor.
MEHMET
METİNER (İstanbul) – Hadi oradan!
VELİ
AĞBABA (Malatya) – Aynen öyle.
ÖZGÜR
ÖZEL (Devamla) – Bugüne kadar seninle sosyal hayatında birlikte olanlar,
seninle birlikte İstanbul Büyükşehir Belediyesinde görev yapan insanlar, senin
o görevden yüz kızartıcı suçtan el çektirildiğini biliyor.
MEHMET
METİNER (İstanbul) – İspatlamazsan namertsin, alçaksın, şerefsizsin!
ÖZGÜR
ÖZEL (Devamla) – Seninle birlikte siyaset yapmış arkadaşların “Ne oldu bizim 4
trilyon?” diyor, ispatlayamıyorsun.
BAŞKAN
– Sayın milletvekilleri…
MEHMET
METİNER (İstanbul) – Buyurun, kim iddia ediyorsa çıksın. İspatlamayan
şerefsizdir!
ÖZGÜR
ÖZEL (Devamla) – Senin bugünkü siyaset arkadaşların, senin saray adına,
saraydan aferin almak için neler yaptığını biliyor.
MEHMET
METİNER (İstanbul) – Hadi oradan! 
ÖZGÜR
ÖZEL (Devamla) – Çünkü 2004’lerde, 2005’lerde hakaret ediyordun, sonra gittin
“Cahiliye dönemim efendim.” dedin böyle.
MEHMET
METİNER (İstanbul) – Geçin bunları, geçin.
ÖZGÜR
ÖZEL (Devamla) – Sen busun Metiner, sen busun.
MEHMET
METİNER (İstanbul) – Ben aslanlar gibi bir adamım.
ÖZGÜR
ÖZEL (Devamla) – Seninle bu çatı altında olmaktan utanıyoruz. (CHP sıralarından
alkışlar) 
BAŞKAN
– Sayın milletvekilleri, benim bir istirhamım var. Ben isterim ki her bir
konuşmacı daha sonra televizyonda kendisini bir seyretsin, her bir konuşmacı.
VELİ
AĞBABA (Malatya) – Bence de, yazılanları, okunanları…
BAŞKAN
– Bu üslubu uygun mu, değil mi; millet bu üslubu hak ediyor mu, etmiyor mu ona
göre bir tahlil etsin, analiz etsin, ondan sonra tekrar gelsin.
Birleşime
beş dakika ara veriyorum.
Kapanma Saati: 18.49
DÖRDÜNCÜ OTURUM
Açılma Saati: 18.58
BAŞKAN: Başkan Vekili Ahmet AYDIN
KÂTİP ÜYELER: Mücahit DURMUŞOĞLU (Osmaniye), Emre
KÖPRÜLÜ (Tekirdağ)
----- 0 -----
BAŞKAN
– Sayın milletvekilleri, Türkiye Büyük Millet Meclisinin 109’uncu Birleşiminin
Dördüncü Oturumunu açıyorum.
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 29/6/2016 tarihinde Grup
Başkan Vekili İstanbul Milletvekili Engin Altay tarafından, son dönemde
yüzlerce yurttaşın ve güvenlik personelinin yaşamını yitirmesiyle sonuçlanan
terör saldırılarına zemin oluşturan yanlış politikaların tespit edilmesi, terör
saldırılarının önlenememesinin nedenlerinin araştırılması amacıyla verilmiş
olan Meclis araştırması önergesinin, Genel Kurulun 29 Haziran 2016 Çarşamba
günkü birleşimde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
– Cumhuriyet Halk Partisi Grubu önerisi üzerindeki görüşmelere kaldığımız
yerden devam ediyoruz. 
Şimdi,
önerinin aleyhindeki ikinci ve son konuşmacı, İzmir Milletvekili Hüseyin
Kocabıyık.
Buyurun
Sayın Kocabıyık. (AK PARTİ sıralarından alkışlar)
HÜSEYİN
KOCABIYIK (İzmir) – Sayın Başkan, zatıalinizi ve yüce Meclisi saygıyla
selamlıyorum.
Cumhuriyet
Halk Partisinin terör saldırılarına zemin oluşturan yanlış politikaların tespit
edilmesi, terör saldırılarının önlenememesinin nedenlerinin araştırılması
amacıyla Meclis araştırması açılmasını talep eden önergesi üzerine
düşüncelerimi arz edeceğim.
CHP’nin söz konusu önergesinin altında Sayın Grup
Başkan Vekili Engin Altay Beyefendinin imzası var. Sayın Altay, benim hem
gazeteci olarak hem de kısa milletvekilliğim süresince Meclis çatısı altında
ilgiyle izlediğim, vicdan sahibi, saygıdeğer bir insandır. Araştırma
önergeleri, Meclis sistematiği içerisinde gerçekten yararlı çalışmalardır.
Ancak, keşke bu önergeler, araştırma önergeleri görüşülmekte olan kanunların
çıkmasını engelleme amacıyla kullanılmasa, bu amaçla verilmese, keşke memleket
meselelerinin enine boyuna tartışılması ve çözüm yolları bulunması maksadıyla
verilse bundan herhâlde Türkiye de siyaset de Meclis de çok büyük faydalar
görür diye düşünüyorum.
Ama
yine de sayın başkanın kaleme aldığı önerge gerekçesi doğrusu benim için
konuşmama temel teşkil edecek kadar ilham verici olmuştur. Önergenin gerekçesi
şu cümleyle başlıyor: “Terör olayları gelişmiş ülkelerden gelişmemiş ülkelere
kadar tüm ülkeler için ortak bir tehdit hâline dönüşmüştür.” Tamamen doğru bir
tespittir bu. “Terör, 21’inci yüzyılın ilk çeyreğinde ülkesel ve bölgesel
olmaktan çıkıp tüm insanlığın hayat alanını tehdit eden küresel bir felakete
dönüşmüştür. Tarihin bu evresinde bir tür vebadır terör. İnsanların tüm
hayatını etkileyen, toplumları örseleyen, hükûmetleri çaresiz bırakan ve veba
gibi yayılan bir felaket. Terör belası esasen sadece hükûmetlerin doğru veya
yanlış kararlarına göre ortaya çıkan ya da ortadan kalkan bir sorun da
değildir. Bu tehdidi bu kadar vahşi, bu kadar acımasız, bu kadar kanlı yapan
bir yığın tarihî sebep, birikim vardır ve tüm bu birikimin örtüsünü
kaldırdığınız vakit, hiç şüphesiz emperyalizmin Müslüman coğrafyalarda iki yüz
yıllık faaliyetinin sırıttığını görürüz.”
Değerli
arkadaşlar, CHP önergesi ve Sayın Altay yukarıdaki tamamen doğru tespiti
yaptıktan sonra özellikle dış politikada izlenen yanlış çizgiden söz ediyorlar
ve çok haksız bir iddiada bulunuyorlar, Türkiye'nin terör örgütlerinin üssü
hâline geldiğini belirtiyorlar. Keşke Sayın Engin Altay ülkemizle ilgili hiç de
gerçek olmayan böylesine imaj bozucu bir cümleyi bu önergeye hiç koymamış
olsaydı.
Türkiye,
Sayın Altay’ın da işaret ettiği üzere, birçok Avrupa ülkesi gibi terörün
hedefidir ve terörle onlar nasıl mücadele ediyorsa öyle mücadele etmektedir.
Sayın Altay önergelerinin gerekçe bölümünde, DAEŞ ve PKK terör örgütünün büyük
çaplı eylemlerini sıralamış. Evet, bu eylemler, burnunun dibinde iki bölünmüş
ülkeden onlarca terör örgütüyle aşağı yukarı bin kilometrelik bir sınır
hattında gelip Türkiye’yi vuruyor. Peki, söyler misiniz Fransa’yı niye vuruyor
bu terör, Belçika’yı niye vuruyor, İngiltere’yi niye vuruyor? Kaldı ki, gururla
ifade etmeliyim ki, Türkiye Cumhuriyeti devleti ve Hükûmeti bunca mukayeseli
zorluklara rağmen, içerideki kronik terör faaliyetlerine rağmen, hem DAEŞ
terörüyle hem de PKK terörüyle çok etkili bir biçimde mücadele edebilmektedir.
Sadece terörle mücadele rakamlarına bakmak bile, Türkiye’nin ne kadar güçlü bir
ülke olduğunu, Hükûmet politikalarının ise gerçekçi ve doğru esaslar üzerine
oturduğunu gösterebilir. İşte, PKK terörüyle mücadelemiz ortadadır, şehir
teröristlerini kazdıkları çukurlara gömerek mücadelemizi sürdürüyoruz, kırsalda
7 bine yakın PKK’lı terörist etkisiz hâle getirilmiştir; irademizin hedefi
nettir, kökünü kazıyacağız. 
DAEŞ
terörüne gelince, maalesef, muhalefetin en fazla haksızlık ettiği husus
burasıdır. CHP önergesinde de sıralandığı gibi, DAEŞ Türkiye’ye karşı
Türkiye’nin içinde onlarca eylem yapıyor, yüzlerce Türk vatandaşını katlediyor;
ondan sonra da muhalefet, DAEŞ ile Türkiye’nin ilişkilerinden bahsediyor. Bu,
tutarlılık bakımından üzücü bir durumdur. Diğer taraftan da Türk Silahlı
Kuvvetlerinin Komutanı Orgeneral Hulusi Akar açıklama yapıyor, “Şu ana kadar
1.300 DAEŞ’li terörist Türk Silahlı Kuvvetleri tarafından etkisiz hâle
getirilmiştir, yüzlerce DAEŞ hedefi imha edilmiştir.” diyor. 
Arkadaşlar,
istediğiniz gibi muhalefet yapmak sizin hakkınız ama bunu yapmayın, olabilir ki
muhalefet olarak rekabet hâlinde olduğunuz Hükûmete saygınız azalmıştır ama
kendinize saygınızı kaybetmemeniz bakımından bunu yapmayın. Terör
organizasyonunun siyasi uzantıları ferasetlerini iyice kaybettikleri için bir
yalan makinesi gibi çalışıyorlar ama bunu CHP gibi Türkiye’nin asli bir siyasi
kurumunun yapmaması lazım. Bu temennim inanın ki çok içten bir temennidir. Ben,
CHP’yi çok önemli bulan, önemli bir siyasi kurum olarak gören, hatta kompleksiz
söyleyeyim, Türkiye’nin temel güvencelerinden biri olarak gören bir insanım.
Ama, şu önergede dile getirdiğiniz iddialarla bu vasfınızı aşındırıyorsunuz. 
Merhum
Cemil Meriç şöyle derdi: “Kendi varlığına iftira atan bir milletiz biz.”
Yapmanız gereken ve yapmamız gereken şu: Bizi terörle mücadele konusunda
acımasızca eleştirin, bu demokrasi açısından iyidir, yanlışlarımız varsa
gösterin, bu bizim için de ülkemiz için de faydalıdır ama lütfen, Türkiye
Cumhuriyeti hükûmetine iftira atmayın. İftiralar bize zarar vermez, bunlar bizi
kınından çıkmış kılıç gibi yapar ama Türkiye’ye zarar verir, kollarını sıvamış
“Büyük Türkiye’yi nasıl durdururum.” diye hazır bekleyen düşman unsurlarının
işini kolaylaştırmış olursunuz. Biliyorum, bunun böyle olmasını istemezsiniz
ama inanın böyle olur. 
Bu
belaya karşı ortak mücadele kodu yine CHP’nin önergesinde mevcuttur. Şöyle deniyor
önergede: “Terörün sadece bir ülkenin değil, tüm ülkelerin ortak mücadelesiyle
sonuç alınabilecek bir olgu olduğuna kuşku yoktur. Bununla birlikte,
uluslararası dayanışmanın yanında ülke içindeki dayanışmanın yükseltilmesi de
terörle mücadelenin en önemli unsurudur.” 
Bakınız,
size, kendi arkadaşlarıma ve tüm yüce Meclise tarihî bir anekdot arz edeceğim:
Merhum İsmet İnönü Lozan Antlaşması’nı imzaladıktan sonra Şükrü Saracoğlu’na şu
tarihî sözü söylüyor -kızı Özden Toker Hanımefendi açıkladı- dediği şey şu
rahmetli İnönü’nün: “Şükrü, bir yüzyıl kazandık.” 
Şimdi,
herkesi, Türkiye Büyük Millet Meclisinin bütün üyelerini, Türkiye’de yaşayan
herkesi bu söz üzerine düşünmeye davet ediyorum. Lozan’ı imzalıyor ve Şükrü
Saracoğlu’na diyor ki: “Şükrü, bir yüzyıl kazandık.” Bu söz, bana göre, tüm
olup bitenleri açıklama imkânına sahip bir sözdür. 
Diğer
taraftan, terör örgütü PKK’nın siyasi kolu olarak çalışanların DAEŞ terörü
üzerinden PKK terörünü gizleme çabasını da milletin huzurunda yapılmış bir
komiklik olarak gördüğümüzü belirtmek isterim. Bizim için DAEŞ terörü ile PKK
veya DHKP-C terörü arasında en ufak bir fark yoktur, hepsi varlığımıza
düşmandır ve hepsi yok edilmelidir. 
Yüce
Meclisi saygıyla selamlıyorum. (AK PARTİ sıralarından alkışlar) 
BAŞKAN
– Teşekkür ediyorum. 
ENGİN
ALTAY (İstanbul) – Sayın Başkan… 
BAŞKAN
- Buyurun Sayın Altay. 
ENGİN
ALTAY (İstanbul) – Sayın hatip önergemizin mahiyeti bakımından olumsuz eleştiri
ve sataşmalarda bulundu. Çok kısa…
BAŞKAN
– Çoğunlukla güzellemede bulundu şahsınıza yönelik ama. Nezaketle ve nezahetle
bunu ifade etmeye çalıştı Sayın Kocabıyık. 
ENGİN
ALTAY (İstanbul) – Önergede yer alan ifadeleri asılsız olarak ifade ettiği
için, bu önergeyi kaleme alan biri olarak ben Meclise ve bu millete asılsız bir
şey söylemem. 
BAŞKAN
– Peki. 
Sayın
Altay, aynı nezaketi sizden de bekliyoruz her zamanki gibi. 
Teşekkür
ediyoruz. 
Buyurun.

IX.- SATAŞMALARA İLİŞKİN KONUŞMALAR (Devam)
19.- İstanbul Milletvekili Engin Altay'ın,
İzmir Milletvekili Hüseyin Kocabıyık’ın CHP grup önerisi üzerinde yaptığı
konuşması sırasında CHP Grubuna sataşması nedeniyle konuşması
ENGİN
ALTAY (İstanbul) – Sayın milletvekilime çok teşekkür ederim. İktidar
partisinden uzun zamandır böyle siyasetin bir nezaket ve vicdan işi olduğunu
tam, dört dörtlük ortaya koyan konuşma izlememiştik. Bu bakımdan teşekkür
ederim Sayın Milletvekilim. 
Ancak şunu söyleyeyim: Türkiye Büyük Millet Meclisinde
zaman zaman engelleme amaçlı da önerge verilir Sayın Milletvekilim. Bunu niye
verir muhalefet? Bu öyle bir şey değil, Türkiye’nin içinde bulunduğu hâl
bakımından bu önerge Meclisin görüştüğü bütün kanunlardan çok daha önemlidir.
Eğer bu Meclis, bugün oturduğum yerde de söyledim, bu meseleye el atmayacaksa
bu Meclisi kapatalım gitsin yani Türkiye’nin bu kadar can yakıcı, can alıcı bir
sorununa Meclis “neme lazım” diyemez, görmezden gelemez. Bu sıralar gördüğünüz
gibi boş, bunu söylüyoruz. 
Sürem
çok kısa, şunu da belirtmem lazım: “Türkiye’nin, terör örgütlerinin üssü
olduğu” ifadesini ezbere yazmadım. 70 vilayetimizden IŞİD terör örgütüne insan
transferi yapılabiliyorsa, Türkiye'de 70 vilayette IŞİD’in hücreleri varsa,
Sayın Milletvekilim, Türkiye gerçekten maalesef, terör örgütlerinin üssü hâline
gelmiştir. 
Ayrıca,
bu patlayan bombaların gübre kısmı bir tarafa, elektronik aksamı, bombanın
mühimmatı, bomba yapımında kullanılacak malzeme ve mühimmat, Sayın
Milletvekilim, hiç şüpheniz olmasın ki Avrupa’dan, Türkiye üzerinden IŞİD terör
örgütlerine ya da PKK terör örgütlerine gidiyor. Yani Türkiye terör
örgütlerinin hem lojistik üssüdür maalesef hem de insan kaynağı bakımından üssü
olmuştur. Bu iddiamızda bir eksik ya da bu iddiamızda bir yanlışlık yoktur. 
Son
söz: “Eleştirin” dedi sayın milletvekilim. Sayın Milletvekilim, partinizi ve
yöneticilerini defaatle terör örgütlerine yardım ve yataklık yapmaktan dolayı
eleştirdik, bir tane dava açılmadı. Bekliyoruz ki, bir iktidar partisi
yöneticisi bir Cumhuriyet Halk Partili milletvekiline…
(Mikrofon
otomatik cihaz tarafından kapatıldı)
ENGİN
ALTAY (Devamla) - …ya da bana terör örgütlerine yardım ve yataklık yaptığımla
ilgili iddia nedeniyle dava açsın.
HARUN
KARACA (İstanbul) – Sizi millete havale ediyoruz.
ENGİN
ALTAY (Devamla) - Genel Kurulu saygıyla selamlıyorum. (CHP sıralarından
alkışlar) 
BAŞKAN
– Teşekkür ediyoruz.
Cumhuriyet
Halk Partisi grup önerisini oylarınıza sunuyorum.
III.-YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz efendim.
BAŞKAN
– Oylamadan önce bir yoklama talebi var, onu karşılayacağım.
Sayın
Özel, Sayın Altay, Sayın Kuyucuoğlu, Sayın Gürer, Sayın Purçu, Sayın Yıldız,
Sayın Kayışoğlu, Sayın Budak, Sayın Yedekci, Sayın Aydın, Sayın Hürriyet, Sayın
Arslan, Sayın Ertem, Sayın Gökdağ, Sayın Gaytancıoğlu, Sayın Akaydın, Sayın
Demirtaş, Sayın Çiçek, Sayın Balbay, Sayın Nurlu.
Yoklama
için üç dakika süre veriyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
VIII.- ÖNERİLER (Devam)
A) Siyasi Parti Grubu Önerileri (Devam)
3.- CHP Grubunun, 29/6/2016 tarihinde Grup
Başkan Vekili İstanbul Milletvekili Engin Altay tarafından, son dönemde
yüzlerce yurttaşın ve güvenlik personelinin yaşamını yitirmesiyle sonuçlanan
terör saldırılarına zemin oluşturan yanlış politikaların tespit edilmesi, terör
saldırılarının önlenememesinin nedenlerinin araştırılması amacıyla verilmiş
olan Meclis araştırması önergesinin, Genel Kurulun 29 Haziran 2016 Çarşamba
günkü birleşimde sunuşlarda okunmasına ve ön görüşmelerinin aynı tarihli
birleşiminde yapılmasına ilişkin önerisi (Devam)
BAŞKAN
- Cumhuriyet Halk Partisi grup önerisini oylarınıza sunuyorum: Kabul edenler…
Kabul etmeyenler… Öneri kabul edilmemiştir. 
Böylece,
alınan karar gereğince sözlü soru önergelerini görüşmüyor ve gündemin “Kanun
Tasarı ve Teklifleri ile Komisyonlardan Gelen Diğer İşler” kısmına geçiyoruz.
1’inci
sırada yer alan, Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı ve Adalet Komisyonu Raporu’nun görüşmelerine kaldığımız
yerden devam edeceğiz. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER
A) Kanun Tasarı ve Teklifleri
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu
Raporu’nun (S. Sayısı: 400) (x)

BAŞKAN
– Komisyon ve Hükûmet yerinde. 
Geçen
birleşimde İç Tüzük’ün 91’inci maddesine göre temel kanun olarak görüşülen 400
sıra sayılı Kanun Tasarısı’nın 1’inci bölümünde yer alan 11’inci maddesi kabul
edilmişti. 
Şimdi,
12’nci madde üzerinde üçü aynı mahiyette olmak üzere dört adet önerge vardır,
okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Kanun Tasarısı’nın çerçeve 12’nci maddesiyle 2575 sayılı
Danıştay Kanunu’na eklenmesi öngörülen geçici 27’nci maddenin birinci
fıkrasında yer alan “Ancak” ibaresinden sonra gelmek üzere “vekalet edenler
hariç olmak üzere,” ibaresinin eklenmesini, beşinci ve altıncı fıkralarında yer
alan “Genel Kurulu” ibarelerinin “ilgili dairesi” şeklinde değiştirilmesini,
sekizinci fıkrasının birinci cümlesinde yer alan “yürürlüğe girdiği tarih
itibarıyla Hâkimler ve Savcılar Yüksek Kurulu” ibaresinden sonra gelmek üzere
“asıl” ibaresinin eklenmesini ve sekizinci fıkranın son cümlesinin madde
metninden çıkarılmasını arz ve teklif ederiz. 
 Mehmet Muş Markar
Eseyan İlyas Şeker 
 İstanbul İstanbul Kocaeli
 Mücahit Durmuşoğlu Abdulkadir
Yüksel  Ahmet Uzer
 Osmaniye Gaziantep Gaziantep
 Mehmet Erdoğan
 Gaziantep 
BAŞKAN
– Şimdi okutacağım üç önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim.
Aynı
mahiyetteki önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 12’nci maddesinin tasarı metninden çıkarılmasını arz ve
teklif ederiz. 
 İsmail Faruk Aksu Mustafa
Kalaycı Ahmet Kenan Tanrıkulu
 İstanbul Konya İzmir
 Mehmet Parsak  Kamil
Aydın Mehmet Günal
 Afyonkarahisar Erzurum Antalya
Aynı
mahiyetteki diğer önergenin imza sahipleri:
 Çağlar Demirel Filiz
Kerestecioğlu Demir Dirayet Taşdemir
 Diyarbakır İstanbul Ağrı
 Meral Danış Beştaş Berdan
Öztürk Erol Dora
 Adana Ağrı Mardin
Aynı
mahiyetteki diğer önergenin imza sahipleri:

 Ömer
Süha Aldan Cemal Okan Yüksel  Necati
Yılmaz
 Muğla Eskişehir Ankara
 Zeynel
Emre Namık Havutça Mehmet
Gökdağ
 İstanbul Balıkesir Gaziantep
 Erdoğan
Toprak Mahmut Tanal 
 İstanbul İstanbul
BAŞKAN
– Aynı mahiyetteki önergelere Komisyon katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım.
BAŞKAN
– Hükûmet katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılamıyoruz.
BAŞKAN
– Aynı mahiyetteki ilk önerge üzerinde söz isteyen Gaziantep Milletvekili
Mehmet Gökdağ.
Buyurun
efendim. (CHP sıralarından alkışlar) 
Beş
dakika süre veriyorum.
MEHMET
GÖKDAĞ (Gaziantep) – Sayın Başkan, değerli milletvekilleri; görüşmekte
olduğumuz kanun tasarısının 12’nci maddesiyle ilgili söz almış bulunmaktayım.
Genel Kurulu saygıyla selamlıyorum.
Maddeye
ilişkin görüşlerimi paylaşmadan önce, dün İstanbul’da Atatürk Havalimanı’nda
yaşanan terör saldırısını şiddetle kınadığımı ve lanetlediğimi belirtmek
istiyorum. Hain saldırıda yaşamını yitirenlere, şehitlerimize Allah'tan rahmet
diliyorum, yakınlarına ve ülkemize başsağlığı, yaralılara acil şifa diliyorum.
Umuyorum ve diliyorum ki can kaybı daha fazla artmaz.
Sayın
milletvekilleri, on dört yıldan beri ülkeyi tek başına yöneten AKP iktidarları,
AKP üyeleri, AKP yandaşları iki ellerinin arasına başlarını alıp biz ne yaptık
diye düşünüyorlar mı acaba on dört yılda bu ülkeyi ne hâle getirdik diye
düşünüyorlar mı? Değerli milletvekilleri, bunu terör saldırısı üzerinden
siyaset yapmak için söylemiyorum. Elbette, teröre karşı iktidarıyla,
muhalefetiyle birlikte hareket etmeliyiz çünkü aynı gemideyiz ve bu gemi
batarsa birlikte batarız. Ancak, on dört yıldan bu yana ülkemizi tek başına
yöneten AKP anlayışı biz nerede yanlış yaptık diye kendilerini samimi olarak
sorgulamazlarsa, yetkililer sorumluluklarının gereklerini yerine getirmeyip
sanki bu terör olayları yaşanırken ülkeyi kendileri yönetmiyormuş gibi
davranırlarsa hiçbir soruna çözüm bulamadığınız gibi terör sorununa da çözüm
bulamazsınız. 
Değerli
arkadaşlar, bu hain saldırıyla ülkenin ciğerine ateş düşmüş, ocaklar sönmüş,
siz burada sabahın altısına kadar AKP’nin yargıyı tam olarak ele geçirme
tasarısını yasalaştırmaya çalışıyorsunuz. 12’nci maddeyle, bir günde Danıştay
üyeliklerinin sona ermesini dolayısıyla Danıştayın lağvedilmesini, sonra da beş
gün içerisinde yeni bir Danıştay oluşturmanın yasasını hazırlıyorsunuz.
Ayıptır, bu halka karşı saygısızlıktır! 
Değerli
milletvekilleri, elbette teröre teslim olmayacağız. Meclis çalışmalı, hem de
çok çalışmalı ancak bu çalışma, tek adam otoritesinin egemenliği için değil,
terörün kökünü nasıl kazırız, halkımızın başta can güvenliği olmak üzere
sorunlarının çözümü için çalışma olmalı. 
Sayın
milletvekilleri, görüşmekte olduğumuz yasa tasarısı AKP iktidarlarının yüksek
yargıyla ilgili getirdiği 4’üncü düzenleme. Yüksek yargı yapboz tahtasına
döndü. Neden? Çünkü, düzenlemeler tarafsız, bağımsız, etkin bir yargı için
değil, iktidarın ihtiyacına göre, yargıyı düzenleme anlayışıyla yapılmıştır. Bu
tasarı da aynen, iktidarın ihtiyacına göre, AKP iktidarının yargıyı tam olarak
ele geçirme anlayışıyla hazırlanmıştır. Sayın Adalet Bakanı tasarıyla ilgili
verdiği röportajında şunları söylüyor: “Yargının içinde çok net bir şekilde
Pensilvanya’yla irtibatlı bazı kişiler var ve oranın irtibatına göre hareket
etmeyi kendilerini cennete götürecek büyük bir ibadet gibi görüyorlar.
Anayasa’ya ve yasaya aykırı hareket etmek onlar için önemli değil çünkü başka
yerlere sadakat var.” diyor. Demek ki Anayasa’ya ve yasalara aykırı davranmak
güzel bir şey değil. Herkes ama herkes Anayasa’ya ve yasalara uygun davranmalı.
Bu herkesin içinde Cumhurbaşkanı da var, Başbakan da var, bakan da var,
milletvekili de var. Öte yandan, bu durumda olan üyeleri başka bir yere
göndermeyi düzenliyor yasa. 
Değerli
arkadaşlar, Anayasa’ya, yasaya aykırı karar veren, başka yere sadakatle karar
veren bir üyeyi başka bir kürsü hâkimliğine göndererek orada görev yapmasını
nasıl kabulleniyorsunuz? Eğer böyle birileri varsa bunlar hâkimlikten ve
savcılıktan uzaklaştırılmalı.
Değerli
milletvekilleri, yargıyı siyasallaştırmak çok tehlikeli bir şeydir. Bakın, bu
durum, güçlü iktidarların çantalarında kendi hâkimleriyle gelmesinin yolunu
açar. Bugün sizin iradeniz yargıyı şekillendirirse, yarın başka bir siyasi
irade yargıya yön verir. Oysaki, unutulmamalı ki, bağımsız ve tarafsız bir
yargı herkese olduğu gibi size de gerek olur.
Genel Kurulu saygıyla
selamlıyorum. (CHP sıralarından alkışlar) 
BAŞKAN – Aynı
mahiyetteki diğer önerge üzerinde söz isteyen Ağrı Milletvekili Berdan Öztürk.
Buyurun Sayın
Öztürk. (HDP sıralarından alkışlar) 
BERDAN ÖZTÜRK
(Ağrı) – Sayın Başkan, değerli milletvekilleri; Danıştay Kanunu ile Bazı
Kanunlarda Değişiklik Yapılmasına Dair Kanun Tasarısı’nın 12’nci maddesi
üzerinde Grubum adına söz almış bulunmaktayım. Genel Kurulu saygıyla
selamlıyorum. 
Söz
konusu madde birçok ilkeye aykırı olduğu gibi eşitlik ilkesine de aykırılık
teşkil etmektedir. Danıştay başkanları, daire başkanları ve savcıları işlem
dışında tutularak açık bir ayrım yapılmaktadır. Hukuka ve Anayasa’ya aykırı
düzenlemelerle yargı bağımsızlığı zarar görmektedir. 
Söz
konusu düzenleme, yargıyı daha ileriye taşıyacak, değişim ve dönüşümün önünü
açacak bir düzenleme değildir. Kamuoyuna "reform" olarak sunulan bu
yasa tasarısı tam bir tasfiye ve ayıklama tasarısıdır. Bir hukukçu ve avukat
olarak mevcut düzenlemeye “reform” demek aldığım eğitime ve mesleğime ihanet
olacaktır.
Yeni
bir yasa yapılırken veya mevcut yasa değiştirilirken dikkat edilmesi gereken
temel düstur, hukuki ve siyasi tercihlerin sağlıklı bir bilgilenme ve tartışma
süreci sonunda ortaya konması düsturudur. 
Peki,
Sayın Bakana soruyorum: Bu tasarı hangi bilgilendirme ve tartışma süreçlerinden
geçti? Konuyla ilgili hangi kurumların görüşlerini aldınız? Hatırı sayılır
hangi hukukçunun görüşüne başvurdunuz? Hadi bunların hepsini bir kenara
bırakalım, Parlamentoda grubu bulunan hangi siyasi partinin görüşlerini dikkate
alıp değerlendirdiniz? Sayın Bakanın bu sorulara verecek bir cevabı yoktur.
Yoktur çünkü baskın yapar gibi, hırsızdan mal kaçırır gibi komisyondan
geçirilen bu tasarı, parmak demokrasisiyle de Meclisten geçirilip
yasalaştırılacaktır. Alın size ilerici demokrasi.
Yeni
bir yasa yapılacaksa ya da değiştirilecekse değişikliğin geniş kitleler
tarafından kabul görmesi ve uzun ömürlü olması gerekmektedir. Oysa yargı
sistemi tam bir yapboz sistemine dönüştürüldü. Dün çıkardığınız bir yasaya
kendiniz bile güvenmeyip bugün yeniden bir düzenlemeye gidebiliyorsunuz. Bu
düzenleme, yargı bağımsızlığına iktidarın ayan beyan müdahalesidir. Oysa yargı
bağımsızlığı söz konusu olduğunda, 1985 tarihli Birleşmiş Milletler yargı
bağımsızlığının temel ilkeleri, 1994 tarihli Avrupa Konseyi hâkimlerin
bağımsızlığı, etkinliği ve rolü konusunda tavsiye kararı, 2007 tarihli Venedik
Komisyonu yargısal atamalar raporu ve 2010 tarihli Venedik Komisyonu
yargıçların bağımsızlığı raporu gibi bütün dünyanın referans aldığı uluslararası
belgeler orta yerde dururken kendi hukuk garabetinizi bu ülkenin kaderi hâline
getirmeye çalışıyorsunuz.
Sayın
Başkan, değerli milletvekilleri; bu yasa tasarısının asıl amacını halkımızla
paylaşmak bizim boynumuzun borcudur. Burada her ne kadar “paralel yapı” adı
altında hâkim ve savcıların soruşturulması, kovuşturulması amacıyla yargının
temizlenmesiyle, bunların görevden uzaklaştırılmasıyla ya da bir şekilde
tasfiye edilmesiyle yargı bağımsızlığının sağlanacağı iddiasında bulunuluyorsa
da buradaki asıl amaç, gerçek amaç, hâlâ kendi vicdanına göre, Anayasa’ya göre,
evrensel hukuk ilkelerine göre, Türkiye'nin bağlı olduğu uluslararası
sözleşmelere göre hareket eden, karar veren hâkimleri ve bu anlamda
soruşturmada bulunan savcıları aslında bir nevi tasfiye etmektir. Bu kanun
tasarısının asıl amacı budur. Bu kanun tasarısıyla getirilmek istenen yargı
sistemini tamamıyla otoriter bir zihniyetin emri altına almaktır. Dolayısıyla,
bu düzenlemelerin er ya da geç, yarın öbür gün iktidar, Hükûmet değiştiğinde bu
düzenlemelere onay verenlerin, bu düzenlemeleri getirenlerin de vicdanıyla
karar veren, vicdanıyla soruşturmada bulunan hâkim ve savcılara ihtiyaç
duyacağını tekrar hatırlatır, Genel Kurulu saygıyla selamlarım. (HDP
sıralarından alkışlar) 
BAŞKAN
– Aynı mahiyetteki üçüncü önerge üzerinde söz isteyen Afyonkarahisar
Milletvekili Mehmet Parsak.
Buyurun
Sayın Parsak. (MHP sıralarından alkışlar) 
MEHMET
PARSAK (Afyonkarahisar) – Aziz Türk milleti, saygıdeğer milletvekilleri; 400
sıra sayılı Kanun’un 12’nci maddesi üzerinde verdiğimiz önerge hakkında söz
almış bulunuyorum. Bu vesileyle hepinizi saygılarımla selamlıyorum. 
Bu
tasarının temelde 2 önemli maddesi var; birincisi bu madde, ikincisi de 22’nci
madde ve temelde asıl hedefi ortaya koyan maddeler de bunlar. Birincisi,
Danıştayda, 22’nci madde üzerinden de Yargıtayda daire sayılarının, üye
sayılarının azaltılması, eksiltilmesi; başkanlar, başkan vekilleri, başsavcılar
ve daire başkanları dışındaki tüm üyelerin üyeliklerini düşürülmesi; ardından,
beş günlük süre içerisinde yeni üyelerin seçilmesinin teminine yönelik bir
düzenleme. Bu, 12’nci maddeyle de bu çerçevede, Danıştaya ilişkin olarak aynı
amaca matuf bir düzenleme öngörülmüş. 
Şimdi,
burada, ben birinci bölüm üzerinde yaptığım konuşmada da… Tasarının gerçekteki
amacının, iş yüklerindeki değişmeler olmasından kaynaklı olarak buralardaki
hâkimlerin, üyelerin bölge adliye mahkemelerine, bölge idare mahkemelerine
kaydırılması değil, temelde -bakın, bu tabirimi özellikle ifade ediyorum- AKP
tarafından paralel hâle getirilmiş yapının öncelikli olarak yargıdan tasfiye
edilmesi noktasında olduğunu, artık, bugün herkes biliyor. Ben, birinci bölümle
ilgili olarak yaptığım konuşmada bununla ilgili, meselenin özüne dönük tüm
açıklamaları yaptım, burada onları tekrar etmek istemiyorum. Nihayetinde,
Danıştay çerçevesinde de böyle bir yaklaşım söz konusu. 
Evet,
bir paralel yapının olduğu, AKP tarafından paralel hâle getirilmiş olan bir
yapının olduğu gerçek, bundan kurtulunması gerektiği de bir gerçek. Bu noktada
da öncelikli olarak Yargıtaydan, Danıştaydan, yüksek yargıdan başlamak
suretiyle, devletin tüm mekanizmalarından sadece sözü edilen yapının değil,
Türk devletinin binlerce yıllık geleneğine uygun olmayan, Türk milletinin
yapısına uygun olmayan herhangi bir yapı varsa bunlardan kurtulmak gerektiği de
bir gerçek. Fakat bunu yaparken bunun yolu bu değil yani bunu bu şekilde hayata
geçirmek, bunu bu şekilde nihayete erdirmek doğru değil. Çünkü bunu hepimiz
biliyoruz ki bir yanlışla başka yanlışlar örtülüyor ve bu noktada, özellikle,
işte, Danıştay Başkanı, Başsavcısı, Danıştay Başkan Vekili, Danıştayın ilgili
dairelerinin başkanlarının muhafaza edilip diğerlerinin üyeliklerinin
düşürülmesi son günlerde önemli tartışmaları da beraberinde getiriyor.
Yüz
elli yıllık bir müessesemizden söz ediyoruz. Danıştay Başkanı, kızı ve damadı
üzerinden şu anda ülkemizde tartışma konusu. Yargının çivisi çıkmış, adalete
güvenin son derece azaldığı bir dönemde Sayın Bakanın bunu “Yani işte, Danıştay
Başkanıysa kızı, oğlu işsiz mi kalsın?” diye savunmak durumunda kaldığı
günlerden geçiyoruz şu anda. Evet, kimsenin çocuğu falan işsiz kalmasın, belki
de o noktada bir adaletsizlik de yoktur ama şu önemli: Hâkimler tarafsız olmak
durumunda. Tek başına oralarda çocuklarının çalışıyor olması belki
tarafsızlığını ortadan kaldırmaz ama hâkimlerin tarafsız olması yetmiyor, aynı
zamanda tarafsız da görünmek zorundalar. Dolayısıyla, bu tarafsız görünmek
zorunda olması ilkesine de uygun olmayan durumların tartışılıyor olması ve
bunun idari yargı sistemimizin en tepe noktasında, Danıştayın Başkanı noktası
üzerinden tartışılıyor olması gerçekten hepimizin vicdanlarını, akıllarını
yaralayıcı bir durum değil mi? Evet, idari yargının en tepe noktasından
bahsediyoruz; Danıştay ve idari yargı ki sadece taraflarının bir tarafında
vatandaş, bir tarafında devlet ya da herhangi bir başka -ama mutlaka- idarenin
olduğu bir yargılama sistemi. 
Daha
önceki konuşmalarımda da burada ifade etmiştim, AKP dönemine kadar, 2002 yılına
kadar vatandaşın devletle nizalaşması yani açılan dava sayısı ile 2002 yılından
bu yana açılmış olan idari yargıdaki dava sayısı ne yazık ki aynı durumda.
Burada çok çeşitli hukuksuzluklar var. Biz gerçekte bunları konuşmak isterdik
ama ne yazık ki bunları konuşamıyoruz. Biz o idari yargıdan adaletli kararlar
çıkmasını konuşmak isterdik, konuşamıyoruz. O idari yargıdan adaletli kararlar
çıksa bile o kararların uygulanmasını isterdik. Binlerce, sırf eğitim
kadrosundaki yöneticilerin davalarının uygulanmaması çerçevesinde bile çok
ciddi hukuksuzluklarla karşı karşıyayız, bunları da konuşamıyoruz.
Netice
itibarıyla, verdiğimiz önergenin kabulünü talep ediyor, hepinizi bir kere daha
saygılarımla selamlıyorum.
BAŞKAN
– Teşekkür ediyoruz Sayın Parsak.
Şimdi,
aynı mahiyetteki önergeleri…
III. – YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talebimiz var Sayın Başkan. 
BAŞKAN
- …oylamadan önce yoklama talebi var.
Sayın
Özel, Sayın Ağbaba, Sayın Karadeniz, Sayın Gürer, Sayın Aydın, Sayın Yiğit,
Sayın Purçu, Sayın Yıldız, Sayın Torun, Sayın İrgil, Sayın Hürriyet, Sayın
Özdemir, Sayın Arslan, Sayın Yedekci, Sayın Kuyucuoğlu, Sayın Demirtaş, Sayın
Gaytancıoğlu, Sayın Şeker, Sayın Kayışoğlu, Sayın Toprak. 
Üç
dakika süre veriyorum yoklama için.
Buyurun.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu
Raporu’nun (S. Sayısı: 400) (Devam)
BAŞKAN
- Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Aynı mahiyetteki önergeler kabul edilmemiştir.
Diğer önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Kanun Tasarısı’nın çerçeve 12’nci maddesiyle 2575 sayılı
Danıştay Kanunu’na eklenmesi öngörülen geçici 27’nci maddenin birinci
fıkrasında yer alan “Ancak” ibaresinden sonra gelmek üzere “vekalet edenler
hariç olmak üzere,” ibaresinin eklenmesini, beşinci ve altıncı fıkralarında yer
alan “Genel Kurulu” ibarelerinin “ilgili dairesi” şeklinde değiştirilmesini,
sekizinci fıkrasının birinci cümlesinde yer alan “yürürlüğe girdiği tarih
itibarıyla Hâkimler ve Savcılar Yüksek Kurulu” ibaresinden sonra gelmek üzere
“asıl” ibaresinin eklenmesini ve sekizinci fıkranın son cümlesinin madde
metninden çıkarılmasını arz ve teklif ederiz. 
Mehmet Muş (İstanbul) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Takdire bırakıyoruz Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkanım.
BAŞKAN
– Gerekçeyi mi okutuyoruz Sayın Muş?
MEHMET
MUŞ (İstanbul) – Gerekçe...
BAŞKAN
– Gerekçeyi okutuyorum:
Gerekçe:
2575
sayılı Kanun’un 22’nci maddesi uyarınca vekâleten görev yapanların durumlarının
açıklığa kavuşturulması gerekmektedir. Önergeyle ilk olarak uygulamada tereddüt
yaşanmaması amacıyla, Danıştay Başkanlığı, Danıştay Başsavcılığı ve daire
başkanlığı görevlerine vekâlet eden üyelerin de Danıştay üyeliklerinin sona
ereceği vurgulanmaktadır.
6087
sayılı Hâkimler ve Savcılar Yüksek Kurulu Kanunu’na göre hâkim ve savcıları
atama ve nakletme görevi, Kurulun Birinci Dairesinin görevleri arasında olması
nazara alınarak, bu kanunla uyumlu olması için önergeyle, yeniden seçilmeyen
Danıştay üyelerinin idari yargıda bir göreve Hâkimler ve Savcılar Yüksek Kurulu
Genel Kurulu yerine, ilgili daire tarafından atanmaları öngörülmektedir.
Yine
önergeyle, uygulamada tereddüt yaşanmaması amacıyla Danıştay üyeliğinden
Hâkimler ve Savcılar Yüksek Kurulu asıl üyeliğine seçilmiş olup da, kanunun
yürürlüğe girdiği tarih itibarıyla asıl üyeliği devam edenlerin, bu
görevlerinin bitmesine üç ay kala ilgisine göre Hâkimler ve Savcılar Yüksek
Kurulu veya Cumhurbaşkanı tarafından yeniden Danıştay üyeliğine
seçilebilecekleri vurgulanmaktadır. Danıştay üyeliğinden Hâkimler ve Savcılar
Yüksek Kurulu yedek üyeliğine seçilmiş olanların bu kapsamda olmadıkları ve
Danıştay üyeliklerinin sona ereceği açıklığa kavuşturulmaktadır.
BAŞKAN
– Gerekçesi okunan önergeyi oylarınıza sunuyorum: Kabul edenler... Kabul
etmeyenler... Önerge kabul edilmiştir.
Kabul
edilen önerge doğrultusunda 12’nci maddeyi oylarınıza sunuyorum: Kabul
edenler... Kabul etmeyenler... Madde kabul edilmiştir.
13’üncü madde üzerinde üç adet önerge vardır,
önergeleri okutuyorum:
Türkiye Büyük Millet Meclisi
Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 13’üncü maddesindeki “ibaresi” kelimesinin “ifadesi”
olarak değiştirilmesini arz ve teklif ederiz. 
 İsmail Faruk Aksu Mustafa
Kalaycı Ahmet Kenan Tanrıkulu
 İstanbul Konya İzmir
 Mehmet Parsak  Kamil
Aydın Mehmet Günal
 Afyonkarahisar Erzurum Antalya
 Erkan
Akçay
 Manisa
Türkiye Büyük Millet Meclisi
Başkanlığına
400 sıra sayılı Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı’nın 13’üncü maddesinin aşağıdaki
şekilde değiştirilmesini arz ve teklif ederiz. 
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Zeynel Emre Namık
Havutça Mehmet Gökdağ
 İstanbul Balıkesir Gaziantep
 Erdoğan Toprak Mahmut
Tanal  Nurhayat Altaca Kayışoğlu
 İstanbul İstanbul Bursa
“MADDE
13- 6/1/1982 tarihli ve 2577 sayılı İdari Yargılama Usulü Kanununun 27 nci
maddesinin yedinci fıkrasında yer alan “, çalışmaya ara verme süresi içinde ise
idare ve vergi mahkemeleri tarafından verilen kararlara en yakın nöbetçi
mahkemeye veya kararı veren hâkimin katılmadığı nöbetçi mahkemeye,” ibaresi
yasa metninde çıkarılmıştır.”
BAŞKAN – Şimdi maddeye en aykırı önergeyi okutup işleme
alacağım. 
Türkiye Büyük Millet Meclisi
Başkanlığına
Görüşülmekte olan 400 sıra sayılı Danıştay Kanunu ile
Bazı Kanunlarda Değişiklik Yapılmasına Dair Kanun Tasarısı’nın 13’üncü
maddesinin tasarıdan çıkartılmasını arz ve teklif ederiz. 
 Çağlar Demirel Filiz
Kerestecioğlu Demir Dirayet Taşdemir
 Diyarbakır İstanbul Ağrı
 Meral Danış Beştaş Erol
Dora
 Adana Mardin
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım.
BAŞKAN
– Hükûmet katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde söz isteyen İstanbul Milletvekili Filiz Kerestecioğlu
Demir’dir. 
Buyurun
Sayın Kerestecioğlu Demir. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Teşekkürler Sayın Başkan. 
Değerli
milletvekilleri, Adalet Bakanının burada olacağını düşünmüştüm ama yok, biraz
belki arkasından konuşuyor gibi olacak. 
Ben
Sayın Adalet Bakanını, yıllar önce bir avukat meslektaşımız F tipi
cezaevleriyle ilgili, orada yaşanan işkenceler ve ihlaller üzerine ölüm orucuna
başladığı ve ölüm sınırına geldiği zaman avukatlar olarak topluca Meclise
ziyarete geldiğimizde tanıdım. Ne o meslektaşımın görüşleri benim görüşlerimdi
ne de cezaevlerinde o ihlalleri yaşayan insanları tanıyordum ama bir grup
avukat olarak o ihlalleri durdurmak, gerçekten ölüm sınırına gelmiş bir insanın
-çünkü başkalarının yaşadıkları için hayatını ortaya koymuş ve ölüm sınırına
özellikle gelmiş bir insanın- ölmesini engellemek için buraya gelmiştik.
Kendisi “Onlar terör örgütleriyle bağlantılı.” demişti o zaman. 
Aynı şekilde, bu ölüm orucunu durdurabilmek için
uğraştığımız bir başka meslektaş ise, o zaman bunlara “terör, terörist” demeyen
ama şu anda ne dediğini çok merak ettiğim bir başka meslektaş ise
Cumhurbaşkanının başdanışmanı. Evet, nereden nereye demek istiyor insan bazen. 
Şimdi, Sayın Adalet Bakanı gerçekten o günden bugüne
hiç değişmemiş. Dün de burada yargıyla ilgili, cezaevleriyle ilgili ihlaller
aktarıldığında “Yalancısınız, yalan söylüyorsunuz.” ya da “terör” laflarını
kullanarak tepkiler veriyor. Oysa, bir demokratik ülkede olması gereken aslında
nedir? Eğer birileri, milletvekilleri size bir mecliste “Cezaevlerinde ciddi
ihlaller var.” diyorsa ve o mahpusların isimlerini de vererek bunları ifade
ediyorsa ve siz de bir bakansanız bunları not alırsınız, tespit edersiniz ve
var mı yok mu bakarsınız. Eğer varsa bunun açıklamasını yaparsınız, önlemeye
çalışırsınız ama yoksa da yine o şekilde kalkıp da “Yalan söylüyorsunuz.”
demezsiniz. Dersiniz ki “Hayır, biz ihlal tespit etmedik, bunda yanlışlık var.”
Ama bu ülke böyle bir ülke değil, bu Bakan da öyle bir bakan değil; keşke
olsaydı gerçekten. 
Evet, dün yaşananlardan sonra… Dün gece -41 veya 46
sözleri dolaşıyor ama sayılar önemli değil- hepsinin bir hikâyesi olan
insanları kaybettik hem Türkiye’den hem dünyanın çeşitli yerlerinden. Ama biz
sabaha kadar, sabahın altısına kadar Danıştay Kanunu’nu konuşmaya devam ettik
çünkü yargının, daha fazla zapt edilmeye ihtiyacı vardı. 
Gerçekten, olması gereken bir şeyi daha ifade etmek
istiyorum: Evet, Sayın Cumhurbaşkanı “Bu, her yerde olabilir.” dedi. Doğru, her
yerde olabilir ama her yerde olduğunda, olan bir başka şey daha var. 11 patlama
oldu bu ülkede, bir yılda 11 patlama oldu ve tek bir istifa olmadı. 
Soma oldu, Tayyip Erdoğan “Başka yerlerde de oluyor.”
dedi ve neredeyse, 1800’lü yıllarda yaşanan maden kazalarını örnek verdi.
Güney Kore’de, 300 kişinin öldüğü feribot faciası
sonrası Başbakan istifa etti. 
Hindistan’da, akrabaları yolsuzlukla suçlanan Ulaştırma
Bakanı istifa etti. 
Fransa’da, hakkında vergi kaçırma soruşturması açılan
Bütçe Bakanı istifa etti. Bunlar yakın zamanlar -2012, 2013- çok uzak değil. 
Mısır’da, bir trenin okul otobüsüne çarpması sonucu 47
kişi öldü, Ulaştırma Bakanı -2012’de- istifa etti; bizde Başbakan oldu. 
Gürcistan’da, bir hapishanede mahkûmlara işkence ve
cinsel taciz olduğu görüntüleri ortaya çıkınca, İçişleri Bakanı istifa etti. 
Japonya’da nükleer santral kazası sonrası Ekonomi
Bakanı istifa etti. 
Kosova’da protesto gösterilerinde 3 kişi ölünce,
İçişleri Bakanı istifa etti.
Evet, her yerde olur ama olan başka bir şey daha var,
insanlar, gerçekten sorumluluklarını alıyorlar, biliyorlar ve istifa ediyorlar.
11 patlama olan bu ülkede istifa edin artık.
Saygılar sunarım. (HDP sıralarından alkışlar)
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir.
Diğer önergeyi okutuyorum:
Türkiye Büyük Millet Meclisi
Başkanlığına
400 sıra sayılı Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı’nın 13’üncü maddesinin aşağıdaki
şekilde değiştirilmesini arz ve teklif ederiz.
Nurhayat
Altaca Kayışoğlu (Bursa) ve arkadaşları
“MADDE
13.- 6/1/1982 tarihli ve 2577 sayılı İdari Yargılama Usulü Kanununun 27 nci
maddesinin yedinci fıkrasında yer alan “, çalışmaya ara verme süresi içinde ise
idare ve vergi mahkemeleri tarafından verilen kararlara en yakın nöbetçi
mahkemeye veya kararı veren hâkimin katılmadığı nöbetçi mahkemeye,” ibaresi
yasa metninden çıkarılmıştır.”
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde söz isteyen Bursa Milletvekili Nurhayat Altaca Kayışoğlu.
Buyurun
Sayın Altaca Kayışoğlu. (CHP sıralarından alkışlar)
NURHAYAT
ALTACA KAYIŞOĞLU (Bursa) – Sayın Başkan, değerli milletvekilleri; 400 sıra
sayılı Yasa Tasarısı’nın 13’üncü maddesi üzerinde vermiş olduğumuz önergeyle
ilgili söz almış bulunuyorum.
Bir
kez daha dünkü saldırıyı lanetliyorum ve bu saldırılar, bu katliamlar bize şunu
gösteriyor aslında: Tek tip insan modeli hayali, farklılıklardan nefret etme
duygusu yaratıyor ve o duygu da kendisi gibi olmayanları hep tarih boyunca
katletti, katlediyor. Bundan ders çıkarıp farklılıklarımızı zenginlik olarak
görecek ve hoşgörü kültürünü yerleştirmeyi amaç edinen kanunlar çıkarmayı
umarım bir gün hep birlikte başarırız.
Günlerdir,
gecelerdir Komisyonda, burada, Genel Kurulda, bu kürsüde birtakım ilkelerden,
hukuki kavramlardan bahsediliyor; ben size onlardan bahsetmeyeceğim. Sizlere
hukukun üstünlüğünü katlettiniz, üstünlerin hukukunu tesis ettiniz demeyeceğim.
Size yargı bağımsızlığını ayaklar altına aldınız demeyeceğim. Adil yargılanma
hakkını ihlal ediyorsunuz, hâkimlik teminatını yok ettiniz hiç demeyeceğim.
Size arkabahçeler yaratıyorsunuz demeyeceğim çünkü zaten her şeyi ön bahçe
hâline getirdiniz. Sayenizde hukuki güvenlik ilkesi maalesef kalmadı ve
insanlar kanunlara güvenerek hareket edemez oldular. Anayasa’yı delmeyi
alışkanlık hâline getirdiniz demeyeceğim çünkü bu ilkelerin, bu kavramların
sizin nazarınızda maalesef hiçbir kıymetiharbiyesi yok. Çünkü siz demokrasiyi,
hukuku, insan haklarını bir araç olarak görüyorsunuz. Bizlerse her zaman, her
yerde, her koşulda insan haklarını, demokrasiyi, hukukun üstünlüğünü savunmaya
devam edeceğiz. (CHP sıralarından alkışlar) 
Siz
bizim bu davranışlarımıza akıl sır erdiremiyor olabilirsiniz, mazlumun ve
zalimin kimliğine bakmadan bu ilkeleri savunmamız size tuhaf gelebilir. Bu
yüzden konjonktüre göre bazen darbeci, bazen Ergenekoncu, bazen terörist, ocu,
bucu, şucu diye bizi yaftalayabilirsiniz. Her yaptığınıza kendinizi kandıran
haklı gerekçeler bulabilirsiniz. Örneğin, “28 Şubat.” diyebilirsiniz, “Millet
bizi seçti, demek ki doğru yapıyoruz.” diyebilirsiniz. Mesela, bu kanun için çocuk
kandırır gibi “İstinaf mahkemeleri kuruluyor, o yüzden Yargıtayın, Danıştayın
iş yükünü hafifletmemiz lazım.” diyebilirsiniz. Biz de size “İdari yargıda
zaten istinaf vardı.” dediğimizde yüzünüz kızarmıyor olabilir.
Çıkardığınız
bütün kanunların, aldığınız bütün kararların, uyguladığınız bütün uygulamaların
öznesi nihayetinde insan. Bir kere de bu pencereden bakın. Bu ilkeleri bir
kenara bırakalım. Bir kez olsun insanların hayatını etkilediğinizi, duygularını
değiştirdiğinizi, geleceğini etkilediğinizi, kararttığınızı görün ve bir kere
de insan olarak bakın. O yüzden, ben sizin vicdanınıza seslenmek istiyorum,
tabii, eğer biraz kırıntısı varsa. 
Evet, tanıdığım biri vardı, bir kasabada okuyup avukat
olmuştu, büro açmıştı ve babasını kaybedince hayata tutunmak için idealist bir
hâkim olmaya karar verdi. Hâkimlik sınavına girdi, yazılıyı kazandı, sonra
mülakatta elendi. Bir daha hazırlandı, bir daha sınava girdi, bir daha
mülakatta elendi. Ona dediler ki: “Boşuna uğraşma çünkü senin doğum yerin
sakat.” O “Yok canım, bu kadar da insafsız olamazlar.” dedi, bir daha girdi,
bir daha elendi ve sonra gecelerce şöyle dedi: “Allah’ım beni sen yarattın,
doğduğum yeri sen belirledin; ailemi, dinimi, dilimi, ırkımı sen seçtin ve eğer
bunları ben seçmediysem Allah’ı sevdiğini, Allah’a inandığını söyleyen insanlar
neden bu özellikleri yüzünden benim hayatımı belirliyor, beni yok sayıyor, beni
ötekileştiriyor.” Ama ilahi adalete de hep inandı.
ORHAN
DELİGÖZ (Erzurum) – Aynı yerde doğan başkaları giriyor ama.
NURHAYAT
ALTACA KAYIŞOĞLU (Devamla) – Evet, siz bu mağduriyetleri hep yaptınız ama sizin
döneminizde binlerce insan bu mağduriyeti her gün her gün yeniden fazlasıyla
yaşıyor; bir kere de buradan bakın, bunu da bilin istedim. 
Bu
yüzden, eğer siz de gerçekten ilahi adalete inanıyorsanız, gerçekten
demokratsanız, gerçekten insan haklarından, hukukun üstünlüğünden yanaysanız
artık bu kanunları, yargıyı katletmeyi bırakın ve bir kez olsun, bir kez olsun
geleceğimiz için, insanlar için doğru düzgün kanunlar yapın diyorum.
Hepinizi
saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza… 
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz.
BAŞKAN
- …sunacağım ama öncesinde bir yoklama talebi var.
Sayın
Kayışoğlu, Sayın Özel, Sayın Ağbaba, Sayın Karadeniz, Sayın Yüksel, Sayın
Purçu, Sayın Yıldız, Sayın İrgil, Sayın Yedekci, Sayın Arslan, Sayın Hürriyet,
Sayın Özdemir, Sayın Kayan, Sayın Gaytancıoğlu, Sayın Demirtaş, Sayın
Kuyucuoğlu, Sayın Budak, Sayın Akaydın, Sayın Gürer, Sayın Köksal.
Yoklama
için üç dakika süre veriyorum.
Buyurun.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu
Raporu’nun (S. Sayısı: 400) (Devam)
BAŞKAN –
Önergeyi oylarınıza sunuyorum: Kabul edenler... Kabul etmeyenler... Önerge kabul
edilmemiştir.
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte olan 400 sıra sayılı Danıştay Kanunu ile Bazı
Kanunlarda Değişiklik Yapılmasına Dair Kanun Tasarısı’nın 13’üncü maddesindeki
“ibaresi” kelimesinin “ifadesi” olarak değiştirilmesini arz ve teklif ederiz.
Erkan Akçay (Manisa) ve arkadaşları 
BAŞKAN – Komisyon önergeye katılıyor mu?
ADALET KOMİSYONU SÖZCÜSÜ HİLMİ BİLGİN (Sivas) – Katılmıyoruz
Başkanım.
BAŞKAN – Hükûmet?
BİLİM, SANAYİ VE TEKNOLOJİ BAKANI FARUK ÖZLÜ (Düzce) –
Katılmıyoruz Sayın Başkan.
BAŞKAN – Önerge üzerinde söz isteyen Manisa Milletvekili Erkan
Akçay.
Buyurun Sayın Akçay. (MHP sıralarından alkışlar) 
ERKAN AKÇAY (Manisa) – Sayın Başkan, değerli milletvekilleri;
hepinizi saygıyla selamlıyorum.
BAŞKAN – Sayın milletvekilleri, Sayın Akçay kürsüde konuşuyor,
sessizlik lütfen.
ERKAN AKÇAY (Devamla) – Dün, dış politikada meydana gelen önemli
değişikliklerle ilgili Genel Kurulda parti grupları olarak görüşlerimizi dile
getirirken ben de Türkiye-İsrail ilişkileri hakkında bir söz almıştım; tabii,
zamanın da yetersiz olması nedeniyle sözlerimiz biraz da yarım kalmıştı. Şimdi,
önemli gördüğüm bu Türkiye-İsrail ilişkileri konusunda Hükûmet politikasını
eleştirmek üzere diğer hususları dile
getirmeyi uygun gördüm. 
Malumunuz,
daha önce de ifade ettiğim gibi, iktidarın dış politikasını çelişkili, tutarsız
ve ilkesizlikle itham etmiştik. Bu çelişki, tutarsızlık ve ilkesizlik en çok
İsrail’le ilişkilerde kendisini göstermiştir. 30 Ocak 2009’daki “…”(x)
hadisesi, 11 Ocak 2010’da İsrail’deki Türk büyükelçisine karşı gösterilen
yanlış muamele ve 31 Mayıs 2010’daki Mavi Marmara gemisini hadiseleri olduktan
sonra zamanın Başbakanı Sayın Erdoğan ve AKP’li yetkililer kameralar karşısında
İsrail’le ilgili sert eleştiriler yaparken bir taraftan da İsrail’le gizli
görüşmelere de devam etmişlerdir. Mavi Marmara baskınından tam altı ay sonra,
Haziran 2010’da dönemin Dışişleri Bakanı Ahmet Davutoğlu ve İsrail Ticaret
Bakanı Binyamin Ben Eliezer Brüksel’de gizli görüşmeler yapmıştır. Yine, AKP’li
yetkililer ile İsrailli diplomatlar arasında dokuz ay süren gizli görüşmeler de
yapılmış ve 5 Aralık 2010’da Cenevre’de Dışişleri Müsteşarı Feridun Sinirlioğlu
ile İsrail’in Birleşmiş Milletler temsilcisi görüşmüştür. Yine, Temmuz 2011’de
de Dışişleri Müsteşarı başkanlığında bir heyet İsrail Başbakan Yardımcısı Moşe
Yaalon’la New York’ta bir araya gelmiştir ve 2011’de ve takip eden tarihlerde
de bu gizli görüşmeler devam etmiştir. 
Şimdi, yine zamanın Başbakanı “Ticari ilişkilerimizi askıya
alıyoruz.” açıklaması yaparken aslında İsrail’le ticari ilişkilerin de
katlanarak arttığı görülüyor. Yine, ekonomik ambargodan bahsedilirken zamanın
Başbakanı Erdoğan’ın oğlu Burak Erdoğan’ın da İsrail limanlarına yük taşıdığı
herkesin bildiği bir sırdır. Yani, bu AKP-İsrail ilişkilerinin iki yüzü vardır:
Birincisi, kamuoyuna yansıtılan ve siyasi rant toplamaya yönelik İsrail
düşmanlığı politikası. İkincisi de el altında yapılan gizli görüşmeler,
tavizler ve verilen ihalelerdir. İsrail Başbakanı ile Türk Başbakanı arasında
kırmızı telefon hattı kurulmuş, askerî ve ekonomik 60’a yakın anlaşma
imzalanmıştır. Yine 15 Temmuz 2004’te Ankara’da imzalanan mutabakat zaptıyla
İsrail’e âdeta Türk tarımını çökertecek tavizler sunulmuştur. Hibrit tohumları
kastediyorum.
Bir zamanlar Anıtkabir’i ziyareti “Kazık gibi
dikiliyorlar.” diye suçlayanlar, 2 Mayıs 2005 İsrail ziyaretleri esnasında
Beyrut kasabı Ariel Şaron’u ziyaret ediyor ve Osmanlı İmparatoru Abdülhamid
Han’ın huzurundan kovduğu, siyonizmin kurucusu Theodor Herzl’in anıtına
çelenkler bırakılıyor ve saygı duruşunda bulunuyor. Hatırlatmak bakımından
tekrar bu fotoğrafı görmek gerekiyor.
Şimdi, sınai AR-GE alanında iş birliği anlaşmasıyla
İsrail’e birçok tavizler veriliyor ve Suriye sınırındaki mayınlı arazilerin
kırk dört yıllığına İsrailli şirkete verilmesine karşı çıkan Milliyetçi Hareket
Partisini de… 
(Mikrofon otomatik cihaz tarafından kapatıldı)
ERKAN AKÇAY (Devamla) – Bunları şunun için söylüyorum:
Elbette diğer ülkelerle iyi ilişkiler içerisinde olmamız gerekir. Yani bu
politikaların tutarlı ve çelişkisiz, ilkeli olması gerekmektedir.
BAŞKAN – Teşekkür ediyorum Sayın Akçay.
ERKAN AKÇAY (Devamla) – Keyfî bir şekilde birtakım
gerekçelerle önce ilişkileri bozup sonra düzeltmeye çalıştıktan sonra bundan
bir başarı ve zafer hikâyesi çıkarmamak gerekir.
Hepinize saygılar sunuyorum. (MHP sıralarından
alkışlar) 
BAŞKAN – Sayın Akçay, teşekkür ediyoruz.
Önergeyi oylarınıza sunuyorum: Kabul edenler... Kabul
etmeyenler... Önerge kabul edilmemiştir.
13’üncü maddeyi oylarınıza sunuyorum: Kabul edenler...
Kabul etmeyenler... 13’üncü madde kabul edilmiştir.
14’üncü madde üzerinde üç adet önerge vardır.
Önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 14'üncü maddesindeki "ve sadece bir idare veya bir
vergi mahkemesi bulunan yerlerdeki idari yargı mercileri" ibaresinin
"ve sadece bir idare ya da vergi mahkemesi bulunan yerlerdeki idari yargı
mercileri" şeklinde değiştirilmesini arz ve teklif ederiz.
 İsmail Faruk Aksu Mustafa
Kalaycı Ahmet Kenan Tanrıkulu
 İstanbul Konya İzmir
 Mehmet Parsak  Kamil
Aydın Mehmet Günal
 Afyonkarahisar Erzurum Antalya
 Erkan Akçay Fahrettin
Oğuz Tor
 Manisa Kahramanmaraş
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 14’üncü maddesinin aşağıdaki şekilde değiştirilmesini arz ve
teklif ederiz.
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Zeynel Emre Namık
Havutça Mehmet Gökdağ
 İstanbul Balıkesir Gaziantep
 Erdoğan Toprak Mahmut
Tanal  Muharrem Erkek
 İstanbul İstanbul Çanakkale
"MADDE
14- 2577 sayılı Kanunun 61 inci maddesinin birinci fıkrasının ikinci cümlesinde
yer alan "idare ve vergi mahkemeleri" ibaresi "ve sadece bir
idare veya bir vergi mahkemesi bulunan yerlerdeki idari yargı mercileri"
şeklinde ve ikinci fıkrası aşağıdaki şekilde değiştirilmiştir.
‘2.
Çalışmaya ara verme süresi içinde; Bölge İdare Mahkemesi başkanının önerisi
üzerine, Hakimler ve Savcılar Yüksek Kurulunca, birden fazla idari yargı mercii
olan yerlerde idare veya vergi mahkemeleri üyeleri arasından görevlendirilecek
yeteri kadar hâkimin katıldığı bir nöbetçi mahkeme kurulur. Bölge İdare
Mahkemeleri için ise Bölge İdare Mahkemesi başkanının önerisi üzerine, Hakimler
ve Savcılar Yüksek Kurulunca, tüm daire üyeleri arasından görevlendirilecek
yeterli sayıda nöbetçi daire kurulur."
BAŞKAN
– Şimdi, maddeye en aykırı önergeyi okutup işleme alıyorum.
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 14’üncü maddesinin tasarıdan çıkarılmasını arz ve
teklif ederiz. 
 Çağlar Demirel Filiz
Kerestecioğlu Demir Dirayet Taşdemir
 Diyarbakır İstanbul Ağrı
 Meral Danış Beştaş Erol
Dora
 Adana Mardin
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Önerge üzerinde söz isteyen Ağrı Milletvekili Dirayet Taşdemir.
Buyurun
Sayın Taşdemir. (HDP sıralarından alkışlar)
DİRAYET
TAŞDEMİR (Ağrı) – Sayın Başkan, değerli milletvekilleri; hepinizi saygıyla
selamlıyorum. 14’üncü madde üzerinde söz almış bulunmaktayım.
Aslında
bu ülkede yargı hiçbir zaman bağımsız, tarafsız ve adil olmadı. Her dönem
yargı, iktidarın elinde muhalifleri cezalandıran bir araca dönüştü. Şeyh
Sait'in yargılandığı İstiklal Mahkemeleri de, birçok siyasinin yargılandığı
DGM'ler de, siyasi soykırım operasyonları olan KCK davalarının görüldüğü özel
yetkili mahkemeler de bu mantık ve amaçla kullanıldı. Yargının bağımsız olmama
hâli bu ülkede maalesef süreklilik göstermektedir.
Siz
bu durumdan şikâyetçiydiniz aslında, tabii iktidar olmadan önce. Bu durumun
mağduriyetinin siyasetini çokça da yapıyordunuz.
İDRİS
BALUKEN (Diyarbakır) – Sayın Başkan, bir uyarı yapar mısınız? Uğultu var.
BAŞKAN
– Sayın milletvekilleri, lütfen, salonda uğultuyu keselim.
DİRAYET
TAŞDEMİR (Devamla) – Bugün iktidarın gücüyle ele geçirmediğiniz tek bir kurum
kalmadı. Şimdi bu güçle aslında sizden farklı düşünen vatandaş, seçilmiş,
akademisyen, avukat, yazar, gazeteci demeden kopya davalar ve pilot kararlarla,
kendisine muhalifim diyen herkesi terörle mücadele adı altında sindirmeye
çalışıyorsunuz. Şu an cezaevleri bu suçlamalarla tıklım tıklım dolu insan.
Sizden
farklı düşünen kim varsa aslında susturmak amacınız. Öyle ki bu kürsüde
yaptığımız konuşmalara bile çoğu zaman müdahale ediliyor ve şiddetli
yaklaşımlarda bulunuyorsunuz. Sokakta insanlar linç ediliyor. Çeteler hukukun
yerini alıyor. Özellikle resmî ideolojiye aykırı demeç, etkinlik ve girişim
dava konusu hâline getiriliyor.
Yargı,
tüm sorunlu geçmişine rağmen hiçbir zaman bu kadar ayaklar altına alınmamıştı.
Yargı sisteminin bu derece siyasallaştığı, yargı mensuplarının büyük
çoğunluğunun hukuk ve kanunlar yerine resmî ideolojinin yönlendirmesine tabi
olduğu bir dönem yaşanmadı. Aslında mevcut hukuku ortadan kaldırmışsınız; fiilî
olarak yasalara aykırı şekilde ülkeyi yönetmeye çalışıyorsunuz, kafanızdaki
dünyaya uygun şekilde değişiklikler yapıyorsunuz. Bu uygulamayla aslında hep
birlikte bağımsız yargıya rahmet okuyacağız. Yargı mensuplarının artık siyasal
iktidarın yanında alenen yer alarak, herhangi bir bağımsızlık kaygısı gütmemesi
son dönemdeki değişimi anlatmak açısından önemli. Türkiye'de hukukun üstünlüğü
yerine üstünlerin hukukunun egemen kılındığı bir yargı sistemi aslında yaratmaya
çalışıyorsunuz. Zaten yasaları tanımıyorsunuz ve birçok anlamda da
işlevsizleştirmişsiniz. Şimdi denetimin tamamen dışına çıkma çabası
içerisindesiniz ki bu yasal değişikliklerin de amacı aslında bu. Yargıda hâkim
olan cezasızlık yetmedi, bir de son dönem askere, polise, korucuya yargısal
zırh getiren düzenlemelere giriştiniz. Yargıdaki ikiyüzlülüğü aslında bir
anlamda kurumsallaştırmaya çalışıyorsunuz.
Sadece
İç Güvenlik Yasası'nın ardından 218 kişi polis kurşunuyla yaşamını yitirirken
tek bir polis bile maalesef ceza almadı. Polis ve askerler tutuksuz
yargılanırken meşru savunma gerekçesiyle aklanıyor. Son dönemde muhaliflere en
az 4.752 gözaltı yapıldı, 1.125 kişi tutuklandı. Genellikle gerekçesiz mahkeme
kararlarıyla delil aranmaksızın yapılan tutuklamalar yargıdaki bu hoyratlığın
da bir göstergesi. Çetelerin yargılanmasında takipsizlik, iyi hâl ve zaman
aşımı cezasızlık araçları olarak süreklilik kazanıyor.
“Her
şehit için bir DTP'li öldürülsün" diyen gazetecinin sözlerinde suç unsuru
bulamayan yargımız, Özgür Gündem'e yayın yönetmenliği yapılmasını suç unsuru
olarak görüyor. Türkiye'de nefret gazeteciliğiyle ünlenmiş Yeni Akit gazetesi
hedef gösteren haberlerine, tehdit niteliğindeki gazeteciliğe devam ederken, şu
an 37 gazeteci halka gerçekleri ulaştırma sorumluluğunu yerine getirdiği için
cezaevinde. Tam 380 öğrenci eğitim hakları engellenerek şu anda hapiste
tutuluyor.
Vekili
olduğum Ağrı'da KCK davasının karar duruşmasında rekor cezalar çıktı. 11 kişiye
toplam doksan yıl, yedi ay hapis cezası verildi, herkese üst sınırdan bu
cezalar verildi. Bu arkadaşlarımızın yaptığı tek şey aslında sizin siyasetinize
muhalefet etmek, basın açıklaması yapmak, görüşlerini beyan etmek ve siyaset
yapmak. 
Yine, bir yöneticimiz olan Nevzat Tekid on üç yıl ceza
aldı ve bu ceza tek bir celsede verildi. Mevcut yargı mekanizması bunu
soruşturma, araştırma, delilleri görme gereği bile görmeden tek bir kere
Nevzat’ı mahkemede dinledi ve onun suçlu olduğuna karar verdi, on üç yıl ceza
verdi. Yine benzer şekilde, Diyadin eş başkanımız Hazal Aras yaptığı
hizmetlerden kaynaklı cezaevinde dokuz aydır tutuklu. Hâlâ davasının hangi
mahkemede görüleceğine dair en ufak bir fikrimiz de bulunmamakta. (HDP
sıralarından alkışlar) 
BAŞKAN – Önergeyi oylarınıza sunuyorum…
İDRİS BALUKEN (Diyarbakır) – Karar yeter sayısı. 
BAŞKAN – Karar yeter sayısı arayacağım. 
Kabul edenler… Kabul etmeyenler… 
Elektronik cihazla oylama yapıyoruz.
İki dakika süre veriyorum. 
(Elektronik cihazla oylama yapıldı) 
BAŞKAN
– Karar yeter sayısı vardır, önerge reddedilmiştir.
İDRİS
BALUKEN (Diyarbakır) – Sayın Başkan, İç Tüzük 60’a göre söz talebim var.
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair Kanun
Tasarısı’nın 14’üncü maddesinin aşağıdaki şekilde değiştirilmesini arz ve
teklif ederiz.
Muharrem
Erkek (Çanakkale) ve arkadaşları
"MADDE
14- 2577 sayılı Kanunun 61 inci maddesinin birinci fıkrasının ikinci cümlesinde
yer alan "idare ve vergi mahkemeleri" ibaresi "ve sadece bir
idare veya bir vergi mahkemesi bulunan yerlerdeki idari yargı mercileri"
şeklinde ve ikinci fıkrası aşağıdaki şekilde değiştirilmiştir.
‘2.
Çalışmaya ara verme süresi içinde; Bölge İdare Mahkemesi başkanının önerisi
üzerine, Hakimler ve Savcılar Yüksek Kurulunca, birden fazla idari yargı mercii
olan yerlerde idare veya vergi mahkemeleri üyeleri arasından görevlendirilecek
yeteri kadar hâkimin katıldığı bir nöbetçi mahkeme kurulur. Bölge İdare
Mahkemeleri için ise Bölge İdare Mahkemesi başkanının önerisi üzerine, Hakimler
ve Savcılar Yüksek Kurulunca, tüm daire üyeleri arasından görevlendirilecek
yeterli sayıda nöbetçi daire kurulur."
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım.
BAŞKAN
– Hükûmet katılıyor mu?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılamıyoruz.
BAŞKAN
– Önerge üzerinde Çanakkale Milletvekili Muharrem Erkek konuşacaktır.
Sayın
Erkek, buyurun. (CHP sıralarından alkışlar) 
MUHARREM
ERKEK (Çanakkale) – Sayın Başkan, değerli milletvekilleri; 400 sıra sayılı Yasa
Tasarısı’nın 14’üncü maddesine ilişkin sunulan önerge üzerine söz almış
bulunmaktayım. Yüce Meclisi saygıyla selamlıyorum. 
Değerli
milletvekilleri, 2014 yılında HSYK Kanunu’nda bir değişikliğe gittiniz ve
HSYK’da görev yapan tetkik hâkimlerinin görevlerine yasayla son verdiniz. Bunu
Anayasa Mahkemesi, bildiğiniz üzere, iptal etti çünkü Anayasa’ya ve hukuka
aykırı buldu. Yine, Avrupa’dan bir örnek: Polonya’da anayasa mahkemesi üyelerinin
yasayla değil, anayasa değişikliğiyle görevlerine son veren düzenlemeyi Venedik
Komisyonu hukuka ve anayasaya aykırı buldu. Çünkü hukukun üstünlüğü güçler
ayrılığı, kuvvetler ayrılığı, yargıç güvencesi ilkelerine ve yargı
bağımsızlığına tamamen aykırı düzenlemelerdi bunlar. 
Dün
Sayın Adalet Bakanını burada dinlerken gerçekten bir hukukçu olarak büyük bir
üzüntü duydum çünkü hâkimlik teminatı ilkesinin ne anlama geldiğini gerçekten
kavramadığını görmek üzüntü verici. Bakın, Anayasa’mızın birçok maddesinde
örneğin, 76’ncı maddesinde, örneğin 68’inci maddesinde hâkimler ve savcılar ve
yüksek yargı organları mensupları diye ayrı ayrı vurgu yapılır. Hâkimler ve
savcılar ve yüksek yargı mensupları. Anayasa yüksek yargı mensuplarına özel ve
farklı bir statü vermiştir. Yine, 154’üncü ve 155’inci maddede, sizlerin de
bildiği gibi, Yargıtay ve Danıştay üyeliklerinin seçimleri kanunla düzenlenir
ama nasıl düzenlenir? Mahkemelerin bağımsızlığı ve hâkimlik teminatı esaslarına
göre ve bu maddelerde “hâkim, savcı” demez, “Yargıtay üyesi ve Danıştay üyesi”
der. Siz bir Yargıtay üyesini veya Danıştay üyesini, bir yüksek yargı organı
mensubunu görevine son vererek, üstelik bunu yasayla yaparak onu ilk derece
mahkemesinde görevlendirirseniz ne yapmış olursunuz biliyor musunuz değerli
milletvekilleri? Yüksek yargıyı yasama organının iradesine bağlamış olursunuz,
bu çok açık. Peki, hangi gerekçeyle bu yapılıyor? Hepimizin bildiği gibi yüksek
yargıda da bir cemaat yapılanması olduğu gerçeği var, bunu mu yargıdan
temizlemek istiyoruz? Bunu Anayasa’ya ve hukukun temel ilkelerini çiğneyerek
değil, başka şekillerde yapabilmenin mümkün olduğunu hepimiz biliyoruz. 
Daha
çarpıcı bir şey: Evet, cemaati yüksek yargıdan temizlediniz, bu düzenleme
yasalaştığı zaman Yargıtayda ve Danıştayda görev yapan ve cemaate bağlı
yargıçlar nerede görev yapacaklar? Kimisi idari görevler üstlenecek kimisi ilk
derece mahkemelerinde adli ve idari yargıda görevler üstlenecekler. Türkiye
Cumhuriyeti Millî Güvenlik Kurulu ve Hükûmetiniz, Fethullah Gülen cemaatini bir
terör örgütü olarak kabul etti. Peki, o zaman bu yargıçlar adli ve idari
mahkemelerde nasıl görev yapacaklar, nasıl adalet dağıtacaklar? İlk derece
mahkemelerinde kürsülerde dağıtılan adaletin sizce bir önemi yok mu? Bu konuda
nasıl bir çözüm üretilecek? (CHP sıralarından alkışlar) 
Bakın, çok açık
ve samimi olarak her zaman şunu söylüyoruz: Bizim için ve hukuk için cemaatten
talimat alan yargıç ile saraydan talimat alan yargıç arasında hiçbir fark
yoktur değerli milletvekilleri. (CHP sıralarından alkışlar) 
ORHAN DELİGÖZ
(Erzurum) – Ne alakası var?
MUHARREM ERKEK
(Devamla) – Gelin, hep birlikte HSYK’nın yapısını yeniden düzenleyelim,
Anayasa’da mahkemelerin bağımsızlığını ve yargıç güvencesini evrensel ilkelere
göre tesis edelim. 
Bakın, şu anda
Yargıtayda fiilen 476 üye görev yapıyor, Danıştayda da 187. Kademeli olarak ve
süreç içerisinde 200’e ve 90’a indirmeyi düşünüyorsunuz. Yani Yargıtaydan 276,
Danıştaydan 97 üye, yani yüksek yargı organı mensubunu tasfiye edeceksiniz.
Hâkimler ve savcılar azlolunamaz değerli milletvekilleri. Bir Yargıtay
üyesinin, bir Danıştay üyesinin görevine yasayla son vermek, aynı zamanda bir
yargıcı, bir yüksek yargı organı mensubunu azletmek anlamına gelmektedir. 
Biz her zaman
hukukun üstünlüğünü ve yargının bağımsızlığını savunduk çünkü demokrasinin
güvencesi de bağımsız yargıdır. Hukuk havuzuna bir damla siyaset
bulaştırırsanız artık o havuza giremezsiniz ama sizin döneminizde maalesef bu
siyaset oluk oluk o havuza akıtıldı ve dikkat edelim, o havuzda boğulmayalım değerli
milletvekilleri. 
Saygılarımı
sunarım. (CHP sıralarından alkışlar) 
İDRİS BALUKEN
(Diyarbakır) – Sayın Başkan… 
BAŞKAN –
Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
İDRİS BALUKEN
(Diyarbakır) – Sayın Başkan, illa sesimizi mi yükseltelim?
BAŞKAN – Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 14'üncü maddesindeki "ve sadece bir idare veya bir
vergi mahkemesi bulunan yerlerdeki idari yargı mercileri" ibaresinin
"ve sadece bir idare ya da vergi mahkemesi bulunan yerlerdeki idari yargı
mercileri" şeklinde değiştirilmesini arz ve teklif ederiz.
Fahrettin Oğuz Tor
(Kahramanmaraş) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım. 
BAŞKAN
– Hükûmet önergeye katılıyor mu? 
ADALET
BAKANI BEKİR BOZDAĞ (Yozgat) – Katılmıyoruz Başkanım.
ERKAN
AKÇAY (Manisa) – Gerekçe…
BAŞKAN
– Erkan Akçay Bey’e ve Fahrettin Oğuz Tor Bey’e de teşekkür ediyoruz, iftar
öncesi, gerekçeyi okutuyorlar. (AK PARTİ sıralarından alkışlar)
Gerekçe:
Madde
metninin açık ve anlaşılabilir olması öngörülmüştür. 
BAŞKAN
– Gerekçesini okuduğumuz önergeyi oylarınıza sunuyorum: Kabul edenler… Kabul
etmeyenler… Önerge kabul edilmemiştir.
14’üncü
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
Sayın
Baluken, vereyim…
İDRİS
BALUKEN (Diyarbakır) – Talebimi ben de saklıyorum Sayın Başkan.
BAŞKAN
– Sayın Baluken de söz hakkından vazgeçti. İftardan sonra inşallah.
Birleşime
bir saat ara veriyorum.
Kapanma Saati: 20.19
BEŞİNCİ OTURUM
Açılma Saati: 21.27
BAŞKAN: Başkan Vekili Ahmet AYDIN
KÂTİP
ÜYELER: Mustafa AÇIKGÖZ (Nevşehir), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 109’uncu Birleşiminin Beşinci
Oturumunu açıyorum.
400
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon
ve Hükûmet yerinde.
Sayın
milletvekilleri, bildiğiniz üzere birinci bölümde yer alan maddelerin
oylamaları tamamlanmıştı.
Şimdi,
ikinci bölümün görüşmelerine başlıyoruz.
İkinci
bölüm 15 ile 36’ncı maddeleri kapsamaktadır. 
İkinci
bölümde gruplar adına ilk söz Cumhuriyet Halk Partisi Grubu adına Ankara
milletvekili Necati Yılmaz. 
Buyurun
Sayın Yılmaz. (CHP sıralarından alkışlar)
CHP
GRUBU ADINA NECATİ YILMAZ (Ankara) – Sayın Başkan, Sayın Divan, sayın
milletvekilleri, basının ve Meclisin değerli emekçileri; sizleri saygıyla
selamlıyorum.
Bugün
AKP’nin siyaset tarzıyla, siyasal hedefleriyle örtüşen yeni bir yasayı
tartışıyoruz. Yasa yenidir ancak amacı, hedefleri, görüşülme biçimi eskidir,
tanıdıktır, AKP’ye özgüdür. Bu anlayışı tanıyoruz. Daha önce de bu ülkede,
basılmamış kitapları toplatan, teröristten gizli tanık üreten, devlet eliyle
sahte delil yaratan, devlet yönetimini veya yargı erkini çetelerle paylaşan bu
anlayıştır. Mahkeme kararıyla çeteleri ordunun kozmik bürolarına sokan bu
anlayıştır. Bu defa da Anayasa’nın korumasındaki yüksek mahkemeleri bir yasayla
kapatıp üyeliklerine kurşun asker misali kurşun hâkimlerinizi atayarak yeniden
açmak istiyorsunuz. Bu yapılan bir darbedir. 
Bu
yasayla anayasal bir statü olarak belirlenmiş olan Yargıtay ve Danıştay üyeliği
statüsü kaldırılmaktadır. 65 yaşına kadar görev yapmak üzere seçilen bu
hâkimlerin görevlerine son verilmekte, yeniden seçilenlerin görev süreleri on
iki yıl ile sınırlanmaktadır. Olağan süreçlerde de görev yapmak üzere özel
yetkili mahkemeleri çağrıştıran yargılama süreçleri yeniden getirilmektedir. Bu
mahkemelerin görevi suç tarihine göre değil de soruşturma tarihine göre
belirlendiği için tabii hâkim ilkesi de ihlal edilmektedir. Yüksek mahkemeye,
yerel mahkeme yargıçlarının mesleki ilerlemesinde etkili olacak olan, kanun
yolları düzenleme formları düzenleme yetkisi verilmekte ve yeni içtihat
yaratılmasının önü de kapatılmaktadır.
Yıllardır
yakındığımız, yüksek yargının birikmiş iş yükü orta yerde dururken, geciken
adalet nedeniyle adalete duyulan güven yüzde 30’lara inmişken yüksek yargıda
daire ve üye sayısı azaltılmaktadır. Bu düzenlemeler, maddi ve hukuksal
ihtiyaçtan kaynaklanmıyor. Sayın Bakan bu yasanın bir ayıklama operasyonu
olduğunu beyan etmekten çekinmiyor. Cemaatin, Danıştay ve Yargıtay içerisindeki
mensuplarının temizlenmek istendiğini açıkça söylüyor. Yine, düşman gördüğü
muhaliflerle ilgili yürütülecek soruşturmalarda, hukuk dışı uygulamaları
yaptıracakları kayyum için devlet güvencesi getiriliyor. Bu anlamda, bu yasa
bir kin, bir nefret, bir intikam yasasıdır. Ancak iktidarın bununla yetinmeyip
biat etmeyen tüm yargıçları hedef alacağı da açıktır. 
Biliyoruz
ki totaliter yönetimlerin klasik yöntemi şudur: Önce kendisini ayakta tutan
düşman yok edilir, sonrasında tüm muhalifler. Bu nedenle, biz solcuların,
devrimcilerin, hukuksuzluk karşısında birlikte haykırdığımız bir slogan var:
“Susma, sustukça sıra sana gelecek.” (CHP sıralarından alkışlar) Şayet
kimliğimizle, kişiliğimizle var olmak ve yaşamak istiyorsak bu totaliter anlayışa
da, getirdiği bu yasaya da hep birlikte karşı çıkmalıyız. Değilse,
torunlarınıza sadece mal varlığınızı değil aynı zamanda Nazilerin torunlarının
bugün yaşadıkları duyguları da miras bırakmış olacaksınız.
Sayın
milletvekilleri, biliyoruz ki AKP tüm yolsuzlukları ve hukuksuzlukları sahte
özgürlük ve demokrasi söylemlerinin arkasına saklayarak gerçekleştirmiştir.
Burada da durum aynıdır. Bu anlamda, bir yargıcın hukuksal gereklerle değil de
sadakat kültürüyle dâhil olduğu bir yapıdan aldığı talimatlarla karar vermesi
elbette ki kabul edilemez. Bu türden yargıçları yüksek mahkemeden yerel
mahkemelere göndermek sorunu çözmez. Bu kişiler yargılanmalı, meslekten
çıkarılmalı ve cezası varsa çekmelidir. (CHP sıralarından alkışlar)
Cemaatten
veya iktidardan aldıkları bugüne kadarki tüm talimatlar da kamuoyunun bilgisine
sunulmalıdır, açığa çıkmalıdır ancak tüm bu işlemler MİT raporlarıyla değil,
yargı kararıyla olmalıdır. Bunun yanı sıra, inançlı, inançsız, yaşam tarzı ve
siyasi görüşü ne olursa olsun kendi kimliğine ve aidiyetine karşı bağımsız
kalabilen ve tarafsızlığını koruyarak hukuka dayalı şekilde karar veren hiçbir
hâkime de asla dokunulmamalıdır.
Sevgili
milletvekilleri, özetle, şunun altını çizmek istiyorum: Kirli bir bezle
temizlik yapamazsınız, hukuk dışı yöntemlerle hukuk devletini inşa edemezsiniz.
Bizleri yönlendirecek olan duygu, toplumun belli kesimlerine karşı
kolektifleştirilmiş kin ve intikam duyguları olamaz. Bize, hepimize lazım olan
güvendir, haktır, adalettir. (CHP sıralarından alkışlar)
Bu
yasayla, talimatla karar veren yargı dönemi ne yazık ki sona ermeyecektir sayın
milletvekilleri, kumpas davaları da bitmeyecektir. Tam aksine, sadakatle
sarayın talimatlarını yerine getiren bir yargı aynı işlevle çalışmaya devam
edecektir. İktidarın tüm muhaliflerini dünden ve bugünden çok daha karanlık bir
dönem beklemektedir. 
Sayın
milletvekilleri, bu yasa bir ayrımcılık ve ötekileştirme yasasıdır. Stajını
tamamlamış yargıç adayları için artık yazılı sınav yanında, bir de sözlü sınav
getirilmektedir.
Sayın
milletvekilleri, Hükûmetin bugüne kadar toplumu etnik, inanç, siyaset ve yaşam
tarzı üzerinden ayrıştıran bir pratiği bulunmaktadır. Hükûmet, bu anlayışıyla
yıllardır bürokraside tam bir kıyım gerçekleştirmiştir, farklı inanca ve yaşam
şekline dâhil olanlar bürokrasiden tasfiye edilmiştir. Aynı uygulamanın
Danıştay ve Yargıtay üyelerinin seçiminde de sözlü sınav vesile kılınarak
mesleğe kabul sırasında da yaşanacağından şüphemiz bulunmamaktadır. 
Sayın
milletvekilleri, bu yasa iktidarın korku yasasıdır; iktidarın, yaptığı
yolsuzlukların, haksızlıkların hesabını verememekten ne kadar çok korktuğunun
açık bir belgesidir. Ancak, bu yasa iktidarın kendi sonunu da hazırlayan
yasadır ve bardağı taşıran son damladır. Yürütmeye yapılan darbeyle Başbakan
isteği dışında görevden uzaklaştırılmıştır. Meclisin çoğunluğu ve Hükûmet
mutlak anlamda sarayın keyfî iradesine bağlanmıştır. Bu darbe yasasıyla yüksek
yargı da keyfî iradeye bağlanmakta ve bürokrasinin bir parçası hâline
getirilmektedir. Böylelikle, yasama, yürütme ve yargı tek elde toplanmak
istenmektedir. Bu yasa, yargıyı iktidarın sopasına dönüştürmektedir. (CHP
sıralarından alkışlar) İktidar, siyaseti, toplumu ve giderek bireyi yargı
aracılığıyla yeniden kurgulamak istemektedir. Totaliter yönetiminin inşasını tamamlayarak
hedeflediği tek tip toplumu yaratmak istemektedir. Bu yasanın yürürlüğe
girmesinden sonra mahkeme salonlarının arkasına “Adalet sarayın mülkünün
temelidir.” diye yazabilirsiniz. (CHP sıralarından alkışlar) 
Sayın
milletvekilleri, Türkiye’nin tüm sorunlarının asıl sebebi, temel sebebi,
ülkenin kurallara göre değil, sarayın keyfî, hukuk dışı tutumuna ve
ihtiyaçlarına göre yönetilmesidir. Çıkarılan her yasa, yapılan tüm Anayasa
değişiklikleri saray istediği için ve sarayın ihtiyaçları içindir. Saray
istediği için ülkenin Başbakanı değişir, Meclisi feshedilir, seçimler
yenilenir. O istediği için Yargıtay ve Danıştay kapatılır, yargıçlar görevden
alınır, onun istedikleri atanır. Ona söz söyleyen vatan hainidir. Ülkemizin
dostlarını da, düşmanlarını da o belirler. Kimin hangi gün dostumuz, hangi gün
düşmanımız olduğuna o karar verir. Devlet de onun içindir, halk da, anayasal
kurumlar da, milletvekilleri de. (CHP sıralarından alkışlar) O, Anayasa’ya
uymaz, Anayasa ona uydurulur. Yargı ona hesap sormaz, o, yargının hesabını
görür. Hukuk kuralları yetmez, ahlak kuralları da onun ihtiyaçları üzerine
şekillenmeli, hatta inanç kuralları da onun ihtiyacına göre yorumlanmalıdır.
Böyle bir şey olabilir mi arkadaşlar? Bu gidiş asla iyi bir gidiş değildir. Bu
gidişin varacağı ve döneceği yer totaliter yönetimdir. 
Bu yasa, özetle bir saray yasasıdır, sarayın
ihtiyaçlarını karşılama yasasıdır. Tarihten öğrendiğimiz şudur: Bu sarayları
yapanlar o saraylarda daim olamamışlardır, o saraylar da ayakta kalmamıştır
sevgili arkadaşlar. Kendini ne kadar güçlü tahkim ederse etsin zulüm her zaman
yenilmiştir. Ülkemizde de mutlaka yenilecektir. (CHP sıralarından alkışlar)
Bizim görevimiz de hukuksuzluğa ve zulme karşı direnmektir sevgili arkadaşlar. 
Bu
inanç, bilinç ve dirençle Genel Kurulu saygıyla selamlıyorum arkadaşlar. (CHP
sıralarından alkışlar)
BAŞKAN
– Gruplar adına ikinci söz, Halkların Demokratik Partisi Grubu adına Mardin
Milletvekili Mithat Sancar’a aittir. 
Buyurun
Sayın Sancar. (HDP sıralarından alkışlar)
MİTHAT
SANCAR (Mardin) – Sayın Başkan, değerli milletvekilleri; tasarının ikinci
bölümü üzerine söz aldım. 
Türkiye’de
yargı bağımsızlığı ve yargının tarafsızlığı gerçekten çok uzun zamandır
konuşuluyor. Belki de en fazla konuştuğumuz konulardan biri olmuştur anayasal
ve hukuksal açıdan. Ayrıca, bunun siyasal sonuçlarının çok ciddi olduğunu da
gayet iyi biliyoruz. 
Beklerdik
ki bu tasarı yargı bağımsızlığı ve tarafsızlığı konusunda mevcut sorunları
düzeltmeye yönelik olsun, birikmiş sorunların en azından bir kısmını halletme
amacı taşısın ama maalesef öyle değil. 
Türkiye’de
yargı bağımsızlığı ve yargının tarafsızlığıyla ilgili sorunların giderek
büyüdüğünü son bir iki yılda yayınlanan çeşitli raporlarda da görebiliriz.
Şüphesiz, bu raporlara bakmamız şart değil yargının tarafsızlığı ve
bağımsızlığıyla ilgili çok sorun bulunduğunu görmek için. Ama eğer bizlerin
gözlemleri bazılarını ikna etmiyorsa, eğer bizlerin teşhisleri iktidar
partisini tatmin etmiyorsa o zaman bu raporlara bakılsın. Mesela -raporlara
geçmeden önce- Avrupa İnsan Hakları Mahkemesinin içtihatlarına bakalım.
2012-2015 yılları arasında Türkiye hakkında verilen ihlal kararlarının yüzde
75’inden fazlası adil yargılama hakkının ihlalinden dolayıdır. Yani, Türkiye
6’ncı maddeyi ihlal ettiği için en çok mahkûm edilen ülkedir. 1.464 ihlal
kararı verilmiştir Türkiye’yle ilgili adil yargılama hakkı açısından.
En
yakın rakibi Rusya; 6’ncı maddeden 924 ihlalle bu sırayı paylaşmaktadır yani
sondan 2’nci sırayı.
Bunun dışında, başka kurumlara bakalım. Bizi doğrudan
etkileyen, bağlı olduğumuz sözleşmeler ve kurumlar var, bunların raporları da
aynı şeyleri söylüyor. Mesela, 20 Haziran 2015’te, Venedik Komisyonu,
Türkiye’yle ilgili bir rapor hazırladı yargı bağımsızlığı konusunda. Hazırlanan
bu rapor yargıya müdahalelerin Türkiye’de yargı bağımsızlığını, hâkim
teminatını ciddi biçimde zedelediğini, ihlal ettiğini belirtmiştir.
Yine, Avrupa Birliğinin 10 Kasım 2015 tarihinde
yayımlanan 2015 yılı İlerleme Raporu’nda da aynı vurgulara rastlıyoruz. Orada
da güçler ayrılığı ilkesinin ciddi biçimde ihlal edildiği özellikle
belirtiliyor ve bunun da en önemli nedeni olarak, hâkim ve savcıların büyük bir
siyasi baskının altında bulunduğu belirtiliyor.
Avrupa Hâkimleri Danışma Konseyinin ve Avrupa Savcıları
Danışma Konseyinin de raporları aynı doğrultuda. Bu raporlar çok yakın zamanda
yayımlandı, 24 Mart 2016’da. Bu raporlara baktığımızda, yine, yargı
bağımsızlığı ve hâkim teminatıyla ilgili çok ciddi eleştiriler var Türkiye’ye.
Türkiye'nin çok ciddi bir gerileme içinde olduğu belirtiliyor.
Uluslararası Hukukçular Komisyonun daha yirmi gün önce
yayımladığı bir rapor var, 2 Haziran 2016 tarihinde yayımlandı. Bu rapor, orada
da yine aynı şekilde, yargının hızla siyasallaştırıldığı, bunun yürütmeye,
yargıyı dizayn etme, hâkimleri tayin etme, önemli davalara belirli hâkimleri
atama ve bireysel olarak hâkimler üzerinde baskı kurma imkânı sağladığı
eleştirileri yapılıyor.
Şimdi,
bütün bu raporlara baktığınızda, hepsinin düşmanca bir zihniyetle, Türkiye’ye
karşı hasmane bir niyetle hareket ettiklerini iddia etmek hakikaten her türlü
aşırı komplo teorisinin sınırlarını da zorlar. Bunları ciddiye almak gerekiyor.

Bu
tasarıda yapılanlar, dünden beri belirtiyoruz, bir defa, hâkimlik teminatını
kökten ihlal ediyor. Şimdi, önümüzde başka örnekler varken neden bütün üyelerin
hepsinin görevinin bitmesini öngören bir hüküm kondu bu tasarıya yani üyelerin
yenilenmesi için mevcut üyelerin tamamı azlediliyor, bir kanunla azlediliyor.
Anayasa Mahkememizin bu konuda daha önce verdiği kararlar var, bu kararlarda da
kanunla hâkimlerin azlinin Anayasa’ya aykırı olduğu belirtiliyor. Şimdi, 2010
yılında Anayasa Mahkemesiyle ilgili bir değişiklik yapıldı biliyorsunuz, o
yöntemi burada da tercih etmek mümkündü ve çok da iyi olurdu eğer bu yöntem
kabul edilseydi, bu yöntem uygulansaydı. O zaman da Anayasa Mahkemesi
üyelerinin görev süreleri on iki yıl olarak belirlendi ancak mevcut üyelerin
yasal yaş sınırına kadar çalışma hakları korundu, yedek üyelerin de asil üye
olarak görevlerine devam edeceği hükme bağlandı yani mevcut üyeleri azletme
yoluna başvurulmadı, bir geçiş süreci kuruldu ve bu geçiş sürecinde de hâkimlik
teminatı, yargı bağımsızlığı ilkeleri belli ölçüde de olsa gözetildi. 
Şimdi,
bütün bunlar ortadayken peki neden böyle bir düzenlemeye gidiyor Hükûmet, neden
AKP böyle bir düzenlemeye ihtiyaç duyuyor? 
Şimdi,
biraz önce Komisyon Başkanı Sayın İyimaya bana Komisyon raporunun belli bir
bölümünü gösterdi, özellikle dikkat etmemi istedi, ben de hemen baktım.
Birlikte değerlendirelim istiyorum Sayın İyimaya, sizin bu konuda çalışmaları
sıkı takip ettiğinizi biliyorum, bu tasarıdan rahatsız olmanız gerektiğini de
hep söyledim, düşünüyorum. Bugüne kadar sizinle yaptığımız değerlendirmelere
baktığımızda Anayasa’ya aykırılığının açık olduğunu sizin de göreceğiniz bir
tasarıyı Başkanı olduğunuz Komisyondan geçirmeyi ben üzüntüyle karşıladım.
Şöyle deniyor raporda, Komisyon görüşü: “Bağımsızlık, tarafsızlık ve teminatlar
yargı erkinin özüdür, adil yargılanma hakkının vazgeçilmezleridir. Bu temel
değerlerin taşıyıcısı da, koruyucusu da evvelemirde hâkimler olmak gerekir.
Yargıtay ve Danıştay gibi kadim ve güzide yüksek yargı kuruluşlarımızla ilgili
bir düzenleme zaruretiyle karşı karşıya kalınması kimseyi sevindirmez.” diyor
ama, tırnak içinde, zaruret yasama organını da zorunlu olarak harekete geçirir.
Bu zaruretin ne olduğunu çok açık ifade etmenizi beklerdim aslında. Gerçi,
herkes tahmin ediyor bunu. Yargıda bir grubun hâkimiyetinden söz ediliyor ama
bir hukuksuzluğu gidermenin yolu başka bir hukuksuzluk olamaz. Eğer böyle
yaparsanız hukuksuzluk döngüsünü belki de sonsuza kadar sürdürürsünüz. Bu
döngünün yarattığı başka bir şey var; rövanşizm, intikamcılık. Şimdi, eğer
imkân sizdeyken daha önce bu grubun kullandığı yöntemlere benzer yöntemleri
kullanırsanız, başka gruplara aynı adaletsizliği uygulamaya kalkarsanız yarın
çoğunluk değiştiğinde mağdur olanlar bunun rövanşını almak isteyeceklerdir. Son
elli altmış yılımız bu rövanş karşılaşmalarıyla doludur ve bundan hiçbir
şekilde bu toplumun mutlu olduğunu kimse iddia edemez.
Yargı
bağımsızlığı son derece önemli, bunu herkes söylüyor fakat bu okuduğum
raporlara baktığınızda, artık yargı bağımsızlığını bırakın, ortada yargının
kalmadığını bile iddia edebiliriz. 
1920’lerin
Almanya’sında yaşayan çok değerli bir hukuk eleştirmeni, yargı eleştirmeni var
Kurt Tucholsky diye, yargıya bakıyor, bugün anlattığım tabloya benzer bir tablo
görüyor ve şu sözleri kullanıyor: “Şu gördüğüm kötü bir yargı değil, bu eksik
bir yargı bile değil, aslında bu hiçbir şekilde yargı değil.” 
Yargı olabilmek için tarafsızlık şarttır. Biliyorsunuz,
halk deyişimiz vardır bizim, peygamber postunda oturan adamdır hâkim yani yargı
Peygamberin postudur. Neden böyle takdir etmiş bilgeler? Çünkü adalet,
tarafsızlık bunun özüdür. Eğer bunu çıkarırsanız ortada ne Peygamber postu
kalır ne adalet kalır.
Son
olarak şunu söyleyeyim, yıllar önce yazdığım bir yazıda bir söz: Bir toplumu
çok şey çürütür ama bir toplum ne zaman ölür? Turgut Uyar’ın şiirini
uyarlıyorum izninizle, bir toplum adaleti solduğu zaman ölür. Buna hepimiz
dikkat edelim.
Saygılarımla
efendim. (HDP sıralarından alkışlar)
İDRİS
BALUKEN (Diyarbakır) – Sayın Başkan, oturumdan önce de İç Tüzük 60’a göre bir
söz talebim vardı.
BAŞKAN
– Tamam, bir söz hakkı var, doğrudur.
Buyurun.

V.- AÇIKLAMALAR (Devam)
23.- Diyarbakır Milletvekili İdris
Baluken'in, Orhan Doğan’ın ölümünün 9’uncu yıl dönümüne ve anma törenine
müdahale edilmesine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Bugün,
Türkiye'deki demokrasi mücadelesinin ve Kürt halkının siyasi mücadelesinin
önemli, değerli bir evladı olan Sayın Orhan Doğan’ın 9’uncu ölüm yıl dönümü.
Orhan Doğan’ın bugün Şırnak’ta, Cizre’de bu yıl dönümü nedeniyle bir anması
yapılmak istendi. Partimizin milletvekilleri, ailesi, partili arkadaşlarımız,
Cizre halkı ve Şırnak halkı mezarı başında Orhan Doğan’ın mücadelesinin
anılması ve dualarla ruhunun bir kez daha yâd edilmesi amacıyla bir araya
gelmek istedi. Ancak, maalesef arkadaşlarımızın attığı her adıma yönelik çok
ahlak dışı, çok insanlık dışı müdahaleler yapıldı.
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Toparlıyorum Sayın Başkan.
BAŞKAN
– Toparlayın lütfen.
İDRİS
BALUKEN (Diyarbakır) – Âdeta mezarlık alanı büyük bir ablukaya alındı, herhangi
bir anma konuşmasına izin verilmedi. Halkın kendi dinî duygularıyla dua
edilmesine bile müdahale edilmek istendi. Yani düşünün ki bir milletvekilinin
ölüm yıl dönümünde bir anmaya müdahale eden olağanüstü, sıkıyönetim
dönemlerinde olan uygulamalarla karşı karşıyayız. Bu durum şunu gösteriyor:
Orhan Doğan’ın sağlığında yürütmüş olduğu siyasi mücadeleden korkarak kendisini
bu Meclisten derdest ederek götürenlerin zihniyeti neyse bugün bu anmayı
engelleyerek onun mezarından ve ölüsünden de korktuğunu gösteren Hükûmetin de
anlayışı ve zihniyeti aynıdır. Şiddetle kınıyoruz.
Teşekkür
ediyorum. 
BAŞKAN
– Teşekkür ediyoruz.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu
Raporu’nun (S. Sayısı: 400) (Devam)
BAŞKAN
– Şimdi, gruplar adına üçüncü söz, Milliyetçi Hareket Partisi Grubu adına Bursa
Milletvekili Kadir Koçdemir’e aittir.
Sayın
Koçdemir, sizin şahıslar adına da bir söz hakkınız var, beş dakika da o; ilave
ediyorum, toplam on beş dakikalık konuşma süresi veriyorum.
Buyurun.
(MHP sıralarından alkışlar) 
MHP
GRUBU ADINA KADİR KOÇDEMİR (Bursa) – Sayın Başkan, değerli milletvekilleri;
sözlerimin başında yüce heyetinizi saygıyla selamlıyorum.
400
sıra sayılı, Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın ikinci bölümü üzerinde Milliyetçi Hareket Partisi adına söz
almış bulunuyorum.
Çokça
tekrar edilen bir sözdür “Adalet mülkün temelidir.”, “Adalet ülkenin
temelidir.” Bir yüksek lisans sınıfında hocamız yönetim sistemi, yönetim biçimi
ile kalkınma, gelişme arasında nasıl bir ilişki var, bunu araştırmamızı
istemişti; dünyanın değişik ülkelerinden öğrenci arkadaşlarımız vardı ve
kalkınmaya delalet eden göstergeler ile bu göstergelerin alındığı tarihlerde o
ülkenin yönetim sistemi arasında bir ilişki var mı bunu araştırdık yani
kalkınmaya delalet eden göstergeler neler olabilir. Kişi başına düşen gelir
artışı, intiharlar, suçluluk oranları, icatlar, patentler, basılan kitap
sayısı, okunan gazete tirajları gibi. Bunlar bir tarafa kondu ve bunlardaki
değişim ile ülkedeki cari yönetim biçimi arasında bir ilişki arandı. Ülkede
yönetim merkeziyetçi mi, ademimerkeziyetçi mi, demokratik mi, otoriter mi,
totaliter mi ve bu yönetimdeki değişikliklerin kalkınmaya delalet eden bu
parametreler üzerinde nasıl bir etkisi olduğunu aradık; vardığımız sonuç şu
oldu arkadaşlar: Kayda değer bir ilişki kurulamadı yani bir ülkede yönetim biçiminin
merkeziyetçi ya da ademimerkeziyetçi, otoriter ya da gevşek olmasıyla kalkınma
parametreleri iyiye ya da kötüye doğru gider gibi bir ilişki bulunamadı. O
zaman kalkınmayı, gelişmeyi, birlikte yaşamanın verimli olmasını hangi
parametreler, ne izah eder arayışına girdik ve vardığımız 2 sonuç var.
Bunlardan birisi, öngörülebilir bir ortamın tesis edilmesi, ödüllendirme,
cezalandırma, tayin, terfi, tenzil mekanizmaları bakımından hesaplanabilir,
öngörülebilir bir ortamın olması; ikincisi de insanların ne için yaşadıklarına,
ne için çalıştıklarına, ne için siyaset yaptıklarına dair sordukları soruya
anlamlı bir cevap bulabilmeleri. Maalesef, ülkemizde tam da bu 2 parametre
bakımından durum iyi değil, bundan daha kötü olmak üzere de her geçen yıl bu 2
parametre bakımından durum daha da kötüye gidiyor. Bu ülkede tayin, terfi,
ödül, ceza, yükselmeniz, para kazanmanız, zengin olmanız ya da sahip olduğunuz
şirketleri kaybetmeniz önceden hesaplanabilir, bir tarafta yazılan kriterlere
göre değil, doğru zamanda, doğru adamın yanında doğru tavır almanız ya da
yanlış yerde olmanıza bağlı bir kader var. 
Yine,
bu ülkede, Kızılay’da gezen insanlara eğer döndürüp sorsak “Ne için
yaşıyorsun?” diye, yaptığı iş siyaset, memuriyet, iş adamlığı, STK’cılık her
neyse “Ne için bunu yapıyorsun?” diye sorduğumuzda alabileceğimiz motivasyonu
sağlayan bir cevap maalesef yok. Bu tasarı da bunun en ileri gitmiş bir örneği
olarak önümüzde durmaktadır. Çünkü benzer gerekçelerle son beş altı yıl içinde
Türkiye’de adaletin iyileştirilmesi adına müdahalelerde bulunuldu. Yüksek yargı
organlarına bir gecede, beş günde, on günde çok yüksek sayıda yüksek hâkimler
atandı ve bu sefer de bunu tersine çeviriyoruz, beş gün içinde yüksek yargıyı
sıfırlıyoruz. Şimdi, oraya giden insanlar kendileriyle ilgili hesaplanabilir,
öngörülebilir ortam bakımından neler hissediyorlardır?
Ben
ilkokulu bitirdiğimde yatılı okul imtihanına girdim ve öğretmen okulu
imtihanını kazandım. Etrafımda herkes “Okuyacak, muallim olacak.” diyordu.
Okula gittik, kaydı yaptık, dört ay sonra öğretmen okulları öğretmen lisesine
çevrildi ve ben bunu etrafıma anlatamadım, annem babam da anlatamadı “Sizin
çocuk ne olacak?” diye sorduklarında. 
Bu
ortamın bozulmasından herkes zarar görür ve bu ortamı tesis etmek de yargının
birinci derecede üstlenmek zorunda olduğu bir fonksiyona tekabül eder. Ama
bakıyoruz Türkiye’de yargıyla ilgili, yargının mevcut hâlinde -Bakanımız yüksek
yargı başkanları da bunu telaffuz etmekten çekinmiyorlar- yargıya güven son
yıllarda giderek azaldı ve yüzde 30’ların altına indi. Eğer bir ülkede insanlar
yargıya daha başka pek çok kurumdan daha az güveniyorsa orada adalet mülkün
temeli olmaktan uzaklaşmaya başlamıştır ve tehlike çanları çalmaya başlıyordur.

Peki kendisine güvenilmeyen bu yargının sebebi oradaki
hâkim ve savcılar mıdır? Ben vazifem gereği taşrada uzun yıllar adliye
mensuplarıyla birlikte çalıştım. Orada şunu gördüm: Yirmi-yirmi beş yılı geride
bırakmış adliyede arkadaşlarımızdı bunlar ama bir adanmış ömür, bir
fedakârlıkla, bir feragatle geçen bir ömrü arkalarında bırakmışlardı. Doğru
dürüst sosyal ilişkiye bile girmekten çekinen, tarafsızlıklarına halel gelir,
tarafsızlıklarına laf edilir diye başka insanların yaşadığı hayatın pek çok
unsurundan gönüllü olarak vazgeçen insanlardı. Bu kadar ihtimam gösteren
mensupları olan bir kuruma, bir müesseseye güven nasıl oluyor da yüzde 20 ila
30’lar arasında oluyor? Bunun üzerine oturup düşünmemiz gerekiyor. 
Hatta bu tasarıyla ilgili kendileri bu tasarıdan
birinci derecede etkilenecek ve bir gecede statüleri sıfırlanacak olan yüksek
yargı organlarından ve mensuplarından da herhangi bir ses çıkmamaktadır çünkü
Türkiye’de bir korku ortamı tesis edilmiştir. Bu kanun muhtemelen cumartesi
akşamı onaylanıp o beş günlük sürede bir gecede tamamlandığında “Belki oraya girmeyebilirim.”
beklentisiyle yüksek hâkimlerimiz bu Kanun Tasarısı hakkında görüşlerini ifade
etmekten çekinmektedir. 
Peki, sadece yüksek yargı organları ya da hâkimlerimiz
mi? Bütün toplum böyledir çünkü toplum kayyumları, el koymaları,. susturmaları
ibretle seyretmekte, kendi gücü olmadığı için de korkmaktadır. Kimsenin sesinin
çıkmaması sağlıklı bir topluma delalet etmemektedir çünkü orada karşılıklı
diyalogla bulunmayan hükümler yaygınlaşır ve rövanşist bir beklentiyle hınç
büyür büyür bir gün bütün toplumu temelinden yıkabilir. Bu kanunun görünürdeki
gerekçesi istinaf mahkemeleridir ama daha istinaf mahkemeleri yürürlüğe
girmeden, hiçbir dosyaya bakmadan Türkiye Büyük Millet Meclisi mübarek ramazan
ayında sabah saat beş-beş buçuklara kadar meşgul edilerek belli bir tarihe
yetiştirilmeye çalışılmaktadır ve yine açıkça Anayasa’ya aykırı olduğu belli
olan bu kanunun, anayasa yargısı denetiminden kaçırılması için de beş günlük
bir uygulama süresi getirilmiştir çünkü daha önce HSYK’nın idari kısımlarında yapıldığı
gibi Anayasa Mahkemesi kararlarının geriye yürümemesinden –tırnak içinde
söylüyorum- istifade edilmeye çalışılmaktadır. Bu, kanuna karşı hiledir; bu,
yasama hakkının kötüye kullanılmasıdır. Anayasa’ya aykırı olmadığını burada
iktidar partisi mensupları söylüyorlar. Eğer bunda kendinize güveniyorsanız
Anayasa Mahkemesinin Anayasa yargısını tamamlayacağı kadar bir süre bu kanunun
yürürlüğe girmesini erteleyebiliriz. Çünkü, temmuz ayının son haftasında adli
tatille birlikte istinaf mahkemeleri hizmet vermeye başlayacak. Şu anda yüksek
yargıda çok sayıda birikmiş dosya vardır, o zamana kadar yüksek yargının
çalışması hiçbir mahzur doğurmayacaktır. 
Bu sıfırlama, tarihte, 27 Mayıstan sonra Danıştayla
ilgili buna benzer bir şey, tam böyle yapılmamış; bir de Hitler zamanında
1942’de Nazi Almanyası’nda yapılmıştır. Bunun hâkimlik teminatıyla
bağdaşmadığını, bunu yazan arkadaşlarımız da gayet iyi bilmektedirler. 
Yine, bu yasayla kayyumlara getirilen sorumsuzluk ve
kendilerine dava açılamaması, devletin rücu etme prensibinin getirilmesi ama
devlete de bu rücu etmeyle ilgili bir yıllık bir zaman aşımı süresi, hak
düşürücü süre konulması da yine iyi niyetle ve Türkiye’nin ihtiyaçlarıyla izah
edilebilecek bir şey değildir. 
Meclis
tutanaklarına baktığınızda arkadaşlar, muhtemelen, yüksek yargıyı bugün
temizlemek istediğiniz unsurlara verirken çıkardığınız kanunlarda, burada
endişeler dile getirildiğinde bu endişelere yine siz “Çok daha iyi olacak.
Yargı hızlı, etkin ve tarafsız bir şekilde çalışacak.” diye cevap verdiniz.
Yani bugün, o unsurları yüksek yargıya kendiniz yerleştirirken belirttiğiniz
gerekçeleri, bu sefer o unsurları yüksek yargıdan uzaklaştırmaya yönelik
yaptığınız bu tasarıda yine ifade ediyorsunuz. Tarih şunu gösteriyor: Bir
problemi, o probleme yol açan süreci tersine çevirerek çözemezsiniz. Bunu çözüm
sürecinde de böyle yaptınız. Yani bir adama 80 kilometre hızla bir araba
çarptıysa siz bunun çözümü olarak adamı arabaya çarptırarak bunu çözemezsiniz.
Hâliyle, yargının, cumhuriyet tarihi boyunca tabii ki bir sürü eksikleri vardı
ama ona rağmen bir birikimi, bir düzeni vardı. Bunu siz hızlıca değiştirmek
istediğinizde nasıl beklentilerinizin tam aksi sonuçlarla karşılaştıysanız
bugünkünde de muhtemelen böyle olacaktır çünkü bu meselenin sebebi, yöntemdir
ve bu tasarı, aynı yöntemin devamı mahiyetinde bir çabadır.
Onun
için biz diyoruz ki gelin biraz daha soğukkanlı düşünelim. Dün de söyledim.
İstikametinizin doğru olması önemlidir ama bazen hız, istikametten çok daha
önemlidir. Doğru bir istikameti belirlersiniz ama hızınız bu istikamete uygun
değilse o hedefinize asla varamayabilirsiniz. Ama hedefiniz uygun olmayan bir
istikamete çıksa bile hızınız doğruysa bu istikamette gerekli değişiklikleri,
revizyonları yaparak tekrar bu hedefe varma imkânınız olur. O açıdan diyorum ki
gelin bu kanunun yürürlüğünü 1 Ocak 2017 tarihinde yapalım ve atama için de bu
sıfırlamadan sonra kalacakları tespit için de bir aylık bir süre koyalım; bir
gün, iki gün içinde atadıklarınızdan bugün nasıl rahatsızsanız, ola ki bir gün,
iki gün içinde attıklarınızdan da aynı şekilde rahatsız ve pişman
olabilirsiniz. Yöntem değişmedikçe sonucun da değişme ihtimali küçüktür
diyorum.
Bu
açıdan tekrar değerlendirmenizi istirham ediyor, hepinize saygılar sunuyorum.
(MHP sıralarından alkışlar) 
BAŞKAN
– Teşekkürler Sayın Koçdemir. 
Şimdi,
Hükûmet adına Adalet Bakanı Sayın Bekir Bozdağ konuşacaklardır. 
Buyurun
Sayın Bozdağ. (AK PARTİ sıralarından alkışlar) 
ADALET
BAKANI BEKİR BOZDAĞ (Yozgat) – Sayın Başkan, saygıdeğer milletvekilleri; hepinizi
saygıyla selamlıyorum. 
İkinci
bölüm üzerinde bu vakte kadar yapılan eleştirileri de cevaplayacak mahiyette
bazı değerlendirmelerde bulunmak istiyorum. 
Pek
çok arkadaşımız, Yargıtay Başkanı, Danıştay Başkanı, daire başkanları ve
unvanlı görevlerde bulunan kişilerin üyeliklerinin neden korunduğuna dair
sorular sordular. Esasında, bunların başkanlıkları ve üyeliklerinin korunması,
Anayasa’nın emrinin gereğini yapmaktan ibarettir. Zira, Anayasa’nın 154’üncü
maddesine göre, Yargıtay Birinci Başkanı, birinci başkan vekilleri, daire
başkanları ile Yargıtay Cumhuriyet Başsavcısı ve cumhuriyet başsavcı vekili
dört yıl için seçilmektedir. 
Yine,
aynı şekilde, 155’inci maddeye göre, Danıştay Başkanı, başsavcısı, başsavcı
vekilleri ve daire başkanları dört yıl için seçilmektedir. Bu nedenle,
Anayasa’mızın bu hükümleri dikkate alınmak ve buna uygun düzenleme yapılması
maksadıyla, unvanlı görevlerde bulunanların, daha doğrusu Yargıtay ve Danıştay
genel kurullarının belli bir süreyle seçtiklerinin görevleri ve unvanları
korunmuştur, Anayasa’ya uygun bir adım atılmıştır. 
Öte
yandan, Hâkimler ve Savcılar Yüksek Kuruluna hem Yargıtaydan hem de Danıştaydan
seçilen sayın üyeler var. HSYK Kanunu’na göre bunlar seçildikten sonra üyelikle
bağları kopmaktadır, şu anda onlar, Yargıtay üyesi değildirler. Ancak, 159’uncu
maddeye göre bunlar da belirli bir süreyle seçilmişlerdir. Görev süreleri
dolduktan sonra kadro şartı aranmaksızın, kanuna göre, üyeliklere
dönebilmektedirler. Bu düzenlemeyle onların da üyeliklerinin, daha doğrusu HSYK
üyeliklerinin devam edebilmesi için bir düzenleme yapıldı, görev sürelerinin
sonuna kadar HSYK üyelikleri devam edecek, görev süresinin sonuna bir ay kala
bunların durumu tekrar değerlendirilecektir. Bu da Anayasa’ya uyma
zorunluluğundan kaynaklanan bir düzenlemedir, Anayasa’nın emrinin gereğini
yapmaktan ibarettir. 
Özlük
hakları korunuyor mu? Bu düzenlemede özlük hakları korunmaktadır. Özlük hakları
korunmadan bir düzenleme yapmayı elbette düşünmek mümkün değildir. 2802 sayılı
Hâkimler ve Savcılar Kanunu’nun “Amaç” başlıklı 1’inci maddesinin (1)’inci
fıkrasının (b) bendi uyarınca Yargıtay ve Danıştay Başkan ve üyelerinin aylık
ve ödenekleri ile diğer mali, sosyal hak ve yardımların bu kanun kapsamında
düzenleneceği ifade edilmektedir. Diğer bir anlatımla, gerek Yargıtay
üyelerinin gerek Danıştay üyelerinin özlük haklarına ilişkin düzenlemeler,
Hâkimler ve Savcılar Kanunu’na göre yapılmaktadır ve bunların düzenlemeleri
kapsamında 2802 sayılı Kanun’a göre Yargıtay üyeleri, Danıştay üyeleri,
Yargıtay Başsavcı Vekili, birinci sınıf hâkim ve savcılıkta altı yılını
doldurup Yargıtay ve Danıştay üyeliğine seçilme hakkını kaybetmemiş olanlar ile
birinci sınıf hâkim ve savcılara ödenecek aylık ve ek gösterge aynıdır.
Dolayısıyla, bu düzenlemelerde bunlar korunmaktadır. 
Şimdi,
Danıştayda Cumhurbaşkanımızın seçtiği üyeler var. Bunların durumunda, özlük
haklarında farklılıklar öngörmekteyiz. On iki yıl görev yaptılar, on iki yıldan
sonra bunlar ne yapacaklar? Bir tercihte bulunacaklar. Hâkim ve savcılık
mesleğine tercihte bulunanlar o mesleğe geçecekler, dolayısıyla özlük
haklarından aynen yararlanacaklar. Kamuya geçmek isteyenler de tercihte
bulunduklarında kamuya geçecekler. Ana maddede bu düzenleniyor. Neden böyle
yaptık? Çünkü, on iki yıllığına seçileceğini bilerek seçiliyor. On iki yıl
sonra isterse hâkimlik mesleğine devam edeceğini, isterse kamuya geçeceğini
öngörerek seçildiği için kamuya geçenlerle ilgili bu başlangıçtaki belirlilik
nedeniyle ayrı bir koruma getirmeye gerek duyulmamıştır. 
Ancak,
şu anda Danıştayda görev yapan Cumhurbaşkanının seçtiklerinden görevi sona
ereceklerle ilgili ikili bir ayrım getirilmiştir. Bunlardan hâkimlik mesleğine
geçecekler, o mesleğe geçecekler dolayısıyla birinci sınıf hâkim muamelesi
görecekler, Danıştay ve Yargıtay üyelerinin sahip olduğu özlük haklarına sahip
olacaklardır. Ancak, kamuya geçmeyi tercih edenlerle ilgili özlük haklarını
koruduk, onlarla ilgili istisnai bir geçiş hükmü koyduk. Çünkü, onlar
seçildiklerinde böyle bir belirlilik olmadığı için onların özlük haklarını
teminat altına alan bir düzenlemeyi orada yaptığımızı ifade etmek isterim.
Dolayısıyla, gerek Yargıtay üyeleri gerekse Danıştay üyeleriyle ilgili özlük
haklarında herhangi bir kısıtlama, kayıp söz konusu olmayacaktır. Bunu buradan
bir kez daha ifade etmek isterim.
Geçen
de tartışıldı -bugün belki dile getirilecektir, bilmiyorum- ifade ettim ama bir
kez daha ifade etmekte fayda görüyorum. “Yargıtay ve Danıştay üyeliği”
ifadeleri, Anayasa’mızda geçmektedir. “Üyelik” ibaresi geçmekte ancak
Anayasa’mız Yargıtay ve Danıştay üyeliğine dair bir koruma öngörmemektedir,
onunla ilgili ayrı bir teminat öngörmemektedir. Anayasa’mız neyi öngörüyor?
Yargı bölümüne baktığımız zaman “genel hükümler” başlığı altında “mahkemelerin
bağımsızlığı” 138, “hâkimlik ve savcılık teminatı” 139, “hâkimlik ve savcılık
mesleği” 140; buralarda bunlarla ilgili genel teminatlar öngörülüyor, bütün
bunlara baktığınızda mahkemelerin bağımsızlığı var; tamam, burada bu, zaten
korunuyor. İki: Hâkimlik ve savcılık teminatı var. Bu da burada korunuyor çünkü
istemedikçe emekliye ayrılamazlar, emekliye sevk edilme yok. Azlolunamazlar,
azlolunma yok. Özlük haklarından mahrum bırakılamazlar, özlük haklarından
mahrum bırakma yok. Hâkimlik ve savcılık mesleğine ilişkin düzenleme var, bu
düzenlemeden de geri adım söz konusu değildir. Peki, koruma neye getiriliyor
Anayasa’da? Koruma, esasında hâkimlik ve savcılık teminatı nedeniyle hâkimlik
ve savcılık mesleğine getiriliyor ve bu meslek korunuyor. Bu düzenlemede de
aslolan hâkimlik ve savcılık mesleği olduğu için bu mesleğe ilişkin
teminatların her birerine uyulmuştur ve bu teminatların gereğine uygun olarak
düzenleme yapılmıştır. Yargıtay ve Danıştay üyeliği için geçerli olan teminat
da Yargıtay ve Danıştay üyeliği için ayrı bir teminat olmayıp hâkimler ve
savcılar için geçerli olan hâkimlik ve savcılık teminatıdır. 
Tabii,
bu bir kariyer meslek de değildir Yargıtay ve Danıştay üyeliği. Kariyer
mesleklerle ilgili 657 sayılı Devlet Memurları Kanunu’nun temel ilkelere
ilişkin 3’üncü maddesinde kariyer ilkesi olarak bir tanımlama var, bu konuda
çıkarılan yönetmelikler var, başka değerlendirmeler var, bu konuda bizim
mevzuatımız var. Bu mevzuat içerisinde Yargıtay ve Danıştay üyeliği, bir
kariyer meslek olarak öngörülmemekte, aksine hâkimlik, savcılık da bu kariyer
meslekle ilgili şeyin kapsamı dışında tutulmakta. Ancak, Anayasa Mahkememiz
verdiği bir kararında 2008/7 esas sayılı ve 2011/80 sayılı Kararında Anayasa
Mahkememiz, “Hâkimlik ve savcılık mesleğine seçimde muhakeme gücünün karar
vermek veya iddiada bulunmak için bir konuyu kavrayıp iddianame veya karar
şekline getirerek özetleme yeteneğinin, mesleğin temsilinde fiziki görünüm ve
davranışları ile olaylara verilen tepkinin mesleğin kariyer meslek olması
nedeniyle…” diye devam ediyor. Hâkimlik ve savcılık mesleğini kariyer meslek
olarak kabul ediyor ancak Yargıtay ve Danıştay üyeliğiyle ilgili böyle bir
durum söz konusu değildir. 
Yine
Anayasa’mızda Yargıtay ve Danıştay üyeliği için bir süre öngörülmemiştir. Bu,
tamamen yasamaya bırakılmıştır. Aynı şekilde YSK üyeleri için de bir süre
öngörüsü yoktur. YSK üyelerinin süresi kanunda altı yıl olarak düzenlenmiştir.
Şimdi, Yargıtay ve Danıştay üyeleri için de yasama yetkisinin asliliği ilkesi
çerçevesinde bir süre getirilmektedir. Bu da tamamen Anayasa’nın yasamaya
bıraktığı takdir yetkisi çerçevesinde yapılan bir düzenlemedir. 
Son
olarak, Yargıtay ve Danıştayın ilk derece mahkemelerinde ve istinaf
mahkemelerinde görev yapan hâkim ve savcılarla ilgili kanun yolu değerlendirme
formu düzenlemesine ilişkin önemli bir yetki getirilmektedir.
(Mikrofon
otomatik cihaz tarafından kapatıldı) 
ADALET BAKANI
BEKİR BOZDAĞ (Devamla) – Sayın Başkan, bir dakika verebilir misiniz.
BAŞKAN –
Teşekkür ediyorum Sayın Bakan, tamamlayın lütfen sözlerinizi.
ADALET BAKANI
BEKİR BOZDAĞ (Devamla) – Bildiğiniz gibi, not sistemi, bizim mevzuatımızda
vardı ancak kaldırıldı. Not sisteminin kaldırılmasından önce terfiler
içerisinde mümtazen terfi oranları yüzde 50’lerde. Not sistemi kaldırılıyor,
birdenbire mümtazen terfi edenlerin oranı yüzde 81’e çıkıyor. 2015 yılı
itibarıyla mümtazen terfi edenlerin oranı yüzde 92 ama kararların tartışması ve
yargıdaki bu mümtazen terfi oranının artmasına rağmen kararlara dönük
eleştirilerde bir azalma var mı? Yok, aksine, artma var. Öte yandan hem direnmelerde
artma var hem de kararların kalitesinde ve niteliğinde önemli oranda düşüşler
var. Bakın, 2010 yılında Ceza Genel Kuruluna giden 308 tane direnme kararı
varken 2015 yılında 2.112 tane olmuş. Hukuk Genel Kuruluna 2010’da 794 dosya
giderken 2015’te 6.677 dosya gitmiş. Bu, şunu gösteriyor… 
(Mikrofon
otomatik cihaz tarafından kapatıldı)
ADALET
BAKANI BEKİR BOZDAĞ (Devamla) – Pek çok dosyada tekli direnmeler var. Bu açıdan
not sistemi de yargıya olan güveni güçlendirme bakımından, pek çok keyfîliğin
önüne geçme bakımından son derece önemli bir yenilik olacaktır. Hayırlı
olmasını diliyorum. 
Saygıyla
selamlıyorum. (AK PARTİ sıralarından alkışlar) 
BAŞKAN
– Teşekkür ediyorum Sayın Bakan.
ÖZGÜR
ÖZEL (Manisa) – Sayın Başkan, tutanaklara geçmesi açısından bir şey
söyleyeceğim. 
Biraz
önce Sayın Bakanın süresi doldu, talep etti… Bizce de son derece makul.
Amacımız, kaliteli yasama yapmak. Bu kararınız doğru ama yürütmenin bir
mensubuna, Hükûmetin bir mensubuna gösterdiğiniz bu toleransı, yasama
mensuplarının da talep etmeleri durumunda göstermeniz gerektiğini hep söyledik.
Bu davranışınız yanlış değil, eleştirmiyoruz ama bizim hatiplerimizin de benzer
taleplerinde “Söz veremiyorum.” gibi yaklaşımlar, eşitsizlik oluyor ve sizin
adil davranma ilkesini çiğnemeniz oluyor.
Bunu
hatırlatmak istedim.
BAŞKAN
– Sayın Özel, Sayın Bakan hem sizin merak ettiğiniz konularla ilgili bir
bilgilendirme hem de zaten Sayın Bakan yerine geçtiği zaman da her an söz alma
imkânı olan bir Sayın Bakan olduğu için… Ben bölünmesin diye… Zaten sadece bir
dakikalık bir uzatma oldu.
VELİ
AĞBABA (Malatya) – Bizim konuşmalarımız merak edilmiyor mu?
İDRİS
BALUKEN (Diyarbakır) – Sayın Başkan, bakan ile milletvekili arasına fark
koymayın.
BAŞKAN
– Dolayısıyla, buna ilişkin olarak başkan vekilleriyle almış olduğumuz
mutabakat metninde de var, sürelerin uzatılmamasıyla ilgili. Bu konuda bir
talep olunca…
ÖZGÜR
ÖZEL (Manisa) – Sayın Başkanım, şunu: Bakın, önerge işleminde beş dakika
konuşuyoruz. Orada bir dakika uzatma talep etsek ve sürekli etsek, bu dediğiniz
de haklısınız. O, zaten doğru olmaz. Ama gruplar ve Hükûmet, İç Tüzük’te eşit
haklara sahip. Grup adına konuşma yapan bir konuşmacı, on dakikalık süreyi
kullandı Sayın Bakan gibi. Hem ne diyorsunuz? “Sayın Bakanın her zaman hakkı
var.” diyorsunuz. Aslında…
BAŞKAN
– Her zaman hakkı var yani. Açın bakın İç Tüzük’e, Bakan ve ilgili Komisyon…
ÖZGÜR
ÖZEL (Manisa) – Hayır, hayır… Ya tamam zaten aynı şeyi söylüyorum. Sayın Bakan,
bu süreye gruplardan daha az ihtiyaç duyar çünkü istediği zaman açıklama yapıyor.
Ama siz grupların sürelerini de kısıtladınız. Şimdi, burada…
BAŞKAN
– Kısıtlamadım.
ÖZGÜR
ÖZEL (Manisa) – Hükûmet ve gruplar, İç Tüzük’e göre eşit süre hakkı elde
ettiklerine göre grup adına konuşan arkadaşlarımızın benzer taleplerini,
ihtiyaç duymaları hâlinde, karşılamanız hakkaniyetle bağdaşır. Aksi durum,
oradaki tarafsızlığa gölge düşürür. Ben böyle bir şey yapacağınızı
düşünmüyorum. Ama bu konudaki beklentimizi kayda geçirmek istiyorum.
BAŞKAN
– Teşekkür ediyoruz Sayın Özel.
Olmadığı
takdirde Bakana yerinden de zamanında söz verebiliriz. Dolayısıyla, beş dakika
da olsa, yirmi dakika da olsa, aslında tüm konuşmacıların -Hükûmet,
milletvekili, gruplar fark etmez- konuşmalarını o süre içerisinde ayarlamaları,
hem Meclis pratiği açısından hem de gündemin normal bir akışı açısından çok
daha sağlıklı olur diye düşünüyorum.
Şahıslar
adına son konuşmacı, Sivas Milletvekili Hilmi Bilgin.
Buyurun
Sayın Bilgin. (AK PARTİ sıralarından alkışlar) 
Süreniz
beş dakikadır.
HİLMİ
BİLGİN (Sivas) – Sayın Başkan, değerli milletvekilleri; görüşülmekte olan 400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın ikinci bölümünde şahsım adına söz almış bulunmaktayım. Bu
vesileyle heyetinizi ve aziz milletimizi saygıyla selamlıyorum.
Sayın
milletvekilleri, öncelikle, görüşmekte olduğumuz kanun tasarısına neden ihtiyaç
duyulduğunu kısaca açıklamak istiyorum. AK PARTİ hükûmetleri yüksek yargıda
oluşmuş ağır iş ve dosya yükünü azaltmaya, yargının işleyişini hızlandırmaya ve
yüksek mahkemelerin asli fonksiyonları olan içtihat mahkemelerine
dönüştürülmesi amacıyla birçok düzenleme yapmış ve istinaf sisteminin yasal
altyapısını oluşturmuştur. Ancak yasal altyapının oluşturulmasına rağmen, gerek
fiziki altyapı eksikliği gerekse hâkim, savcı ve adli personel sayısının
yetersizliği nedeniyle bugüne kadar istinaf sistemine geçilememiş, mevcut
sistem uygulanmaya devam etmiştir. Bu durum da yüksek mahkemelerin altından
kalkılamayacak yoğunlukta dosya ve iş yüküyle karşı karşıya kalmalarına neden
olmuş, siyasi irade, bu noktada biriken iş yükünü azaltmak ve adaletin
işleyişini hızlandırmak için yüksek yargıda daire ve üye sayılarını
artırmıştır.
Bilindiği
üzere, istinaf mahkemelerinin faaliyete geçebilmesi için gerekli olan altyapı
eksiklikleri ve personel atamaları tamamlanmış ve bölge adliye ve bölge idare
mahkemeleri, 20 Temmuz 2016 tarihinde faaliyete geçecektir. İstinaf sisteminin
faaliyete geçmesiyle birlikte ilk derece mahkemelerince verilen kararların adli
yargıda yüzde 90’ının, idari yargıda ise yüzde 80’inin istinaf mahkemelerinde
kesinleşeceği tahmin edilmekte olup Yargıtay ve Danıştayın iş yükü de bu oranda
azalacaktır. Bu nedenle, Yargıtay ve Danıştayın daire ve üye sayılarını yeniden
belirleme ihtiyacı doğmuştur.
Sayın
Başkan, değerli milletvekilleri; tasarının ikinci bölümünde yapılan
düzenlemeler hakkında kısaca bilgi vermek istiyorum. Tasarının 15’inci
maddesiyle Yargıtayın daire sayıları, tasarının amacına uygun olarak
azaltılarak 12 ceza ve 12 hukuk dairesi olarak değiştirilmektedir. Tasarının
17’nci maddesiyle, Yargıtay üyeliğinin süresi, Anayasa Mahkemesi üyeliğinde
olduğu gibi, üyelerin yeterince tecrübe kazanması, tecrübelerini mahkeme
çalışmalarına yansıtması bakımından makul bir süre olan on iki yıl olarak
belirlenmiş ve ayrıca üyelerin tekrar seçilemeyecekleri düzenlenmektedir. 
Tasarının
21’inci maddesiyle, gereksiz zaman kaybını önlemek ve yargının hızlanması
amacıyla, Yargıtaya gelen dosyanın en kısa zamanda görevli daireye gönderilmesi
amacıyla kendisini görevsiz gören dairenin, dosyayı Hukuk İşbölümü İnceleme
Kurulu yerine direkt görevli olduğu kanısına vardığı daireye göndermesi
amaçlanmaktadır. 
Tasarının
22’nci maddesinde, istinaf mahkemelerinin faaliyete geçmesi nedeniyle
Yargıtayın iş yükünün azalacak olmasından dolayı Yargıtay üye sayısının ilk
etapta 300’e, nihai olarak kademeli şekilde 200’e düşürülmesi… Ayrıca yeni
üyelerin seçilme usulleri ve yeniden üye seçilemeyenler hakkında yapılacak
işlemler de madde metninde düzenlenmektedir. 
Tasarının
23 ve 27’nci maddelerinde, yargı görevini icra edecek hâkim ve savcı
adaylarının başarı ve liyakat durumlarının bütün yönleriyle değerlendirilmesine
ihtiyaç duyulduğundan, hâkim ve savcı adaylarına meslek öncesi eğitim sonunda
yazılı sınava ilave olarak sözlü sınav getirilmesi düzenlenmektedir.
Düzenlemede asıl amaç, meslek öncesi eğitim sürecinde adayların meslekî
yeterliliği, hukuki meseleleri kavrama, çözme ve ifade etme yeteneği, temsil
yeteneği, öz güveni ve davranışlarının mesleğe uygunluğu hususlarının daha
sağlıklı ve somut verilerle değerlendirilmesi amaçlanmaktadır. 
Tasarının
24, 25, ve 26’ncı maddelerinde, hâkim, savcılar hakkında düzenlenen kanun yolu
değerlendirme formlarının, hâkim ve savcılarımızın duruşmalara hazırlıklı
çıkmaları, hukuki gelişmeleri takip etmeleri ve daha isabetli karar vermeleri
amacıyla tekrar derece yükselmelerinin dikkate alınmasına yönelik düzenleme
yapılmaktadır. 
Tasarının
29, 30’uncu maddelerinde özellikle terör suçlarında, örgüt ve örgüt
mensuplarının aynı il, ancak farklı ilçe idari sınırları içerisinde kalan
eylemlerinin soruşturulmasında ve yargılanmasında karşılaşılan zorlukları
ortadan kaldırmak amacıyla, Türk Ceza Kanunu’nda tanımlanan bazı suçlar ile
Terörle Mücadele Kanunu kapsamına giren suçlardan dolayı açılacak
soruşturmaların ve davaların, suçun işlendiği yerin bağlı olduğu ilin adıyla
anılan cumhuriyet başsavcılığı ve ağır ceza mahkemelerinde görülmesine yönelik
düzenleme yapılmaktadır.
Sonuç
olarak, görüşmekte olduğumuz yasa tasarısı, uzun bir süreden beri gündemde olan
ancak çeşitli nedenlerle faaliyete geçemeyen istinaf sisteminin faaliyete
başlayacak olması nedeniyle ortaya çıkan yeni duruma adaptasyonu sağlamaya
yönelik bir düzenlemedir.
Yüksek
mahkemelere gelecek iş ve dosya sayısı belli bir periyotta azalacağından dolayı,
yüksek mahkemeleri, olması gereken içtihat mahkemesi hâline getirmek için yasal
düzenleme yapılmaktadır.
Görüşmekte
olduğumuz tasarının hukuk sistemimize ve milletimize hayırlı olmasını temenni
ediyor, hepinizi saygıyla selamlıyorum. (AK PARTİ sıralarından alkışlar)
BAŞKAN
– Teşekkür ediyorum.
Sayın
milletvekilleri, ikinci bölüm üzerinde İç Tüzük'ün 72’nci maddesine göre
verilmiş bir önerge vardır, okutuyorum:
Türkiye Büyük Millet Meclisi
Başkanlığına
Görüşülmekte olan 400 sıra sayılı Kanun Tasarısı’nın ikinci
bölümü üzerindeki görüşmelere İç Tüzük'ün 72’nci maddesi gereğince devam
edilmesini teklif ederiz.

 Özgür Özel Veli
Ağbaba Ömer Süha Aldan
 Manisa Malatya Muğla
 Zeynel Emre  Cemal
Okan Yüksel
 İstanbul Eskişehir
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama istiyoruz. 
BAŞKAN
– Oylamadan önce bir yoklama talebi var, önce o talebi gerçekleştiriyoruz.
Sayın
Özel, Sayın Gök, Sayın Ağbaba, Sayın Yüksel, Sayın Aldan, Sayın Adıgüzel, Sayın
Altaca Kayışoğlu, Sayın Emre, Sayın Yarkadaş, Sayın Özdemir, Sayın Arslan,
Sayın Gürer, Sayın Dudu, Sayın Purçu, Sayın Gaytancıoğlu, Sayın Demirtaş, Sayın
Özdiş, Sayın Kayan, Sayın Tanrıkulu, Sayın Çamak.
Yoklama
için üç dakika süre veriyorum.
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu
Raporu’nun (S. Sayısı: 400) (Devam)
BAŞKAN - İç Tüzük’ün 72’nci maddesine göre verilmiş
öneriyi oylarınıza sunuyorum: Kabul edenler… Kabul etmeyenler… Öneri kabul
edilmemiştir.
Sayın milletvekilleri, soru-cevap işlemi
gerçekleştireceğiz. Yalnız, yoklama olduğu için sistemden kayıtlar silindi.
Ben, sırayla okuyorum, arkadaşlar sisteme girerlerse.
Sayın Gürer, Sayın Arslan, Sayın Demirtaş, Sayın
Gaytancıoğlu, Sayın Özdiş, Sayın Özdemir, Sayın Ağababa, Sayın Aldan, Sayın
Atıcı.
Şimdi, on beş dakikayla soru-cevap işlemini
gerçekleştireceğiz. Bu on beş dakikanın yarısını soruya, yarısını da cevaba
kullanacağız.
Sisteme giren sayın milletvekillerine sırayla söz
veriyorum.
Sayın Gürer…
ÖMER FETHİ GÜRER (Niğde) – Sayın Bakan, Adalet
Bakanlığı infaz koruma memurlarının yıpranma payı ve özlük haklarıyla ilgili
iyileştirmeye yönelik bir çalışma var mıdır? Bu bağlamda, koruma memurları,
özellikle yaptıkları iş nedeniyle oldukça yorucu bir iş yapmaktadırlar. Bu
yönde bir çalışma dileğimizdir.
Eğitim durumu ve aynı kategoride bulunan memurlar
arasında farkların giderilmesi için bir çalışma düşünülmekte midir?
Döner sermayeden eşit yararlandırılmaları konusunda bir
çalışma var mıdır?
Teşekkür ederim.
BAŞKAN – Sayın Arslan…
KAZIM ARSLAN (Denizli) – Sayın Bakana soruyorum: Daha
önce de sorduğum hâlde cevabını alamadım, şimdi tekrar soruyorum: Denizli’nin
Beyağaç, Bozkurt, Güney, Bekilli, Baklan, Babadağ ilçelerimizin adliyelerini
hiçbir neden yokken kapattınız. Bu ilçelerin adliyelerini ne zaman açacaksınız?
Tasarruf yapmak için yaptıysanız sarayın masraflarını kısmayı ne zaman
yapacaksınız?
İki:
Ülkemizde bulunan bütün cezaevleri kapasitesinin yüzde 100 üstünde tutuklu ve
mahkûm barındırmaktadır. Bu nedenle, tutuklu ve mahkûmlar yerlerde yatmakta,
birçok ihtiyaçlarını karşılayamamaktadırlar. Bunu ne zaman düzeltmeyi
düşünüyorsunuz?
Teşekkür
ederim.
BAŞKAN
– Sayın Demirtaş…
ÜNAL
DEMİRTAŞ (Zonguldak) – Sayın Bakan, Karadeniz Ereğli’nin nüfusu Zonguldak
merkez nüfusundan fazladır. Bu sebeple, Karadeniz Ereğli’de bir ağır ceza
mahkemesine ihtiyaç vardır, Ereğli kamuoyunda da böyle bir beklenti vardır.
Karadeniz Ereğli’de ağır ceza mahkemesi kurulacak mıdır?
Sayın
Bakan, Yargıtay Cumhuriyet Başsavcılığı hizmet binası olarak Balgat’ta bir özel
bina kiralanmıştır. Bu bina hangi kişi veya şirketten kiralanmıştır, kaç
yıllığına kiralanmıştır? Bu binanın 2016 yılı aylık kirası kaç liradır? Bugüne
kadar bu bina için ne kadar kira ödenmiştir?
Sayın
Bakan, Ankara Adliyesine bağlı iş mahkemeleri ve ticaret mahkemeleri için hizmet
binası olarak yine Balgat’ta bir özel kişiye ait bina kiralanmıştır. Bu bina
hangi kişi ve şirketten kiralanmıştır, kaç yıllığına kiralanmıştır? Bu binanın
2016 yılı aylık kirası kaç liradır? Bugüne kadar bu bina için ne kadar kira
ödenmiştir?
(Mikrofon
otomatik cihaz tarafından kapatıldı)
BAŞKAN
– Sayın Gaytancıoğlu…
OKAN
GAYTANCIOĞLU (Edirne) – Sayın Bakan, Edirne Türkiye’nin en güzel kentlerinden
biri olup bir sınır kentidir. Maalesef, Edirne AKP iktidarının uyguladığı
niteliksiz politikalar sonucu göç veren bir il konumuna gelmiştir. İktidarın
Edirne’yi pek dikkate almadığı konulardan birisi de adliyelerin kapatılmasıdır.
Adliyeler her türlü hukuki işlerin yapıldığı, yurttaşların hukuki sorunlarına
çözüm arandığı bir yer iken Edirne’mizde Havsa, Lalapaşa ve Meriç
ilçelerimizdeki adliyeler kapatılmıştır. Zaten merkez ilçeyle birlikte 9
ilçemiz var, siz 3’ünü kapatmışsınız, Süloğlu’nu hiç açmamışsınız. Özellikle,
gümrük işlerinde birçok adliyelik vakanın görüldüğü Lalapaşa ilçemizde insanlar
30 kilometre mesafedeki Edirne’ye gitmektedirler. Havsa ilçesi Edirne’ye, Meriç
ilçesi ise Uzunköprü’ye gitmektedir. 80 yaşında bir insanın da, ortopedik
özürlü insanların da adliyelik olabileceğini düşünürsek Havsa, Lalapaşa ve
Meriç ilçelerindeki adliyeleri ne zaman açmayı düşünüyorsunuz?
Teşekkür
ederim. 
BAŞKAN
– Sayın Özdiş…
İBRAHİM
ÖZDİŞ (Adana) – Teşekkür ediyorum Sayın Başkan.
Sorum
Sayın Sağlık Bakanına: Adana’da kamu hastanesine bağlı olarak çalışan 100. Yıl
Diş ve Protez Merkezindeki diş protez teknisyenleri uzunca bir süredir çalışma
koşullarının iyileştirilmesi için mücadele veriyor. Diş teknisyenlerinin
sağlıklı bir ortamda çalışma talebi en doğal hakları değil midir? Bu konuda
gelen talepleri dinliyor musunuz? Söz konusu merkezdeki şartlar ne zaman düzelecek?
Teşekkür
ediyorum.
BAŞKAN
– Sayın Özdemir…
SİBEL
ÖZDEMİR (İstanbul) – Sayın Başkan, teşekkür ederim.
Türkiye
Büyük Millet Meclisine sunulan kanun tasarı ve tekliflerinin Avrupa Birliği
mevzuatına uygunlukları incelenerek ihtisas komisyonlarına görüş sunmak üzere
Avrupa Birliği Uyum Komisyonu kurulmuştur. Bugün görüştüğümüz Danıştay Kanunu
Tasarısı, Avrupa Birliği Uyum Komisyonuna havale edilmemiştir. Kanun
tasarısında Avrupa Birliği Uyum Komisyonunun görüşü yer almamaktadır, eksik
kalmıştır. İktidar partisi ve Meclis Başkanlığı bu uygulamayla bir kez daha
“Avrupa Birliği müktesebatını, direktiflerini, ilerleme raporunu tanımıyorum ve
Avrupa Birliği müktesebatıyla açıkça çelişen bir düzenlemeye gidiyorum.”
demiştir. Yol yakınken bir kişinin şahsi hırsı ve güvenliği için çıkarılan bu
yasa tasarısından, bu yanlışlıktan dönülmesi için Avrupa Birliği müktesebatına,
hatta Anayasa’mıza aykırılıklar içeren bu tasarının görüşmelerine ara verilerek
Avrupa Birliği Uyum Komisyonuna gönderilmesi gerekmektedir. Sayın Bakanın bu
konudaki görüşlerini merak ediyorum.
BAŞKAN
– Sayın Ağbaba…
VELİ
AĞBABA (Malatya) – Sayın Bakan, aslında size soracak çok sorum, sizden soracak
çok hesabım var. Ancak, bu hakkımı çok geniş bir kitle için kullanacağım.
Bayram
geliyor, kader mahkûmlarının koğuşlarında, evlerinde sizden gelecek, bu
Meclisten gelecek bir müjdenin umudu var. Onlara verecek bir ortak müjdemiz var
mı? Ceza indirimi ya da denetimli serbestliğin iki ya da üç yıla yükseltilmesi
gibi bir müjde bekliyorlar. Bu, birkaç yıllık infazı kalmış kader mahkûmları
için çok önemli. Bu konuda biz bir uzlaşmaya varız. “Evet” derseniz on binlerce
ana, baba, evlat, eş, kardeş hepimize dua eder. Var mısınız? Eğer siz varsanız
biz grup olarak varız, bu işi on dakikada hallederiz Sayın Bakan. Bu konuda,
bütün kader mahkûmları bu yüce Meclisten bir müjde bekliyorlar. Bu müjdeyi
inşallah bayramdan önce veririz diye diliyorum ve teşekkür ediyorum. 
BAŞKAN
– Sayın Aldan…
ÖMER
SÜHA ALDAN (Muğla) – Teşekkür ediyorum.
Sayın
Bakan, 
Teşekkür
ederim.
Sayın
Bakan, İsrail’le yapılan bir anlaşma var malum. Bunun Meclisin onayından
geçirilmesi söz konusu mu? Bu anlaşma metninin içindeki Mavi Marmara baskınına
katılan askerlerin cezai sorumsuzluktan yararlanacakları iddiası doğru mudur?
Teşekkür
ederim.
BAŞKAN
– Sayın Atıcı…
AYTUĞ
ATICI (Mersin) – Teşekkür ederim Sayın Başkan.
Sayın
Bakan, yargı sistemine doğrudan yaptığınız müdahalelerle yurttaşlarımızın
adalete ve devlete olan güvenini ciddi bir şekilde sarstınız. Dünya âlem size
yanlış yaptığınızı söylüyor, siz kendinizi herkesten akıllı zannediyorsunuz.
Hiç olmazsa kendinize dürüst olun ve bir an için empati yapın. Sizin
yaptıklarınızı bir başka parti yapmış olsaydı acaba ne yapardınız? Kimse size
“Paralel yapıyla mücadele etmeyin.” demiyor ancak “Paralelle mücadele
bahanesiyle AKP devleti kurun.” da demiyor. Türkiye'ye verdiğiniz zararı görmek
istiyorsanız, sadece dün İstanbul’da yapılan katliama bakmanız bile yeterlidir.
BAŞKAN
– Soruları cevaplandırmak üzere sözü Adalet Bakanı Sayın Bekir Bozdağ’a bırakıyorum.
Buyurun
Sayın Bozdağ.
ADALET
BAKANI BEKİR BOZDAĞ (Yozgat) – Sayın Başkan, saygıdeğer milletvekilleri; ceza
infaz kurumlarında çalışan infaz koruma memurlarının durumuyla ilgili
bildiğiniz gibi geçen yasama yılında bir kanun tasarısı hazırlandı; cezaevlerinin
dış güvenliğinin jandarmadan alınarak Adalet Bakanlığına verilmesi, infaz
koruma memurlarımızın özlük haklarında iyileştirmeler yapılmasını da
içeriyordu. Genel Kurulda önemli bir kısmı da görüşüldü, o arada kanun
görüşmeleri ertelendi, kadük kaldı. Bakanlık olarak bu kanunu önümüzdeki yasama
döneminde -yılında daha doğrusu- Türkiye Büyük Millet Meclisine yeniden sevk
etmeyi, dış güvenliği Adalet Bakanlığına almayı ve infaz koruma memurlarının
özlük haklarını da iyileştirmeyi planlıyoruz. İnşallah, önümüzdeki yasama
yılında bu adımı beraber atarız.
Cezaevlerindeki
kapasiteyle ilgili, şu anda cezaevlerimizin kapasitesi 180 bin. Ama,
cezaevlerinde tutuklu ve hükümlü sayısı 192 bindir. Tabii, cezaevlerindeki
rakam yüksek, biz bunu her defasında ifade ediyoruz. Bu kalabalıklaşmanın,
rahat olması için de çalışmalarımız devam etmektedir.
Adliyelerin
kapatılmasına ilişkin sorular var; iki arkadaşımız sordu. Adliyeler, geçmişte
dosya sayıları, coğrafi yakınlıklar, uzaklıklar ve başka pek çok kriter dikkate
alınarak kapatıldı. Şu ana kadar bir 146 adliye kapatıldı, daha sonra da 44
adliye ayrıca kapatıldı yani yaklaşık 200 adliye kapatılmış oldu. “Yeniden
adliyeleri açmayı düşünüyor musunuz?” Bakanlık olarak düşünmüyoruz yeni
adliyeler açmayı. Benim ilimde 4 tane ilçenin adliyesi kapatıldı. İlk
kapattığımız 146’lık grup içerisinde Sayın Cumhurbaşkanımızın ilçesi Güneysu
Adliyesi de kapatıldı. Gerçekten dosya sayıları çok az yani 20 tane, 30 tane
dosya; 2 hâkim, 2 savcı yıl boyu orada kendilerini de geliştiremiyorlar, o
ihtilafların büyük bir kısmı da savcılarımızın iş çıkarma gayretinden çıkıyor,
normal seyrine bıraktığınızda o kadar ihtilaf da yok. Tabii, ulaşım da
kolaylaştı, eskisi gibi değil yani 40 kilometre uzun bir yer değil, 20
kilometre uzun bir yer değil; çok rahat bir şekilde ulaşılabiliyor. Hem
hâkimlerimizin, savcılarımızın daha fazla işe bakmaları, kendilerini
geliştirmeleri hem de vatandaşlarımızın lehine doğru karar verebilmeleri
bakımından da bunu önemsedik. Hükûmet olarak adliye kapatmak övünülecek bir iş
değil ama baktığımız zaman bunun, sonuçları itibarıyla doğru bir iş olduğuna
inanıyoruz. Benim ilimde de 4 ilçe, her gittiğimde söylüyorlar, ben de onlara
bunları dilim döndüğü kadar anlatmaya çalışıyorum. Önümüzdeki dönemde de bu
kapatılan adliyelerin yeniden açılması söz konusu değildir, en azından şu
aşamada söz konusu değildir.
KAZIM
ARSLAN (Denizli) – Birer mahkeme açabilirsiniz Sayın Bakan.
ADALET
BAKANI BEKİR BOZDAĞ (Yozgat) – Şimdi, Karadeniz Ereğli’yle ilgili ağır ceza
mahkemesi kurulmasına ilişkin talepler var; hem siz söylediniz hem bizim sayın
milletvekillerimiz söyledi, hepsi burada bir adliye ihtiyacı olduğunu
söylediler. Ben, Zonguldak ziyaretimde de Karadeniz Ereğli’ye de uğradım,
oradaki durumu da gördüm. Tabii, bu konuyu da özelde incelettirdim. Zonguldak
ağır ceza mahkemelerine gönderilen, ağır ceza mahkemelerinin görev alanına
giren iş sayısı son beş yılda ortalama 120’dir, Zonguldak ağır ceza
mahkemesinde son beş yılın ortalaması 120’dir. Karadeniz Ereğli ile Zonguldak il
merkezi arasındaki kilometre de 46 kilometredir. 120 dosya, bunların tamamı
Karadeniz Ereğli’den olsa bile -ki değil başka yerlerden de var- yani takdir
edersiniz ki bu kadar az dosyanın olduğu bir yerde ağır ceza mahkemesi açmak
pek doğru gelmiyor. Mesafe yakınlığı da var ama dosya sayısı çok olmuş olsa,
Zonguldak’a 2’nciyi açacağımıza, Karadeniz Ereğli’ye 2’nciyi açardık, orada
mesafeye bakmazdık. Ama, gerçekten dosya sayısı çok az, o nedenle Karadeniz
Ereğli’de böyle bir ağır ceza mahkemesi açma şu aşamada mümkün gözükmüyor, onu
ifade etmek isterim. 
Tabii,
Balgat’ta kiralanan yer, binalarla ilgili ifadeler oldu, bununla ilgili soru
önergeleri de var. Bunları biz niye kiraladık? Türkiye’de her yerde adalet
sarayları yaptık ama yani Ankara’da maalesef yer sorunu nedeniyle henüz
başaramadık. İnşallah, bu sene Ankara’nın yeni adliyesine ilişkin proje
çalışmasını ihale edeceğiz ve önümüzdeki iki üç yıl içerisinde de büyük bir
adliyeyi, Ankara’ya yaraşır bir adliyeyi Ankara’mıza kazandıracağız. Şu anda
ciddi sıkıntılarımız var mahkemelerin bulunacağı yerler nedeniyle ve biz
mecburen kiraya çıkmak zorunda kaldık. Ben buradan sizlere de söylüyorum. O
Balgat’taki yerlere dönük avukatlarımızın, hâkimlerimizin ciddi eleştirileri de
var, hakikaten uygun yerler de değil, park sorunu, ciddi sorunlar var ama yer
bulamadık, daha iyi bir yer varsa biz oraları da kiralamaya hazırız. Çünkü,
daha iyi yer daha iyi hizmet için gerekli bize, şu anda bulabildiğimiz yerler
ancak buralar oldu. Biz bir yandan da hızlıca bu ihtiyacı gidermek için yeni
inşaat çalışmamızı başlattık. İnşallah, bir iki sene içerisinde netice
alacağız. 
Diğer
dediğiniz rakamlarla ilgili, isimler, kişilerle ilgili şu anda bir bilgi verme
imkânım yok; onlara yazılı olarak cevap verebiliriz.
Denizli
vekilimizin sorusuyla beraber Edirne’yle ilgili soruya da cevap verdim. 
Tabii,
diş protezle ilgili Adana’da… Bunu Sağlık Bakanımıza ileteceğim, oradaki
sorunların takibi ve çözümü konusunda Sayın Bakanımızdan destek isteyeceğim. 
Tabii,
kader mahkûmlarıyla ilgili denetimli serbestlik veya ceza indirimi konusunda şu
anda bir çalışmamız yok. Denetimli serbestliğin iki yıla çıkarılması hâlinde…
Şu andaki uygulamada, on sekiz ay hapis cezası alan kişiler içeride sadece gir
çık yapıyorlar; bir iyi hâl tespiti kadar, bu bazen bir gün, bazen iki gün
oluyor, çıkıyorlar. Eğer biz bunu iki yıla çıkarırsak, o zaman otuz altı ay
hapis cezası alan kişiler içeride hiç yatmadan çıkmış olacaklardır. Otuz altı
aylık nihai cezaya baktığınız zaman tabii -nihai ceza otuz altı ay- işlenen
suçun cezası daha da yüksek olabilir. Bu, cezası hafif olan suçlarla ilgili tam
bir cezasızlık hâli ortaya çıkarıyor. Yani bu gerçekten çok şey.
VELİ
AĞBABA (Malatya) – Beş yıl ile yedi yıl.
ADALET
BAKANI BEKİR BOZDAĞ (Yozgat) – Zaten iki yıla kadar, Sayın Ağbaba, iki yıla
kadar hükmün açıklanmasının geri bırakılması var. Bir iyi hâl gördüğünde bunu
kullanıyor ama bunu kullanmıyorlar ve ona rağmen bir cezalandırma…
(Mikrofon
otomatik cihaz tarafından kapatıldı) 
BAŞKAN
– Teşekkür ediyorum Sayın Bakan.
VELİ
AĞBABA (Malatya) – Yedi yıl yapalım, yedi yıl ağır cezada.
ÖZGÜR
ÖZEL (Manisa) – Beş yıldır yatanlar için dersiniz mesela, yine birilerine…
ADALET
BAKANI BEKİR BOZDAĞ (Yozgat) – Başkanım bitiriyorum.
BAŞKAN
– Bitirin lütfen, toparlayın. 
ADALET
BAKANI BEKİR BOZDAĞ (Yozgat) – Bununla ilgili geçen dönem de söyledim “Adil bir
formül olur mu?” diye ama bu konuda şu ana kadar geliştirdiğimiz henüz bir şey
de yok. 
Şu
anda söyleyeceklerim bu kadar çünkü onlara dair bir şey söylediğimizde
geciktirmeden yapmak lazım yoksa yanlış olur. Şu anda bir çalışmamız yok, onu
ifade etmek isterim.
BAŞKAN
– Teşekkür ediyorum.
Sayın
milletvekilleri, 15’inci madde üzerinde aynı mahiyette üç önerge vardır.
Şimdi
önergeleri okutacağım ve aynı mahiyette olduklarından birlikte işleme alacağım.

Önergeleri
okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 15'inci maddesinin tasarı metninden çıkarılmasını arz
ve teklif ederiz.
 İsmail Faruk Aksu  Mustafa
Kalaycı  Mehmet Günal
 İstanbul  Konya
 Antalya
 Mehmet Parsak  Kamil
Aydın  Afyonkarahisar Erzurum 
Aynı
mahiyetteki diğer önergenin imza sahipleri: 
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Namık Havutça Mehmet
Gökdağ Zeynel Emre
 Balıkesir Gaziantep İstanbul
 Erdoğan Toprak Mahmut
Tanal Mevlüt Dudu
 İstanbul İstanbul Hatay
Aynı
mahiyetteki diğer önergenin imza sahipleri: 
 İdris Baluken Çağlar
Demirel  Mahmut Toğrul 
 Diyarbakır Diyarbakır Gaziantep
 Mithat Sancar Bedia
Özgökçe Ertan Ahmet Yıldırım
 Mardin  Van
 Muş
BAŞKAN
– Komisyon aynı mahiyetteki önergelere katılıyor mu? 
ADALET
KOMİSYONU SÖZCÜSÜ KEREM ALİ SÜREKLİ (İzmir) – Katılmıyoruz.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz.
BAŞKAN
– Aynı mahiyetteki ilk önerge üzerinde konuşacak olan Van Milletvekili Bedia
Özgökçe Ertan. 
Buyurun.
(HDP sıralarından alkışlar)
BEDİA
ÖZGÖKÇE ERTAN (Van) – Teşekkür ediyorum Sayın Başkan. 
Genel
Kurulu saygıyla selamlıyorum. 
Doğrusu,
15’inci madde üzerindeki görüşlerimize geçmeden önce Sayın Bakanın anlattığı
hususa tekrar değinmekte fayda görüyorum grubumuz adına. Hem Komisyonda hem
bugün Genel Kurulda ve birkaç gün önce de yine Genel Kurulda Sayın Bakan
ısrarla “Yargıtay ve Danıştay üyeliği teminatı diye bir şey yoktur, hâkimlik
teminatı şöyledir…” şeklinde bazı açıklamalar yapıyor ya da tasarının bütünü
hakkında “Anayasa’ya doğrudan aykırı değil, işte nerede yazıyor, bana gösterin
açıkça Danıştay, Yargıtay üyeliği statüsü.” şeklinde bazı belirlemelerde
bulunuyor. Ama ben öncelikle şunu söylemek istiyorum: Cumhurbaşkanına dair,
Cumhurbaşkanının dokunulmazlığına ilişkin de ne Anayasa’da ne de başka yerde
herhangi bir düzenleme yoktur ama sorulduğu zaman Hükûmet sözcüleri şunu
söylemişlerdi: “Milletvekilleri ve bakana tanınan dokunulmazlık ve güvence
evleviyyetle Cumhurbaşkanına da tanınır.” Aynı şeyden bahsediyoruz, hâkimlere
tanınan bu hâkimlik teminatı mevzusu bütün hakimler için geçerlidir. Hâkimlik
teminatından bahsediyoruz ama Yargıtay ve Danıştay üyeliğinin de bir statü
olduğunu anlatıyoruz çünkü Anayasa’nın ve kanunların, uluslararası metinlerin,
bunun dışında Anayasa’nın özünde ve yer aldığı şekliyle bu teminat yüksek yargı
üyeleri için evleviyetle zaten geçerlidir. Hâkimlik yaparak adalet için karar
verici konumundaki herkes bu teminatın kapsamındadır ve bu teminat öylesine
önemlidir ki ancak değiştirilmesi çok zor olan belgelerde güvenceye alınmıştır
ve o belgelerle yine değiştirilmesi gerekir, Anayasa gibi.
Şimdi,
Türkiye’de hâkim, savcı olma kriteri aslında ayrı bir tartışma konusu olmakla
beraber, yüz yıldır bu ülkede her dönem nasıl göreve geldiklerini biliyoruz
hâkim ve savcıların, buna değinmeyeceğim ama kısaca, bu yarışmayı geçen kişiler
hâkim veya savcı olabilir ama Danıştay ya da Yargıtay üyeliği için bundan çok
daha fazlasına ihtiyaç var. Bu kriterler öncelikle meslekteki başarı, tecrübe,
birinci sınıf hâkimliğe ayrılmış olma, analitik düşünme yeteneği, zekâ,
pratiklik ve çevresince de kabul gören, herkesçe meşruluğu da kabul edilen
üyeler arasından seçiliyor. Şimdi, üzerinde uzlaşılan ortak kriterler bu iken
ve hukukun üstünlüğünü sağlamak adına bu güvenceyi korumak üstün değerken
yasanın lafzına bakarak bu hâkimlik teminatının ruhunu gölgeleyen açıklamalar
ve kavramın içini boşaltan yaklaşımlar olsa olsa sadece kötü niyettir. Doğrusu,
Sayın Bakan, böyle, sürekli olarak aynı açıklamaları yaparken şunu düşündüm:
Gerçekten de zor bir durumda çünkü izahı çok zor olan açıklamalarda bulundu
yani söylediklerine kendisi de inanıyor mu, ben merak ediyorum. 
Öte yandan, Yargıtay yani Meclisi Ahkâmı Adliye yüksek
yargı organıdır ve buraya meslekten gelerek seçilenler bir anlamda terfi
alıyorlar. Yine, hukuk düzenimizde Hâkimler ve Savcılar Kanunu diye ayrı bir
kanunla düzenleme var. Aynı şey Danıştay üyeliği için de söz konusu. Anayasal
güvenceler bu üyeliklerin ayrı bir statü alanı olduğunun kanıtlarıdır.
Anayasa’nın 154’üncü maddesinde veya başka herhangi bir yerde üyelik teminatı
yok diyerek Yargıtay üyelerinin, Danıştay üyelerinin daha güvencesiz olduğunu
belirtmek en iyi olasılıkla -belirttiğim gibi- kötü niyetli bir yaklaşım, bir
çarpıtma olsa gerektir. 
Şimdi, bir de Anayasa’nın yargı sistematiği bölümüne
baktığımızda, anayasa koyucu yüksek mahkemelere ilişkin sıkı kurallar getirmiş,
olağan kanunlar aracılığıyla bu yargı organlarına politik müdahaleleri
engellemek istediği anlaşılıyor. Amaç, üstün değer, korunan değer yargı
bağımsızlığıdır ve hukukun üstünlüğüdür. Amaç ve ışık ve korunan değer bu
olursa düzenlemeleriniz de buna uygun olmak zorundadır ve olmalıdır da yani
beklenen aslında budur. Oysa, burada yapılan tam aksine tamamen yargı
bağımsızlığını hiçe sayarak kadrolaşmayı hedefleyen düzenlemeleri getirmektir.
Bu, başta da belirttiğimiz gibi, İç Tüzük 38’e aykırılık tartışmalarında da
belirttiğimiz gibi Anayasa’ya açıkça aykırı düzenlemenin hemen geri çekilmesi
gerekir. Bunu biz, ikna olacağınız için de söylemiyoruz aslında, ikna
olmayacağınızı biliyoruz çünkü kodlanmışsınız. Yani bu kodlanma dışında başka bir
şeyi tartışmanız bile mümkün değil ama biz muhalefet partisi olarak, HDP Grubu
olarak bu sorumluluk hissiyatıyla burada tarihe not düşsün diye, tekrarla bu
tasarının ısrarla Anayasa’ya aykırı olduğunu savunuyoruz ve belirtiyoruz. 
Hepinize saygılar sunuyorum. (HDP sıralarından
alkışlar)
BAŞKAN – Aynı mahiyetteki diğer önerge üzerinde söz
isteyen, Hatay Milletvekili Mevlüt Dudu.
Buyurun Sayın Dudu. (CHP sıralarından alkışlar) 
MEVLÜT DUDU (Hatay) – Sayın Başkan, değerli
milletvekilleri; görüşülmekte olan Kanun Tasarısı’nın 15’inci maddesi hakkında
Cumhuriyet Halk Partisinin vermiş olduğu önerge üzerinde söz almış bulunuyorum.
Yüce Meclisi saygıyla selamlıyorum.
Sözlerime başlarken dün İstanbul’da meydana gelen terör
saldırısında vefat eden başta İskenderunlu hemşehrim sevgili Umut Sakaroğlu
olmak üzere bütün vatandaşlarımıza Allah’tan rahmet, milletimize başsağlığı
diliyorum.
Değerli arkadaşlarım, bu vesileyle PKK ve  IŞİD
terör örgütleri başta olmak üzere bütün terör örgütlerini nefretle kınıyorum ve
lanetliyorum. Tabii, her saldırıdan sonra benzeri ifadeleri kullanıyoruz ama ne
yazık ki terörü engellemekle, önlemekle görevli olanlar da bizden çok farklı
ifadeler kullanmıyorlar; sadece bunlara ilave olarak bir de muhalefeti
suçluyorlar. Dünyanın hiçbir yerinde bir terör saldırısı nedeniyle muhalefetin
suçlandığı görülmemiştir. Türkiye’deki PKK ve IŞİD terörünün tek sorumlusu
politikalarıyla, yanlış politikalarıyla buna sebep olan AKP’dir, şu andaki
mevcut iktidardır. 
Değerli
milletvekilleri, bu kısıtlı sürede tasarıyla ilgili söylenecek çok şey var.
Bunları nasıl sığdıracağımı düşünürken Sayın Bakan sağ olsun, öyle bir laf etti
ki cevap vermeden geçemeyeceğim. Sayın Bakan dedi ki: “Yüksek yargı başkanları,
başkan vekilleri, başsavcıları ve benzeri bazı unvan sahibi kişilerin
üyeliklerinin düşürülmemesi Anayasa gereğidir, Anayasa bağlılığımızdan dolayı
bunları tasarıya ilave etmedik, onların üyeliklerini muhafaza ettik."
dedi. Yani, gülecek hâlimiz olsa bu açıklamaya, bu ifadeye kahkahalarla
gülmemek elde değil. Neden mi? Sayın Bakan, bu tasarının neresi Anayasa’ya
uygun. Bu tasarının Anayasa’ya uygun olan bir yeri var mı? Bu tasarıyla yargıyı
tamamen siyasallaştırıyorsunuz, yargıyı tamamen bağımlı hâle getiriyorsunuz,
hukuk devletini katlediyorsunuz. Dolayısıyla, bu konudaki hassasiyetinizin
doğru olmadığını, geçerli olmadığını, yargı başkanlarının, yüksek yargı
başkanlarının Cumhurbaşkanıyla çay toplamaya gitmelerinden dolayı
ödüllendirildiklerini söyleyemediğiniz için bunu söylediğinizi düşünüyorum. 
AKP
iktidarı, başta millî eğitim olmak üzere, birçok alanda bir yapboz politikası
uyguluyor. 2011’den bu yana bu politika yargı için de geçerli. 2011’den önce,
sözüm ona “Vesayet sistemini, düzenini yıkacağız.” diyerek o zamanki suç
ortağınız olan bir cemaate yüksek yargı üye sayılarını yükselterek yüksek
yargıyı teslim ettiniz. Sonra 17-25 Aralık oldu. 17-25 Aralıktan sonra ne
olduysa bir anda bu cemaati “paralel yapı” ilan ettiniz, “Paralel yapı devleti
teslim aldı.” dediniz. İyi de, o paralel yapıya o devleti teslim eden kimdir;
hükûmet değil midir, iktidar değil midir? Yasa dışı bir yapılanmanın devleti
teslim almış olmasında iktidarın hiç mi sorumluluğu yoktur?
2014
yılında, Aralık ayında yine yükselttiniz yüksek yargı üyelerinin sayısını,
şimdi düşürüyorsunuz, gerekçeniz de istinaf mahkemelerinin kurulmuş olması.
Peki, size soruyorum: Siz nasıl bir iktidarsınız? 
HURŞİT
YILDIRIM (İstanbul) – Biz çok iyi bir iktidarız. 
MEVLÜT
DUDU (Devamla) – İki yıl sonra, hatta bir buçuk yıl sonra bu istinaf
mahkemelerinin kurulacağını öngöremediniz de mi bir buçuk yıl önce yüksek yargı
üyelerinin sayısını yükselttiniz? Birkaç gündür arkadaşlarımız anlatıyor;
bunların tek sebebi korkudur, bu bir korku yasasıdır. Adaletten korkuyorsunuz
ama şunu unutmayın: Türk adaletinden kaçamazsınız, belki kaçarsınız ama Lahey
sizi bekliyor orada ve en önemlisi ilahi adalet bekliyor sizi. 
Hepinize
saygılarımı sunuyorum. (CHP sıralarından alkışlar)
BAŞKAN
– Aynı mahiyetteki üçüncü ve son önerge üzerinde, Konya Milletvekili Mustafa
Kalaycı.
Buyurun
Sayın Kalaycı. (MHP sıralarından alkışlar)
MUSTAFA
KALAYCI (Konya) – Sayın Başkan, değerli milletvekilleri; hepinizi saygılarımla
selamlıyorum.
Ülkemizde
adalet sistemi AKP iktidarının âdeta oyuncağı hâline gelmiştir. Yargıtay Kanunu
ihdas edildiği tarihten itibaren 4 veya 5 defa değiştirilmiş, AKP hükûmetleri
zamanında ise 12 defa değiştirilmiştir. Yine, Danıştay Kanunu 9 defa
değiştirilmiştir. HSYK Kanunu, Ceza Muhakemesi Kanunu yine birçok defalar
değiştirilmiştir, bir defa değiştirilen bir kez daha değiştirilmiştir. Bu
kanunlarda en büyük değişiklikler konjonktürel gelişmelere göre zülfüyâre
dokunan sert rüzgârların etkisiyle yapılmıştır.
AKP
döneminde HSYK, Danıştay, Yargıtay gibi birçok kuruma yapılan müdahalelerle
Anayasa çiğnenmiş, yargı bağımsızlığı ilkesi yok sayılmış, hukukun üstünlüğü
ayaklar altına alınmıştır. Vatandaşlarımızın adalete olan güvenini temelden
sarsan bu durum, uluslararası arenada da ülkemizin itibarını zedelemiştir.
Yargıya güvenin sağlanabilmesi için AKP iktidarı hukuku daha fazla
katletmemelidir. Kişilerin devlete güven duymaları, maddi ve manevi
varlıklarını geliştirebilmeleri, temel hak ve özgürlüklerden yararlanabilmeleri
ancak hukuk güvenliği ve üstünlüğünün sağlandığı bir hukuk düzeninde
gerçekleşebilir. Yargı kararlarının alenen uygulanmadığı bir ülkede hukuk
güvenliğinden, hukukun üstünlüğünden bahsedilemez. Yargı kararlarına
uymayanların haktan, hukuktan, adaletten bahsetmeye, hukukun üstünlüğünü
savunmaya, demokrasiyi ağzına almaya hakkı yoktur.
Anayasal
demokrasinin en temel kurumlarından biri kuvvetler ayrılığıdır. Yasamanın ve
yürütmenin yargıya rahatça müdahale edebildiği ve yüksek mahkeme hâkimlerinin
kanunla görevden alınabildiği bir ülkede yargı bağımsızlığından söz edilemez.
Eğer yüksek yargı mensubu hâkimler bulundukları görevlerden bir kere kanunla
alınabilirse artık, hâkimlik teminatının pratikte hiçbir değeri kalmayacaktır.
İktidarda bulunan bir partinin yüksek yargının bütün üyelerini bir kanun
çıkararak bir anda görevden alabilecek bir güce sahip olması, hâkimlerin
herhangi bir grup tarafından gelecek bütün baskılardan bağışık bir şekilde
karar verebilmesini imkânsız kılacaktır.
Kanunla
ve hatta Anayasa’da güvence altına alınan görevlerde bulunanları kanun
çıkararak görevden alma uygulaması hukuki güvenlik ilkesini zedelemekte ve
bağımsız olmaları öngörülen bu kurumların bağımsızlıklarını altüst etmektedir.
Böyle bir uygulamanın yerleşik hâle getirilmesi kanunlara ve Anayasa’ya güven
duyulmaması sonucunu doğuracağı gibi, ilgili kurumların temellerini ve itibarını
da zayıflatmaktadır. Neresinden tutarsanız elinizde kalan güncel uygulama da
Anayasa’da öngörülen hâkimlik teminatını boşa çıkarmaktadır ve yüksek yargıda
görev yapan hâkimlerin iktidarın görevlerine son verebileceği ihtimalinin
yarattığı baskı altında karar vermeleri gibi ciddi bir tehlike yaratmaktadır.
Bir ülkede yüksek yargı mensupları yasama tarafından çıkarılan bir kanunla
görevinden alınabiliyor ve bunun yerleşmiş bir uygulama hâline gelmesi bize
olağan bir ihtimal gibi görünüyorsa, Anayasa’da belirlenen sınırların pratikte
hiçbir değeri kalmamaktadır. Hâkimlerin teminatı ve yargının bağımsızlığı her
şeyden önce vatandaşların özgürlüğünün garanti altına alınması içindir. Bu, hem
yargının yürütmeyi sınırlandıran en önemli güç olması yönünden hem de adil
yargılanma hakkının korunması yönünden geçerlidir. Bu nedenle, bugün yüksek
mahkeme hâkimlerinin görevden alınması ve bunun daha sonra da tekrarlanabilecek
bir uygulama hâlini alması tehlikesi hepimizi ilgilendiren bir tehlikedir. Her
şeye rağmen kurumları ve Anayasa’yı savunmak, onlara sahip çıkmak, devlet
organlarını kendileri için belirlenen anayasal sınırlara uyma konusunda zorlama
yükümlülüğümüz vardır. Çünkü, kendi özgürlüğümüzü ancak bu şekilde koruyabilir,
geleceğimizi güvence altına alabiliriz. 
Teşekkür
ediyor, saygılar sunuyorum. (MHP sıralarından alkışlar) 
BAŞKAN – Teşekkür ediyorum. 
III.- YOKLAMA
(CHP sıralarından bir grup milletvekili ayağa kalktı) 
ÖZGÜR ÖZEL (Manisa) – Yoklama istiyoruz. 
BAŞKAN – Aynı mahiyetteki önergeleri oylarınıza sunmadan
önce bir yoklama talebi var, şimdi onu gerçekleştiriyoruz. 
Sayın Özel, Sayın Yedekci, Sayın
Emre, Sayın Yüksel, Sayın Aldan, Sayın Gökdağ, Sayın Kayışoğlu, Sayın
Tanrıkulu, Sayın Üstündağ, Sayın Purçu, Sayın Gaytancıoğlu, Sayın Çamak, Sayın
Torun, Sayın Balbay, Sayın Köprülü, Sayın Bozkurt, Sayın Akkaya, Sayın Demir,
Sayın Adıgüzel, Sayın Atıcı.
Yoklama
için üç dakika süre veriyorum.
(Elektronik
cihazla yoklama yapıldı) 
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu
Raporu’nun (S. Sayısı: 400) (Devam)
BAŞKAN
– Aynı mahiyetteki önergeleri oylarınıza sunuyorum: Kabul edenler... Kabul
etmeyenler... Önergeler kabul edilmemiştir.
15’inci
maddeyi oylarınıza sunuyorum: Kabul edenler... Kabul etmeyenler... 15’inci
madde kabul edilmiştir.
16’ncı
madde üzerinde ikisi aynı mahiyette olmak üzere dört adet önerge vardır,
okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 16’ncı maddesinde yer alan “her daireden en az bir” ibaresinin
“dava dairelerinden en az bir” şeklinde değiştirilmesini arz ve teklif ederiz.

 İsmail Faruk Aksu  Mustafa Kalaycı  Mehmet
Günal
 İstanbul  Konya
 Antalya
 Mehmet Parsak  Erkan
Haberal  Kamil Aydın 
 Afyonkarahisar  Ankara
 Erzurum
Türkiye Büyük Millet Meclisi Başkanlığına
Görüşülmekte
olan 400 sıra sayılı Kanun Tasarısı’nın çerçeve 16’ncı maddesinin aşağıdaki
şekilde değiştirilmesini arz ve teklif ederiz.

 Mehmet Muş  Hasan Basri
Kurt  Nureddin Nebati 
 İstanbul  Samsun
 İstanbul
 İlyas Şeker  Hacı
Bayram Türkoğlu  Mücahit Durmuşoğlu 
 Kocaeli  Hatay
 Osmaniye
MADDE
16- 2797 sayılı Kanunun 7 nci maddesinin ikinci fıkrasında yer alan “beş”
ibaresi “üç”, “beşten” ibaresi “üçten”, “daire sayısının en az iki katı”
ibaresi “her daireden en az bir” şeklinde değiştirilmiş, aynı fıkraya aşağıdaki
cümle eklenmiş ve üçüncü fıkrasında yer alan “ve başkanlarının katıldığı
dairelerden bir, katılmadığı dairelerden iki üyenin" ibaresi madde
metninden çıkarılmıştır.
"Genel
kurul toplantısına katılan üye sayısının çift olması hâlinde, ilgili kurul
başkanı tarafından belirlenecek daireden bir üye daha Kurula katılır.” 
BAŞKAN
– Şimdi okutacağım iki önerge aynı mahiyette bulunduğundan önergeleri birlikte
işleme alacağım ve talepleri hâlinde önerge sahiplerine de ayrı ayrı söz
vereceğim.
Şimdi,
aynı mahiyetteki önergeleri okutuyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 16’ncı maddesinin tasarı metninden çıkarılmasını ve diğer
maddelerin buna göre teselsül ettirilmesini arz ve teklif ederiz.

 Ömer Süha
Aldan  Cemal Okan Yüksel  Necati Yılmaz
 Muğla
 Eskişehir  Ankara
 Zeynel
Emre  Namık Havutça  Mehmet Gökdağ
 İstanbul
 Balıkesir  Gaziantep
 Erdoğan
Toprak  Mahmut Tanal  Mustafa Sezgin
Tanrıkulu
 İstanbul
 İstanbul  İstanbul
Aynı
mahiyetteki diğer önergenin imza sahiplerini okutuyorum:

 İdris Baluken  Çağlar Demirel
 Mahmut Toğrul
 Diyarbakır
 Diyarbakır  Gaziantep
 Mithat
Sancar  Ahmet Yıldırım  Filiz Kerestecioğlu
Demir
 Mardin
 Muş  İstanbul
BAŞKAN
– Komisyon aynı mahiyetteki önergelere katıyor mu?
ADALET
KOMİSYONU SÖZCÜSÜ KEREM ALİ SÜREKLİ (İzmir) – Katılmıyoruz.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan.
BAŞKAN
– Aynı mahiyetteki ilk önerge üzerinde söz isteyen İstanbul Milletvekili Filiz
Kerestecioğlu Demir.
Buyurun
Sayın Kerestecioğlu Demir. (HDP sıralarından alkışlar) 
FİLİZ
KERESTECİOĞLU DEMİR (İstanbul) – Sayın Başkan, değerli milletvekilleri;
şüphesiz, yargının pek çok sorunu var ancak bunların başında tabii ki şu anda
görüşmekte olduğumuz Danıştay Kanunu Tasarısı gelmiyor; aksine, Danıştay ve
Yargıtay üyelerinin sayısının azaltılması, hele bunu yaparken bile Anayasa’ya
aykırı davranarak, ayrımcılık yaparak Yargıtay ve Danıştay Başkanı, daire
başkanları ve savcıları dışında tutmak sadece belli tasfiye niyetlerini ortaya
koymaktadır ve bu tasfiye hiç de öyle ifade edildiği gibi sadece “paralel yapı”
dediğiniz yapıya yönelik değil, muhalif olan bütün yargı mensuplarına
yöneliktir. Özellikle muhalif yargı mensupları aslında hiçbir dönemde
kendilerini güvencede hissedememişlerdir. Ancak bu dönem fütursuzluğun şahikası
olan bir dönemdir gerçekten çünkü Meclis işleyişi dahi adalete erişilemeyen ve
gördüğünüz gibi çoğunluk tahakkümüyle geçiştirilen yasalarla sürüyor.
Halkımızın adalete erişimi ise daha adliye binalarına girişte başlayan
kuyruklarla imkânsız ve esef verici hâlde. 
İşte,
Sayın Bakan ve Adalet Komisyonu üyeleri; gerçekten yargı ve adalet adına bir şeyler
yapmak istiyorsanız, örneğin, okullarda, yurtlarda, evlerde istismara uğrayan
çocukların haklarına sahip çıkabilir, onların bir adım ötelerinde adalete
erişimini sağlayabilirsiniz. 
Şiddete
uğrayan kadınlar için, başta İstanbul Sözleşmesi olmak üzere, bütün yasal
düzenlemelerin etkin uygulanmasını sağlayabilirsiniz. 
Nefret
suçlarına maruz kalan ve başta işe alımlarda olmak üzere her alanda ayrımcılığa
uğrayan LGBTİ’lerin haklarının garanti altına alınmasını sağlayabilirsiniz. 
Uzun
tutukluluğa rest çekip, hasta mahpuslara biraz alaka gösterip cezaevlerinin
ikinci bir ceza hâline getirilmesini engelleyebilirsiniz. 
İnsanların
düşüncelerini özgürce ifade edebilmesi için uğraşır, toplantı, gösteri hakkının
serbestçe kullanılmasını sağlayabilir, biber gazının yasaklanmasını
gerçekleştirebilirsiniz. Aynı şekilde, Sur’da, Cizre’de, Yüksekova’da ihlalleri
tespit edip Kürt yurttaşlarımızın ana dilde eğitim hakkını sağlamak için
uğraşabilirsiniz. 
Evet,
bütün bunları, gerçekten adalet için bir şeyler yapmak istiyorsanız
gerçekleştirebilir, yapabilirsiniz. Çünkü başta da söylediğim gibi, insanlar
adalete erişmek için bekliyorlar. Yıllarca süren davalarıyla, onların sonunda,
üstelik gerçekleşmeyen adaletle, cezasızlıkla karşılaştıklarında adalet
duyguları bir kez daha zedeleniyor. 
Bugün
yaptığınız şey, hâkimlerin, savcıların yerlerini değiştirerek yargıyı daha
fazla zapturapt altına almak ancak adaleti sağlamak değil, kesinlikle değil.
Ben,
Sevgili Özdemir Asaf’ın adaletle ilgili dizeleriyle sözlerimi bitirmek istiyorum:
“İnsansız adalet olmaz/Adaletsiz insan olur mu/Olur, olmaz olur mu/Ama, olmaz
olsun” Adaletsiz insan olmaz olsun.
Saygılar
sunarım. (HDP sıralarından alkışlar) 
BAŞKAN
– Sayın Baluken sisteme girmişsiniz, buyurun.
V.- AÇIKLAMALAR (Devam)
24.- Diyarbakır Milletvekili İdris
Baluken'in, iç ve dış politikada önemli ve ilginç gelişmelerin yaşandığı bir
sürecin içerisinde bulunulduğuna ve Suriye politikasında öngörülen
değişikliklerin neler olduğunu öğrenmek istediğine ilişkin açıklaması
İDRİS
BALUKEN (Diyarbakır) – Teşekkür ediyorum Sayın Başkan.
Tabii,
iç ve dış politikada önemli ve ilginç gelişmelerin yaşandığı bir sürecin
içerisinde bulunuyoruz. Maalesef, AKP’nin yürüttüğü omurgasız siyaset
halklarımıza büyük bedeller ve acı faturalar olarak geri dönüyor. Meclis de
halkın gerçek gündemi yerine AKP’nin ya da sarayın gündemi üzerine bir tartışma
yürütüyor. O nedenle, halkın gündemiyle ilgili önemli bazı hususları burada
dile getirmek durumundayız. 
Bunlardan
en önemlisi Suriye politikası. Dünkü, İstanbul Atatürk Havalimanı’ndaki terör
saldırısı da Suriye politikasının doğrudan bir sonucudur. Şimdi, bugün basına
düşen haberleri okuduğumuzda, Vatan Partisi Genel Başkanı Doğu Perinçek,
Rusya’yla anlaşmayı kendilerinin sağladığını, sırada Suriye’nin olduğunu, Suriye’yle
görüştüklerini, AKP’nin Suriye’yle görüşmeye başladığını ifade ediyor. Şimdi,
Hükûmet, Kabine yetkilileri burada, AKP grup başkan vekilleri burada. Ben
soruyorum: Bu Suriye politikasında öngördüğünüz değişiklikler nedir? Yine
Meclisten neyi saklıyorsunuz? 
HAKAN
ÇAVUŞOĞLU (Bursa) – PYD gidecek, PYD.
İDRİS
BALUKEN (Diyarbakır) – Yine nasıl bir fatura önümüze gelecek? Düşman Esed’den
kardeş Esad’a doğru yeni bir geçiş mi olacak?
(Mikrofon
otomatik cihaz tarafından kapatıldı)
İDRİS
BALUKEN (Diyarbakır) – Toparlıyorum Sayın Başkan.
BAŞKAN
– Sayın Baluken, bir dakikayla sınırlandırmıştık gündemden sonra biliyorsunuz,
lütfen toparlayalım. 
Bir
daha da arkadaşlarımız dikkat ederse bu uygulamaya…
Buyurun.
YUSUF
BAŞER (Yozgat) – Böyle bir usul yok Başkanım.
İDRİS
BALUKEN (Diyarbakır) – Doğu Perinçek’in bu görüşmeleri yürütürken sıfatı nedir?
Dışişlerinin resmî temsilcisi midir yoksa AKP’nin gayriresmî siyasi ortağı
olarak mı bunları yürütüyor? 
Diğer
taraftan, bu akşam Cumhurbaşkanı Erdoğan’ın Mavi Marmara’yla ilgili yaptığı
açıklama, “Gazze’ye gidildiği dönemde bize mi sordular?” açıklaması Mavi
Marmara gemisinin de İsrail’le yapılan anlaşma neticesinde Akdeniz’in serin
sularına gömüldüğünü ortaya koyuyor. Yani deyim yerindeyse AKP İsrail’le
anlaşma uğruna Mavi Marmara gemisiyle ilgili bütün o süreci de bir kenara
bırakıyor. Ne abluka ne de oradaki yaşamını yitirenlerin hak ve hukukuyla
ilgili herhangi bir kaygı olmadığı da ortaya çıkmıştır. Bu konuda bir açıklama
beklediğimizi ifade etmek istiyorum.
Teşekkür
ederim.
BAŞKAN
– Sayın Özel…
25.- Manisa Milletvekili Özgür Özel'in,
Cumhurbaşkanı Recep Tayyip Erdoğan’ın Mavi Marmara şehitlerinin ailelerine
yönelik bazı ifadelerine ilişkin açıklaması
ÖZGÜR
ÖZEL (Manisa) – Teşekkür ederim Sayın Başkan. 
“İsrail’in
elindeki kan varken onunla el sıkışmam.” diyen, “Mavi Marmara’dakilerin
intikamları alınacak, kanları yerde kalmayacak.” diyen Recep Tayyip Erdoğan,
bugün akşam saatlerinde birkaç gündür kendisine, bu anlaşmaya tepki
gösterdiklerini gördüğümüz Mavi Marmara mağdurlarının veya o dönem çok
kullanıldığı şekliyle Mavi Marmara şehitlerinin ailelerine bugün üç dakika
süren ve unutulmayacak bir fırça attı ve dedi ki: “Gazze’ye giderken bize mi
sordular? Yardım götürmeye neyiniz vardı, biz zaten yardım yapmıyor muyduk? Bu
işin şovunu yaptılar.” Meşhur bir hikâye var ya: Hamsi tutulmuş, ölmemiş; içini
soymuşlar, ölmemiş; tavaya atılmış, ölmemiş de limon sıkmışlar, “Şimdi öldüm.”
demiş. Mavi Marmara şehitleri belki o gece ölmemişti ya, şehitler ölümsüzdü, bu
gece öldürdünüz Mavi Marmara şehitlerini. (CHP sıralarından alkışlar)
ALİ İHSAN YAVUZ (Sakarya) – Hadi be hadi!
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda Değişiklik
Yapılmasına Dair Kanun Tasarısı (1/726) ve Adalet Komisyonu Raporu’nun (S.
Sayısı: 400) (Devam)
BAŞKAN
– Şimdi, aynı mahiyetteki diğer önerge üzerinde söz isteyen, İstanbul
Milletvekili Mustafa Sezgin Tanrıkulu. (CHP sıralarından alkışlar)
Buyurun.

MUSTAFA
SEZGİN TANRIKULU (İstanbul) – Sayın Başkan, değerli milletvekilleri; ben de, 2
grup başkan vekili şimdi söyledi –grup başkan vekilimiz de- gerçekten okuduğum
zaman tüylerim diken diken oldu ve dinliyordum. Yani bu Anayasa değişikliği
üzerine bir şeylere bakıyordum ama bunu dinlerken yani insani ve vicdani her
şeyi yapabileceğiniz konusunda bir kez daha şok oldum. Hakikaten, beraber yola
çıktığınız, ölüme gittiğiniz insanları nasıl böyle ölümünü meşrulaştıracak
sözler söyleme ortamına geldiniz, ben hayretler içerisindeyim. Okuyayım, burada
kayıtlara geçsin; Mavi Marmara’yla ilgili olarak bu akşam Sayın
Cumhurbaşkanının söyledikleri: “Türkiye’den böyle bir insani yardımı götürmek
için günün Başbakanına mı sordunuz? Biz zaten yardım yaptık, yapıyoruz. Bunları
da yaparken gövde gösterisi olsun diye mi yapıyoruz? Edebi, adabı içinde
yaptık, yapıyoruz.”
KEMALETTİN
YILMAZTEKİN (Şanlıurfa) – Nereden okuyorsun?
ÖZGÜR
ÖZEL (Manisa) – Her yerde var, her yerde. 
MUSTAFA
SEZGİN TANRIKULU (Devamla) – Şimdi, burada iki sorum var: Bir, Mavi Marmara’yla
gidenleri gövde gösterisi yapmakla suçluyor. İki, edepsizlik ve adapsızlıkla
suçluyor ölen insanları. 9 yurttaşımız, çocuk da var, genç de var, yaşlı da var
ve bunları bu şekilde suçluyor. Ve burada suspus olmuş Adalet ve Kalkınma
Partisi Grubu var, gerçekten. Ve “Günün Başbakanı.” diyor, kendisini tarif
ediyor. Böyle bir ortam var ve tam da bu ortamda görüştüğümüz, Anayasa’ya
baştan sona aykırı olan bir yasa var, baştan sonuna kadar aykırı olan.
Bakın,
değerli arkadaşlar, arkadaşlarımız ifade etti, ben de Komisyonda ifade ettim.
Bu bir korku yasasıdır; bu, Adalet ve Kalkınma Partisi kadrolarının bir
vesileyle korku yasasıdır; Sayın Cumhurbaşkanının korku yasasıdır; geçmiş
Başbakanın korku yasasıdır, korktuğu için böyle bir yasa geliyor. Yani hava
boşluğu bırakmak istememe yasasıdır herhangi bir biçimde. Ama şunu söyleyeyim,
bakın şu tehlikeli işi yapıyorsunuz, çok tehlikeli, bu böyle gitmez,
gitmeyeceğinin siz de farkındasınız: Bir vesileyle 276’yla iktidara gelen siyasi
partiye kendi yargısıyla beraber gelme imkânı tanıyorsunuz Anayasa’ya aykırı
bir biçimde. O zaman ne olacak, nereye kaçacaksınız? Herhangi bir iktidar,
iktidara geldiği zaman sizden sonra herhangi bir biçimde, kendi yargısıyla
beraber geldiği zaman nereye gideceksiniz, nereye gideceksiniz? Dolayısıyla,
çok yanlış bir işe imza atıyoruz şu anda, çok yanlış. Şimdi buradan
çıkabiliriz, Anayasa’yı değiştirerek çıkabiliriz. Evet, yargı içerisinde
tarafsız olan, bağımsız olan birçok insan var, yargıç var, bunlarla ilgili
mekanizma üretilebilir eğer mevcut mekanizmalar yetersiz ise. İnançlarını,
bulundukları gücü kendileri için kullananlar varsa bunlar için mekanizma
geliştirelim ama korku için bütün yargı sistemini heba edecek düzenleme
yapmayalım. 
Keşke
Adalet Bakanı burada olsaydı… Bakın, bir de şu düzenlemeyi dokunulmazlıktan
sonra yapıyorsunuz. Teorik olarak söylüyorum, benim dokunulmazlık dosyam var,
Adalet Bakanıyla siyasi rakibiz, kendisinin önüne gidecek dosyam var. Kendisi
HSYK’nın Başkanı; bir, benimle ilgili izin verecek Adalet Bakanı olarak veya
vermeyecek, birçok milletvekiliyle ilgili böyle bir durum var. İki, HSYK’nın
Başkanı kendisi, HSYK’nın Müsteşarıyla beraber bundan sonraki yargı
süreçlerinde bizim yargılanacağımız Yargıtay üyelerini tayin edecek, kendisi
tayin edecek bu Yargıtay üyeleri içerisinde. Dokunulmazlığı kaldırılan
milletvekillerinin aşağı yukarı hangi dairede yargılanacağı belli. Şimdi o
dizaynı yapıyorsunuz. Yargıdan daha öte, siyaseti dizayn etme, dokunulmazlıklar
üzerinden böyle bir imkânı da elinizde tutuyorsunuz. 
Bakın,
değerli arkadaşlar, adil yargılanma ilkeleri bakımından, hukuk devleti ilkeleri
bakımından, siyaseten, ahlaken ve vicdanen çok yanlış bir iş yapıyoruz, çok
yanlış bir iş yapıyoruz ve bu, döner, daha sonra en başta sizi vurur 17-25’ten
sonra vurduğu gibi, vurur sizi. Dolayısıyla, şu andaki yargıçlara güvenerek,
atayacağınız yargıçlara güvenerek hareket etmeyin. Yargıçlar ve savcılar
kelebek gibidirler, ışığa doğru uçarlar, ışığı gördükleri zaman da ışığa
vururlar ve pat diye ölürler. Şimdi, siz güçsünüz, sizin gücünüzden yana
hâkimler ve yargıçlar var, onları kendi gücünüze doğru çekiyorsunuz ama bilin
ki o yargıçlar ve savcılar yarın başka bir güçlü iktidar gördükleri zaman kendi
yanlarına giderler. Bunu Türkiye bakımından, yargı bakımından ve adalet sistemi
bakımından yapmak son derece yanlıştır, bununla bu şekilde oynamayalım.
Geçmişte de yargı tarafsız ve bağımsız değildi, şimdi de değil ama şimdi
bağımsızlığın bütün kurumsal güvencelerini ortadan kaldırıyorsunuz ve bunu bir
yasayla yapıyorsunuz. Son derece yanlış, bu yanlıştan dönelim hep birlikte.
Teşekkür
ediyorum. (CHP sıralarından alkışlar) 
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Aynı mahiyetteki önergeler kabul edilmemiştir.
Türkiye Büyük Millet Meclisi Başkanlığına
Görüşülmekte
olan 400 sıra sayılı Kanun Tasarısı’nın çerçeve 16’ncı maddesinin aşağıdaki
şekilde değiştirilmesini arz ve teklif ederiz.
Mehmet
Muş (İstanbul) ve arkadaşları
MADDE
16- 2797 sayılı Kanunun 7 nci maddesinin ikinci fıkrasında yer alan “beş”
ibaresi “üç”, “beşten” ibaresi “üçten”, “daire sayısının en az iki katı”
ibaresi “her daireden en az bir” şeklinde değiştirilmiş, aynı fıkraya aşağıdaki
cümle eklenmiş ve üçüncü fıkrasında yer alan “ve başkanlarının katıldığı
dairelerden bir, katılmadığı dairelerden iki üyenin" ibaresi madde
metninden çıkarılmıştır.
“Genel
kurul toplantısına katılan üye sayısının çift olması hâlinde, ilgili kurul
başkanı tarafından belirlenecek daireden bir üye daha Kurula katılır.”
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ KEREM ALİ SÜREKLİ (İzmir) – Takdire bırakıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılıyoruz Sayın Başkan.
MEHMET
MUŞ (İstanbul) – Gerekçe…
BAŞKAN
– Gerekçeyi okutuyorum:
Gerekçe:
Önergeyle
maddede yapılan değişikliklere ilave olarak Hukuk veya Ceza Genel Kurullarının
toplantılarına kurul başkanları dâhil katılan üye sayısının çift olması hâlinde
ilgili kurul başkanı tarafından belirlenecek daireden bir üyenin daha katılımı
sağlanarak karar alınabilmesi amaçlanmaktadır. 
III.- YOKLAMA
(CHP
sıralarından bir grup milletvekili ayağa kalktı)
ÖZGÜR
ÖZEL (Manisa) – Yoklama talep ediyoruz.
BAŞKAN
– Gerekçesini okuttuğum önergeyi oylarınıza sunacağım ama oylama öncesi bir
yoklama talebi var.
Her
önergede yapmayın ya.
ÖZGÜR
ÖZEL (Manisa) – İktidarın kıymetli önergelerinde(!)
BAŞKAN
– Bir hakkın suistimali olmasın yani.
Sayın Özel, Sayın Emre, Sayın Yıldız, Sayın Aldan,
Sayın Gökdağ, Sayın Kayışoğlu, Sayın Tanrıkulu, Sayın Üstündağ, Sayın Özdemir,
Sayın Gaytancıoğlu, Sayın Çamak, Sayın Balbay, Sayın Demir, Sayın Bozkurt,
Sayın Baydar, Sayın Torun, Sayın Akkaya, Sayın Tüm, Sayın Doğan, Sayın Salıcı.
BAŞKAN
– Evet, yoklama için üç dakika süre veriyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu
Raporu’nun (S. Sayısı: 400) (Devam)
BAŞKAN
– Gerekçesini okuttuğum önergeyi oylarınıza sunuyorum: Kabul edenler… Kabul
etmeyenler… Önerge kabul edilmiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 16’ncı maddesinde yer alan “her daireden en az bir”
ibaresinin “dava dairelerinden en az bir” şeklinde değiştirilmesini arz ve
teklif ederiz.
Erkan Haberal (Ankara) ve
arkadaşları 
BAŞKAN
– Komisyon önergeye katılıyor mu?
ADALET
BAKANI SÖZCÜSÜ KEREM ALİ SÜREKLİ (İzmir) – Katılamıyoruz Sayın Başkan.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılamıyoruz Sayın Başkan.
BAŞKAN
– Önerge üzerinde söz isteyen, Ankara Milletvekili Erkan Haberal.
Buyurun
Sayın Haberal. (MHP sıralarından alkışlar)
ERKAN
HABERAL (Ankara) – Sayın Başkan, değerli milletvekilleri; hepinizi saygılarımla
selamlıyorum.
Yargının
temel amacı, adaletin gerçekleşmesini, hakkın yerini bulmasını sağlamaktır.
Yargı organları adaleti sağlarken yetkisini millet adına bağımsız olarak, yani
herhangi bir siyasi güce ve otoriteye bağlı ve bağımlı olmaksızın kullanmak
zorundadır. Bunun yasal güvencesi de Türkiye Cumhuriyeti Anayasası’dır.
Ülkemizde hukukun üstünlüğü, hâkimlerin bağımsızlığı, tarafsızlığı ve mesleki
güvencesi de anayasal düzeyde ilke olarak benimsenmiştir. Peki, ilkesel düzeyde
bağımsız olması öngörülen, temel amacı adaletin yerini bulmasını sağlamak olan
Türk yargısı bugün ne durumdadır?
Değerli
milletvekilleri, maalesef, bugün, Türkiye Cumhuriyeti devletinin yargı
organları bağımsız ve tarafsız değildir. Bilindiği gibi, yüksek yargı
organlarına karşı yapılan ilk büyük operasyon 2010 yılında Adalet ve Kalkınma
Partisi iktidarı tarafından gerçekleştirilmiştir. 2010 Anayasa değişikliği
sonrasında Adalet Bakanı ve Müsteşarının başında olduğu HSYK eliyle yargıda
büyük bir tasfiye operasyonuna girişilmiştir. 2010 Anayasa değişikliği
sonrasında Yargıtay ve Danıştay kontrolünün siyasi iktidar lehine sağlanması
için üye sayıları artırılmıştır. Bu mahkemelere siyasal çoğunluğu Hükûmet
lehine çevirmek için 200’ü aşkın yeni üye atanmıştır. 2014 yılında ise iş
yükünün fazlalığı gerekçe gösterilerek Yargıtay ve Danıştayın daire ve personel
sayıları artırılmıştır. Bugün ise yüksek yargı organlarımızın iş yükünün
azaldığı gerekçe gösterilerek personelin tasfiyesi ve dairelerin kapatılması
meşrulaştırılmaya çalışılmaktadır.
Değerli
milletvekilleri, siyasilerin geçmişi sözlerine kefil olmalı, bugünkü sözleri
ileride kendilerinden davacı olmamalıdır. 2010 yılında dönemin Adalet Bakanının
sözlerinden vicdanlar davacıdır. O dönemde Sayın Bakanın söylediği “Yargıtay
‘İstinaflar faaliyete girecekse buralarda daire ve üye sayısını artırmaya gerek
yoktur.’ diye görüş açıkladıysa burada çok aşırı bir iyimser yaklaşım vardır.
Madem bir yıl içerisinde bunlar çözülecekse bugün hâlen 2006’dan gelen
dosyaları görüşen dairelerimizin Yargıtayda olmaması lazım. Bunlar neyle izah
edilecektir?” şeklindeki sözlerini hepinizin, siz çok değerli
milletvekillerinin vicdanlarına bırakıyorum. 
Bu
kanunun yürürlüğe girdiği tarih itibarıyla Danıştay Başkanı, Danıştay
Başsavcısı, Başkanvekili ve daire başkanı olarak görev yapanların dışındaki tüm
üyelerin görevleri sona erecektir. Ayrıca, görevi sona eren üyelerin yerine beş
gün içerisinde yeni görevlendirmeler yapılacağı hükme bağlanmıştır. Bu
düzenleme ise tamamen, Anayasa Mahkemesinin denetiminden kurtulmak için
yapılmıştır. Bilindiği gibi, Anayasa Mahkemesi kararları geriye yürümediği için
ileride kanun iptal edilse bile atamalar iptal edilemeyecektir. Hükûmet
tarafından yargı kurumlarına yapılan bu yanlış müdahaleler sonucu Türk yargısı
siyasallaşmış ve milletimizin yargıya olan güveni büyük ölçüde azalmıştır. 
Değerli
milletvekilleri, yargı bağımsızlığının sağlanamadığı ve yargının giderek
siyasallaştığı ülkemizde bugün bir dönüm noktasındayız. Yüksek yargı
organlarına karşı yapılan müdahaleler ve yakında kanunlaşacak olan bu tasarı
ülkemizde güçler ayrılığı ilkesinin yok edilmesi sürecinde bir kilometre taşı
olarak hatırlanacaktır. Bu kanun tasarısı yürürlüğe girdikten sonra artık
hukukun üstün olduğu, temel hak ve özgürlüklerin bağımsız mahkemelerle teminat
altına alındığı, hâkimlik ve savcılık teminatının sağlandığı demokratik toplum
düzeninin gereklerine uyulan bir ülkeden söz etmemiz artık mümkün olmayacaktır.
Bu tasarının asıl amacı, az da olsa bağımsız Türk yargısını sindirme, yüksek
yargı organlarını tasfiye etme ve Hükûmet merkezli yeni bir yargı düzeni
oluşturmaktır. Yasama, yürütme ve yargı erklerinin tek elde toplanması
parlamenter demokratik sistemin sonu ve hukuk devletinin intiharı olacaktır. Bu
intihar, yıllardır binbir zorlukla kazandığımız demokrasi birikimimizi
öldüreceği gibi, ileride çocuklarımıza bırakacağımız adil ve özgürlükçü Türkiye
hayallerini de yok edecektir. 
Unutulmamalıdır
ki tarih, ibret alınmadığı zaman tekerrür eder, ibret almayanları tedavi etmek
ise millete düşer. Bu hatalar peşi sıra devam ettiği sürece adalet ve hukuk
sistemiyle, çok daha fazla yeni yasalarla uğraşılacaktır. 
Hepinizi
saygıyla selamlıyorum. (MHP sıralarından alkışlar) 
BAŞKAN
– Önergeyi oylarınıza sunuyorum…
İDRİS
BALUKEN (Diyarbakır) – Karar yeter sayısı…
BAŞKAN
– Karar yeter sayısı arayacağım. 
Kabul
edenler… Kabul etmeyenler… 
Elektronik
oylama cihazıyla yapıyoruz. 
İki
dakika süre veriyorum. 
(Elektronik
cihazla yoklama yapıldı) 
BAŞKAN
– Karar yeter sayısı vardır, önerge reddedilmiştir.
Şimdi,
kabul edilen önerge doğrultusunda 16’ncı maddeyi oylarınıza sunuyorum: Kabul
edenler… Kabul etmeyenler… 16’ncı madde kabul edilmiştir.
17’nci
madde üzerinde üçü aynı mahiyette olmak üzere dört adet önerge vardır,
okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Kanun Tasarısı’nın çerçeve 17’nci maddesiyle 2797 sayılı
Yargıtay Kanunu’nun 29’uncu maddesine eklenmesi öngörülen üçüncü fıkrada yer
alan “Genel Kurulu” ibaresinin “ilgili dairesi” şeklinde değiştirilmesini arz
ve teklif ederiz. 

 Mehmet Muş  Hasan
Basri Kurt  Nureddin Nebati
 İstanbul  Samsun İstanbul
 İlyas Şeker  Hacı
Bayram Türkoğlu Mücahit Durmuşoğlu  Kocaeli Hatay Osmaniye
BAŞKAN
– Şimdi okutacağım üç önerge aynı mahiyette bulunduğundan önergeleri birlikte
işleme alacağım, talepleri hâlinde önerge sahiplerine ayrı ayrı söz vereceğim. 
Önergeleri
okuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 17’nci maddesinin tasarı metninden çıkarılmasını arz ve
teklif ederiz. 
 İsmail Faruk Aksu  Mustafa
Kalaycı Mehmet Günal
 İstanbul Konya Antalya
 Mehmet Parsak Kamil
Aydın Mehmet Erdoğan 
 Afyonkarahisar Erzurum Muğla
Aynı
mahiyetteki diğer önergenin imza sahipleri: 
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Namık Havutça Mehmet
Gökdağ Zeynel Emre
 Balıkesir Gaziantep İstanbul
 Erdoğan Toprak Mahmut
Tanal İstanbul İstanbul
Aynı
mahiyetteki diğer önergenin imza sahipleri: 
 İdris Baluken Çağlar
Demirel  Mahmut Toğrul 
 Diyarbakır Diyarbakır Gaziantep
 Mithat Sancar Ahmet
Yıldırım
 Mardin  Muş
BAŞKAN
– Komisyon aynı mahiyetteki önergelere katılıyor mu? 
ADALET
KOMİSYONU SÖZCÜSÜ KEREM ALİ SÜREKLİ (İzmir) – Katılamıyoruz Sayın Başkan.
BAŞKAN
– Hükûmet? 
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılamıyoruz Sayın Başkan. 
BAŞKAN
– Aynı mahiyetteki ilk önerge üzerinde söz isteyen Muş Milletvekili Ahmet
Yıldırım. 
Buyurun
Sayın Yıldırım. (HDP sıralarından alkışlar) 
AHMET
YILDIRIM (Muş) – Teşekkür ederim Sayın Başkan. 
Sayın
Başkan, değerli milletvekilleri; açıkçası yargıda ve devletin birçok alanında
siyasallaşma, özellikle de paralel devlet eksenindeki siyasallaşma tartışmaları
17-25 Aralık 2013’ten beri süregelmektedir. Bu süre içerisinde gerek HSYK’da
gerekse yargıda çok farklı düzenlemeleri bu siyasi iktidar döneminde izledik,
şahit olduk. Yargıdaki siyasallaşmayla alakalı olarak özellikle Gülen Cemaati
üzerinden bir paralel devlet yapılanmasının yargıya sirayet ettiği ve bunların
artık siyasal karar verme eğilimi içerisinde bulunduğu saikiyle böyle bir
değişikliğin hasıl olduğu gerek Hükûmet gerekse siyasi iktidarın farklı
temsilcileri tarafından farklı dönemlerde söylemler geliştirildi. 
Bu
değişikliğin bu ihtiyaca binaen gerçekleştiğini çok farklı çevreler dile
getirmektedir ama biz buradan sormak istiyoruz: Evet, sadece yargıda değil,
emniyette, istihbaratta, eğitimde, sağlıkta ve devletin farklı kademelerinde
paralel devlet yapılanmasının oluştuğunu ve bunların belli bir örgütsel saik ve
reflekslerle devletten kaynaklı güçlerini kullandığını çok farklı kesimlerden
dinledik, özellikle de siyasi iktidar buna karşı tedbir geliştirmek üzere bu
değişiklikleri, bu düzenlemeleri yaptığını iddia ediyor. 
O zaman biz buradan soruyoruz: Evet, ben de Gülen
Cemaati’nin devletin farklı kademelerinde belli bir örgütlenme ve kadrolaşma
içerisine girdiğine inananlardanım. Peki, buradan, iktidar tarafından terör
örgütleri listesine alınan ve kısaca FETÖ olarak adlandırılan bu örgüt ne zaman
kuruldu? Şimdi, her örgütün bir tarihçesi, bir kuruluş felsefesi ve kronolojisi
var. Mesela, benim bir örgüt olarak gördüğüm ama iktidar gibi terörist olarak
nitelendirmediğim bu terör örgütü size göre ne zaman kuruldu? Bunların
özellikle yargı içerisindeki üyeleri kimlerden oluşuyor? Gerek temyiz
mahkemelerinde gerek bölge gerekse yerel mahkemelerdeki üyeleri kimlerden
oluşuyor? Şimdi bunların terörist örgüt olduğunu iddia eden siyasi iktidar ve
yargıda da çok ciddi kadrolaşma içerisine girmiş olduğunu iddia eden siyasi
iktidarın cevap vermesi ve tedbir geliştirmesi gereken tek husus bu düzenleme
değil. Bu örgüt ne zaman kuruldu? Kimlerden müteşekkildir? Bu örgütün hangi
yargı üyesi, kaç yıldan beri yargıda görev yapıyor? Bir diğer husus, bu süre içerisinde
bu örgüte bağlı olarak çalışan yargıçlar kaç dava dosyasına baktı? Örneğin
bunlara bu örgütle birlikte hareket eden savcılar kaç tane iddianame hazırladı,
hâkimler ise kaç tane davaya bakarak ceza, beraat, kararlarına hükmetti? Şimdi,
tırnak içinde, benim örgüt olarak kabul ettiğim ama terörist olarak görmediğim,
siyasi iktidarın terörist olarak gördüğü bu yargıçların özellikle baktıkları
dosyalar içerisinde bugüne kadar kaç karar verildi? Bu, sadece siyasi iktidarı,
Cumhurbaşkanını, Hükûmet üyelerini onların çocuklarını veya yandaşlarını hedef
alan, haksızlığa uğratan dava dosyalarına bakmadılar. Bunlardan bazıları on
yıllık, bazıları yirmi yıllık, bazıları otuz yıllık yargıçlar. Biz bu örgütün
ne zaman kurulduğunu bilebilsek o günden bugüne kadar bakmış oldukları
davalarda verdikleri kararlar ne kadar hukukidir? Bir tek siyasi iktidarı,
tırnak içerisinde, mağdur eden davalara bakmadılar bunlar. Ve buradan hareketle
bunlar yıllarca yatıp sadece bu iktidarı mağdur etmek için kararlar almadılar.
Peki sizin dışınızdaki özellikle bakmış oldukları dosyalarda mağdur olanlara
dair ne düşünüyorsunuz? Örneğin haksızca iftiralarla on binlerce kişinin
tutuklanmasına sebep olan KCK operasyonlarına da bunlar hükmetti. Bunlara karşı
bir tedbir geliştirmeyi düşünüyor musunuz? Bu savcılar, bu hâkimler
hazırladıkları iddianameler ve verdikleri kararlarla onlarca, yüzlerce müebbet
cezalarına hükmettiler. Bunlar peki mağdur değil midir? Bunlar o müebbet
cezalarını sizin dışınızdakilere verirken hukuka göre hareket ettiler de bir
tek -belki de en haklı oldukları nokta- 17-25 Aralık dava süreçlerini
başlattıkları zaman mı siyasallaştılar ve bir -tırnak içinde- terörist
refleksiyle hareket ettiler? Bunların hepsi cevap bekleyen çok önemli
sorulardır. Ya değilse, özellikle sizin dışınızda mağdur olanların hakkının,
hukukunun ve vebalinin de sizin boynunuzda olacağını ifade ederek bütün Genel
Kurulu saygıyla selamlıyorum. (HDP sıralarından alkışlar)
BAŞKAN - Aynı mahiyetteki diğer önerge üzerinde söz
isteyen Muğla Milletvekili Ömer Süha Aldan’dır.
Buyurun Sayın Aldan. (CHP sıralarından alkışlar) 
ÖMER SÜHA ALDAN (Muğla) – Sayın Başkan, değerli
milletvekilleri; tasarının 17’nci maddesi, Yargıtay üyeliğini on iki yılla
sınırlayan maddedir. Polonya ve Macaristan, Baka kararları var Avrupa İnsan
Hakları Mahkemesinin. Hatta Polonya’ya ilişkin karar Anayasa düzenlemesiyle
hâkimlerin görev süresinin kısıtlanmasına ilişkindir. İkisinde de Avrupa İnsan
Hakları Mahkemesi yargının devamı ve hukuk güvenliği ilkesinin ihlali nedeniyle
ihlal kararları vermiştir. Dolayısıyla, bu düzenleme açıkça Anayasa’ya
aykırıdır. Ama anlaşılan o ki yasanın yürürlüğe girmesinden sonraki beş gün
içerisinde yapılacak atamalarla bu düzenlemede Anayasa’ya aykırılık göz ardı
edilecektir. Ama şunu unutmayalım: Bundan dolayı Avrupa İnsan Hakları
Mahkemesinin kişi başına hükmettiği tazminat miktarı 300 bin euroyu aşmaktadır.
Şimdi, bu yasaya eğer evet oyu verirseniz, şimdi, geçmişte kayyuma rücu
müessesesi gibi burada buna evet oyu verenlerin de bu rücuyla karşı karşıya
kalmaları olasılık dâhilinde olacaktır. İyi düşünmek lazım böyle bir düzenleme
yaparken. Evet, bir sorun var, sorunu bu yöntemle mi çözeceğiz? Eğer suç
işleyen varsa suçun cezasını Yargıtay kendi bünyesi içinde vermelidir. Yargıtay
kendi bünyesi içerisinde gereken cezayı vererek ihraç yolunu ya da görevden
çekinmeye davet unsurunu yürürlüğe sokabilirdi. 
Bir diğer konu var; o da tasarı ilk geldiğinde, bu tip,
Yargıtayda, Danıştayda yeniden görev verilmeyenlerin özlük haklarının
korunacağına dair. Ama, anlaşılan o ki komisyonda yapılan düzenlemede bu unsur
ortadan kaldırılmıştır. Biraz önce Sayın Adalet Bakanı Yargıtay ve Danıştayda
görev alanların, üyelerin Hâkimler ve Savcılar Kanunu’ndaki mali ve özlük
haklarına sahip olduklarını söyledi. Aslında, ikisi doğrudur, kanunda yer
almaktadır ama iki unsur arasında fark vardır. Bir örnek vereyim, Hâkimler ve
Savcılar Kanunu’nun 103’üncü maddesinde Yargıtay ve Danıştay üyeleri için en
yüksek devlet memuru maaşına göre belirlenen kıstas yüzde 83 iken, birinci sınıf
hâkimler için yüzde 79’dur; bu bir hak kaybıdır. Yarın Hâkimler ve Savcılar ile
Yargıtay üyeleri arasında bu yüzdelerde olağanüstü bir farklılık ortaya konursa
bu kişilerin hak kaybına uğrayacakları açıktır, keza bu da Anayasa’ya açıkça
aykırıdır.
Sayın
milletvekilleri, bir konuyu daha bilgilerinize sunmak isterim bu bağlamda. 2015
yılında Yargıtayda dairelerde bulunan devreden dosya sayısı 651.435’tir.
Yargıtay Cumhuriyet Başsavcılığında bulunan dosya sayısı ise 467 bin 554’tür.
İkisinin toplamı 1 milyon 118 bin 989 dosyadır. Bizim yaptığımız bir başka
araştırmaya göre, 2016 yılından bu ana kadar gelen dosyalarla birlikte şu anda
Yargıtaydaki dosya sayısı 1 milyon 365 bindir. Şimdi, daire sayısı 46’dan 24’e
indirildiğine göre, daire başına 56 bin 875 dosya düşecektir. Normalde bir
Yargıtay dairesi haftada en çok 150 dolayında dosyayı karara bağlamaktadır. İşe
bundan yola çıkarak bakacak olursanız şu andaki bu sistemin uygulanması hâlinde
Yargıtaydaki bir dava dosyasının görüşülmesi en az altı yılda sonuçlanacaktır.
Keza hâlen bir tutuklu dosya dahi bir buçuk yıl sonra ele alınabilmektedir ve
bu anlamda pek çok hak kaybı meydana gelecektir. Geçen konuşmamda da söyledim,
çok değil iki ay sonra Yargıtaya en azından 1.200 üye daha atanacaktır. O bölge
adliye mahkemesi de bir laftan ibaret kalacaktır. 
Tabii,
işin bir diğer boyutu var. Örneğin, Balyoz davasında açıkça bilirkişi
incelemesinin yapılmasına gerek görmeyen, yasa gereği savunma tanıklarını
dinlemeyen mahkemenin verdiği kararları onayan o dairenin, 9. Dairenin Başkan
ve üyeleri hakkında şu ana kadar ne yapıldı? 
(Mikrofon
otomatik cihaz tarafından kapatıldı) 
ÖMER
SÜHA ALDAN (Devamla) – Yargıtay Başkanı biraz, çay keseceğine buna da akıl
verse diyorum ve yüce Meclisi saygıyla selamlıyorum. (CHP sıralarından
alkışlar)
BAŞKAN
– Teşekkürler Sayın Aldan. 
Aynı
mahiyetteki diğer önerge üzerinde söz isteyen Muğla Milletvekili Mehmet
Erdoğan.
Buyurun
Sayın Erdoğan.
MEHMET
ERDOĞAN (Muğla) – Sayın Başkan, değerli milletvekilleri; 17’nci maddede
Milliyetçi Hareket Partisi olarak vermiş olduğumuz önerge hakkında Milliyetçi
Hareket Partisi Grubu adına söz almış bulunmaktayım. Bu vesileyle yüce
heyetinizi saygıyla selamlıyorum. 
Tabii
ki, Sayın Bakanın kendisi hukukçu, burada da yeteri kadar hukukçu milletvekili
var. Hukuk fakültesine başlayan, hukuka giriş dersi alan her öğrencinin ilk
öğrendiği terimlerden birisi müktesep hak meselesidir. 2011 yılında Adalet ve
Kalkınma Partisi çıkardığı kanun hükmündeki kararnamelerle kamudaki diğer
insanların, kamu görevlilerinin müktesep haklarını yerle yeksan etti. 
Şimdi
bu maddeyle, bu kanun tasarısıyla yüksek yargıdaki insanların müktesep hakları
da yerle yeksan edilmektedir. Yine, bugün sabahki konuşmamda da belirttim,
Londra’da emniyet müdürü süresiz atanır, ömür boyu görev yapar yani kendisi
istifa edecek, emekli olacak ya da ölecek, başka türlü kimse onu görevden
alamaz. Dünyadaki birçok yüksek yargı yapılarını incelediğinizde de
göreceksiniz, yüksek yargı üyeleri birçok yerde ömür boyu, bazı ülkelerde yaş
haddine kadar atanır. Dolayısıyla, burada bu süreli atama bundan sonra adaletin
üzerine çok önemli bir gölge olarak düşecektir.
Tabii,
belki bu kadar uzun, yoğun çalışma arasında muhalefetin bu kanunda gösterdiği
tepkiyi farklı algılayabilirsiniz ama biz Milliyetçi Hareket Partisi olarak
yargıyla ilgili kanunlarda hep daha hassas davranmaya gayret ettik. Buradaki
esas mantığımız şu: Adalet mülkün temelidir. Buradaki “mülk” kelimesini belki
bilmeyenler vardır. Buradaki mülk; Ahmet’in, Mehmet’in, birilerinin şahsi mülkü
değildir, buradaki mülk devlettir. Devletin bekası için adalet sisteminin
sağlıklı işlemesi lazım, adaletin bağımsız olması lazım, adaletin tarafsız
olması lazım ve adaletin herkes tarafından ulaşılabilir olması lazım. Pekâlâ,
bu olmazsa ne olur? Tarihte birçok devletin yok olmasının sebebi adaleti
uygulayamamasıdır. Eğer biz bugün Türkiye’de adaleti hâkim kılamazsak, hukuku
hâkim kılamazsak, bu toplumdaki herkesin hukuka ulaşmasını sağlıklı bir şekilde
sağlayamazsak inanın bu devletimizin bekası için en büyük tehdittir. Yani bu
tehdit, terörden de kötüdür, savaştan da kötüdür, harpten de kıtlıktan da
yokluktan da kötüdür. Çünkü en büyük yokluk hukukun yokluğudur, bunu çok iyi
düşünmek lazım. 
Tabii
buradan, hani biraz önce “Bu mülk devlettir.” dedim ama bu mülk, devleti
koruyamazsanız şahsi mülklerinizi de koruyamazsınız arkadaşlar. Bu konuda da
herkesin daha sağlıklı düşünmesi lazım. Bugün Türkiye’de 3 milyon civarında
Suriyeli mülteci var. Şöyle bir geriye dönün, arkanıza yaslanın, sağlıklı bir
şekilde düşünün. Bugün Türkiye’de bulunan 3 milyon mültecinin hepsi Suriye’de
aç sefil değildi, bunların çok azı Suriye’de aç, sefildi; çoğunun işi vardı,
gücü vardır, evi vardı, bağı vardı ama Suriye’de devletin devamı, devletin
hâkimiyeti Suriye’deki kamu düzeni bozulunca, Suriye’deki adalet bozulunca ne
yaptılar? Hepsi evini, bağını, malını mülkünü terk etti. Bugün Türkiye’de
bunların çoğu kendi ülkelerindeki geçmiş döneme, devletin hâkim olduğu döneme
göre çok daha kötü şartlarda hayatını devam ettirmektedir. Bu bakımdan, hukuka
bakarken, günübirlik, saraydan, oradan buradan alacağınız talimatlara göre
değil… Aklınızı başınıza alın, yarın hukukun size de lazım olacağını unutmayın.
Hukuk size lazım olduğunda bugün yaptıklarınız için dövüneceksiniz ama belki
bugün yaptıklarınızdan dolayı duyduğunuz pişmanlık sizi kurtarmayacak. Bu
bakımdan, hâlâ fırsat varken bu kanunla ilgili yanlışların ortadan kaldırılması
için gayret sarf etmenizi, elinizi vicdanınıza koymanızı bekliyor, yüce
heyetinizi saygıyla selamlıyorum. (MHP sıralarından alkışlar) 
BAŞKAN
– Teşekkür ediyorum. 
Aynı
mahiyetteki önergeleri oylarınıza sunuyorum… 
İDRİS
BALUKEN (Diyarbakır) – Karar yeter sayısı. 
BAŞKAN
– Karar yeter sayısı arayacağım. 
Kabul
edenler… Kabul etmeyenler… Karar yeter sayısı vardır, önergeler kabul
edilmemiştir. 
ERKAN
AKÇAY (Manisa) – Nerede var? 
BAŞKAN
– Şimdi diğer önergeyi okutuyorum: 
Türkiye Büyük Millet Meclisi
Başkanlığına 
Görüşülmekte
olan 400 sıra sayılı Kanun Tasarısı’nın çerçeve 17’nci maddesiyle 2797 sayılı
Yargıtay Kanunu’nun 29’uncu maddesine eklenmesi öngörülen üçüncü fıkrada yer
alan “Genel Kurulu” ibaresinin “ilgili dairesi” şeklinde değiştirilmesini arz
ve teklif ederiz.
Mehmet Muş (İstanbul) ve
arkadaşları 
BAŞKAN –
Komisyon önergeye katılıyor mu? 
ADALET KOMİSYONU
SÖZCÜSÜ HİLMİ BİLGİN (Sivas) – Takdire bırakıyoruz Başkanım. 
BAŞKAN –
Hükûmet? 
BİLİM, SANAYİ VE
TEKNOLOJİ BAKANI FARUK ÖZLÜ (Düzce) – Kabul ediyoruz efendim. 
MEHMET NACİ
BOSTANCI (Amasya) – Gerekçe…
BAŞKAN –
Gerekçeyi okutuyorum:
Gerekçe:

6087
sayılı Hâkimler ve Savcılar Yüksek Kurulu Kanununa göre hâkim ve savcıları
atama ve nakletme, Kurulun Birinci Dairesinin görevi olması nazara alınarak
Kanunla uyumlu olması için önergeyle, görev süresi biten Yargıtay üyelerinin
adli yargıda bir göreve Hâkimler ve Savcılar Yüksek Kurulu Genel Kurulu yerine,
ilgili daire tarafından atanmaları öngörülmektedir. 
III.- YOKLAMA
(CHP
sıralarından bir grup milletvekili ayağa kalktı.)
ÖZGÜR
ÖZEL (Manisa) – Sayın Başkan, yoklama istiyoruz. 
BAŞKAN
– Gerekçesini okuttuğum önergenin oylamasından önce yoklama talebi var.
Sayın
Özel, Sayın Ağbaba, Sayın Gürer, Sayın Gaytancıoğlu, Sayın Altaca Kayışoğlu,
Sayın Havutça, Sayın Özdemir, Sayın Üstündağ, Sayın Arslan, Sayın Yüksel, Sayın
Aldan, Sayın Çamak, Sayın Nurlu, Sayın Balbay, Sayın Gökdağ, Sayın Bozkurt,
Sayın Baydar, Sayın Demir, Sayın Tüm, Sayın Emre.
Evet,
yoklama için üç dakika süre veriyorum. 
(Elektronik
cihazla yoklama yapıldı)
BAŞKAN
– Toplantı yeter sayısı vardır. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu
Raporu’nun (S. Sayısı: 400) (Devam)
BAŞKAN
– Gerekçesini okutmuş olduğum önergeyi oylarınıza sunuyorum: Kabul edenler...
Kabul etmeyenler... Önerge oy birliğiyle kabul edilmiştir. 
Şimdi,
kabul edilen önerge doğrultusunda 17’nci maddeyi oylarınıza sunuyorum: Kabul
edenler... Kabul etmeyenler... 17’nci madde kabul edilmiştir.
18’inci
madde üzerinde üç adet önerge vardır, önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 18'nci maddesindeki "altı" ibaresinin
"sekiz" olarak değiştirilmesini arz ve teklif ederiz. 
 İsmail Faruk Aksu Mustafa
Kalaycı Mehmet Günal
 İstanbul Konya Antalya
 Mehmet Parsak  Kamil
Aydın 
 Afyonkarahisar Erzurum 
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 18’inci maddesinin aşağıdaki şekilde değiştirilmesini arz ve
teklif ederiz.
"MADDE
18- 2797 sayılı Kanunun 30 uncu maddesinin birinci fıkrasında yer alan
"on" ibaresi "beş" şeklinde değiştirilmiştir."

 Ömer
Süha Aldan Cemal Okan Yüksel  Necati
Yılmaz
 Muğla Eskişehir Ankara
 Zeynel
Emre Namık Havutça Mehmet
Gökdağ
 İstanbul Balıkesir Gaziantep
 Erdoğan
Toprak Mahmut Tanal Mustafa
Hüsnü Bozkurt 
 İstanbul İstanbul Konya
BAŞKAN
– Şimdi, maddeye en aykırı önergeyi okutup işleme alacağım.
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 18’inci maddesinin tasarıdan çıkartılmasını arz ve
teklif ederiz.
 İdris Baluken  Çağlar
Demirel Mahmut Toğrul 
 Diyarbakır Diyarbakır Gaziantep
 Mithat Sancar Ahmet
Yıldırım Burcu Çelik Özkan
 Mardin Muş Muş
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan. 
BAŞKAN
– Önerge üzerinde söz isteyen Muş Milletvekili Burcu Çelik Özkan.
Buyurun
Sayın Çelik Özkan. (HDP sıralarından alkışlar) 
BURCU
ÇELİK ÖZKAN (Muş) – Sayın Başkan, değerli milletvekilleri; dün tasarı üzerine
yaptığımız konuşmada Adalet Bakanının bu tasarı için ayıklama operasyonu olarak
değerlendirmesini tekrar etmiştik, bugün de bunu tekrarlamakta aslında sakınca
görmüyorum. Fakat şunu tekrardan sormak gerekiyor, Adalet Bakanı bugün Hükûmet
tarafında oturmuyor ama şu anda iktidar partisinin arasında olduğunu gördüğüm
için kendisine yönelik sorularım olacak, lütfen cevaplayın Sayın Bakan. Neyi
amaçlıyoruz? Neyi ayıklıyoruz? Gerçekten bunların kendisi tarafından
açıklanması gerekiyor.
Şimdi,
ayıkladığımız şey neticesinde ulaşmaya çalıştığımız şey ne aslında? Yani
iktidar partisinin adaletine mi artık sığınmamız gerekiyor. Eğer AKP’nin,
iktidar partisinin adaletine sığınacaksak e, yargının durumu ortada; her gün
avukatların, gazetecilerin, bütün değerli, bizler açısından değerli
profesörlerin, hocaların apar topar tutuklandığı bir süreçte AKP’nin yargısına,
siyasallaşan yargıya hangi sebeple nasıl güvenmemizi bekliyorsunuz? Öncelikle
bunun cevabının verilmesi gerekiyor. 
İkincisi:
Yargının en üstünde olan bir kişi tarafından yargıya güven sorununa ilişkin bir
değerlendirme yapıldı. Ne dendi? “Yargıya güven yüzde 30’larda.” Peki, neden?
Karıştırmayın arkadaşlar, halk her zaman yargıya, adalete güvenir, halkın
güvenmediği –tekrar, az önce belirttim- AKP’nin yargısıdır, AKP’nin tüm
kurumlarda –ben bir hukukçu olarak söylüyorum- hem hâkimler bazında hem
savcılar bazında hem de savunma ayağında her şeye, her kesime, her kuruma
müdahalesi sebebiyle aslında bu güven sorunu. Aksi takdirde, halk ve bizler,
hepimiz esasen yargıya güvenmek zorundayız ama bizim güvenmediğimiz AKP
Hükûmetidir, AKP Hükûmeti sebebiyle siyasallaşan yargıdır. Hep birlikte aslında
bunun önüne geçmeliyiz. Bunun önüne geçmeye çalışırken neyle karşılaşıyoruz?
Bütün yargı mensuplarının çay toplamaya gittiğini görüyoruz. E, şimdi bu kadar
bizler için trajikomik bir ortamda yargıya güvenin mümkün olmadığını herhâlde
çok kolay bir şekilde anlarız. 
Bunun
yanı sıra Danıştayın, Yargıtayın –bilmiyorum- arşivlerine hiç gittiniz mi? Ben
avukatlık mesleğimi icra ederken gittim ve orada arşivlerde bir dosya
bulabilmek için saatlerimizi veriyoruz biz, verdik. Şimdi hem dairelerin hem de
hâkim sayılarının azaltılmak istendiği bir tasarı bu. 
Şunu
sormak istiyorum: Bir avukat olarak aylarca, yıllarca, biz Yargıtaydan ve
Danıştaydan dosyaların dönmesini bekliyorduk. Peki, bu sayıların bu kadar
azaltılmasından sonra gerçekten halk, gerçekten adalet bekleyen insanlarımız
kaç yıl bekleyecek? Türkiye gerçekliklerini düşünmeden apar topar hazırlanan bu
tasarıların, bu yasaların ne yazık ki uygulamada karşılık bulmayacağına ilişkin
hiçbir şüphenizin olmadığını düşünüyorum. 
Bu
tasarıda özellikle şunu belirtmek gerekiyor: DGM’ler tekrardan hayata
geçirilmek isteniyor. Bakın, cezaevlerini ziyaret ederken DGM’ler yüzünden
sorgusuz sualsiz bir gecede ömürlerini şu anda cezaevlerinde, zindanlarda
geçiren insanlarımızın gerçekliğinin bilmiyorum farkında mısınız? 
Peki,
Sayın Bakan, cezaevlerindeki sorunların farkında mısınız? Hiç bu konuda
açıklama yaptınız mı? Ya da bu açıklamaları sizin elinizden çıkan -dün
söyledim, bakın, bugün tekrar hatırlatıyorum- gizli genelge sebebiyle açıklama
yapamayacak durumda mısınız? Lütfen buna cevap verin.
Bakın,
eğer biz bu ülkede adalet istiyorsak, eğer gerçekten hep birlikte adaletin
tesisi için çalışıyorsak, yirmi iki yıldır tutuklu olan İlhan Çomak -13
Temmuzda duruşması var- eğer adalet varsa o gün serbest kalır. 
Eğer
bu ülkede adalet aranıyorsa, iki kolu olmayan Ergin Aktaş, tek kişilik hücreden
derhâl, ivedilikle serbest bırakılır. 
6’sı
ölüm seviyesinde olan 60 tane hasta tutuklu -bunlar en ağırları- ve yaklaşık
300’ü aşmış bir sayıdan bahsediyoruz, derhâl, ivedilikle, hiçbir siyasi
düşünce, politika göz önüne alınmadan, insani değerler göz önüne alınarak
derhâl serbest bırakılır. Bu ülkede, sadece düşündüğü için, sadece düşüncesini
dışarıya yansıttığı için ömrünü, hayatını, yıllarını cezaevlerinde geçiren
insanları düşündüğümüzde ve onlar bir gün tahliye olduğunda, evet, bu ülkeye
adalet gelir diyorum. 
Sizleri
tekrardan saygıyla selamlıyorum. (HDP sıralarından alkışlar)
BAŞKAN
– Teşekkür ediyorum.
Sayın
Bakanın bir açıklama talebi var.
Buyurun.
V.- AÇIKLAMALAR (Devam)
26.- Adalet Bakanı Bekir Bozdağ'ın, Muş
Milletvekili Burcu Çelik Özkan’ın 400 sıra sayılı Kanun Tasarısı’nın 18’inci
maddesiyle ilgili önerge üzerinde yaptığı konuşmasındaki bazı ifadelerine
açıklaması
ADALET
BAKANI BEKİR BOZDAĞ (Yozgat) – Sayın Başkanım, saygıdeğer milletvekilleri; dün
ve bugün bazı sorular soruldu, onlara ilişkin kısaca bir değerlendirme yapmak
istiyorum. 
İlhan
Çomak isimli bir hükümlü Bolu F Tipi Yüksek Güvenlikli Kapalı Ceza İnfaz
Kurumunda terör suçundan hükümlü. Otuz altı yıl süreyle hapis cezasına mahkûm
edilmiştir. Avrupa İnsan Hakları Mahkemesine gidiyor, askerî hâkimin mahkemede
bulunması nedeniyle hak ihlali tespit ediliyor ve yeniden yargılama istemi var.
En sonunda bu da karara bağlanıyor. Yargıtay 16’ncı Ceza Dairesi uyarlama
talebinin reddi, ağır hapis cezasının süreli hapse dönüştürülerek aynen
infazına karar veriyor. 
Yani
dün de söylendi, “Yirmi yıldır tutuklu olur mu? Beş yıldan fazla yok.” Burada
tutuklu biri söz konusu…
BURCU
ÇELİK ÖZKAN (Muş) – Sayın Bakan, yargılaması devam eden bir olay ama. Eksik
bilgiye sahipsiniz.
ADALET
BAKANI BEKİR BOZDAĞ (Yozgat) – Bakın, burada tutuklu birisi yok, mahkûm birisi
var ve hükmü de kesinleşmiş birisi var. Bunu “tutuklu” diye takdim etmek
fevkalade yanlıştır.
MERAL
DANIŞ BEŞTAŞ (Adana) – Dosyada “tutuklu” yazıyor, “hükümlü” yazmıyor.
ADALET
BAKANI BEKİR BOZDAĞ (Yozgat) – Bendeki bilgi doğru bilgi.
BURCU
ÇELİK ÖZKAN (Muş) – Yanlış bilgi.
MERAL
DANIŞ BEŞTAŞ (Adana) – Yanlış bilgi.
BURCU
ÇELİK ÖZKAN (Muş) – 13 Temmuzda duruşması var, beraber gidelim istersiniz.
ADALET
BAKANI BEKİR BOZDAĞ (Yozgat) – İkincisi, aramalarla ilgili. Bu, tabii, ceza
infaz kurumlarında yatan kişilerin de güvenliğiyle alakalı bir durumdur. Çıplak
arama sadece Türkiye’de değil, Avrupa Birliğine üye ülkelerin tamamında
yapılmaktadır. O ülkeler ile Türkiye uygulamasına baktığımızda, Türkiye
uygulaması onlara göre daha insani bir uygulamadır ve bu her yerde olan bir
şey. Bu, zaman zaman güvenlik nedeniyle yapılmaktadır. Bu, gizli bir şey değil,
yönetmeliği var ve buna göre yapılmaktadır. 
Öte
yandan, ceza infaz kurumlarında bulundurulabilecek eşya ve maddelere ilişkin
Resmî Gazete’de yayınlanmış Ceza İnfaz Kurumlarında Bulundurulabilecek Eşya Ve
Maddeler Hakkında Yönetmelik hükümleri var. Bu hükümlere göre ceza infaz
kurumunda bulundurulacak işler belirtiliyor. Bizim bu konuda çıkardığımız bir
gizli yönetmelik, vesaire yoktur. Bu konuda sadece uyarı yapılmıştır Bakanlık
tarafından ve bu uyarı da açık bir şekilde yapılmıştır, alenidir yani bu
yönetmeliğin gereği neyse onların yapılması ve bunlara uyulmasıyla ilgili.
Bir
de Ergin Aktaş’ın Adli Tıp Kurumunun “Cezaevinde kalamaz.” raporuna rağmen
hâlen cezaevinde tutulduğu iddiası, bu doğrudur. Ergin Aktaş devletin birliğini
ve ülke bütünlüğünü bozma, tehlikeli maddeleri izinsiz olarak bulundurma ve
nitelikli şekilde kasten öldürme suçlarından ağırlaştırılmış müebbet hapis
cezasına çarptırılıyor. Hükümlü bu suçlardan dolayı şu anda cezaevinde
bulunuyor. Bombanın elinde patlaması sonucu -yani eylem hazırlığı veya eylem
sırası, tam bilemiyorum- sol kol orta alt 1/3 seviyesinde, sağ el bilek eklem seviyesinin
üstünden ampute olduğu bir durum var. Adli Tıp da bunu tespit etmiş,
“Cezaevinde kalamaz.” raporu vermiş. Güvenlik nedeniyle bunun cezasının
infazının ertelenmesine onay çıkmamıştır çünkü buna dair değerlendirmelerde
canlı bomba olarak kullanılma riski, ihtimali bulunduğundan bu yöndeki rapora
rağmen infazın ertelenmesi yönünde bir karar verilmemiştir. Konular bundan
ibarettir.
Arz
ederim.
BAŞKAN
– Teşekkür ediyorum.
Sayın
Demirel, bir dakika süre veriyorum.
Buyurun.
27.- Diyarbakır Milletvekili Çağlar
Demirel'in, Adalet Bakanı Bekir Bozdağ’ın yaptığı açıklamasındaki bazı
ifadelerine ilişkin açıklaması
ÇAĞLAR
DEMİREL (Diyarbakır) – Sayın Başkan, şimdi, Bakan ifade etti yani özelde İlhan
Çomak’a ilişkin belki yanlış bilgi gelmiştir, biz ifade edelim. 1 Haziran
2016’da İlhan Çomak’ın mahkemesi oldu. Mahkeme de 13 Temmuza ertelendi. Yani şu
anda duruşmalar devam ediyor, tutuklu yargılanıyor ve tutuklu yargılanması
devam ediyor. Uzun tutukluluktan normalde en fazla beş yıl yargılanır ama İlhan
Çomak’ın hâlâ tutuklu olarak yargılandığı şu anki süreçtir. Buna ilişkin belki
tam, net olarak bilgi Bakana ulaşmamıştır. O yüzden tekrar ifade ediyorum, 13
Temmuzda duruşması var. 
İkincisi:
Ergin Aktaş’la ilgili şu anda tek kişilik bir hücrede kalıyor ve tek kişilik
hücrede kaldığını ifade ediyor. Fakat iki kolunu da kullanamadığı için hiçbir
ihtiyacını gideremeyecek durumdadır. Yani adli tıbbın vermiş olduğu rapor
açısından da düşündüğümüzde şu anda kendi ihtiyacını gideremeyecek bir
pozisyondadır. O yüzden, biz bunların tekrar değerlendirilmesi gerektiğini
ifade etmek istiyoruz.
BAŞKAN
– Zannediyorum Sayın Bakan tekrar söz istiyor.
Buyurun
Sayın Bakan.
ADALET
BAKANI BEKİR BOZDAĞ (Yozgat) – İlhan Çomak’la ilgili yeniden yargılama istemi
mahkemeye iletilmiş, mahkeme yeniden yargılanmasına karar vermemiş. Bu istemin…
MERAL
DANIŞ BEŞTAŞ (Adana) – Hayır…
ADALET
BAKANI BEKİR BOZDAĞ (Yozgat) – İzin verirseniz.
Bu
istemin mahkeme tarafından kabul edilmesi hâlinde dosya, yeniden yargılama
açılır. O zaman mahkûmiyetle ilgili yeni bir durum ortaya çıkar. Ama şu anda
infazın ertelenmesi ve hükmün kesinliğini ortadan kaldıran bir durum yok.
BAŞKAN
– Teşekkür ediyorum. 
MERAL
DANIŞ BEŞTAŞ (Adana) – Sayın Başkan, ben 60’a göre bir açıklama istiyorum. 
BURCU
ÇELİK ÖZKAN (Muş) – Bir bilgi kirliliği var.
ÇAĞLAR
DEMİREL (Diyarbakır) – Sayın Başkan, Meral Hanım dosyayı bildiği için bir
açıklama yapacak.
BAŞKAN
– Tamam, sizin talebiniz üzerine ben veriyorum zaten.
Sayın
Beştaş, buyurun.
28.- Adana Milletvekili Meral Danış
Beştaş'ın, Adalet Bakanı Bekir Bozdağ’ın yaptığı açıklamasındaki bazı
ifadelerine ilişkin açıklaması
MERAL
DANIŞ BEŞTAŞ (Adana) – Sayın Başkan, Sayın Adalet Bakanının açıklamasında şöyle
bir eksiklik var, daha doğrusu yanlış bir bilgi var: Bir kere iadeimuhakeme
talepleri kabul edilmezse yargılama tekrar başlamaz ceza usul sistemimize göre
ve İnfaz Kanunu’muza göre. Şu anda yine aynı mevzuata göre yine beş yıllık
tutukluluk sonrasında emredici bir hükümle tahliye edilmeleri gerekiyor ve bu,
daha önce, KCK, Ergenekon, Balyoz soruşturmalarında yine aynı Meclisten çıkan
bir kanunla “ileri bir adım” diye takdim edildi ve İlhan Çomak, şu anda,
yargılamanın yenilenmesi talebi kabul edildiği için yargılanıyor ve her duruşma
tutuklu olarak mahkemeye getiriliyor ve duruşması erteleniyor. Yani, bu durumda
bir hükümlü muamelesi yapılamaz, hükümlü değildir, şu anda onun hakkında
verilen karar bozma sonucunda bu askerî hâkim neticesiyle tekrar yargılama
başlamıştır ve yeni bir kararın ittihazına ihtiyaç vardır. Bu bilgiyi böyle…
(Mikrofon
otomatik cihaz tarafından kapatıldı) 
ADALET
BAKANI BEKİR BOZDAĞ (Yozgat) – Sayın Başkan…
BAŞKAN
– Buyurun Sayın Bakan. 
Lütfen,
bunu bitirelim yalnız. 
29.- Adalet Bakanı Bekir Bozdağ'ın, Adana
Milletvekili Meral Danış Beştaş’ın yaptığı açıklamasındaki bazı ifadelerine
ilişkin açıklaması
ADALET
BAKANI BEKİR BOZDAĞ (Yozgat) – Ceza Muhakemesi Kanunu’nun 312’nci maddesini
okumak istiyorum. Başlık: “İnfazın geri bırakılması veya durdurulması”
“Yargılamanın yenilenmesi istemi hükmün infazını ertelemez. Ancak mahkeme,
infazın geri bırakılmasına veya durdurulmasına karar verebilir.” Şimdi, burada
hükmün infazını geri bırakmıyor, bırakabilmesi için mahkemenin geri bırakma
kararı veya infazı durdurma kararı vermesi gerekiyor 312’ye göre; çok net bir
hüküm. 
BURCU
ÇELİK ÖZKAN (Muş) – Bundan bahsediyoruz zaten. 
ADALET
BAKANI BEKİR BOZDAĞ (Yozgat) – O nedenle, şu anda böyle bir karar verilmemiştir
ve bu, hükümlü olarak hâlen kabul edilmekte ve infaz devam etmekte. 
BAŞKAN
– Teşekkür ediyorum. 
Sayın
milletvekilleri, biz burada yargılama yapmıyoruz, yasama yapıyoruz, gerekli
karşılıklı açıklamalar yapıldı. 
MERAL
DANIŞ BEŞTAŞ (Adana) – Sayın Başkan, tutanağa geçmesi için bir şey söyleyebilir
miyim. 
ÇAĞLAR
DEMİREL (Diyarbakır) – Tutanağa geçmesi için arkadaşlar bir açıklama
yapacaklar. 
BAŞKAN
– Buyurun. 
MERAL
DANIŞ BEŞTAŞ (Adana) – Sayın Bakanın son verdiği bilgiye ek olarak şunu
söyleyeyim: “İadeimuhakeme talebi kabul edilmemiştir.” dedi başta, sonra “Kabul
edilmiş fakat infazın ertelenmesine mahkeme karar vermiyor.” diyor. Bu bilgi
önceki bilgiye göre bir adım daha doğru fakat zaten yerel mahkemenin vereceği
infazın ertelenmesi kararı tahliye kararıdır, tam da bunu söylüyoruz. Yani,
diyoruz ki: Yirmi yıllık bir tutukluluk var, iadeimuhakeme kabul edilmiş, bu nedenle
infaz ertelenip tahliye edilmelidir. 
BAŞKAN
– Teşekkür ediyoruz, tutanaklara geçmiştir. 
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu
Raporu’nun (S. Sayısı: 400) (Devam)
BAŞKAN
– Diğer önergeyi… 
ÖZGÜR
ÖZEL (Manisa) – Sayın Başkan, benim farklı bir konuda…
BAŞKAN
– Sayın Özel, önergeyi oyluyoruz, sonra size söz vereceğim. 
Sayın
Burcu Çelik Özkan ve arkadaşlarının önergesini oylarınıza sunuyorum: Kabul
edenler… Kabul etmeyenler… Önerge kabul edilmemiştir. 
Sayın
Özel, buyurun. 
Size
de bir dakika süre veriyorum. 
V.- AÇIKLAMALAR (Devam)
30.- Manisa Milletvekili Özgür Özel'in, Oturum
Başkanı TBMM Başkan Vekili Ahmet Aydın’ın İstanbul Milletvekili Mahmut Tanal
ile Manisa Milletvekili Selçuk Özdağ’a konuşma süreleri konusunda yaptığı
muamele farklılığına ilişkin açıklaması
ÖZGÜR
ÖZEL (Manisa) – Sayın Başkan, bugün Sayın Mahmut Tanal ve Sayın Selçuk Özdağ
arasında yapmış olduğunuz muamele farklılığına dikkat çekmiştik, biz fark
ettik. Ama tam tutanaklar yayınlandı, kelime kelime saydırdım. Durum şudur:
Sayın Tanal konuşması bittikten ve otomatik cihaz kestikten sonra 117 kelime kullanmış,
siz “Meclis idare amirlerini göreve davet etmek durumunda kalacağım.” dedikten
sonra da 10 kelime, toplam 127 kelimede bırakmış. 
BAŞKAN
– Ama durdu yani sadece konuşma değil, orada öyle bekledi Sayın Tanal. 
ÖZGÜR
ÖZEL (Manisa) – Bugün Sayın Selçuk Özdağ 117 kelimeye karşı 357 kelime otomatik
cihaz mikrofonu kestikten sonra konuşmuş ve Meclis idare amirini göreve
çağırmamışsınız. 
BAŞKAN
– Sayın Özel, yapmayın ya. 
ÖZGÜR
ÖZEL (Manisa) – 117 kelimeye 357 kelime. 
BAŞKAN
– Sayın Tanal orada konuşmadığı hâlde bekledi. Konuşması bittikten sonra da
epey bir bekledi. Sayın Özel, lütfen yapmayın, biliyorsunuz. 
ÖZGÜR
ÖZEL (Manisa) – Dakika olarak da tam 3 kat fark var efendim, tam 3 kat. 
BAŞKAN
– Dakikayı nerede hesapladınız orada?
ÖZGÜR
ÖZEL (Manisa) – Videodan hesapladık efendim. Yarın da onu getireceğiz size.
BAŞKAN
– Tamam bakarız, videoya bakarız, peki.
X.- KANUN TASARI VE TEKLİFLERİ İLE
KOMİSYONLARDAN GELEN DİĞER İŞLER (Devam)
A) Kanun Tasarı ve Teklifleri (Devam)
1.- Danıştay Kanunu ile Bazı Kanunlarda
Değişiklik Yapılmasına Dair Kanun Tasarısı (1/726) ve Adalet Komisyonu
Raporu’nun (S. Sayısı: 400) (Devam)
BAŞKAN
– Diğer önergeyi okutuyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 18’inci maddesinin aşağıdaki şekilde değiştirilmesini arz ve
teklif ederiz.
Mustafa Hüsnü Bozkurt
(Konya) ve arkadaşları 
"MADDE
18- 2797 sayılı Kanunun 30 uncu maddesinin birinci fıkrasında yer alan
"on" ibaresi "beş" şeklinde değiştirilmiştir."
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) – Katılmıyoruz Başkanım. 
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz. 
BAŞKAN
– Önerge üzerinde söz isteyen, Konya Milletvekili Mustafa Hüsnü Bozkurt. 
Buyurun
Sayın Bozkurt. (CHP sıralarından alkışlar)
MUSTAFA
HÜSNÜ BOZKURT (Konya) – Sayın Başkan, değerli milletvekilleri; hepinizi
saygıyla selamlıyorum. 
400
sıra sayılı Kanun’un 18’inci maddesi üzerinde söz aldım. Tabii, böyle bir kanun
üzerinde günlerdir -bir gece önce saat 02.00’ye kadar, dün gece sabah saat altı
buçuğa kadar- çalışıyoruz. Güya çalışıyoruz, aslında itiraf edelim ki
yaptığımız bir şey yok. Biz burada konuşuyoruz, sayın iktidar grubu ne
söylersek söyleyelim çok da fazla kale almıyor, Sayın Bakan dinliyor ve sonra
“Kabul edenler… Etmeyenler…” gidiyor. Dolayısıyla, ben hukukçu da değilim, bir
doktor gözüyle baktığım zaman hakikaten ne yerseniz yiyin dediğimiz bir
durumdasınız arkadaşlar, gerçekten söylüyorum. 
Yani
dün akşam Ilgınlı Ayhan Kaya diye bir çocuğumuz Diyarbakır Lice’de şehit düştü.
Aynı saatlerde Bismil’de bir astsubayımız şehit oldu. Onun, Ayhan Kaya’nın
babasını aramak için telefonunu edinmeye çalışırken televizyonlardan burada
telefonlarımıza havaalanındaki patlama haberleri düşmeye başladı, 46 insan
kaybettiğimizi öğrendik. Bugün Mardin Derik’te yine 2 askerimiz şehit, 3
askerimiz yaralı. Geçen sene 7 Haziranda bu salonlarda ilk defa yer aldığımız
zamandan bugüne 730’dan fazla şehidimiz var, binlerce insan kaybettik ve burada
sabahlara kadar devletin üç erkinden -elbette bir hiyerarşik sıra yoktur ama-
en önemlisini yani mülkün temelinin nasıl bir iradeye teslim edilip
edilmeyeceğini biz tartışıyoruz ama hiçbir sözün hiçbir kıymetiharbiyesi yok ne
kadar haklı şeyler söylenirse söylensin. Yani ben hekimim, bana sayın grup
başkan vekilleri bugün konuşma yapacağımı söyleyince gerçekten kanunu madde
madde okudum. Yani ortalama bir zekâ sahibi ve ortalama eğitim sahibi kime
gösterseniz, orada, insanların müktesep hakkının elinden alındığı da var,
eşitler arasındaki eşitsizlik de var… Yargıtayın veya Danıştayın şu kadar üye
sayısını 4 defa değiştirmişsiniz, daha önce aynı, tersi gerekçelerle üye
sayısını arttırmışsınız. O zamanki Başbakan Vekiliniz kalkmış demiş ki “Yüce
Rabb’im verdikçe veriyor.” Şimdi, Yüce Rabb’inizin verdiklerinden feragat
ediyorsunuz; o verilenleri gönderiyorsunuz, yeni şeyler istiyorsunuz. 
Bakın,
çok üzüntü verici ama hani siz çok öykünüyorsunuz… Gerçi fetih kutlamalarında
da Fatih’siz fetih kutluyorsunuz tıpkı Mustafa Kemal’siz Çanakkale kutladığınız
gibi ya da andığınız gibi diyelim. Şimdi, Fatih Sultan Mehmet’in çok önemli bir
özdeyişini size aktarayım, diyor ki: “Aklı öldürürsen ahlak ölür.” 
Arkadaşlar,
sevgili AKP’li kardeşlerim; akılla hareket etmiyorsunuz, ahlakı yok
ediyorsunuz. Gerçekten, samimiyetle söylüyorum. Ahlakın temeli özveri ve
dürüstlüktür. Özveri başkaları için fedakârlıkta bulunmak, dürüstlük ise
aldatmamaktır. Ahlakı yok ediyorsunuz. (CHP sıralarından alkışlar) “Akıl ve
ahlak öldüğünde millet bölünür.” diyor Fatih Sultan Mehmet. Milleti böldünüz
kardeşlerim. Milletin bir yarısı öbür yarısıyla aynı şeye sevinmiyor. Bir yerde
orman yangını çıkıyor, öbür tarafta orman yangını çıkıyor, iki yangına aynı
anda üzülemiyoruz. Fatih Sultan Mehmet diyor ki: “Kadıyı satın aldığın gün
adalet ölür, adalet öldüğünde devlet yıkılır.” (CHP sıralarından alkışlar)
Kadıyı satın alıyorsunuz kardeşlerim, yapmayın, devleti yıkarsınız. O yıkılan
devletin altında hep beraber kalırız. Bir gün biri bir düdük çalar, hep beraber
altında kalırız, yapmayın.
Saygı
sunarım. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 18’inci maddesindeki “altı” ibaresinin “sekiz” olarak
değiştirilmesini arz ve teklif ederiz.
İsmail
Faruk Aksu (İstanbul) ve arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ HİLMİ BİLGİN (Sivas) –Katılmıyoruz Başkanım.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Önerge üzerinde söz isteyen, İstanbul Milletvekili İsmail Faruk Aksu.
Buyurun
Sayın Aksu. (MHP sıralarından alkışlar)
İSMAİL
FARUK AKSU (İstanbul) – Sayın Başkan, sayın milletvekilleri; 400 sıra sayılı
Kanun Tasarısı’nın 18’inci maddesi üzerinde Milliyetçi Hareket Partisi Grubu
adına söz aldım. Hepinizi saygıyla selamlıyorum.
Maddeyle,
Yargıtay Birinci Başkanlığına atanabilmek için gerekli olan, üyelikte bulunmuş
olma süre şartı on yıldan altı yıla düşürülmektedir. Her ne kadar gerekçede
üyelik süresinin on iki yılla sınırlanması doğrultusunda bu düzenlemenin
yapıldığı ifade edilse de Yargıtay Başkanlığının önemi ve yürüttüğü, yerine
getirdiği görevin tecrübe gerektirmesi dikkate alındığında bu sürenin yetersiz
olduğunu değerlendiriyoruz. Bu nedenle, önergemiz sürenin sekiz yıla
çıkarılması yönündedir. 
Değerli milletvekilleri, yargı bağımsızlığı, yargılama
sürecindeki sınırlamalar, yargı ve infaz kurumlarının fiziki, teknolojik ve
beşeri kapasitesinin yetersizliği, adli personelin özlük hakları, adli
teşkilatın hantal yapısına bağlı uygulama sorunları, yargının temel sorun
alanları olarak karşımıza çıkmaktadır. Geciken adaletin adalet olmadığı dikkate
alındığında, adil ve hızlı yargılamanın sağlanamaması, adalete güveni tehdit
eden ana unsur olarak değerlendirilmektedir. Yargının kısaca özetlenen, ancak
niteliği itibarıyla devasa boyutta olan sorunlarının siyasi saiklerden uzak,
iyi niyetli, sadece yargının bağımsız ve tarafsız işlemesi, adaletin hızlı,
doğru ve adil tesisi anlayışıyla çözümü mümkündür. Bu çerçevede, öncelikle,
kanun yapma süreci ve kanun yapma tekniğine ilişkin olarak hukuki güvenlik
ilkesini ihlal eden, devlet gelenekleriyle de bağdaşmayan, yasama organını
etkisiz hâle getiren uygulamalara son verilmeli, etki analizi çerçevesinde
uygun süreçler oluşturulmalıdır. 
Başta
bölücü terör örgütüyle sürdürülen müzakere sürecine paralel olarak yapılanlar
olmak üzere, millî ve manevi değerlerle üniter millî devlet yapımızı,
cumhuriyetin temel niteliklerini tahrip eden, Türkiye'nin ülkesi ve milletiyle
bölünmezliğini tehdit eden, yolsuzluk ve usulsüzlüğü teşvik eden yasal ve idari
düzenlemeler kaldırılmalı ve oluşan tahribatı onarıcı yeni düzenlemeler hayata
geçirilmelidir. Hâkim ve cumhuriyet savcılarının örgütlü suçlar, haksız
rekabet, döviz işlemleri, sigortacılık, kara para aklama, iş kazaları, sermaye
piyasası suçları gibi bazı özel alanlarda uzmanlaşmaları sağlanmalıdır. Adalet
sisteminin ayrılmaz bir parçası olan hâkim ve savcılar dışındaki görevlilerin
özlük hakları ve çalışma şartları düzeltilmelidir. Hâkim, savcı ve yardımcı
personel ihtiyacı giderilmelidir. Hâkim ve savcıların mesleki gelişmeleri takip
edebilmeleri ve niteliklerinin artırılması için hizmet içi eğitim
faaliyetlerinde devamlılık sağlanmalıdır. Kolluk sisteminden kaynaklanan
yapısal ve hukuki sorunlar çözülmeli; yargı sisteminin ayrılmaz parçası olan
avukatlık, noterlik, icra ve iflas idareleri ile ceza infaz kurumlarının kronik
sorunları çözüme kavuşturulmalı; adalet sistemine katkı sağlaması temin
edilmelidir. İnfaz koruma memurlarına fiilî hizmet süresi zammı hakkı verilmelidir.
Mübaşir, zabıt kâtibi ve diğer adalet hizmetlerinde çalışanların mali ve sosyal
hakları iyileştirilmelidir. Ayrıca yargı kurumlarının fiziki, teknolojik ve
beşeri kapasitesinin artırılması, yargı bağımsızlığı ile hukuk devleti
ilkesinin gerçek anlamda tesis edilmesine katkı sağlayacaktır.
Değerli
milletvekilleri, bir toplumun huzur içinde yaşayabilmesi ve o toplumda yaşayan
insanların kendisini güvende hissedebilmesi için adalet çok önemlidir. Bir
ülkenin hukuk devleti olduğundan bahsedilebilmesi için o ülkede bağımsız bir
yargı teşkilatının varlığının tartışmasız olarak kabul edilmesi gerekir.
Bağımsız yargı ise, yargıçların bağımsızlıkları ile mesleki geleceklerini
güvencede hissetmelerinin sağlanması ile gerçekleşir. Bağımsız yargı, vatandaşların
yasama ve yürütme organları karşısında en önemli teminatıdır. Bu teminat
sayesinde hukuk devleti varlık bulmaktadır. Ancak kanun tasarısı bu teminatı
ortadan kaldırmaktadır. Amaç, iş yükünün azalmasına bağlı küçülmeden ziyade
siyasi iradenin yargı üzerinde bir hâkimiyet alanı oluşturma çabasıdır. 
Unutmayalım
ki her birimiz adaleti vicdanlarımızda hissetmediğimiz takdirde adalet kurumuna
güven gerçek anlamda tesis edilmiş olmayacaktır.
Bu
düşüncelerle Genel Kurulu saygıyla selamlıyorum. (MHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Kabul
edilmemiştir. 
18’inci
maddeyi oylarınıza sunuyorum: Kabul edenler… Kabul etmeyenler… Madde kabul
edilmiştir.
19’uncu
madde üzerinde ikisi aynı mahiyette olmak üzere üç önerge vardır, okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 19’uncu maddesinde yer alan “Yargıtay üyeleri”
ibaresinin “en az üç yıl Yargıtay üyeliği yapmış olanlar” olarak
değiştirilmesini arz ve teklif ederiz. 
 İsmail Faruk Aksu  Mustafa
Kalaycı Mehmet Günal
 İstanbul Konya Antalya
 
 Mehmet Parsak Kamil
Aydın Erhan Usta
 Afyonkarahisar Erzurum Samsun
BAŞKAN
– Şimdi okutacağım iki önerge aynı mahiyette olup birlikte işleme alacağım ve
istemleri hâlinde önerge sahiplerine ayrı ayrı söz vereceğim.
Aynı
mahiyetteki önergeleri okutuyorum: 
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 19’uncu maddesinin tasarı metninden çıkarılmasını ve diğer
maddelerin buna göre teselsül ettirilmesini arz ve teklif ederiz. 
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Namık Havutça Mehmet
Gökdağ Zeynel Emre
 Balıkesir Gaziantep İstanbul
 Erdoğan Toprak Mahmut
Tanal Mehmet Tüm  İstanbul İstanbul Balıkesir

Aynı
mahiyetteki önergenin imza sahiplerini okuyorum: 
 İdris Baluken Çağlar
Demirel  Mahmut Toğrul 
 Diyarbakır Diyarbakır Gaziantep 
 Mithat Sancar Ahmet
Yıldırım Altan Tan
 Mardin  Muş Diyarbakır
BAŞKAN
– Komisyon aynı mahiyetteki önergelere katılıyor mu? 
ADALET
KOMİSYONU SÖZCÜSÜ YILMAZ TUNÇ (Bartın) – Katılmıyoruz Sayın Başkan.
BAŞKAN
– Hükûmet?
ADALET
BAKANI BEKİR BOZDAĞ (Yozgat) – Katılmıyoruz Başkanım.
BAŞKAN
– Aynı mahiyetteki ilk önerge üzerinde konuşacak olan Diyarbakır Milletvekili
Altan Tan.
Buyurun
Sayın Tan. (HDP sıralarından alkışlar) 
ALTAN
TAN (Diyarbakır) – Sayın Başkan, sayın milletvekilleri; bugün, 1925’in 29
Haziranında 46 arkadaşıyla beraber idam edilen Şeyh Sait’in ölüm yıl dönümü ve
dolayısıyla arkadaşlarının da. Öncelikle, bütün bu idam edilenleri, Şeyh Sait
ve 46 arkadaşını rahmetle yâd ediyoruz, Allah’tan rahmet diliyoruz. Fakat bugün
benim üzerinde durmak istediğim, doksan bir yıldır kapanmayan bir yara. Siyasi
kavgalar, isyanlar, başkaldırılar; bunların hepsi, tarihte farklı farklı
okumalara tabi tutulabilir. Birinin “hain” dediği bir başkasının gönlünde büyük
bir kahramandır; birinin “zalim” dediği, bir başkasının gözünde büyük bir
mazlumdur. Bu, dünya tarihi boyunca da böyledir. Sokrat’ın idamına da karar
verenler, iki bin dört yüz yıldır dünyada doğru bir iş yapmadıklarıyla
anılmaktadır, Sokrat’ın adı devam etmektedir ama o mahkemenin üyelerinin adını
insanlığın kahir ekseriyeti bilmemektedir. Bunlar tartışmalı konulardır ama
üzerinde tartışılmayan bir konu vardır, kim olursa olsun, siyasi kimliği,
siyasi eylemleri ne olursa olsun insanlar öldükten sonra artık hukuk durur
orada, cenaze sahiplerine teslim edilir, mezar hakkı vardır, ailesinin o mezara
sahip olma hakkı vardır. 
Niye
bu girizgâhı yaptım? Ben, gecenin bu saatinde ve doksan bir yıl sonra tekrar
polemik yapmak, bazı yaraları kanatmak, büyük tartışmalara girmek niyetinde
değilim. Benim bu gece yapmak istediğim, öncelikle bu insanları mağdur ve
mazlum olarak kendi vicdanımda takdir etmek ve rahmet okumak, ondan sonra da
hukuklarını savunmak. Doksan bir yıldır bu mezarlar iade edilmedi. 
Sayın
Bakan da burada, Adalet Bakanı. Sayın Bakan tabii ilgilenmiyor bununla ama bu
Şeyh Sait ailesinden ve yine beraber idam edilen şahısların ailelerinden sizin
milletvekilleriniz var ve AK PARTİ il başkanları var. Bu dört dönemdir, beş
dönemdir milletvekilliği yapanlar oldu, il başkanı olanlar oldu, belediye
başkanı olanlar oldu, hâlen de var. Bunların hukukuna bile sahip çıkmıyorsunuz.
Bakınız, bu siyasi olayı tartışmıyorum bu gece, insani bir olaydan
bahsediyorum. Doksan bir senedir bu insanların mezarları, cenazeleri ailelerine
verilmedi. 
Aynı
şekilde Seyit Rıza için de bu, söz konusu, aynı şekilde Bediüzzaman Said Nursî
için de bu, söz konusu. Dini, dili, mezhebi, siyasi ideolojisi, siyasi
kanaatleri ne olursa olsun sonuçta hukukun yapması gereken, insani ve İslami
vicdanın yapması gereken bunların teslimiyeti. 
Sayın
Bakandan da soruyoruz, Sayın Hükûmetten de soruyoruz: Bugün doksan bir yıldır
ve iktidarınızın on dördüncü yılında bu şahısların mezarları, cenazeleri, mezar
yerleri -hangi dili ve üslubu kullanırsa kullansın- neden ailelerine iade
edilmiyor? 
İkinci
bir önemli konu: Geçen dönem –geçen dönem Mecliste olan arkadaşlar bilirler- Meclis
Başkanlığı, Elcezire İstiklal Mahkemeleri ve Elâzığ İstiklal Mahkemeleriyle
ilgili kayıtları kitap olarak bastırdı ve milletvekillerine dağıttı. Şeyh Sait
ve arkadaşlarının davalarının görüldüğü İstiklal Mahkemeleriyle ilgili zabıtlar
yayımlanmıyor. 
Değerli
arkadaşlar, bu zabıtları niye yayımlamıyorsunuz? Sayın Cemil Çiçek de bunları
yayımlamadı, Sayın İsmail Kahraman da bunları yayımlamıyor. Defalarca Meclis
araştırması önergesi verdik, soru önergeleri verdik. Bunların tasnifi yapılmış,
bitmiş ama siyasi nedenlerden dolayı, derin mülahazalardan dolayı, iyi saatte
olsunların hesabından dolayı bu mahkeme zabıtları yayımlanmıyor. Bunu da, bu
ikinci soruyu da sizin vicdanlarınıza bırakıyoruz. Bu zabıtları niye
yayımlamıyorsunuz? İki: Ne zaman yayımlayacaksınız? Yayımlamadığınız müddetçe
ve mezarları iade etmediğiniz müddetçe bu zulmün bir parçasısınız.
Hepinize
saygılar sunuyorum. (HDP sıralarından alkışlar)
BAŞKAN – Aynı mahiyetteki diğer önerge üzerinde söz
isteyen, Balıkesir Milletvekili Mehmet Tüm.
Buyurun Sayın Tüm. (CHP sıralarından alkışlar) 
MEHMET TÜM (Balıkesir) – Sayın Başkan, değerli
milletvekilleri; sizleri saygıyla selamlıyorum. Dün İstanbul’da yaşanan terör
saldırısını şiddetle, nefretle kınıyorum. Yaşamını kaybeden yurttaşlarımıza ve
yabancı konuklarımıza, şehit olan askerlerimize Allah’tan rahmet, yaralılara
acil şifalar diliyorum. 
Değerli milletvekilleri, AKP, iktidara geldiği günden
bu yana rahatsız olduğu kurumların başında yüksek yargı gelmektedir. AKP’nin
yüksek yargıdan rahatsız olduğunu çok iyi biliyoruz. AKP, bu girişimiyle adım
adım yüksek yargı organlarını kapatmak istiyor. Özellikle Anayasa Mahkemesi
konusundaki rahatsızlıklar, başta Cumhurbaşkanı olmak üzere AKP sözcüleri
tarafından sık sık dile getirilmektedir. Bugüne kadar yapılan düzenlemeler,
AKP’nin yüksek yargı konusundaki gizli planının bir sonucudur.
Değerli milletvekilleri, 2011’deki düzenleme, yüksek
yargıyı AKP’nin arka bahçesi yapma girişimiydi. Üye sayısını artırarak yargıyı
ele geçirmeyi hedeflediler. Bu durum, 17-25 Aralık yolsuzluklar operasyonuyla
yeni bir boyut kazanmıştır. “Ne istediniz de vermedik” söylemiyle başlayan
kavgada görüldü ki yargı, cemaate teslim edilmiştir. 2014’te bu sefer, paralel
yapıdan kurtulma operasyonu olarak yeni düzenleme yapıldı, üye sayıları yeniden
artırıldı, gerekçe olarak yüksek mahkemelerin iş yükü gösterilmişti. Şimdi
sormak isterim: Ne oldu Yargıtayın, Danıştayın iş yükü bitti mi, azaldı mı? Bugün
ne değişti de üye sayılarını azaltıyorsunuz? Bunun 17-25 Aralıkla bir ilgisi
var mıdır? Sizlerin “paralel yapı” dediğiniz yargıç ve savcılar kimlerdir? Bu
yargıç ve savcıları siz atamadınız mı? Ortaklaşa, Genelkurmay Başkanını terör
örgütünün başı ilan etmediniz mi? Balyoz ve Ergenekon davalarında savcılık
yapmadınız mı? Birlikte yüzlerce insanı mağdur etmediniz mi? Şimdi ne oldu da
bunlardan korkuyorsunuz? Onu bilmek istiyoruz. 
Değerli milletvekilleri, dünyanın neresinde görülmüş ki
yargı mensuplarını görevden almak için yeni bir yasa çıkarılsın, böyle bir şey
olabilir mi? Sizler bu tür uygulamaları alışkanlık hâline getirdiniz. 
Millî Eğitim Bakanlığında tüm yöneticileri yasa
çıkararak görevden aldınız; tamamı yargı kararıyla göreve iade edilmesine karşın,
yargı kararını uygulamadınız. Şimdi, benzer uygulamayı Yargıtay ve Danıştay
üyeleri için yapıyorsunuz. Anayasa’ya açıkça aykırı olan bu durum, Anayasa
Mahkemesinden döndüğü takdirde her yerde “yargı darbesi” diye bağırıp
çağıracaksınız. 
Adalet Bakanı Bekir Bozdağ burada açıkça itiraf etti,
“Yargı, yazboz tahtasına döndü.” dedi. Yargıya olan güvenin yüzde 30’ların
altına indiğini Yargıtay Başkanı söylüyor. Bu değişiklikle sizin asıl amacınız,
yüksek yargıyı kapatmaktır ama bunu söylemeye diliniz bir türlü varmıyor. (CHP
sıralarından alkışlar) Sizin aklınızda çay toplayan Yargıtay Başkanı, fındık
toplayan Danıştay Başkanı, nohut biçen Sayıştay Başkanı anlayışı var. Sizin
anlayışınızda noter görevi görecek Anayasa Mahkemesi var çünkü sizler, hiçbir
zaman demokrasinin en temel değeri olan kuvvetler ayrılığını içinize
sindiremediniz. Açıkça her yerde kuvvetler birliğini savunuyorsunuz. Saray ve
Hükûmet, el birliğiyle, demokrasi adına hangi kurum varsa öncelikle onu
itibarsızlaştırıp etkisiz duruma getiriyor.
Değerli milletvekilleri, demokratik yönetimlerde
Hükûmetin birincil görevi, demokratik kurumları güçlendirmek ve onu korumaktır.
Türkiye’de ise ne yazık ki demokratik kurumlar, bizzat Hükûmet eliyle
yıpratılmakta, yok edilmektedir.
Değerli milletvekilleri, Nazi Almanyası’nda Hitler’in
en çok üzerinde oynadığı meslek grubu, hukukçulardır, yargıçlardır. Hitler
döneminde kendisine karşı çıkan, yaptıklarına alet olmayan birçok hukukçu ve
bilim adamı ülkeyi terk etmek zorunda kalmıştı. Bunlar arasında ülkemize gelerek
hukukun ve bilimin gelişmesine büyük katkı yapan Alman hukukçuların ve bilim
adamlarının olduğunu çok iyi biliyoruz.
Değerli
milletvekilleri, şimdi sizlere soruyorum; yaptığınız bu uygulamalarla Nazi
Almanyası’ndan ne farkınız var? Yargıçları, savcıları güvencesiz bırakarak ne
yapmak istiyorsunuz? Mahkemeleri padişahtan emir alan kadılara mı teslim
edeceksiniz?
Değerli
milletvekilleri, AKP’li milletvekili arkadaşlarımı buradan uyarmayı tarihî bir
görev sayıyorum…
(Mikrofon
otomatik cihaz tarafından kapatıldı)
MEHMET
TÜM (Devamla) – Biliniz ki bu tek adamcı anlayışınızın Türkiye’yi götüreceği
yer diktatörlüktür. Sizler parmak kaldırarak Anayasa’ya aykırı olsa da
diktatörlüğü getirebilirsiniz. Ancak unutmayınız ki getirdiğiniz diktatörlüğü
asla parmak kaldırarak götüremezsiniz. Biliniz ki adaletin öldüğü topraklarda
özgürlük ve demokrasi asla yeşeremez. Adaleti öldürmeyin çünkü ilahi adalette
zaman aşımı yoktur, er geç gelir sizi de bulur, sizi de bulur Sayın Bakanım.
(CHP sıralarından alkışlar)
BAŞKAN
– Teşekkür ediyoruz Sayın Tüm. 
MEHMET
TÜM (Balıkesir) – Sizi de vurur Sayın Bakanım!
BAŞKAN
- Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Aynı mahiyetteki önergeler kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 19’uncu maddesinde yer alan “Yargıtay üyeleri”
ibaresinin “en az üç yıl Yargıtay üyeliği yapmış olanlar” olarak
değiştirilmesini arz ve teklif ederiz. 
Erhan Usta (Samsun) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılmıyoruz Başkanım. 
BAŞKAN
– Hükûmet katılıyor mu?
ADALET
BAKANI BEKİR BOZDAĞ (Yozgat) – Katılmıyoruz Başkan.
BAŞKAN
– Önerge üzerinde söz isteyen Samsun Milletvekili Erhan Usta. 
Buyurun
Sayın Usta. (MHP sıralarından alkışlar)
ERHAN
USTA (Samsun) – Teşekkür ederim Sayın Başkan.
Sayın
milletvekilleri, hepinizi saygıyla selamlarım. 
Şimdi,
Yargıtayda genel sekreter olabilmek için mevcut kanunda beş yıl Yargıtay
üyeliği yapma şartı var, bu maddede o şart kaldırılıyor. Biz de önergemizle
şunu söylüyoruz, diyoruz ki hiç olmazsa bu, üç yıl olsun. Çünkü Yargıtayın
genel sekreteri olarak görev yapacak kişinin Yargıtayın işleyişini en iyi
bilmesi gerektiği açıktır yani bir tecrübe ihtiyacı vardır. Bunu tamamen
kaldırmak gibi bir şeyin yapılması son derece yanlıştır. Fakat tabii, bu
yapılanı da Sayın Bakan, işin doğrusu yadırgamıyorum çünkü maalesef, sizin
yönetiminizde yani sizin hükûmetlerinizin yönetiminde artık tecrübenin,
liyakatin inanın hiçbir önemi yok. Yani tamamen, tecrübe olsun olmasın, birini
bir yere getirirken oraya layıktır, değildir, bunlara hiç bakılmadığını biz
kamu yönetimindeki atamalarınızda çok yakinen bunları görüyoruz, bunları bu
ülke yaşıyor. Çünkü, her şey siyasallaştı; hukuk siyasallaştı, -burada öteden
beri konuşuldu- kamu yönetimi siyasallaştı, bürokrasi siyasallaştı. Bir vali
bey çıkıp takdimde “ak kadrolar” denildiğinde vali bey de oradaki
siyasetçilerle birlikte elini kaldırabiliyor. Böyle bir ülkeyi yaşıyoruz.
Dolayısıyla, burada da tecrübe aramamanız, bir günlük Yargıtay üyesi olanı
Yargıtay Genel Sekreterliğine layık görmenizi de aslında çok yadırgamıyorum çünkü
bunu alışkanlık hâline getirdiniz. 
Fakat
burada şunu söyleyeceğim: Şimdi, hani “Her şey siyasallaştı.” diyoruz ya,
bürokrasi de… Bakın, size bir örnek vereceğim. Evvelsi gün Samsun’dayken ben
bununla ilgili bilgilendirildim. Samsun’un Ayvacık diye bir ilçesi var, küçük
bir ilçe. Burada çiftçiler bir bahar şenliği yapacaklar, 4’üncüsünü, geleneksel
4’üncü bahar şenliği. Bahar şenliği yapılacak mekân olarak da şehir stadyumunu
talep ediyorlar. Bunun yazışmaları yapılıyor, ilçe spor müdürlüğüne söyleniyor,
oradan kaymakamlık, valilik, bakanlığa geliyor. Bakanlık 20 Haziranda bir görüş
gönderiyor “Şu, şu şartlarda mevcut mevzuat hükümleri çerçevesinde tahsiste
herhangi bir sakınca görülmemektedir, burayı kullanabilirsiniz.” diye Bakanlık
gayet güzel bir şeklide görüş veriyor. Ondan sonra, araya siyasiler giriyor “Ya
bu adamlara, niye böyle bir şeye şehir stadyumunu veriyorsunuz?” diyorlar.
Ondan sonra, iki gün sonra, bakın çok enteresan…
Sayın
Bakanın bizi dinlemesini sağlayabilir misiniz? Sayın Bakanım, saatlerce
konuşulmaz. Bir tane şey söylenir ama yani burada nihayetinde bir şey
söylüyoruz; bakın, önemli bir şey, her şey siyasallaşıyor diyorum. 
HASAN
SERT (İstanbul) – Sen, Genel Kurula konuş. 
ERHAN
USTA (Samsun) – Ben, Genel Kurula konuşuyorum ama nihayetinde yapılmasını
istediğimiz şey, Hükûmet tarafından… 
Dolayısıyla,
Sayın Bakanım, bakın, görüşü veriyor, diyor ki: “Tamam, şehir stadyumunu bu
çiftçiler yani oradaki meslek örgütü, ziraat odası kullanabilir.” diye
tahsisatı Gençlik ve Spor Bakanlığı yapıyor, yazı burada. Araya siyasiler
giriyor. Kim giriyor? Onu da söyleyeyim. Ayvacık Belediye Başkanı giriyor, AK
PARTİ’li Belediye Başkanı. Diyor ki: “Kardeşim, bu adamlara nasıl burayı
verirsiniz?” Hemen bir telefonlar, şunlar bunlar… Şimdi, aynı şeye herhangi bir
ilave görüş yok bakın yani tekrar bir görüş istenir, bir gelişme olur. Aynı
yazıyı ilgi göstererek, şu yazdığı, yani tahsisatı yaptığı yazıyı ilgi
göstererek tekrar bir yazı yazıyor, diyorlar ki: İşte, şöyle şöyle talep
“…Genel müdürlüğümüzün izni istenmektedir. Konu Genel Müdürlüğümüzce
incelenmiş, adı geçen tesiste belirtilen tarihte spor faaliyetleri nedeniyle
tahsis talebi uygun görülmemiştir.” İmzayı da aynı kişi atıyor, Osman Gümüş.
Bakın, aynı kişi, iki gün arayla -20 Haziran, 22 Haziran- böyle bir şeyi
imzalayabiliyor aynı yazıyı ilgi tutarak. Şunu bile yapmıyor: Yani “Biz daha
önceki yazımızda böyle bir uygun görmüştük ama sonradan anlaşıldı ki işte,
şöyle var…” Yani bu gerekçeleri bile söylemeksizin… Yani kamu yönetiminin
geldiği durumu görebiliyor musunuz?
Şimdi,
bu ülkede neye güveneceksiniz? Hukuk böyle olmuş, kamu yönetimi böyle olmuş.
Niye? Çünkü hukuk çalışmıyor. Yargıdan korkmayan bir memurun yapacağı şey bu,
siyasallaşan bir memurun yapacağı şey bu çünkü meslek ahlakı da kalmamış.Yani
insanı öldürseniz bunu yapmaz. Ya, iki gün oldu daha, hiçbir gelişme olmadan…
Hani, yeni bir gelişme olur, dersiniz ki “Biz daha önceden uygun görmüştük ama
şimdi şu zaruretten dolayı bunu iptal ediyoruz.” Hiçbir şey yok. 
Şimdi,
böyle bir ülkede yaşıyoruz. Sayın Bakanım, bunun temelinde… Bunu konumuza nasıl
bağlayacağız? Hukukun çalışmamasıdır, hukukun siyasallaşmasıdır ve dolayısıyla
bir de bu yazı bütün silsileyle geliyor, biliyor musunuz? Valilik, il
müdürlüğü, ilçe müdürlüğü, kaymakamlık. Bir tanesi, Allah rızası için demiyor
ki “Ya kardeşim, ben bunun iki gün önce olumlusunu da sevk ettim, şimdi
olumsuzunu nasıl yapayım? Benim ahlakıma bu aykırıdır, benim meslek anlayışıma
aykırıdır.” diyen bir tane bürokratınız yok Sayın Bakanım. Dolayısıyla böyle bir
Türkiye’de yaşıyoruz. 
Hayırlı
uğurlu olsun. 
Teşekkür
ederim. (MHP sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
19’uncu
maddeyi oylarınıza sunuyorum: Kabul edenler… Kabul etmeyenler… 19’uncu madde
kabul edilmiştir.
Şimdi,
20’nci madde üzerinde ikisi aynı mahiyette olmak üzere üç adet önerge vardır,
okutuyorum. 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 20’nci maddesinde yer alan “on milyon Türk Lirasına”
ibaresinin “on iki milyon Türk Lirasına” olarak değiştirilmesini arz ve teklif
ederiz. 

 İsmail Faruk Aksu Mustafa
Kalaycı Mehmet Günal
 İstanbul Konya Antalya

 Mehmet Parsak Kamil
Aydın Deniz Depboylu
 Afyonkarahisar Erzurum Aydın
BAŞKAN
– Şimdi, okutacağım iki önerge, aynı mahiyette bulunduğundan önergeleri
birlikte işleme alacağım ve talepleri hâlinde önerge sahiplerine ayrı ayrı söz
vereceğim.
Aynı
mahiyetteki önergeleri okutuyorum:
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 20’nci maddesinin, tasarı metninden çıkarılmasını ve diğer
maddelerin buna göre teselsül ettirilmesini arz ve teklif ederiz.
 
 Ömer
Süha Aldan Cemal Okan Yüksel  Necati
Yılmaz
 Muğla Eskişehir Ankara
 Zeynel
Emre Namık Havutça Mehmet
Gökdağ
 İstanbul Balıkesir Gaziantep
 Erdoğan
Toprak Mahmut Tanal Akın
Üstündağ 
 İstanbul İstanbul Muğla
 Barış
Karadeniz
 Sinop
Aynı
mahiyetteki diğer önergenin imza sahipleri:
 İdris Baluken  Çağlar
Demirel Mahmut Toğrul 
 Diyarbakır Diyarbakır Gaziantep
 Mithat Sancar Ahmet
Yıldırım Ayşe Acar Başaran  Mardin Muş Batman
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılmıyoruz Sayın Başkanım.
BAŞKAN
– Hükûmet?
BİLİM,
SANAYİ VE TEKNOLOJİ BAKANI FARUK ÖZLÜ (Düzce) – Katılmıyoruz Sayın Başkan. 
BAŞKAN
– Aynı mahiyetteki ilk önerge üzerinde söz isteyen Batman Milletvekili Ayşe
Acar Başaran.
Buyurun.
(HDP sıralarından alkışlar) 
AYŞE
ACAR BAŞARAN (Batman) – Sayın Başkan, değerli milletvekilleri; Danıştay Kanunu
ve Bazı Kanunlarda Değişiklik Yapılmasına Dair Kanun Tasarısı ve Adalet
Komisyonu Raporu üzerinde grubum adına söz almış bulunmaktayım. 
Yani,
şu an Danıştay Kanunu ve Bazı Kanunlarda Değişiklik Yapılmasına Dair Kanun
Tasarısı… Yani, bu, artık, herhâlde, Meclisin süreklilik arz eden bir hâli
hâline geldi. Bir torba kanun getiriliyor, içerisine birçok farklı madde
ekleniyor ve belli, gerçekten bu Hükûmetin en başarılı olduğu ve takdir ettiğim
bir yönüyle kamuoyuna benimsetiliyor. “Bu nedir?” diye sorarsanız,
manipülasyon, algı yönetimi. Şu anda, çünkü, bu tasarıyla ilgili olarak yargı
reformu olarak bütün havuz medyasında dolanıyor. Topluma da yargı reformu
olarak yansıtılıyor, lanse ediliyor. Ama, reformun kelime anlamına bakarsak
aslında “düzeltme, daha iyi hâle getirme” olması gerekirken esasında bu
tasarının bir bütünen kendine göre şekillendirme, kendine göre düzenleme,
kendine göre yapılanma tasarısı olduğunu net olarak görüyoruz. Ama, dediğim
gibi, bu Hükûmetin en iyi yaptığı şey manipülasyon, en iyi yaptığı şey algı
yönetimi çünkü iktidara ilk geldiğinden beri kanunlar üzerinde en çok oynamayı
yapan, her gün başka bir kanunu değiştiren… Bir hukukçu olduğum için, her
baktığımda, bir hafta aralıklarla bir kanunun farklı farklı versiyonlarıyla
karşılaştığım için bu yargının, aslında kanunların nasıl bir yapboz tahtasına
döndürüldüğünü en yakinen takip edenlerden biriydim. İşte o yapboz tahtasının
bir tane daha eklenmiş şeklini burada görüyoruz. Çünkü burada yargıda bir
reform, bir düzeltme, böyle bir durum yok. 
Dediğimiz
gibi, aslında iki gündür yoğun olarak belirttiğimiz ama Meclis sıralarında ama iktidar
sıralarında hiçbir şekilde dinlenmeyen, hiçbir şekilde acaba bu kanunun
içerisinde ne vardı. “Bizi de ilgilendiriyor mu ya da bizim dinlememiz
gerekiyor mu, tamam, el kaldırıyoruz, onaylıyoruz, tamam diyoruz ama ya bir de
içeriğine bakalım, bir de konuşmacıları dinleyelim.” gibi bir durum olmadığını
şu anda da net görüyoruz çünkü iktidar sıraları yine boş, birazdan oylama için
gelirler muhtemelen ama emin olun ki…
ALİ
ÖZKAYA (Afyonkarahisar) – Biz buradayız, rahat olun. İşinize bakın.
AYŞE
ACAR BAŞARAN (Devamla) – …bu mevcut düzenleme, üç gün sonra dönüp dolaşıp yine
sizi bulacak çünkü yargının birilerinin eline düştüğünü, birilerinin bu yargıyı
kendilerine göre şekillendirdiğini en çok söyleyen, bundan şikâyetçi olan, daha
birkaç gün öncesine kadar sizdiniz. Bunu yoğun olarak şikâyet eden de sizdiniz
ama iktidar işte böyle bir şey, gücü elinize geçirince bu sefer ilk yaptığınız
şey, yargıyı kendinize göre düzenlemek oluyor. İşte, bu düzenlemenin
karşısında, dediğim gibi, bu kanunu nereden tutsak elimizde kalıyor, nereden
tutsak elimizde kalan bir düzenleme olduğu için tek tek maddeleri üzerinde
değil, esasında kanunun sürekli bütünü üzerinde konuşuyoruz. 
Ancak, benim, 20’nci madde
üzerinde de birkaç söz söylemem gerekiyor. Yani, bu 20’nci maddede yüksek yargı
bütçesi, 50 binden 10 milyona çıkarılıyor ve bunun nedeni de yargı
görevlilerinin eğitiminin sağlanması, kendilerini geliştirmeleri için belli
eğitimlere tabi tutulması şeklinde bir açıklama getiriliyor. Doğrudur, yüksek
yargıda da, yargının bir bütününde de kendilerini geliştirmeleri, bu devlette
gerçekten bir hukuk devleti olma çerçevesinde kararların çıkabilmesi içi, belli
standartları tutturabilmeleri için eğitim şart. Bu, doğrudur ama 10 milyon
lirayla, bırakın siz yüksek yargının eğitimlerini ya da kendini geliştirmeleri
için belli katkıları sağlamayı, yani ülkenin yarısının eğitimini
sağlayabilirsiniz. Bunun altında nasıl bir amaç olduğunu da galiba birazcık
irdelemek gerekiyor. Bu halkın o sürekli dişinden tırnağından artırarak
kenara koyduklarını vergi olarak toplayıp böyle yüklü miktarda birilerine bütçe
olarak sağlamanın nasıl bir amaç taşıdığını üç gün sonra daha net olarak
göreceğiz. 
Bir de işte o
yine bir “yargı reformu” adı altında “Kaldırıyoruz.” dediğiniz, özel yetkili
mahkemelere çevirdiğiniz ama şu anda tekrar çark ederek o geri döndürdüğünüz
DGM’leri tekrar geri getirdiğinizin de farkındayız. Bütün Türkiye toplumunun da
üç gün sonra bunu daha açık ve net olarak göreceğine inanıyoruz. 
Dediğim gibi,
siz o en çok bildiğiniz işi yapmaya devam edin. Manipülasyona, algı
yönetimlerine devam edin ama emin olun, işte o kazdığınız kuyuya, bu
yarattığınız sisteme, bu canavara en büyük yem de siz olacaksınız diyorum. 
Hepinizi
saygıyla selamlıyorum. (HDP sıralarından alkışlar) 
BAŞKAN – Aynı
mahiyetteki diğer önerge üzerinde söz isteyen, Muğla Milletvekili Akın
Üstündağ.
Buyurun Sayın
Üstündağ. (CHP sıralarından alkışlar) 
AKIN ÜSTÜNDAĞ
(Muğla) – Sayın Başkan, değerli milletvekilleri; hepinizi öncelikle saygıyla
selamlıyorum. 
Aslında
görüşmekte olduğumuz yasanın savunulacak hiçbir yanı yok. Hiçbir gerekçenin,
hiçbir zorunluluğun bu yasanın çıkma ihtiyacını açıklama ihtimali dahi yoktur.
İktidarınızı devam ettirme konusunda işi o kadar ileriye götürmüşsünüz ki
cemaat tasfiyesi peşinde koşma bahanesiyle yargıyı dizayn etme, yüksek yargıya
ayar verme noktasına gelmişsiniz. Bu, aslında tuzun koktuğu andır. Bu, aslında,
değerli arkadaşlarım, devletin çivisinin çıktığı andır. Bu yasa Meclisten
geçtiği takdirde adalet, mülkün temeli olmaktan çıkacak, kayırmacılık, mülkün
temeli olacaktır. Bu yasa Meclisten geçtiği takdirde temel hak ve hürriyetler
tehlike altına girecek, özgürlük ve kişisel güvenceler tamamen ortadan
kalkacaktır.
Değerli
milletvekilleri, istinaf mahkemelerinin 20 Temmuzda faaliyete geçmesinden sonra
Danıştay ve Yargıtayın iş yükünün azalacağı ve bu nedenle bu düzenlemeye
gidildiği ileri sürülüyor. Bu memlekette AKP gibi iktidarlar olduğu sürece dava
sayısı ve icra dosyası sayısı hiçbir şekilde azalmaz, merak etmeyin, bu
memlekette yargı hiçbir zaman işsiz kalmaz değerli arkadaşlarım.
Şimdi,
Değerli Adalet Bakanı diyor ki: “Yargıtay ve Danıştay üyeliği, kariyer mesleği
değildir.” Evet, Sevgili Bakan da burada herhâlde, bizi özellikle dinlemesini
istiyorum. Bu, son derece yanlış bir şeydir Sevgili Bakan. Burada “kariyer”
dendiği zaman, hem “wikipedia”dan baktım hem de Türk Dil Kurumundan, aynen
şöyle diyor…
ADALET
BAKANI BEKİR BOZDAĞ (Yozgat) – Mevzuata bak, mevzuata.
AKIN
ÜSTÜNDAĞ (Devamla) – “Bir meslekte zaman ve çalışmayla elde edilen aşama,
başarı ve uzmanlık.” demek, kariyerin gerçek anlamı budur. Yani neymiş?
Danıştay ve Yargıtay üyeliği bir kariyer mesleğiymiş.
ADALET
BAKANI BEKİR BOZDAĞ (Yozgat) – Hâkimlik ve savcılık kariyer.
AKIN
ÜSTÜNDAĞ (Devamla) – Siz dediniz ki: “Her hâkim ve her savcı, kariyer mesleğine
sahiptir.” Ben de diyorum ki: Meslekte geçen zaman ve çalışma ile elde edilen
aşama, başarı ve uzmanlık, kariyer için önemli bir şarttır. Onun için bu
söylediğinize kesinlikle katılmıyorum ve bu gerekçeye de kesinlikle katılmadığımı
ifade etmek istiyorum.
Değerli
arkadaşlarım, görüldüğü gibi, kariyerin ne olduğunu bilmeyen Adalet Bakanıyla
karşı karşıyayız. Yargıtay ve Danıştay üyeliği, meslekte başarılı olmuş,
meslekte zaman ve çalışmayla belli bir aşamaya gelmiş kariyerli hâkimlerin bir
oluşumudur. Yargıtay ve Danıştay üyelerinin bu kazanılmış haklarını ve
kendilerine teslim edilmiş haklarını elinden almak, sadece kişisel olarak
uğradıkları haksızlık değil, aynı zamanda geleneksel hukuk sistemimize, yıllar
içerisinde oturmuş içtihadi birikimimize yapılan bir saldırıdır. 
Değerli
arkadaşlarım, burada cemaat yok edilmiyor, burada cemaat kullanılarak hukuk
devleti yok ediliyor, burada kuvvetler ayrılığı yok ediliyor. Bu yasayla
yargıçların cübbelerine düğme dikiliyor, yargı bu yasayla siyasallaştırılıyor.
Bu yasa, içtihat üreten yüksek yargıyı sadece içtima eden yüksek yargı hâline
getiriyor. 
Değerli
milletvekilleri, görüşmekte olduğumuz yasa tasarısı Anayasa’ya birçok noktada
aykırıdır. Danıştay ve Yargıtay üyelerinin tamamının görevine son vermekle
hukuk devleti ilkesine, Anayasa’nın 2’nci maddesi; mahkemelerin bağımsızlığı
ilkesine, Anayasa’nın 138’inci maddesi; hâkimlik ve savcılık teminatına,
Anayasa’nın 139’uncu maddesi; yargı yetkisinin bağımsız mahkemelerce
kullanılacağı ilkesine, Anayasa’nın 9’uncu maddesi; özellikle Yargıtay ve
Danıştayın düzenlendiği 154 ve 155’inci maddelerinin son fıkralarına aykırıdır
değerli arkadaşlarım.
Aslında
konuşacak çok şey var. Bu kadar garabet içeren bir yasayı oy çokluğuyla kabul
etmek, hukuk devletine verilecek en büyük zararlardan birisidir diyorum,
hepinizi saygıyla selamlıyorum. (CHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Kabul edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu İle Bazı Kanunlarda Değişiklik Yapılmasına
Dair Kanun Tasarısı’nın 20’nci maddesinde yer alan “10 milyon Türk Lirasına”
ibaresinin “12 milyon Türk Lirasına” olarak değiştirilmesini arz ve teklif
ederiz.
Deniz Depboylu (Aydın) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılmıyoruz Sayın Başkan.
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkan.
BAŞKAN
– Önerge üzerinde söz isteyen, Aydın Milletvekili Deniz Depboylu. 
Buyurun
Sayın Depboylu. (MHP sıralarından alkışlar)
DENİZ
DEPBOYLU (Aydın) – Sayın Başkan, değerli milletvekilleri; 400 sıra sayılı
Danıştay Kanunu ile Bazı Kanunlarda Değişiklik Yapılmasına Dair Kanun
Tasarısı’nın 20’nci maddesindeki önergemiz üzerinde Milliyetçi Hareket Partisi
Grubum adına söz almış bulunmaktayım. Sizleri saygıyla selamlıyorum.
Değerli
milletvekilleri, biz Milliyetçi Hareket Partisi olarak adaleti temel hak ve
özgürlüklerin güvencesi ve devletin temeli olarak görüyoruz. Bu nedenle, yargı,
insanların tereddütsüz güvenebileceği, adalet duygusunun zihinlerde ve
kalplerde yer ettiği bir yapıda olmalıdır.
Seçim
beyannamemizde, insanlarımızın adaletli ve hakkaniyetli bir sosyal düzen
içerisinde yaşamının sağlanacağı, hukukun üstünlüğü prensibinin hâkim
kılınacağı, temel hak ve özgürlüklerin güvence altına alınacağı da
belirtilmiştir. 
Yargının
siyasi iktidarların veya belirli kişi ya da grupların güdümünde hareket
etmeyeceği, bir kısım aidiyetlerin adalet duygusunun önüne geçmeyeceği, daima
ve her şartta hakkı savunan bir yapıya büründürüleceği bir yapıda olması
gerektiğine inanmaktayız. Çeşitli güç unsurlarının hukuk devleti kurallarına
göre sınırlandırılması suretiyle, güçlünün değil, haklının korunmasının,
toplumsal ahengin ve huzurun tesis edilmesinin devletin temel görevleri
olacağına her zaman vurgu yaptık.
AKP
hükûmetleri boyunca ve özellikle son yıllarda hukuk ve adalet sisteminde karşımıza
çıkan bunca sorun ve haksızlığı dikkate aldığımızda, yargının tamamen kontrol
altına alınmasına yönelik çabalar bizleri kaygıya düşürmektedir. 
Ülkemizde
yargı sisteminin son on beş yıldaki işleyiş biçimini dikkate aldığımızda,
sunulan kanun tasarısının iktidar ilişkilerini hukukta sorunsuz yürütmek adına
alınmış kararlardan ibaret olduğunu görmekteyiz. 
2010’da
Yargıtayda 250 olan üye sayısını önce 387’ye, sonra 516’ya çıkardıktan sonra,
şimdi de 200’e düşürmektesiniz. Görüşülen kanun tasarısı kabul edildiği
takdirde, Yargıtayın daire sayısı 46’dan 24’e, üye sayısı 516’dan 200’e;
Danıştayın daire sayısı 17’den 10’a, üye sayısı 195’ten 90’a inecek. Bu defa iş
yükünü azaltmayı hedeflediğinizi gerekçe gösteriyorsunuz ve bu dairelerin
kapatılmasını, üyeliklerin düşürülmesini öngörüyorsunuz. Aslında bu, yargıdaki
iş gücünü azaltmaktan çok yargıyı kontrol etme çabasıdır. Yargının doğru, hızlı
ve adil işlemesi yerine “Yargıya müdahale imkânını nasıl sağlarız?” şeklinde
niyetlenirseniz, yargının devasa sorunlarını çözmekten uzak kalırsınız. 
Üyelerin
görev süreleri kanunun yürürlüğe girmesiyle birlikte sona ermekte ve üç yıllık
kademeli bir geçişle üye sayısının kanunda belirtilen sayıya ulaşması
beklenmektedir ancak başkan, başsavcı, birinci başkan vekili ve daire
başkanları bu durumdan muaf tutulmaktadır, bu da dikkat çekicidir. Yargı
erkinin temel kurumlarından birisinin üyeliklerinin kısa bir süreliğine de olsa
tamamen sonlandırılması hukuk devleti ilkesine aykırıdır. Üyelerin vazife
süresi on iki yılla ve bir dönemle sınırlanıyor oysa Anayasa’da 65 yaşına kadar
görevde kalabilecekleri, sürdürebilecekleri yazıyor. Hâlihazırda, yargı
kurumlarına karşı vatandaşlarımızın duyduğu güvensizliklerin üzerine, çay
toplama partileriyle başlayan ve üzerinde görüştüğümüz kanun tasarısıyla
artacağını düşündüğümüz güvensizlik ortamından kurtulmak için bu kanun
tasarısının iptal edilmesi gerektiğine inanıyoruz. 
İktidar
yaptığı düzenlemelerle “paralel” olarak adlandırdığı yapıya itaat edenleri
ayıklama niyetinde olduğunu ifade etti, Sayın Bakan bu konuda demin bir ifadede
bulundu. Ancak, kanunla birlikte yargıyı kontrol altına alma ve kendilerine
biat edenleri atama yolunu açmaktadırlar, biz bunu anlamaktayız ve bazı
soruların cevaplarını ki Milliyetçi Hareket Partisi olarak bu kürsüde
arkadaşlarımız bazı sorular sormuştu, bu soruların cevaplarını da almak
istiyoruz. 
Temizlemek
istediğiniz kadroların kurucuları kimlerdir? Bu kadrolara şimdi ayıklamak
istediklerinizin atanmasına göz yuman, izin verenler kimlerdir? Görevden almak
üzere gerçekleştirdiğiniz uygulamalar zamanında atamaları gerçekleştirmiş
olanları ya da göz yumanları da içine alacak mı, kapsayacak mı yani adalet
herkese tecelli edecek mi? Bundan sonra, özellikle gelecekte yeni paraleller
olarak ilan edebileceklerinizle birlikte yürüme ihtimalinizi de tamamen ortadan
kaldıracak mı, bunu da merak etmeyiz. 
Sorularımızın
cevaplandırılmasını bekliyor, sizleri saygıyla selamlıyorum. (MHP sıralarından
alkışlar) 
BAŞKAN – Önergeyi oylarınıza sunuyorum: Kabul edenler…
Kabul etmeyenler… Önerge kabul edilmemiştir. 
20’nci maddeyi oylarınıza sunuyorum: Kabul edenler…
Kabul etmeyenler… 20’nci madde kabul edilmiştir. 
Şimdi 21’inci madde üzerinde üç adet önerge vardır.
Önergeleri okutuyorum:
Türkiye Büyük Millet Meclisi Başkanlığına
Görüşülmekte
olan 400 Sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 21'inci maddesinde yer alan "gerekçesiyle birlikte
dosyayı" ibaresinden sonra gelmek üzere " ilgili görev dağılımı
çerçevesinde" ibaresinin eklenmesini arz ve teklif ederiz.
 İsmail Faruk Aksu Mustafa
Kalaycı Mehmet Günal
 İstanbul Konya Antalya
 Mehmet Parsak  Kamil
Aydın Mehmet Necmettin Ahrazoğlu
 Afyonkarahisar Erzurum Hatay 
Türkiye Büyük Millet Meclisi Başkanlığına
400
sıra sayılı Danıştay Kanunu ile Bazı Kanunlarda Değişiklik Yapılmasına Dair
Kanun Tasarısı’nın 21’inci maddesinin aşağıdaki şekilde değiştirilmesini arz ve
teklif ederiz.
 Ömer Süha Aldan Cemal
Okan Yüksel  Necati Yılmaz
 Muğla Eskişehir Ankara
 Zeynel Emre Namık
Havutça Mehmet Gökdağ
 İstanbul Balıkesir Gaziantep
 Erdoğan Toprak Mahmut
Tanal Mazlum Nurlu 
 İstanbul İstanbul Manisa
"MADDE 21- 2797 sayılı Kanunun 60 ıncı maddesinin
üçüncü fıkrası aşağıdaki şekilde değiştirilmiştir.
"Birinci
fıkra uyarınca dosya kendisine gönderilen ilgili hukuk dairesi, bir ay içinde
yapacağı ön inceleme sonucunda iş bölümü bakımından kendisini görevli görmez
ise gerekçesiyle birlikte dosyayı görevli olduğu kanısına vardığı ilgili hukuk
dairesine gönderir. Bir aylık sürenin bitiminden sonra veya duruşma günü
verilen dosya hakkında gönderme kararı verilemez. Gönderme kararı üzerine dosya
kendisine gelen hukuk dairesi üç hafta içinde yapacağı ön inceleme sonucunda
görevli olmadığı kanaatindeyse, varsa geçici hukuki koruma tedbirlerine dair talepler
hakkında da karar vermek suretiyle dosyayı Hukuk İşbölümü İnceleme Kuruluna
gönderir. Üç haftalık sürenin bitiminden sonra gönderme kararı verilemez. Kurul
tarafından yapılan ön inceleme sonunda verilen iş bölümüne ilişkin karar kesindir."
BAŞKAN – Şimdi,
maddeye en aykırı önergeyi okutup işleme alacağım. 
Türkiye Büyük Millet Meclisi Başkanlığına
Görüşülmekte
olan 400 Sıra Sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 21’inci maddesinin tasarıdan çıkartılmasını arz ve
teklif ederiz.
 İdris Baluken  Çağlar
Demirel Mahmut Toğrul 
 Diyarbakır Diyarbakır Gaziantep
 Mithat Sancar Ahmet
Yıldırım Meral Danış Beştaş
 Mardin Muş Adana
BAŞKAN –
Komisyon önergeye katılıyor mu?
ADALET KOMİSYONU
SÖZCÜSÜ YILMAZ TUNÇ (Bartın) – Katılmıyoruz Sayın Başkan. 
BAŞKAN – Hükûmet?
MİLLÎ SAVUNMA BAKANI FİKRİ IŞIK (Kocaeli) –
Katılmıyoruz Sayın Başkanım.
BAŞKAN – Önerge üzerinde söz isteyen Adana Milletvekili
Meral Danış Beştaş.
Buyurun Sayın Danış Beştaş. (HDP sıralarından alkışlar)
MERAL DANIŞ BEŞTAŞ (Adana) – Sayın Başkan, değerli
milletvekilleri; bu kanun tasarısı üzerinde, doğrusu, çok geniş
değerlendirmeler yapıldı hukuki boyutuyla, sonuçları boyutuyla. Bu yüzden,
oranın aslında bir doyuma ulaştığı kanaatiyle, biraz da bu kanun tasarısının
arka planında ne var, aslında bunu değerlendirmekte fayda var. 
Gerçekten, Türkiye'nin gündemi ile Türkiye
vatandaşlarının şu anda siyasete bakışı, yaşanan olaylar, dünkü patlama,
katliam, şu anda çok sıcak bir gündemken biz, burada Danıştay tasarısını,
“iktidar partisinin gündemi” diye iki gündür, sabahlara kadar tartışıyoruz.
Neden? Çünkü bunu iktidar partisi böyle istiyor. Şu anda bu, Türkiye'nin
gündemi mi, bir ihtiyaç mı? Hayır. 
Şu anda, Danıştay ya da Yargıtay üyeliklerinin sona
ermesi ya da gösterilen ama asla inandırıcılığı olmayan bir gerekçe olarak
takdim edilen istinaf mahkemelerinin kuruluşuyla boşalacak üyelikler, işte
orada fazlalık olacak, aktarılacak… Bunların hepsi, gerçekten, hiçbir karşılığı
olmayan, sadece yasa tasarısının geçmesi için, daha doğrusu -geçmesi için bu
gerekçelere ihtiyaç yok- kamuoyunu farklı bir şekilde yönlendirmek ve algısını
şekillendirmek, inşa etmek açısından oluşturulan gerekçelerdir. 
Ne kadar süslerseniz süsleyin, bu yasa tasarısının tek
anlamı var: AKP’den yana olmayan, iktidardan yana olmayan hâkim ve savcıların
Yargıtaydan ve Danıştaydan ayıklanması. En sade hâliyle bu, budur, Türkçesi
budur. Bunu, diğer hukuki gerekçeleri, onları bunları geçiyorum. 
Peki,
bunun sebebi nedir, niye böyle bir ihtiyaç var? Çünkü, şu anda iktidar partisi
bu yargıya güvenmiyor. Bu kadar ameliyat yaptı, bu kadar operasyon yaptı,
binlerce hâkimin, savcının yerini değiştirdi. Hâkim ve savcılar, bu ülkede,
aldıkları kararlar sebebiyle, yaptıkları soruşturmalar sebebiyle Türkiye
tarihinde ilkleri yaşadı bu ülke, tutuklandılar. Bir hâkimin kararından dolayı
tutuklanması hukuk devletinde, yargının bağımsız olduğu bir ülkede asla
rastlanılır bir durum değildir. Peki, ne oldu? Bütün bu tutuklamalara, görev
değişikliklerine, işten atılmalara, kademe durdurmalara, cezalandırılmalara
rağmen, iktidar partisi hâlâ kendilerince adını koydukları FETÖ terör örgütünün
-ki onu da ayrıca tartışacağız- üyelerinin bu yargıda görev aldıklarına ilişkin
subjektif değerlendirmeler ya da bilgiler… Peki, nedir? Bu hâkim, savcılar
gerçekten hangi suçu işlediler, var mı bu örgüt üyeliği? Diyelim ki gerçekten
bunlar örgüt üyeliği, yasa dışı işler yapıyor fakat elinizde hiçbir delil yok,
teki bir soruşturma geçirmiş mi, haklarında bir ceza kovuşturması var mı, bir
mahkûmiyet kararı var mı, hâkimliklerini uygulayacak, icra edecek bir engel var
mı yasal olarak? Hayır, yok. Bunlar, Yargıtay üyeliğine kadar, Danıştay
üyeliğine kadar bütün o kademeleri geçerek, seçimle atanarak HSYK’nin kararıyla
ve ilgili yasal düzenlemelerle oraya kadar yükselmişler. Fakat o kadar titiz
CV’leri var ki o yargıçların, haklarında aslında hiçbir şey yapamıyorlar, ne
disiplin işlemi yapabiliyorlar ne ceza soruşturması açabiliyorlar ne
kovuşturmaya yükseltebiliyorlar savcılık iddianamesiyle. Fakat “Biz, size
güvenmiyoruz -yarın öbür gün sanık olacaklarından eminler ya, o mahkeme önüne
çıkacaklar ya- bizi yargılayacağınızdan korkuyoruz. Biz, size güvenmiyoruz. Bu
nedenle biz kendimiz yüzde yüz güvendiğimiz -gerçi ondan sonra da yüzde yüz
güvenmediklerini görecekler- bir yüksek yargı dizaynı yapmak istiyoruz.”
diyorlar. Bunun hukukla, hukuk devleti olmakla, istinaf mahkemesiyle, HSYK
yapısıyla hiçbir bağlantısı yoktur. Şu anda, iktidar partisi büyük bir panik ve
korku içindedir, gerçekten yanlış üstüne yanlış yapıyor, öyle yanlışlar yapıyor
ki artık kendisini hiçbir şekilde güvende hissetmiyor. Bu ülkede şu anda, bu
kadar iktidar olanaklarına rağmen, en çok korkan siyasi yapı, parti kimdir diye
sorarsanız hiç tereddütsüz AK PARTİ’dir ve bu korkuyla bu dönemde, böylesi
kaotik bir dönemde, bu kadar ölümün yaşandığı bir dönemde biz Danıştay
tasarısını konuşuyoruz.
22’nci
maddede de söz alacağım, devamını orada anlatacağım.
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Devamla) – Ama bu korku bizi adım adım cehenneme götürüyor. (HDP
sıralarından alkışlar)
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir.
Diğer
önergeyi okutuyorum:
Türkiye Büyük Millet Meclisi Başkanlığına
400 sıra sayılı
Danıştay Kanunu ile Bazı Kanunlarda Değişiklik Yapılmasına Dair Kanun
Tasarısı’nın 21’inci maddesinin aşağıdaki şekilde değiştirilmesini arz ve
teklif ederiz.
Mazlum
Nurlu (Manisa) ve arkadaşları
"MADDE 21- 2797
sayılı Kanunun 60 ıncı maddesinin üçüncü fıkrası aşağıdaki şekilde
değiştirilmiştir.
"Birinci
fıkra uyarınca dosya kendisine gönderilen ilgili hukuk dairesi, bir ay içinde
yapacağı ön inceleme sonucunda iş bölümü bakımından kendisini görevli görmez
ise gerekçesiyle birlikte dosyayı görevli olduğu kanısına vardığı ilgili hukuk
dairesine gönderir. Bir aylık sürenin bitiminden sonra veya duruşma günü
verilen dosya hakkında gönderme kararı verilemez. Gönderme kararı üzerine dosya
kendisine gelen hukuk dairesi üç hafta içinde yapacağı ön inceleme sonucunda
görevli olmadığı kanaatindeyse, varsa geçici hukuki koruma tedbirlerine dair
talepler hakkında da karar vermek suretiyle dosyayı Hukuk İşbölümü İnceleme
Kuruluna gönderir. Üç haftalık sürenin bitiminden sonra gönderme kararı
verilemez. Kurul tarafından yapılan ön inceleme sonunda verilen iş bölümüne
ilişkin karar kesindir."
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılmıyoruz Başkanım.
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkanım.
BAŞKAN
– Önerge üzerinde söz isteyen, Manisa Milletvekili Mazlum Nurlu.
Buyurun
Sayın Nurlu. (CHP sıralarından alkışlar)
MAZLUM
NURLU (Manisa) – Sayın Başkan, değerli milletvekilleri; 400 sıra sayılı
Danıştay Kanunu ile Bazı Kanunlarda Değişiklik Yapılmasına Dair Kanun Tasarısı
üzerinde Cumhuriyet Halk Partisi Grubu adına söz almış bulunuyorum. Genel
Kurulu saygıyla selamlıyorum.
Yargının
yürütme erkine yani iktidara bağlanmasına doğru evrilen bu süreçte, sözlerime
başlamadan önce, dün İstanbul’da Atatürk Havalimanı’nda yapılan insanlık dışı,
hain saldırıyı kınıyor, yaşamını yitirenlere rahmet, yaralılara da şifalar
diliyorum.
Sayın
milletvekilleri, temel haklarımızı ve özgürlüklerimizi koruyan yasaların göz
ardı edildiği, yargının siyasetin emrine alınmaya çalışıldığı, parti devletine
doğru, tek adam devletine doğru giden tehlikeli bir süreci yaşıyoruz.
Türkiye
bugün, cumhuriyet tarihinin hiç bir döneminde yaşamadığı krizlerle karşı
karşıya. Bu krizlerin odağında şimdi yargı kurumları var. Parlamenter sistemin
dayandığı kuvvetler ayrılığının üç ayağından birisi olan yargı, tarihinin
hiçbir döneminde bu kadar ağır baskılara, bu kadar ağır saldırılara ve
müdahalelere hedef olmamıştır. Hiç bu kadar kendi içinde çelişkilere sürüklenmemiş,
halkın gözünde saygınlığı hiç bu kadar tartışmalı hâle gelmemiştir. Bunun
altında yargıya özgü nedenlerden çok siyasete özgü nedenler yatmaktadır.
Yaşanan bu tablonun sorumlusu, yargıya sürekli müdahale eden, sürekli kendi
zihniyetine göre şekillendirmek isteyen, her türlü müdahaleyi kendisine hak
bilen, yargıyı bu noktaya sürükleyen AKP iktidarıdır, AKP’nin yandaş yargı
oluşturma siyasetidir. Her alanda olduğu gibi adalette de dikiş tutturamayan
AKP hükûmetleri, kendi yaptıklarını, yine kendileri bozarak yargıda yeni bir
krize yol açmıştır. AKP maalesef, dış politikada, millî eğitimde, ekonomide ve
özellikle yargıda uzlaşmadan uzak, olumlu katkılara kapalı ve kuşatmaya dönük
bir anlayış içinde.
Sayın
milletvekilleri, gerçekte yargının beklentileri için değil, sadece bir kişi
istediği için bu dayatmayla karşı karşıya kaldığımızı hepimiz biliyoruz.
Görüyoruz ki milletin Meclisi, başkanlık hayalleri kuran bir kişi tarafından
saray tahakkümü altına alınmış durumda. Ne yazık ki hep birlikte, Sayın Recep Tayyip
Erdoğan'ın "Ben her istediğimi yaparım." diyen bir anlayışla, üstelik
kendisinden fazla oy almış bu ülkenin Başbakanını bir saray darbesiyle devirip
bir kenara attığına tanık olduk. Meclise geldiğinde etrafında pervane olunan,
önünde el pençe divan durulan azil Başbakan Sayın Ahmet Davutoğlu'na selam
vermekten bile korkulan manzaraları gördük.
Sayın
milletvekilleri, görüşmelerini yaptığımız bu kanun tasarısıyla, Sayın Recep
Tayyip Erdoğan’ın 2011 ve 2014 yıllarında bizzat kendisinin atadığı Yargıtay ve
Danıştay üyelerinin tamamı görevden alınacak, bir kenara atılacak, üstelik
bunun adına “yargı reformu” denilerek. 
Sayın
milletvekilleri, bu tasarı bir yargı reformu değil, aksine tam bir yargı
darbesidir. Bu tasarıyla mevcut Danıştay ve Yargıtay üyelerinin tamamının
görevi sıfırlanacak yani yüksek yargı sıfırlanacak. Bu tasarı kanunlaşınca
Sayın Cumhurbaşkanı jet hızıyla onaylayacak ve beş gün içinde bizzat kendisinin
belirlediği yeni üyeleri atayacak. 
Sayın
milletvekilleri hatırlarsak, 25 Şubat 2014'te çıkarılan torba yasayla HSYK'nın
tümü aynı şekilde sıfırlanmış, yerlerine Adalet Bakanı yeni atamalar yapmış
ancak Anayasa Mahkemesi “Bir kurumun lağvedilmesi, başka bir kurum
oluşturulması gibi yapısal zorunluluklar olmadıkça kamu görevlilerinin görevlerine
kanuni düzenlemelerle son verilmesi hukuki güvenlik ilkesinin ihlalidir ve
Kanun Anayasa’ya açıkça aykırıdır." gerekçesiyle 10 Nisanda yani bir buçuk
ay sonra bu kanunu iptal etmişti.
Kanun
tasarısını getiren iktidar mensupları da çok iyi biliyor ki bu tasarı da
Anayasa’ya açıkça aykırı ama görüyoruz ki iktidar "Olsun, mahkeme karar
verene kadar ben atamaları yaparım. Anayasa Mahkemesi kararları geriye
yürümediği için de atananlar yerinde kalır." kurnazlığı içinde. Anayasa
Mahkemesine gidildiğinde ise mahkeme beş gün içinde karar veremeyeceği için
maalesef, Yargıtaya ve Danıştaya atanacak yandaş üyeler görevlerine devam
edecek ve ne yazık, sonra da onlardan adalet dağıtmasını bekleyeceğiz.
Son
olarak tasarının Anayasa’ya açıkça aykırı olduğunu ifade ediyor, Genel Kurulu
saygıyla selamlıyorum. (CHP sıralarından alkışlar) 
BAŞKAN
– Önergeyi oylarınıza sunuyorum: Kabul edenler… Kabul etmeyenler… Önerge kabul
edilmemiştir. 
Diğer
önergeyi okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 21'inci maddesinde yer alan "gerekçesiyle birlikte
dosyayı" ibaresinden sonra gelmek üzere "ilgili görev dağılımı
çerçevesinde" ibaresinin eklenmesini arz ve teklif ederiz.
Mehmet
Necmettin Ahrazoğlu (Hatay) ve arkadaşları
BAŞKAN
– Komisyon önergeye katılıyor mu? 
ADALET
KOMİSYONU SÖZCÜSÜ YILMAZ TUNÇ (Bartın) - Katılmıyoruz Sayın Başkanım. 
BAŞKAN
– Hükûmet?
MİLLÎ
SAVUNMA BAKANI FİKRİ IŞIK (Kocaeli) – Katılmıyoruz Sayın Başkan. 
BAŞKAN
- Önerge üzerinde söz isteyen Hatay Milletvekili Mehmet Necmettin Ahrazoğlu. 
Buyurun
Sayın Ahrazoğlu. (MHP sıralarından alkışlar)
MEHMET
NECMETTİN AHRAZOĞLU (Hatay) – Sayın Başkan, değerli milletvekilleri; 400 sıra
sayılı Danıştay Kanunu ile Bazı Kanunlarda Değişiklik Yapılmasına Dair Kanun
Tasarısı’nın 21’inci maddesi hakkında Milliyetçi Hareket Partisi grubunca
verilen önerge üzerinde söz almış bulunuyorum. Heyetinizi saygıyla
selamlıyorum.
Değerli
milletvekilleri, tasarının 21’inci maddesi, yapılan düzenlemeyle 2794 sayılı
Kanun’un 60’ıncı maddesinin (3)’üncü fıkrasında değişiklik getirmektedir. Bu
maddeyle, kendisine gönderilen dosyayı hukuk dairesi, bir ay içerisinde
yapacağı ön inceleme sonucunda iş bölümü bakımından kendisini ilgilendirmiyorsa
gerekçesiyle birlikte dosyayı görevli olduğunu düşündüğü diğer daireye
gönderebilecektir. 
Değerli milletvekilleri, AKP Hükûmeti bu kanun
tasarısıyla demokrasinin temel ihtiyaçlarından olan yargının dejenere olmasında
taraf ya da yandaş olmasında hiçbir sakınca görmemektedir. Liyakatin tamamıyla
göz ardı edildiği, atamalar ve görevlendirmelerle yargının temel yapısı
bozulmaktadır. Tasarıyla, daha önceden sırf “Bizden olsun, atayalım.” denilen
yargı mensuplarından kendi politikalarına ve yönetimlerine sadakatle bağlı
olmadığını düşündüklerini Danıştaydan uzaklaştırmak için değişiklik yapmak
istemektedirler. Böyle giderse her yıl farklı bir Danıştay, Yargıtay kanunuyla
karşılaşabiliriz. 17-25 Aralık depreminden sonra, 2011 yılında atamalarını bire
bir yaptıkları hâkim ve savcıları paralel yapıya bağlı oldukları gerekçesiyle
görevden almak için 2014 yılında nasıl kanun değişikliği yapıldıysa bugün de
benzer bir kanun değişikliğine gidilmektedir. Yargının güvenilirliğini
yitirmesi ve bağımsızlığının tesis edilebilmesi için siyasetten uzak bir yapısı
ve de işlevi bulunmalıdır. Yoksa, değişiklikle “Bana bir şey olmasın.” diye
yargı mensupları soluğu çay toplamada, alkış tutmada alırlar. 
Değerli
milletvekilleri, AKP Hükûmeti kendi siyasi amaçları için sandıkta sadakati
liyakatten önce tutmakta, bu konuda en ufak bir tereddüt dahi hissetmemekte,
hissettiğinde ise kanunları değiştirmekte tereddüt etmemektedir. Masonluğun
temelinde yer alan “sadakat” kavramında olduğu gibi, sadakat arayan hükûmetler
için liyakatli ve devletine sorumlulukla bağlı yargı mensupları onlar için ayak
bağıdır, çıbanbaşıdır. AKP açısından bunları devlet sisteminden uzaklaştırmak
için her yol mübahtır. 
Nasıl
olsa sayısal çoğunlukla istediklerini kanun yoluyla göndermektedirler. Bu
anlayış ise milletten alınan yetkinin kötüye ve siyasi emellere
kullanılmasından başka bir şey değildir. Hukuki olayları sandıktan çıkan sonuca
bağlamak, sandık sonucuna göre aklamak, paklamak hukukun üstünlüğüne yapılacak
en büyük kötülüktür. Bu tasarıyla AKP, bağımsız yargının hukukun temel
şartlarını yerine getirecek şekilde hızlı ve adil olarak hizmet sunma
hedefinden ziyade “Yargıya müdahalenin yolunu nasıl temin ederiz?” üzerinde
odaklanmıştır. Geçmişte CHP’li Adalet Bakanının yargıya müdahalesinde yaygara
koparanlar, MHP’yi hedef seçenler şimdi kendileri şikâyet ettikleri konuda
geçmişte yaptıklarından daha kötüsünü yapmayı istemektedir, hem de dün birlikte
oldukları yandaşları için. 
Değerli
milletvekilleri, yargı bağımsızlığı ve tarafsızlığını yok eden, yargıyı kanun
değişiklikleriyle siyasallaştıran bu tasarının yasalaşmasına karşı olduğumuzu
belirtir, Genel Kurulu saygıyla selamlarım. (MHP sıralarından alkışlar)
BAŞKAN – Önergeyi oylarınıza sunuyorum: Kabul
edenler... Kabul etmeyenler... Önerge kabul edilmemiştir. 
Madde 21’i oylarınıza sunuyorum: Kabul edenler... Kabul
etmeyenler... 21’inci madde kabul edilmiştir.
22’nci
madde üzerinde üçü aynı mahiyette olmak üzere dört adet önerge vardır,
okutuyorum: 
Türkiye Büyük Millet Meclisi Başkanlığına
Görüşülmekte
olan 400 sıra sayılı Kanun Tasarısı’nın çerçeve 22’nci maddesiyle 2797 sayılı
Yargıtay Kanunu’na eklenmesi öngörülen geçici 15’inci maddenin birinci
fıkrasında yer alan "Ancak" ibaresinden sonra gelmek üzere "yeni
seçim yapılıncaya kadar görevlerine devam eden eski başkanlar hariç olmak
üzere," ibaresinin eklenmesini, üçüncü fıkrasında yer alan "üç
yüzdür" ibaresinin "üç yüz ondur" şeklinde, beşinci ve yedinci
fıkralarında yer alan "Genel Kurulu" ibarelerinin “ilgili
dairesi" şeklinde değiştirilmesini, yedinci fıkrasının birinci cümlesinde
yer alan "yürürlüğe girdiği tarih itibarıyla Hâkimler ve Savcılar Yüksek
Kurulu" ibaresinden sonra gelmek üzere "asıl" ibaresinin
eklenmesini ve yedinci fıkranın son cümlesinin madde metninden çıkarılmasını
arz ve teklif ederiz.
 Mehmet Muş Kemalettin
Yılmaztekin Hüseyin Kocabıyık
 İstanbul Şanlıurfa İzmir
 İbrahim Aydın Murat
Alparslan Gökcen Özdoğan Enç
 Antalya Ankara Antalya
 Mücahit Durmuşoğlu
 Osmaniye
BAŞKAN
– Şimdi okutacağım üç önerge aynı mahiyette olup önergeleri birlikte işleme
alacağım ve talep hâlinde önerge sahiplerine ayrı ayrı söz vereceğim. 
Önergeleri
okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Danıştay Kanunu ile Bazı Kanunlarda Değişiklik Yapılmasına
Dair Kanun Tasarısı’nın 22’nci maddesinin tasarı metninden çıkarılmasını arz ve
teklif ederiz.
 İsmail Faruk Aksu Mustafa
Kalaycı Mehmet Günal
 İstanbul Konya Antalya
 Mehmet Parsak Kamil
Aydın 
 Afyonkarahisar Erzurum
Aynı
mahiyetteki diğer önergenin imza sahipleri:
 Ömer Süha Aldan Cemal
Okan Yüksel Necati Yılmaz
 Muğla Eskişehir Ankara
 Namık Havutça Mehmet
Gökdağ Zeynel Emre
 Balıkesir Gaziantep İstanbul
 Erdoğan Toprak Mahmut
Tanal
 İstanbul İstanbul
Aynı
mahiyetteki diğer önergenin imza sahipleri:
 İdris Baluken Çağlar
Demirel Mahmut Toğrul
 Diyarbakır Diyarbakır Gaziantep

 
 Ahmet Yıldırım Meral
Danış Beştaş Mithat Sancar
 Muş Adana Mardin 
BAŞKAN
– Komisyon aynı mahiyetteki önergelere katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Katılmıyoruz Sayın Başkanım. 
BAŞKAN
– Hükûmet?
KALKINMA
BAKANI LÜTFİ ELVAN (Mersin) – Katılmıyoruz Sayın Başkan.
BAŞKAN
– Aynı mahiyetteki ilk önerge üzerinde söz isteyen Adana Milletvekili Meral
Danış Beştaş. 
Buyurun
Sayın Danış Beştaş. (HDP sıralarından alkışlar)
MERAL
DANIŞ BEŞTAŞ (Adana) – Sayın Başkan, değerli milletvekilleri; evet, size bir
pasaj okuyacağım. “Hukuk sistemimize biz inanmazsak, biz güvenmezsek
başkalarının inanmasını, güvenmesini bekleyemeyiz. Türkiye’de yasama, yürütme
ve yargı bağımsız biçimde, her türlü etkiden, her türlü baskıdan uzak şekilde
Anayasa’da tarif edildiği şekilde işlevlerini yerine getiriyor. Aynı şekilde,
kurumlarımız tam bir uyum içerisinde, koordinasyon içerisinde çalışmalarına
devam ediyor. Yargının aldığı her kararı biz de memnuniyetle karşılamıyoruz.
Ülkenin, milletin menfaatine ters sonuçlar ortaya çıkabildiğini görüyoruz ama
yargının kararlarına karşı çıkıp da ‘AK PARTİ düşmanlığı yapıyorlar, Hükûmeti
yıpratmaya çalışıyorlar.’ demiyoruz. Beğenmediğimiz her yargı işlemine karşı
yargıyı belli grupların hâkimiyetine girmekle, karanlık emellerin peşinde
koşmakla suçlarsak bunun vereceği zararları nasıl telafi edebiliriz?” 
Bunu
2009 yılında Sayın Cumhurbaşkanı Recep Tayyip Erdoğan söylüyor bir grup
toplantısında. Kim konuşmuş olursa olsun, gerçekten güzel şeyler söylemiş,
olması gerekenleri söylemiş ama bugün neredeyiz? Bu konuşmadan, 2009’dan
2016’ya gelince, bu konuşmadaki her kelimenin satır satır canına okuyan, tam
aksini uygulamaya geçiren bir dönüşten söz ediyoruz. Bu sadece bir konuşma
örneği, bunun gibi yüzlerce yargı bağımsızlığına, kuvvetler ayrılığına,
demokratik bir hukuk devletinde yargının durması gereken yere dair
Cumhurbaşkanının açıklaması var. Şimdi ne? Şimdi, çoğunluğun gücüne dayanarak
-Meclisteki çoğunluktan söz ediyorum- yasa yapma gücüne -parmak sayısından söz
ediyorum- güvenerek aslında kelimenin tam anlamıyla sadece ve sadece kendi
çıkarlarını, partinin duruşunu, çıkarlarını esas alan, çoğunluğu azınlık
üzerinde bir diktaya çeviren bir Meclis organımız var. Biz ne dersek diyelim,
hangi parmağı kaldırırsak kaldıralım, en haklı eleştirileri yaparsak yapalım
tek bir satır değişmiyor. Bu, çoğunluğun kendi gücüne dayanarak “Her istediğimi
yaparım hiç kimse de karşı çıkamaz, karşı çıksa da ben buna güvenerek Hükûmeti
ve ülkeyi böyle yönetirim.” demektir. İşte, diktatörlük tam da böyle bir
şeydir; demokrasilerde aslında barındırmaması gereken bir anlayıştır. Muhalefet
niye var? Eleştirileriyle iktidarı ilerletmek için, daha demokratik adımları atmak
için. Şimdi, biz bas bas bağırıyoruz. 
Ya, bir ülke düşünün, daha geçen güne kadar kol kola,
birlikte yargıyı dizayn eden, on binlerce insanı tutuklayan iki yapı ayrılmış
ve bir yapı diğerini terör örgütü ilan etmiş. Terör örgütü olmanın ölçütü size
ihanet edilmesi midir ya da kimin ihanet ettiğini… Ortaya söylüyorum, o
tartışılır, bilmiyoruz biz o ittifakın ve ayrılmanın kodlarını. Yani ben
iktidarsam bana karşı çıkan, bana biat etmeyen, benim sözlerimi dinlemeyen,
benim hakkımda soruşturma açan herkesi terör örgütü ilan ederim gibi bir
anlayış olamaz. PYD’ye de “Terör örgütü” diyorlar, Fethullah Gülen cemaatine de
“Terör örgütü” diyorlar, yarın öbür gün başkalarına da terör örgütü diyecekler.
Bugün İHH ile de aralarında Mavi Marmara gemisi sebebiyle, korkunç beyanatlar
sebebiyle bir çelişki çıktı; yakında terör örgütü olacak. 
ÖZGÜR
ÖZEL (Manisa) – Tabii, terör örgütü kesinlikle(!)
MERAL
DANIŞ BEŞTAŞ (Devamla) – Yani bu ülke bu iktidar sayesinde terör örgütlerinden
geçilmez olacak. Neden? AK PARTİ’ye, AKP’ye muhalefet ediyorlar diye. Ya,
nerede hukuk? Nerede hukukun üstünlüğü? Nerede evrensel değerler? Bu işin
merkezi siz olamazsınız; dünyanın merkezi siz değilsiniz. Türkiye’de sadece siz
halkı temsil etmiyorsunuz, sizin aldığınız oy kadar daha fazla insan size karşı
durumda ve işin korkunç tarafı size oy vermeyenlerin tutumu sadece bir iktidar
partisine yaklaşır gibi değil, bir kutuplaşmanın artık gerçekten zirvede olduğu
bir dönemi yaşıyoruz ve ilk konuşmamda da söylediğim gibi, subjektif ölçülerle
tümüyle kendisini esas alan bir yargı dizaynı Türkiye'yi gerçekten daha
karanlık günlere götürecektir ve bu en başta bu yasayı getirenleri götürecektir
çünkü onlar bu yasayı yaparken…
(Mikrofon
otomatik cihaz tarafından kapatıldı)
MERAL
DANIŞ BEŞTAŞ (Devamla) – …korktukları için yapıyorlar ama korku çözüm
olmayacaktır diyorum, teşekkür ediyorum. (HDP sıralarından alkışlar) 
ÖMER
FETHİ GÜRER (Niğde) – Korkunun ecele faydası yok.
BAŞKAN
– Aynı mahiyetteki diğer önerge üzerinde söz isteyen Eskişehir Milletvekili Cemal
Okan Yüksel.
Buyurun
Sayın Yüksel. (CHP sıralarından alkışlar)
CEMAL
OKAN YÜKSEL (Eskişehir) – Sayın Başkan, değerli milletvekilleri; bu kürsüde
defalarca anlatıldı ama zararı yok, ben de bir kısa tarihçesini vereyim bu
Yargıtay, Danıştay hikâyesinin. 
Sene
2011: 2011’de Yargıtayda 250 adet üye var. Fakat AKP Hükûmeti tam olarak
Yargıtaya sirayet edememiş, Yargıtaydaki hâkimiyeti, sayısal hâkimiyeti ele
geçirmek istiyor; 250’den 387’ye çıkarıyor Yargıtay üyelerini. O zaman
Cumhuriyet Halk Partisi, Komisyonda “Yapmayın etmeyin, yargı bu şekilde
düzelmez." diyor, Komisyonu terk ediyor. O dönemde bu 137 kişinin hepsinin
-daha siz “paralel yapı” terimini icat etmemiştiniz- paralel yapıdan olan
hâkimler olduğu çok açıktı. Bu arada önemli bir olay oluyor: 17, 25 Aralık. Bir
bakıyorsunuz ki kendi elinizle Yargıtayı paralel yapıya teslim etmişsiniz.
2014’te ikinci bir operasyonla 516’ya çıkartıyorsunuz bu sayıyı. Bu sefer de
kendi yandaş hâkimlerinizi doldurup milimetrik bir hesapla sayısal çoğunluğu
ele geçirmeye çalışıyorsunuz ve ele geçiriyorsunuz. Ondan sonra, şimdi bu
tasarı. Bakıyorsunuz ki “Paralel yapının gücünü tam kıramadık; e, o zaman biz
Yargıtayı, Danıştayı bir gecede sıfırlayalım." diyorsunuz, hem de vahim
olanı hukukçuların hazırladığı bu tasarının Anayasa’ya açıkça aykırı olduğunu
bile bile yapıyorsunuz. Burada amaç şu… Malumunuz, Anayasa’nın 2, 9, 10, 13,
138, 139, 154 ve 155’inci maddelerine açıkça aykırı. Bu kanun Anayasa Mahkemesi
tarafından iptal edilecek ama amaç belli. Anayasa Mahkemesinin kararları geriye
yürümüyor. Yani amaç, atı alan Üsküdar’ı geçsin, oradaki atamalar beş gün
içinde yapılsın, Anayasa Mahkemesi kararı verirse verin, fiiliyatta bir şey
değişmeyecek. 
Şimdi,
üyeliklerin sıfırlanmasının yanında bir de “Eşitler arasında eşitsizlik.” Bu
terim kullanılıyor. Nedir bu? Bu şu: Şimdi, ben çayın çeşitli faydalarını
sayabilirim. Hazımsızlığa iyi gelir, uykuyu açar, dikkati toplamaya yarar ama
bu yasayla bir şey daha yapıyoruz: Koltuğu korumaya yarar. (CHP sıralarından
alkışlar) 
ÖZGÜR ÖZEL
(Manisa) – Bravo!
CEMAL OKAN
YÜKSEL (Devamla) – Çay toplamaya gidenler azledilmiyor. Yargıtay Başkanı,
başkan vekili, daire başkanları, başsavcı üyeliklerini koruyor. Çay toplamaya
gidenler koltuklarında oturmaya devam ediyorlar. 
ÖZGÜR ÖZEL
(Manisa) – Yandaş değil, çaydaş bunlar.
CEMAL OKAN
YÜKSEL (Devamla) – İşin kötüsü, biraz önce verdiğiniz önergeyle HSYK Genel
Kurulundan, yeni atanacak hâkimlerin yetkisini aldınız, daireye verdiniz. Yani
toplam 4 HSYK üyesi bütün Yargıtayı ve Danıştayı dizayn edecek oylarıyla. Bu
çok yanlış arkadaşlar. 
Şimdi, Hoca
Nasrettin bir akşam damda yatarken bir tane fare sakallarının arasından
geçivermiş; Hoca hemen aynanın karşısına koşmuş, sakalları kesiyor; karısı
gitmiş demiş ki: “Hocam, sen bu sakalları senelerce büyüttün, nasıl kıyıyorsun
bir fare geçti?” diye. “Hanım, yol olur, yol.” demiş. Arkadaşlar, bu yaptığınız
yol olur. Bugün mağdur ettiğiniz, attığınız hâkimler yarın iktidara gelenlere
gider, “Siz de yapın.” der. Yargı sistemini bir intikamlar rejimine dönüştürürsünüz.

Sevgili
Ömer Süha Aldan’ın bir lafıyla bitirmek istiyorum: “Yönetirken adil olmayanlar,
iktidardan düştükten sonra kendilerine adaletli davranılmasını bekleyemezler.”
(CHP sıralarından alkışlar) Yaptıklarınız akıbetinizdir. Gelin, etmeyin, en
azından kendinize acıyın; elinizi vicdanınıza koyun, bu yasayı geçirmeyelim
yoksa yargı sistemi, Adalet Bakanı Sayın Bekir Bozdağ’ın deyimiyle, bir yapboz
tahtasına dönecek. Bu, paralel yapı, şu yapı, bu yapı meselesi değil; onları,
tabii ki bir paralel yapının, okyanus ötesinden talimat alan bir yapının yargı
sistemini ele geçirmesi düşünülemez, kabul edilemez ama saraydan da emir alması
kabul edilemez.
Yüce
heyetinizi saygıyla selamlıyorum. (CHP sıralarından alkışlar) 
BAŞKAN
– Aynı mahiyetteki diğer önerge üzerinde söz isteyen Afyonkarahisar
Milletvekili Mehmet Parsak.
Buyurun
Sayın Parsak. (MHP sıralarından alkışlar) 
MEHMET
PARSAK (Afyonkarahisar) – Aziz Türk milleti, saygıdeğer milletvekilleri;
gecenin bu son konuşmasında hepinizi saygıyla selamlıyorum.
Hem
bölüm üzerinde konuşurken hem de 12’nci madde üzerinde konuşurken ifade
etmiştim; bu kanun tasarısının iki soğan cücüğü mahiyetinde maddesi var: Bir
tanesi o 12’nci maddeydi, diğeri de bu 22’nci madde. Evet, daha önce de hep
ifade edildi, Komisyon çalışmaları esnasında da hep söyledik bunları. Burada
özellikle 12 Eylül 2010 Anayasa referandumuyla birlikte çivisi çıkmış olan
yargı düzeninde peş peşe yapılan pansuman tedbirlerin bize göre sonuncusu
olmayan ama şu an mevcut durumu toparlayabilmek amacına matuf olduğunu
düşündüğümüz bir düzenleme daha yapılıyor ve böylelikle tıpkı Danıştayda olduğu
gibi Yargıtayda da hem daire sayıları azaltılıyor hem de bu dairelerde görev
yapan üyelerin sayıları önce 300’e -birazdan görüşeceğiz AKP önerisi muhtemelen
burada parmak çoğunluğuyla kabul edilecek, 310’a o artık yeni hâliyle- ondan
sonra da kademeli olarak 200’e düşürülecek. 
Tabii,
burada, ciddi anlamda, yargı sistemimizin ve onun üzerinden de adalete olan
inanışın, genel anlamda adaletin ve onun temelini oluşturduğu devletin çok
ciddi hasar aldığı, çok ciddi zarar gördüğü aşikâr. 
Bizim
buradaki yaklaşımımız -biraz önce Danıştayla ilgili kısmında da söyledim- bir
ayrımcılık yapıldığı belli bir vakıa ve önemli bir sıkıntı. Biraz önce, benden
önceki hatipler çay üzerinden pek çok eleştiride, farazide bulundular. Çay
toplamanın ve… Hatta oradan bir hatip de “çayıştay” mı dedi?
ALİ
ŞEKER (İstanbul) – Çaydaş yargı.
MEHMET
PARSAK (Devamla) – “Çaydaş yargı” dedi. 
Bakın,
şunu söyleyeyim sayın milletvekilleri: Yargı sistemimizin en tepesindeki
kurumlarla ilgili olarak gecenin bu saatinde bunları konuşuyor olmamız bile,
işin açıkçası, durumun ne derece vahim olduğunu kendi başına ortaya koymakta.
Bu pansuman tedbirler biraz sonra muhtemelen bu maddede kabul edilecek. En nihayetinde
yarın veya en nihayet diğer gün yasa tasarısı da tamamen kabul edilecek ve bir
an önce Sayın Cumhurbaşkanı tarafından da onaylanıp yürürlüğe girecek elbette.
Ama bizim bu pansuman tedbirlerle değil, işi yeni baştan ele almak suretiyle bu
sistemdeki tüm aksaklıkları kökten çözmemiz gerekiyor. Eğer bunu yapmazsak, şu
anda yüzde 12 ile yüzde 29 arasında çeşitli rakamlar zikredilen Adalete Güven
Endeksi daha da aşağılara düşecek. Sıradan vatandaşı biz noktada, adaletine,
dolayısıyla devletine güvenir bir hâle getiremeyeceğiz. 
Bir
de burada bir hususa daha dikkat çekmek istiyorum. Şimdi, biz burada Yargıtay
üyelerini hâkimlikten almıyoruz. Yargıtay üyelerini Yargıtay üyeliğinden
düşürüyoruz ve bu tasarı kanunlaştıktan sonra ilk önce 310 tanesini yeniden Yargıtay
üyeliğine getiriyoruz. Peki, diğerleri? Diğerlerini bölge adliye mahkemelerine,
kürsüye geri gönderiyoruz.
Şimdi, burada, eğer, AKP tarafından paralel hâle
getirildiği için adalet sistemimiz içinde ciddi bir sıkıntı mahiyetinde olan bu
hâkimler ise problem, bunlar Yargıtayda değil, gönderildikleri yerlerde gene
Türk vatandaşlarına adaleti tecelli ettirmekle yükümlü olacaklar. Oradaki
vatandaşların, o aşamadaki yargılamada bunlar eğer –tırnak içinde söylüyorum-
defolu, problemli, sıkıntılı olan hâkimlerse orada görev yapmalarının devam
etmesi de ayrıca bir sakınca değil mi? 
Ben
burada tekrara düşmemek adına ve süremin de azaldığını gözeterek, önceki tüm
muhalefet şerhlerimizde ifade ettiğimiz hususlara da yeniden atıf yapmak
suretiyle tekrar ediyorum ve bu konunun gerçekten olması gerektiği gibi çözüme
kavuşturulmasını temenni ederek yüce heyetinizi ve Gazi Meclisi bir kere daha
saygılarımla selamlıyorum. (MHP sıralarından alkışlar)
BAŞKAN
– Aynı mahiyetteki önergeleri oylarınıza sunuyorum: Kabul edenler… Kabul
etmeyenler… Aynı mahiyetteki önergeler kabul edilmemiştir.
Son
önergeyi okutuyorum:
Türkiye Büyük Millet Meclisi Başkanlığına
Görüşülmekte
olan 400 sıra sayılı Kanun Tasarısı’nın çerçeve 22’nci maddesiyle 2797 sayılı
Yargıtay Kanunu’na eklenmesi öngörülen geçici 15’inci maddenin birinci
fıkrasında yer alan "Ancak" ibaresinden sonra gelmek üzere "yeni
seçim yapılıncaya kadar görevlerine devam eden eski başkanlar hariç olmak
üzere," ibaresinin eklenmesini, üçüncü fıkrasında yer alan "üç
yüzdür" ibaresinin "üç yüz ondur" şeklinde, beşinci ve yedinci
fıkralarında yer alan "Genel Kurulu" ibarelerinin “ilgili
dairesi" şeklinde değiştirilmesini, yedinci fıkrasının birinci cümlesinde
yer alan "yürürlüğe girdiği tarih itibarıyla Hâkimler ve Savcılar Yüksek
Kurulu" ibaresinden sonra gelmek üzere "asıl" ibaresinin
eklenmesini ve yedinci fıkranın son cümlesinin madde metninden çıkarılmasını
arz ve teklif ederiz.
Mehmet Muş (İstanbul) ve
arkadaşları
BAŞKAN
– Komisyon önergeye katılıyor mu?
ADALET
KOMİSYONU SÖZCÜSÜ YILMAZ TUNÇ (Bartın) – Takdire bırakıyoruz Sayın Başkanım.
BAŞKAN
– Hükûmet?
KALKINMA
BAKANI LÜTFİ ELVAN (Mersin) – Katılıyoruz Sayın Başkanım.
İLKNUR
İNCEÖZ (Aksaray) – Gerekçe…
BAŞKAN
– Gerekçeyi okutuyoruz.
Gerekçe:

Yargıtayda
başkanların görev sürelerinin bitmesi hâlinde 2797 sayılı Kanun’un 31’inci
maddesinin dokuzuncu fıkrası uyarınca yeni seçim yapılıncaya kadar eski
başkanlar görevlerine devam etmektedir. Kanunun yürürlüğe girdiği tarih
itibarıyla görevlerine devam eden eski başkanların durumlarının açıklığa
kavuşturulması gerekmektedir. Önergeyle ilk olarak uygulamada tereddüt
yaşanmaması amacıyla Yargıtayda başkanlık görev süresi bitmesine rağmen yeni
seçim yapılamaması nedeniyle başkanlık görevine devam eden eski başkanların da
Yargıtay üyeliklerinin sona ereceği vurgulanmaktadır.
6087
sayılı Hâkimler ve Savcılar Yüksek Kurulu Kanunu’na göre hâkim ve savcıları
atama ve nakletme görevi, Kurulun Birinci Dairesinin görevleri arasında olması
nazara alınarak bu kanunla uyumlu olması için önergeyle, yeniden seçilmeyen
Yargıtay üyeleri ile Hâkimler ve Savcılar Yüksek Kurulu üyelikleri sona
erenlerin adli yargıda bir göreve Hâkimler ve Savcılar Yüksek Kurulu Genel
Kurulu yerine, ilgili daire tarafından atanmaları öngörülmektedir.
Yine
önergeyle, uygulamada tereddüt yaşanmaması amacıyla Yargıtay üyeliğinden
Hâkimler ve Savcılar Yüksek Kurulu asıl üyeliğine seçilmiş olup da kanunun
yürürlüğe girdiği tarih itibarıyla asıl üyeliği devam edenlerin, bu
görevlerinin bitmesine üç ay kala Hâkimler ve Savcılar Yüksek Kurulu tarafından
yeniden Yargıtay üyeliğine seçilebilecekleri vurgulanmaktadır. Yargıtay
üyeliğinden Hâkimler ve Savcılar Yüksek Kurulu yedek üyeliğine seçilmiş
olanların bu kapsamda olmadıkları açıklığa kavuşturulmaktadır.
BAŞKAN
– Gerekçesi okunan önergeyi oylarınıza sunuyorum: Kabul edenler.. Kabul
etmeyenler... Önerge kabul edilmiştir.
Kabul
edilen önerge doğrultusunda 22’nci maddeyi oylarınıza sunuyorum: Kabul
edenler.. Kabul etmeyenler... Madde kabul edilmiştir.
Birleşime
üç dakika ara veriyorum.
Kapanma Saati: 01.46
ALTINCI OTURUM
Açılma Saati: 01.48
BAŞKAN: Başkan Vekili Ahmet AYDIN
KÂTİP
ÜYELER: Mücahit DURMUŞOĞLU (Osmaniye), Elif Doğan TÜRKMEN (Adana)
----- 0 -----
BAŞKAN – Sayın
milletvekilleri, Türkiye Büyük Millet Meclisinin 109’uncu Birleşiminin Altıncı
Oturumunu açıyorum.
400
sıra sayılı Kanun Tasarısı’nın görüşmelerine kaldığımız yerden devam edeceğiz.
Komisyon?
Yok. 
Ertelenmiştir.

2’nci
sırada yer alan, Dünya Posta Birliği Kuruluş Yasasına Sekizinci Ek Protokolün
Onaylanmasının Uygun Bulunduğuna Dair Kanun Tasarısı ve Dışişleri Komisyonu
Raporu’nun görüşmelerine başlayacağız. 
2.- Dünya Posta Birliği Kuruluş Yasasına
Sekizinci Ek Protokolün Onaylanmasının Uygun Bulunduğuna Dair Kanun Tasarısı ve
Dışişleri Komisyonu Raporu’nun (S. Sayısı: 343)
BAŞKAN
- Komisyon? Yok. 
Ertelenmiştir.

Bundan
sonra da komisyonun olmayacağı anlaşıldığından, kanun tasarı ve teklifleri ile
komisyonlardan gelen diğer işleri sırasıyla görüşmek için 30 Haziran 2016
Perşembe günü, alınan karar gereğince, saat 14.00’te toplanmak üzere birleşimi
kapatıyorum.
Hayırlı
sahurlar diliyorum. 
Kapanma Saati: 01.49




(x) (10/250) esas numaralı Meclis
Araştırması Önergesi’nin tam metni tutanağa eklidir.


(x) (10/251) esas numaralı Meclis
Araştırması Önergesi’nin tam metni tutanağa eklidir.


(x) Bu bölümlerde hatip tarafından Türkçe
olmayan kelimeler ifade edildi. 


(x) 400 S. Sayılı Basmayazı 27/6/2016
tarihli 107’inci Birleşim Tutanağı’na eklidir.


(x) Bu bölümde hatip tarafından Türkçe
olmayan kelimeler ifade edildi.




